     UMBERTO ECO
      
      
      
  Wahadło Foucaulta
  
     (Przełożył Adam Szymanowski)
      
      
      
Dla was jedynie, synowie wiedzy i mądrości, napisaliśmy to dzieło. Badajcie księgę, skupcie się na tym zamiarze, który rozproszyliśmy po wielu miejscach, to zaś, co zakryliśmy w jednym miejscu, odsłoniliśmy w innym, aby zostało zrozumiane przez waszą mądrość.
(Heinrich Cornelius Agrippa von Nettesheim, De occulta philosophia, 3, 65)
Zabobon przynosi nieszczęście. 
(Raymond Smullyan, 5000 B.C., 1.3.8)
      
1
      KETER
      
1

      
      I wtedy zobaczyłem Wahadło.
      Ruchoma kula na końcu długiego sznura umocowanego do sklepienia chóru z izochronicznym majestatem i rozmachem przemierzała swój szlak.
      Wiedziałem - ale każdy wyczułby to z magii tego spokojnego oddechu - że okres zależy od ilorazu pierwiastka kwadratowego z długości sznura i owej liczby pi, irracjonalnej dla przyziemnych umysłów, lecz z boskiego nakazu wiążącej nieuchronnie we wszystkich możliwych kołach obwód ze średnicą - tak że czas wędrówki tej kuli od jednego do drugiego skrajnego wychylenia był skutkiem tajemnej zmowy między najbardziej ponadczasową z miar, jedynością punktu zawieszenia, dualizmem abstrakcyjnego wymiaru, troistą naturą jt, sekretnym tetragonem pierwiastka, doskonałością okręgu.
      Wiedziałem ponadto, że w pionie od punktu zawieszenia, u podstawy, umieszczono magnetyczne urządzenie, które, przekazując sygnały cylindrowi ukrytemu we wnętrzu kuli, zapewniało stałość ruchu, a ten fortel pozwalał przezwyciężyć opór materii, nie zaprzeczając przy tym zgoła prawu wahadła, a nawet ułatwiając jego ujawnienie, albowiem w próżni wszelki punkt materialny zawieszony na końcu nierozciągliwego i nieważkiego sznura, nie narażony na opór powietrza i nie napotykający tarcia w miejscu zaczepienia, kołysałby się regularnie przez całą wieczność.
      Miedziana kula słała blade, migotliwe refleksy ostatnich promieni słonecznych przenikających przez szyby. Gdyby jak kiedyś muskała swym ostrzeni warstewkę wilgotnego piasku na posadzce chóru, przy każdym wahnięciu kreśliłaby na ziemi delikatną bruzdę, owa zaś bruzda, zmieniając nieustannie kierunek o nieskończenie mały kąt, coraz bardziej poszerzałaby się w kształt szczeliny, parowu, pozwalając odgadnąć promienistą symetrię - niby zarys man-dali, niewidoczna struktura pentaculum, gwiazda, mistyczna róża. Nie, raczej jakiś zarejestrowany na bezmiarze pustyni sznurek śladów pozostawionych przez błąkające się bez końca karawany. Historia powolnych i tysiącletnich migracji; być może w ten właśnie sposób przemieszczali się Atlantydzi z kontynentu Mu w uporczywym i zachłannym błądzeniu od Tasmanii po Grenlandię, od Koziorożca po Raka, od Wyspy Księcia Edwarda po archipelag Svalbard. Ostrze powtarzało, raz jeszcze opowiadało w skrócie to, co oni zrobili między jednym a drugim zlodowaceniem, i być może czynią nadal, teraz jako kurierzy Panów - być może na szlaku między wyspami Samoa a Nową Ziemią ostrze w swoim położeniu równowagi muskało Agartthę, Środek Świata. I przeczułem, że jedna i ta sama płaszczyzna łączy Avalon, Hiperboreję z południową pustynią, która gości zagadkę Ayers Rock.
      W tym momencie, 23 czerwca o czwartej po południu, Wahadło zwalniało zbliżając się do najdalszego wychylenia, aby opaść ciężko ku środkowi, zyskać w połowie swego biegu największą szybkość i ciąć, ufne w niewidzialny kwadrat sił, który wyznaczał jego przeznaczenie.
      Gdybym nie zważając na upływ godzin wpatrywał się w tę ptasią głowę, w to zakończenie włóczni, w ten obrócony hełm, kiedy tak kreślił w pustce własne przekątne muskając przeciwległe punkty swego astygmatycznego obwodu, padłbym ofiarą baśniowego złudzenia, albowiem Wahadło przekonałoby mnie, iż płaszczyzna ruchu dokonała w ciągu trzydziestu dwóch godzin pełnego obrotu, powracając do punktu wyjściowego, zakreślając płaską elipsę - elipsę obracającą się wokół środka ze stałą prędkością kątową proporcjonalną do sinusa szerokości geograficznej. Jak obracałoby się, gdyby koniec został przytwierdzony do szczytu kopuły Świątyni Salomona? Może nawet rycerze podjęli taką próbę. Może rachunek, ostateczne znaczenie nie uległyby zamianie. Może kościół opacki Saint-Martin-des-Champs był prawdziwą Świątynią. Aczkolwiek właściwe warunki do przeprowadzenia tego doświadczenia istnieją tylko na biegunie, w jedynym miejscu, gdzie punkt zawieszenia znajduje się na przedłużeniu osi obrotu Ziemi i gdzie Wahadło urzeczywistniłoby swój pozorny cykl dwudziestoczterogodzinny.
      Lecz nie to odchylenie od Prawa, przez Prawo zresztą przewidziane, nie owo pogwałcenie złotej zasady miary sprawiało, że cud zasługiwał na mniejszy podziw. Wiedziałem wszak, że Ziemia obraca się, a ja wraz z nią, i że Saint-Martin-des-Champs i cały Paryż wraz ze mną, że wszystko dokonuje wspólnych obrotów pod Wahadłem, które w istocie nigdy nie zmienia płaszczyzny swego ruchu, bo gdzieś tam nad punktem zawieszenia, w nieskończonym, idealnym przedłużeniu sznura ku najdalszym galaktykom trwa nieruchomy przez całą wieczność Punkt Stały.
      Ziemia obraca się, ale miejsce zaczepienia sznura jest jedynym punktem stałym we wszechświecie.
      Tak więc moje spojrzenie zwracało się nie tyle ku ziemi, ile ku górze, gdzie odprawiało się misterium absolutnej nieruchomości. Wahadło mówiło mi, że chociaż wszystko jest w ruchu, kula ziemska, Układ Słoneczny, mgławice, czarne dziury i wszyscy synowie wielkiej kosmicznej emanacji, od pierwszych eonów do najbardziej lepkiej materii - jeden jedyny punkt trwa jak sworzeń, śruba, idealny sprzęg, sprawiając, że wszechświat może obracać się wokół samego siebie. A ja uczestniczyłem oto w najwznioślejszym eksperymencie, ja, poruszający się wraz ze wszystkim i z każdą rzeczą osobno, dostrzegałem jednak Jego, Nieruchomość, Skałę, Rękojmię, świetliste zaćmienie, które nie jest ciałem, nie ma postaci, kształtu, ilości ni jakości i nie widzi, nie czuje, nie upada pod brzemieniem wrażliwości, nie tkwi w żadnym miejscu, żadnym czasie, żadnej przestrzeni, nie jest duszą, zmysłem, wyobraźnią, poglądem, liczbą, porządkiem, miarą, substancją, wiecznością, nie jest ni mrokiem, ni światłem, nie jest błędem i nie jest prawdą.
      Od tych rozmyślań oderwał mnie wyraźny, choć ospały dialog między jakimś chłopakiem w okularach a dziewczyną, co gorsza, bez okularów.
      - To wahadło Foucaulta - oznajmił. - Pierwsze doświadczenie przeprowadzono w 1851 roku w piwnicy, potem w Obserwatorium, a potem pod kopułą Panteonu, na sznurze długości sześćdziesięciu siedmiu metrów i z kulą ważącą dwadzieścia osiem kilogramów. Wreszcie w 1855 roku znalazło się tutaj w zmniejszonej postaci i zwiesza się z tej dziury w połowie krzyżowego sklepienia.
      - I po co tu jest, kiwa się i tyle?
      - Dowodzi, że Ziemia się obraca. Ponieważ punkt zaczepienia jest nieruchomy...
      - A dlaczego jest nieruchomy?
      - Bo punkt... jak ci to powiedzieć... w swoim punkcie centralnym, słuchaj uważnie, każdy punkt, który pozostaje w środku punktów, które widzisz, no dobrze, więc tego punktu - punktu geometrycznego - nie zobaczysz, bo nie ma wymiarów, a to, co nie ma wymiarów, nie może przemieszczać się w prawo ani w lewo, w dół ani do góry. No więc nie rusza się. Rozumiesz? Skoro punkt nie ma wymiarów, nie może nawet obracać się wokół samego siebie. Nie ma nawet samego siebie...
      - Skoro jednak Ziemia się obraca?
      - Ziemia obraca się, ale punkt - nie. Jeśli ci się to podoba, tak już jest, jeśli nie - nie warto suszyć sobie głowy. W porządku?
      - Nie moja sprawa.
      Nieszczęsna. Miała nad głową jedyny stały punkt w kosmosie, jedyną ucieczkę od przekleństwa panta rei, i uważała, że to sprawa Jego, nie zaś jej. I rzeczywiście, zaraz potem para oddaliła się - on wykształcony na jakimś podręczniku, który przytłumił w nim zdolność do przeżycia zadziwienia, ona zaś bierna, niedostępna dreszczowi nieskończoności, a żadne z nich nie zarejestrowało w swej pamięci przerażającego doświadczenia, jakim było to spotkanie - pierwsze i zarazem ostatnie - z Jednym, z Ein Sof, z Niewypowiedzianym. Jakże nie paść na kolana przed ołtarzem pewności?
      Patrzyłem z czcią i lękiem. W tym momencie byłem przekonany, że Jacopo Belbo ma rację. Kiedy opowiadał mi o Wahadle, jego wzruszenie przypisywałem estetyzującemu bredzeniu, tej gangrenie, która, bezkształtna, powoli przybierała kształt w jego duszy, krok po kroku, tak że nie zdawał sobie z tego sprawy, przeobrażając jego grę w rzeczywistość. Skoro jednak miał rację co do Wahadła, być może prawdą jest wszystko inne, Plan, Powszechny Spisek, i słusznie postąpiłem przybywając tutaj w przeddzień przesilenia letniego. Jacopo Belbo nie był szaleńcem, po prostu przypadkiem, poprzez Grę, odkrył prawdę.
      A chodzi o to, że doświadczenie Numinosum nie może trwać zbyt długo, gdyż prowadzi do pomieszania zmysłów.
      Starałem się więc oderwać wzrok i śledzić krzywą, która od kapiteli ustawionych w półkole kolumn zmierzała wzdłuż żeber sklepienia ku zwornikowi, odtwarzając tajemnicę ostrołuku, wspartego na nieobecności, co jest najwznioślejszą statyczną obłudą, i przekonującego kolumny, że pchają ku górze żebra, te zaś, odpychane przez zwornik, że przytwierdzają do ziemi kolumny, podczas gdy sklepienie jest wszystkim i niczym, jednocześnie skutkiem i przyczyną. Ale zdałem sobie sprawę, że zaniechanie zwieszającego się ze sklepienia Wahadła i podziwianie samego sklepienia było jakby powstrzymaniem się od picia z krynicy, żeby upoić się u źródła.
      Chór w Saint-Martin-des-Champs istniał tylko dlatego, że na mocy Prawa mogło istnieć Wahadło, ono zaś istniało, gdyż istniał chór. Nie wnika się w nieskończoność - powiedziałem sobie - uciekając ku innej nieskończoności, nie unika się ujawnienia identyczności łudząc się, że można napotkać rozmaitość.
      Nadal nie mogąc oderwać wzroku od zwornika sklepienia, cofałem się krok po kroku - gdyż w ciągu kilku minut, jakie upłynęły od wejścia tutaj, nauczyłem się szlaku na pamięć, a wielkie metalowe żółwie, które przesuwały się po obu moich stronach, były wystarczająco duże, bym mógł kątem oka rejestrować ich obecność. Szedłem więc tyłem wzdłuż nawy ku wejściu i raz jeszcze znalazłem się pod groźnymi prehistorycznymi ptakami z wystrzępionego płótna i drutów, pod złośliwymi ważkami, które jakaś tajemna wola zawiesiła pod sklepieniem nawy. Widziałem w nich pełne mądrości metafory, znacznie bardziej znaczące i aluzyjne, niż udawał dydaktyczny pretekst. Lot jurajskich owadów i gadów, alegoria długotrwałych wędrówek, jakie Wahadło streszczało na ziemi, archonci, nieprzyjazne emanacje; oto opuszczały się ku mnie ze swoimi długimi dziobami archeopteryksów - aeroplan Bregueta, Bleriota, Esnaulta i helikopter Dufauxa.
      W ten właśnie sposób wkracza się do paryskiego Conservatoire des Arts et Metiers; po przebyciu osiemnastowiecznego dziedzińca wchodzi się do starego kościoła opackiego, osadzonego w późniejszym zespole architektonicznym, podobnie jak niegdyś był osadzony w oryginalnym zespole klasztornym. A kiedy człowiek znajdzie się już w środku, poraża go ta zmowa, która zrównuje wyższy świat niebiańskich ostrołuków z chtonicznym światem pożeraczy nafty.
      Na ziemi ustawiono cały orszak samojezdnych powozów, bicykli i pojazdów parowych, z góry zwieszają się groźnie pionierskie aeroplany; niektóre z tych przedmiotów są kompletne, chociaż odrapane, tknięte zębem czasu, ale w dwuznacznym świetle, częściowo elektrycznym, a częściowo naturalnym, robią wrażenie pokrytych patyną, werniksem - jak stare skrzypce; inne zaś to tylko szkielety, podwozia, powykręcane korbowody, które grożą niewypowiedzianymi mękami, i już widzisz siebie przykutego do tych łoży tortur; wystarczy, by coś zaczęło się poruszać w twoim ciele i szarpać je, a zaraz wszystko wyznasz.
      Za tym szeregiem starodawnych przedmiotów ruchomych, obecnie unieruchomionych, o duszy przeżartej rdzą, za czystymi znakami technologicznej dumy, która zechciała wystawić je, by wzbudzić szacunek odwiedzających, ukazuje się - strzeżony z lewej strony przez statuę Wolności, zmniejszony model posągu zaprojektowanego przez Bartholdiego dla Nowego Świata, po prawej zaś przez posąg Pascala - chór, gdzie rozkołysane Wahadło zwieńcza koszmar chorego entomologa - szczypce, szczęki, czułki, człony tasiemca, skrzydła, kończyny - cmentarzysko mechanicznych trupów, które mogłyby jednocześnie ożyć: iskrowniki, jednofazowe transformatory, turbiny, przetwornice dwumaszynowe, maszyny parowe, prądnice - w głębi zaś, za Wahadłem, na krużganku, bóstwa asyryjskie, chaldejskie, kartagińskie, wielkie posągi Baala o gorejącym niegdyś brzuchu, norymberskie dziewice z obnażonym i najeżonym gwoździami sercem, szczątki tego, co niegdyś było silnikami lotniczymi - niewysłowiony diadem wizerunków, co padły na twarz i adorują Wahadło; jakby dzieci Rozumu i Oświecenia zostały skazane na sprawowanie przez całą wieczność pieczy nad symbolem Tradycji i Mądrości.
      Znudzeni turyści, którzy płacą w kasie swoje dziewięć franków, a w niedzielę wchodzą za darmo, mogą więc mniemać, że dziewiętnastowieczni starsi panowie z brodami pożółkłymi od nikotyny, w kołnierzykach wymiętych i wytłuszczonych, w czarnych kokardach pod szyją, w surdutach zalatujących tabaką, z palcami pożółkłymi od kwasów, a umysłami zakwaszonymi od akademickich zawiści, zjawy rodem z komedii, że ci panowie zwracający się do siebie per cher maitre umieścili wszystkie te przedmioty pod sklepieniami, kierując się zacnym pragnieniem pokazania ich ku uciesze mieszczańskiego i radykalnego podatnika, aby uczcić wspaniały stan nauki i postęp? Nie, nie, Saint-Martin-des-Champs został pomyślany - najpierw w kształcie zespołu klasztornego, a następnie muzeum rewolucji - jako antologia najbardziej tajemnych mądrości, te zaś aparaty lotnicze, te samojezdne powozy, te elektromagnetyczne szkielety znalazły się tutaj, żeby podtrzymać dialog, którego formuła na razie mi się wymykała.
      Czy powinienem był, jak nakazywał obłudnie katalog, uwierzyć, że ten piękny pomysł panów z Konwentu miał udostępnić masom sanktuarium wszystkich sztuk i rzemiosł, skoro tak oczywiste było, iż w projekcie użyto tychże słów, jakimi Franciszek Bacon opisywał Pałac Salomona w swojej Nowej Atlantydzie?
      Być może tylko ja - ja, Jacopo Belbo i Diotallevi - przeczułem całą prawdę? Być może dzisiejszego wieczoru poznam odpowiedź. Trzeba pozostać w muzeum po godzinach zamknięcia i czekać na północ.
      Nie wiedziałem, którędy wejdą - podejrzewałem, że w sieci paryskich ścieków jeden z kanałów łączy jakiś punkt muzeum z miastem, może w okolicy Porte-St-Denis - ale gdybym stąd wyszedł, tamtędy bym nie wrócił, co do tego nie miałem najmniejszych wątpliwości. Musiałem więc znaleźć kryjówkę i pozostać w środku.
      Spróbowałem uwolnić się od zafascynowania tym miejscem i chłodnym okiem obejrzeć nawę. Nie szukałem już objawienia, potrzebowałem informacji. Domyślałem się, że w innych salach trudno byłoby znaleźć miejsce, gdzie mógłbym uniknąć kontroli strażników (ich praca polega wszak na tym, by w momencie zamykania obejść wszystkie sale, sprawdzając, czy gdzieś nie zaczaił się złodziej), czyż jednak jest jakieś miejsce lepsze, aby ulokować się jako pasażer, niż to tutaj, niż ta zatłoczona pojazdami nawa? Żywy skryje się w martwym pojeździe. Aż za wiele gier prowadziliśmy, by nie spróbować także tej.
      Nuże, ma duszo - powiedziałem sobie - nie myśl już o Mądrości; szukaj wsparcia w Wiedzy."
      
2
      Mamy rozmaite i ciekawe Zegary i inne, które wykonują Ruchy Alternatywne... Mamy także Pałace Zwodzenia Zmysłów, gdzie z powodzeniem urzeczywistniamy wszelkiego rodzaju Manipulacje, Fałszywe Zjawy, Oszustwa i Złudzenia... Takie są, mój synu, skarby Domu Salomona.
      (Franciszek Bacon, New Atlantis, Rawley, Londyn 1627, ss. 41-42)
      
      Odzyskałem kontrolę nad nerwami i wyobraźnią. Trzeba grać zachowując postawę ironiczną, jak grałem jeszcze kilka dni temu; nie dać się wciągnąć. Znajdowałem się w muzeum i musiałem pozostać dramatycznie przebiegły i zachować trzeźwość umysłu.
      Przyglądałem się ufnie wiszącym nade mną aparatom latającym: mógłbym wdrapać się do samolotu i oczekiwać nocy tak, jakbym przelatywał nad Kanałem La Manche, już z góry ciesząc się Legią Honorową. Nazwy samochodów dźwięczały mi w uszach miłośnie i tęsknie... Hispano suiza z 1932 roku, piękna i przytulna. Trzeba ją odrzucić, gdyż stoi zbyt blisko kasy, choć pewnie zwiódłbym pracownika, gdybym wystąpił w pumpkach, podążając pół kroku za damą w kremowym kostiumie, z długim szalem okręconym wokół szczupłej szyi, w kapeluszu z szerokim rondem na ostrzyżonej po męsku główce. Citroen C 64 z 31 roku to tylko przekrój pionowy, dobry model dla celów szkoleniowych, ale kryjówka wręcz śmiechu warta. Nie warto też mówić o maszynie parowej Cugnota, ogromnej, składającej się właściwie wyłącznie z kotła czy też ogromnej kadzi. Trzeba rozejrzeć się po prawej stronie, gdzie wzdłuż ściany stoją welocypedy z wielkimi kołami w kwiatony, bambusowe draisiennes: hulajnogi, pamiątki po dżentelmenach w cylindrach, tych rycerzach postępu, którzy mknęli na nich przez Bois de Boulogne.
      Naprzeciwko welocypedów karoserie w dobrym stanie, kuszące schronienia. Być może trzeba odrzucić panharda dynavia z 45 roku jako zbyt przezroczystego i ciasnego w swojej aerodynamicznej gła-dziźnie, ale z pewnością warto wziąć pod uwagę wysokiego peugeo-ta 1909, istną mansardę, alkowę. Kiedy już zagłębię się w skórzane poduchy, nikt niczego nie będzie podejrzewał. Trudno jednak dostać się do środka, gdyż jeden ze strażników usiadł dokładnie naprzeciwko, na ławeczce, obrócony tyłem do bicyklów. Wspiąć się na stopień, mając na sobie palto z futrzanym kołnierzem, plączące się nieco między nogami, podczas gdy on w butach po kolana, z czapką w ręku, otwiera z szacunkiem drzwiczki...
      Skupiłem się przez chwilę na obeissant z 1873 roku, pierwszym francuskim pojeździe napędzanym sposobem mechanicznym i zabierającym dwunastu pasażerów. Jeśli peugeot był apartamentem, ten to istny pałac. Ale nie umiałem nawet wyobrazić sobie, że mógłbym się doń dostać, nie wzbudzając powszechnej uwagi. Jakże trudno ukryć się, kiedy kryjówkami są eksponaty na wystawie.
      Przemierzyłem z powrotem salę: Statua Wolności wznosiła się, ec-lairant le monde, na cokole o wysokości prawie dwóch metrów, pomyślanym jako ostry dziób okrętu. W środku mieściło się coś w rodzaju budki strażniczej, z której przez iluminator dziobowy można było obejrzeć panoramę zatoki nowojorskiej. Dobry punkt obserwacyjny, kiedy nadejdzie północ, gdyż samemu przebywając w cieniu obejmie się wzrokiem chór po lewej stronie i nawę po prawej, mając plecy zabezpieczone wielkim kamiennym posągiem Gram-me'a, który patrzy w stronę innych korytarzy, gdyż ustawiono go jakby w transepcie. Ale w pełnym świetle doskonale widać, czy w budce ktoś przebywa, i każdy strażnik, kiedy już zwiedzający zostaną wyproszeni, rzuci tam okiem, żeby mieć czyste sumienie.
      Zostało mi niewiele czasu, gdyż muzeum zamykają o pół do szóstej. Pospieszyłem więc, żeby rzucić okiem na krużganek. Żaden z motorów nie mógł zapewnić schronienia. Podobnie stojące po jednej stronie wielkie silniki okrętowe, szczątki jakiejś Lusitanii", którą pochłonęła woda, ani ogromny gazowy motor Lenoira wyposażony w mnóstwo zębatych kółek. Nie, a jeśli nawet, to w tej chwili, kiedy światło słabło i rozcieńczone przenikało przez szare szyby, znowu ogarnął mnie strach przed ukrywaniem się wśród tych zwierząt, by potem raz jeszcze, w ciemnościach, przy świetle latarki spotkać się z nimi, wskrzeszonymi w mroku, dyszącymi ciężkim tellury-cznym oddechem; same kości i trzewia, pozbawione sierści, trzeszczące i smrodliwe od oleistej śliny. Na tej wystawie - która powoli stawała się dla mnie czymś nieczystym - dieslowskich genitaliów, turbinowych pochew, nieorganicznych gardzieli, które w odpowiednim czasie wyrzucają z siebie - a może właśnie tej nocy znowu nastąpi erupcja - płomienie, opary, syki albo zaczynają furkotać ociężale niby latawce, trzeszczeć niby świerszcze, wśród tych szkieletowych przejawów czysto abstrakcyjnej funkcjonalności, automatów przystosowanych do tego, by miażdżyć, ciąć, przesuwać, łamać, krajać w plasterki, przyspieszać, rozwalać, połykać z hukiem, łkać cylindrami, rozpadać się niby złowrogie marionetki, obracać bębnami, zmieniać częstotliwość, transformować energię, wprawiać w ruch koła zamachowe - jakże zdołałbym przeżyć? Stanęłyby przede mną, podjudzone przez Panów Świata, którym były potrzebne, aby mówiły o błędzie w dziele stworzenia: zbędny sprzęt, bożki władców niższego świata - jakże zdołałbym stawić czoło i nie zachwiać się?
      Muszę stąd wyjść, muszę, to wszystko jest szaleństwem, wciągam się w grę, która pozbawiła zmysłów Jacopa Belba, i to ja, niedowiarek...
      Nie wiem, czy owego wieczoru zrobiłem dobrze pozostając. W przeciwnym razie dzisiaj znałbym początek opowieści, ale nie wiedział, jakie ma zakończenie. Albo też nie byłoby mnie tutaj, na tym wzgórzu, odciętego od ludzi, kiedy psy szczekają w oddali w dolinie, i nie zadawałbym sam sobie pytania, czy był to naprawdę koniec, czy też koniec dopiero nastąpi.
      Postanowiłem iść dalej. Opuściłem kościół, skręciłem na lewo obok posągu Gramme'a i wszedłem na galerię. Znalazłem się w dziale kolejnictwa i barwne modele lokomotyw i wagonów jawiły mi się jako zabawki dające poczucie bezpieczeństwa, jako fragmenty Bengodi, Madurodam, Włoch w miniaturze... Przyzwyczajam się teraz do tego cyklu trwogi i ufności, przerażenia i sceptycyzmu (czyż w istocie nie oznacza to początków choroby?) i powiadam sobie, że wizje w kościele wzburzyły mnie, bo kiedy tam przybyłem, byłem pod urokiem tekstów Jacopa Belba, które rozszyfrowałem kosztem tylu tajemnych krętactw, choć przecież wiedziałem, iż zostały zmyślone. Znajdujesz się w muzeum techniki - powiadałem sobie - w muzeum techniki, miejscu uczciwym, być może niezbyt mądrym, ale przecie w królestwie nieszkodliwych zmarłych, wiesz wszak dobrze, jak to jest w muzeach, Gioconda - potwór obojnak, Meduza jedynie dla estetów - nikogo jeszcze nie pożarła, a tym bardziej nie pożre mnie maszyna parowa Watta, która mogła wprawiać w przerażenie jedynie osjanicznych i neogotyckich arystokratów i dlatego jawi się tak patetycznie polubowna, bez reszty sprowadzona do funkcjonalizmu i korynckiej elegancji, korbka i kapitel, kocioł i kolumna, koło i tympanon." Jacopo Belbo, chociaż daleko stąd, stara
      się wciągnąć mnie w porażającą pułapkę, która stała się jego zgubą. Musisz - powiadałem sobie - przyjąć postawę uczonego. Czyż wulkanolog pada ofiarą płomieni jak Empedokles? Czy Frazer uciekał, kiedy ścigano go w lesie Nemi? Nuże, bądźże Samem Spa-de'em. Masz po prostu ruszyć na odkrywczą wyprawę między męty społeczne - to twój fach. Kobieta, która tobą zawładnęła, musi umrzeć jeszcze przed zakończeniem - może nawet z twojej ręki. Żegnaj, Emily, było pięknie, ale jesteś automatem wyzbytym serca."
      Tak się jednak składa, że po galerii komunikacji następuje westybul Lavoisiera wychodzący na wielkie schody, które prowadzą na wyższe piętra.
      Ten układ szkatułek po obu stronach, ten rodzaj alchemicznego ołtarza pośrodku, ta liturgia ucywilizowanej osiemnastowiecznej makumby nie wynikała z przypadkowego rozmieszczenia, ale stanowiła symboliczną zasadzkę.
      Po pierwsze obfitość luster. Jeśli jest lustro, pragniesz się przejrzeć - to ludzkie. Ale nie zobaczysz siebie. Szukasz siebie, szukasz swojego położenia w przestrzeni, w której lustro powiedziałoby: Jesteś tutaj i to ty"; bardzo źle to znosisz i trapisz się, gdyż lustra Lavoisiera są wklęsłe lub wypukłe i zwodzą cię, drwią z ciebie; cofasz się, i widzisz siebie, potem przesuwasz się, i już cię nie ma. Ten katoptryczny teatr został pomyślany tak, by pozbawić cię wszelkiej tożsamości i byś utracił pewność co do miejsca, w którym przebywasz. Jakby mówiąc ci: nie jesteś Wahadłem ani nie jesteś w miejscu, gdzie jest Wahadło. I czujesz się niepewnym nie tylko siebie, ale także przedmiotów znajdujących się między tobą a innym lustrem. Fizyka bez wątpienia umie wyjaśnić, co się tu dzieje i dlaczego: weź wklęsłe lustro, które chwyta promienie emitowane przez przedmiot - w tym przypadku alembik na miedzianym garnku - a lustro będzie odbijało przypadkowe promienie w ten sposób, że nie ujrzysz przedmiotu wyraźnie zarysowanego w zwierciadle, ale przeczujesz jego widmo, rozpływające się w powietrzu i odwrócone - poza zwierciadłem. Naturalnie wystarczy, byś trochę się przesunął, a cały efekt zniknie.
      Ale potem nagle w innym lustrze zobaczyłem siebie do góry nogami.
      To nie do zniesienia.
      Co miał na myśli Lavoisier, co chcieli podszepnąć organizatorzy Conservatoire? Już od arabskiego średniowiecza, od Alhazena, znamy dobrze całą magię luster. Czy warto było opracowywać Encyklopedię, wprowadzać Wiek Oświecenia i robić Rewolucję po to tylko, żeby stwierdzić, iż wystarczy wygiąć powierzchnię lustra, by znaleźć się w świecie fantazji? A czyż nie łudzi nas co rano przy goleniu zwykłe lustro, w którym patrzy na ciebie ktoś skazany na wieczną leworęczność? Czy nie szkoda zachodu, skoro w tej sali nie ma ci się do powiedzenia nic więcej, i czy nie zostało to powiedziane w tym tylko celu, byś w inny sposób spojrzał na całą resztę, na gabloty, instrumenty, które udają, że pragną uczcić pierwociny oświeceniowej fizyki i chemii?
      Skórzana maska ochronna do doświadczeń ze spalaniem. Czy rzeczywiście? Czy naprawdę ten pan od świec pod kloszem zakładał tę maseczkę szczura rynsztokowego, to przybranie pozaziemskiego najeźdźcy, aby nie podrażnić sobie oczu? Oh, how delicate, doctor La-voisier. Jeśli chciał badać kinetyczną teorię gazu, po co rekonstruował tak drobiazgowo małą eolipilę, ten dziobek na kuli, który po podgrzaniu obraca się rzygając parą, skoro pierwszą taką banię zbudował Heron w czasach gnozy jako substytut mówiących posągów i innych sztuczek znanych egipskim kapłanom?
      A co to za aparat do badania fermentacji gnilnej, z 1781 roku, piękna aluzja do cuchnących bękartów Demiurga? Ciąg szklanych rurek, które z baniastej macicy przechodzą przez kule i przewody, wsparte na widełkach między dwiema ampułkami i z jednej przenoszą jakąś esencję do drugiej poprzez wężownice prowadzące donikąd... Fermentacja gnilna? Balneum Mariae, sublimacja hydrargy-rum, mysterium conjunctionis, wytwarzanie Eliksiru!
      A maszyna do badania fermentacji (znowu) wina? Układ kryształowych łuków prowadzi od atanoru do atanoru, wychodząc z jednego alembiku, by skończyć w innym? A to lorgnon, a maleńka klepsydra, maleńki elektroskop, soczewka, nożyk laboratoryjny, przypominający znak pisma klinowego, szpachelka z dźwignią odrzucającą, szklana płytka, trzycentymetrowy tygielek z ogniotrwałej glinki do wytworzenia homunkulusa na miarę gnoma, maciupka macica do drobniutkich skurczów klonicznych, mahoniowe szkatułki wypełnione białymi paczuszkami, jakby kapsułki wioskowego aptekarza, owiniętymi w pergamin prążkowany niezrozumiałym pismem a zawierającymi okazy mineralogiczne (oznajmia się nam), w istocie zaś fragmenty Całunu Bazylidesa, relikwiarze z napletkiem Herme-sa Trismegistusa, długi, wysmukły młotek tapicerski do wybicia początku króciutkiego dnia sądu, pałeczka kwintesencji do rozpylenią wśród maleńkiego Ludu Elfów z wyspy Avalon i niewypowiedzianie mały aparat do analizy spalania olejów, szklane kuleczki ułożone jak czterolistna koniczyna, dalsze czteroliście połączone ze sobą złotymi rurkami i czteroliście do innych rurek, kryształowych, te zaś do miedzianego cylindra, a następnie - prosto w dół - inny cylinder, ze złota i szkła, i dalsze rurki, w dół, zwieszające się wyrostki, jądra, gruczoły, narośle, grzebienie... I to ma być nowoczesna chemia? I z tego powodu trzeba było zgilotynować autora, choć niczego się w ten sposób nie tworzy i niczego nie niszczy? Czy też zabiło się go, by milczał o tym, co udając, ujawniał, jak Newton, który tyle skrzydeł nam przypiął, ale nadal medytował nad Kabałą i esencjami jakościowymi?
      Sala Lavoisiera w Conservatoire to spowiedź, zaszyfrowane orędzie, epitoma całego konserwatorium, drwina z puszenia się myśli mocnej nowoczesnym rozumem, podszept jakichś innych tajemnic. Jacopo Belbo miał rację, Rozum był w błędzie.
      Spieszyłem się, czas naglił. Oto metr, kilogram, miary - fałszywe rękojmie rękojmi. Nauczyłem się od Agliego, że sekret piramid odsłania się, jeśli mierzysz je nie w metrach, ale w dawnych cubitu-sach. Oto maszyny arytmetyczne, fikcyjny triumf ilości, a w istocie obietnica zakrytych przymiotów liczb, powrót do źródeł Notarikon rabinów uciekających przez pustkowie Europy. Astronomia, zegary, automaty - biada mi, jeśli zabawię dłużej wśród tych nowych objawień. Przenikałem do sedna tajemnego orędzia w formie racjonali-stycznego Theatrum, naprzód, później, między zamknięciem a północą, zbadam te przedmioty, które w skośnym świetle zmierzchu okazywały swoje prawdziwe oblicza - postaci, nie zaś narzędzi.
      Dalej, przez sale rzemiosł, energii, elektryczności, w tych gablotach nie zdołam się schować. W miarę jak odkrywałem lub przeczuwałem sens tych sekwencji, ogarniał mnie lęk, że nie starczy mi czasu, by znaleźć kryjówkę i asystować przy nocnym objawianiu ich sekretnej racji. Pędziłem teraz jak człowiek tropiony - przez zegar i okropne wzrastanie liczby. Ziemia wirowała nieubłaganie, nadchodziła godzina, wkrótce już mnie wypędzą.
      Aż wreszcie minąłem galerię z urządzeniami elektrycznymi i dotarłem do sali szkieł. Jaka logika sprawiła, że pośród najbardziej postępowych, kosztownych i nowoczesnych aparatów znalazł się obszar przeznaczony dla praktyk znanych od tysięcy lat Fenicjanom? Sala boczna kryła chińską porcelanę i androgyniczne wazy Lalique'a, garncarstwo, majoliki, fajanse, kryształy z Murano, a w głębi, w ogromnej gablocie - trójwymiarowego i naturalnej wielkości lwa, który zabijał węża. Oczywistym powodem, dla którego ta grupa się tu znalazła, był fakt, że w całości wykonano ją z topionego szkła, ale powód symboliczny musiał być inny... Próbowałem dojść do tego, gdzie już towarzyszył mi ten obraz. Po chwili przypomniałem sobie. Demiurg, odrażający twór Sophii, pierwszy archont, Jal-dabaoth, odpowiedzialny za świat i jego nieusuwalny defekt, miał kształt węża i lwa, a jego oczy świeciły blaskiem ognia. Być może całe Conservatoire było wizerunkiem haniebnego procesu, przez który od pełni pierwszej zasady, Wahadła, i od oślepiającego blasku Pleromy, z eonu w eon Ogdoada się łuszczy i osiąga kosmiczne królestwo, gdzie włada Zło. Ale w takim razie ten wąż i lew mówiły mi, że moja wyprawa inicjacyjna - chociaż prowadzona d rebours - dobiegła końca i wkrótce już ujrzę świat nie takim, jakim powinien być, ale takim, jakim jest.
      I rzeczywiście zauważyłem, że w prawym kącie, przy oknie, stoi budka Periscope. Wszedłem do środka. Znalazłem się przed szklaną płytą jakby na mostku kapitańskim i zobaczyłem ruchome obrazy filmu, bardzo nieostre: widok miasta. Potem spostrzegłem, że obraz padał z innego ekranu, umieszczonego nad moją głową, ale tam był odwrócony; ten drugi ekran to okular zwykłego peryskopu, sporządzonego, by tak rzec, z dwóch tub osadzonych pod kątem rozwartym oraz dłuższej tuby wystającej poza budkę nad moją głową i dochodzącej za moimi plecami do wysoko umieszczonego okna, przez które, z pewnością dzięki wewnętrznemu układowi soczewek zapewniającemu szeroki kąt widzenia, przechwytywała obrazy z zewnątrz. Obliczywszy trasę, jaką pokonałem wspinając się, doszedłem do wniosku, że peryskop pozwala mi wyglądać na zewnątrz, tak jakbym patrzył przez najwyżej umieszczone witraże absydy Świętego Marcina - jakbym patrzył zawieszony na Wahadle: ostatnia wizja wisielca. Wyostrzyłem ten byle jaki obraz; widziałem teraz rue Vau-canson, na którą wychodził chór, i rue Conte, która stanowiła idealne przedłużenie nawy. Rue Conte wychodziła na rue Montgolfier po lewej stronie i na rue de Turbigo po prawej, przy czym na obu rogach były bary, Le Week End oraz La Rotonde, a na wprost znajdowała się fasada z napisem, który z trudem odcyfrowałem, LES CREATIONS JACSAM. Peryskop. Wcale nie tak oczywisty w sali szkła zamiast w sali instrumentów optycznych; znak, że ważną rzeczą było, aby, zwiedzając od wejścia, dotrzeć, przy tym ukierunkowaniu, właśnie do tego miejsca, ale nie rozumiałem powodów takiego wyboru. Po co ta pozytywistyczna i wzięta prosto z powieści Ver-ne'a kabina obok symbolicznej przynęty w postaci lwa i węża?
      Tak czy inaczej, jeśli zdobędę się na dość siły i odwagi, żeby wytrwać tu jeszcze kilkadziesiąt minut, być może strażnik mnie nie zobaczy.
      I trwałem w tej łodzi podwodnej, chociaż czas wlókł mi się bez końca. Słyszałem kroki zapóźnionych zwiedzających, potem kroki ostatnich strażników. Kusiło mnie, żeby skulić się pod mostkiem i w ten sposób lepiej zabezpieczyć przed ewentualnym pobieżnym zerknięciem, ale powstrzymałem się, bo gdyby mnie znaleziono stojącego, mógłbym udawać, że jestem roztargnionym gościem, który raduje się jeszcze cudami ludzkiej myśli.
      Wkrótce potem zgasły światła i sala pogrążyła się w półmroku, w budce natomiast było teraz jaśniej, gdyż oświetlało ją wątłe światło padające z ekranu, od którego nie odrywałem wzroku; stanowił wszak mój ostatni kontakt ze światem.
      Ostrożność wymagała, bym wytrwał w pozycji stojącej, a gdyby nogi mnie rozbolały, przycupnięty - przez co najmniej dwie godziny. Godzina zamknięcia dla zwiedzających nie pokrywa się z godziną wyjścia pracowników. Przestraszyłem się sprzątania; co będzie, jeśli teraz zaczną sprzątać centymetr po centymetrze wszystkie sale? Potem pomyślałem, że skoro rano muzeum otwierają późno, widocznie obsługa pracuje przy świetle dziennym, nie zaś wieczorem. Tak właśnie musiało być, przynajmniej na górnych piętrach, gdyż nie słyszałem, żeby ktokolwiek przechodził. Jedynie odległe odgłosy, jakiś nagły dźwięk, może trzaśniecie drzwiami. Musiałem trwać w bezruchu. Zdążę przejść do kościoła między dziesiątą a jedenastą, być może później, ponieważ Panowie przybędą dopiero przed północą.
      W tym momencie z Rotundy wychodziła grupa młodzieży. Jakaś dziewczyna przeszła na drugą stronę rue Conte i skręciła w rue Montgolfier. Nie była to strefa zbyt uczęszczana; czy wytrzymam patrząc przez wiele godzin na mdły świat za moimi plecami? Skoro jednak jest tu peryskop, czyż nie powinien słać mi meldunków mających jakieś tajemne znaczenie? Poczułem ucisk w pęcherzu; nie trzeba o tym myśleć, to nerwowe.
      Ile rzeczy przychodzi ci do głowy, kiedy jesteś sam, ukryty w peryskopie. Takie samo wrażenie musi przeżywać ktoś, kto chowa się
      w ładowni statku, żeby popłynąć do dalekich krajów. Ostatecznym celem byłaby Statua Wolności z panoramą Nowego Jorku. Może lepiej, żeby zmorzył mnie sen? Nie, mógłbym obudzić się za późno...
      Najbardziej trzeba się wystrzegać ataku trwogi, tej pewności, że za chwilę zaczniesz krzyczeć. Peryskop, łódź podwodna, uwięziona na dnie, być może dokoła krążą już wielkie czarne ryby głębinowe, a ty ich nie widzisz, jesteś samotny i zaczyna ci brakować powietrza...
      Kilkakrotnie odetchnąłem głęboko. Koncentracja. Jedyną rzeczą, która cię w takim momencie nie zdradzi, jest wykaz bielizny oddanej do pralni. Wrócić między fakty, wyliczać je, wyłuskiwać przyczyny, skutki. Znalazłem się w tym punkcie z tej oto przyczyny i z jeszcze jednej...
      Pojawiły się wspomnienia, wyraziste, dokładne, uporządkowane. Wspomnienia trzech ostatnich burzliwych dni, potem dwóch ostatnich lat, przemieszane ze wspomnieniami sprzed czterdziestu lat w tej postaci, w jakiej odkryłem je, gwałcąc elektroniczny mózg Ja-copa Belba.
      Wspominam (i wspominałem), żeby nadać jakiś sens nieudanemu dziełu stworzenia. Teraz, podobnie jak tamtego wieczoru w peryskopie, kulę się w odległym punkcie umysłu, by wydobyć zeń opowieść. Jak Wahadło. Diotallevi powiedział mi, że pierwszą sefirą jest Keter, Korona, początek, pierwotna pustka. Stworzył najpierw punkt, który stał się Myślą, i tam nakreślił wszystkie figury... Był i nie był, zamknięty w imieniu i wymykający się imieniu, a jedynym jego nazwaniem było jeszcze Kto?", czyste pragnienie, by zostać nazwanym imieniem... Na początek nakreślił znaki w aurze, mroczny żar dobył się z jego najtajniejszej głębi jako bezbarwna chmura, która daje kształt temu, co bezkształtne, a ledwie zaczęła się rozszerzać, w jej środku uformowało się źródło płomieni, które wylały się, by oświetlić niższe sefirot, coraz niższe, aż po Królestwo.
      Ale być może w tym simsum, w tym cofnięciu, w tej samotności - mówił Diotallevi - tkwiła już obietnica tikkun, obietnica powrotu.
      

      2
      CHOCHMA
      

      3
In hanc utilitatem clementes angeli saepe figuras, charao teres, formas et voces invenerunt proposueruntąue nobis mortalibus et ignotas et stupendas nullius rei iuxta consu-etum linguae usum significativas, sed per rationis nostrae summam admirationem in assiduam intelligibilium perve-stigationem, deinde in illorum ipsorum venerationem et amorem inductivas.
(Johannes Reuchlin, De arte cabalistica, Hagenhau 1517, III)

      Było to dwa dni wcześniej. Tego czwartku wylegiwałem się w łóżku i nie mogłem się przemóc, żeby wstać. Przyjechałem poprzedniego popołudnia i zadzwoniłem do wydawnictwa. Diotallevi był nadal w szpitalu, a Gudrun ogarnął nastrój pesymizmu: ciągle tak samo, a więc coraz gorzej. Nie miałem dość odwagi, by go odwiedzić.
      Natomiast Belba nie było w biurze. Gudrun powiedziała mi, że zadzwonił i oznajmił, iż musi wyjechać w sprawach rodzinnych. Co za rodzina? Dziwne, że zabrał wór d processor - Abulafię, jak to teraz nazywał - wraz z drukarką. Gudrun wyjaśniła, że zainstalował go w domu, żeby dokończyć jakąś pracę. Po co tyle zachodu? Nie mógł pisać na miejscu?
      Poczułem się jak bezdomny. Lia miała wrócić z dzieckiem dopiero w przyszłym tygodniu. Poprzedniego wieczoru wstąpiłem do Pila-dego, ale nikogo nie zastałem.
      Obudził mnie telefon. Był to Belbo, którego głos dochodził jakby z daleka, zmieniony.
      - Co tam? Skąd pan dzwoni? Uznałem pana za zaginionego w Libii w jedenastym...
      - Niech pan nie żartuje, Casaubon, chodzi o poważną sprawę. Jestem w Paryżu.
      - W Paryżu0 Przecież to ja miałem tam jechać! To ja muszę wreszcie zwiedzić Conservatoire!
      - Raz jeszcze proszę, by pan nie żartował. Jestem w budce... nie, właściwie w barze, nie wiem, czy mogę prowadzić długie rozmowy. .. 
      - Jeśli z powodu braku żetonów, proszę zamówić collect cali. Nie zamierzam się stąd ruszać.
      - Nie chodzi o żetony. Jestem w tarapatach. - Zaczął mówić szybko, żebym nie mógł mu przerwać, - Pian. Plan jest autentyczny. Tylko proszę nie mówić, że to oczywiste. Szukają mnie.
      - Ale kto? - Trudno mi było w pierwszej chwili domyślić się, o kogo mu chodzi.
      - Templariusze, na Boga, Casaubon, wiem, że mi pan nie uwierzy, ale wszystko było prawdą. Myślą, że mam mapę, dopadli mnie, zmusili do przyjazdu tutaj. Chcą, żebym w sobotę o północy znalazł się w Conservatoire, w sobotę, pojmuje pan, w noc świętojańską... - Mówił chaotycznie i nie byłem w stanie nadążyć za tokiem jego myśli. - Nie chcę tam iść, uciekam, Casaubon, bo mnie zabiją. Trzeba zawiadomić De Angelisa - nie, to nic nie da - błagam, tylko żadnej policji...
      - No więc co?
      - No więc sam nie wiem, proszę odczytać dyskietki na Abulafii, w tych dniach wszystko na nich zapisywałem, nawet to, co się stało w ciągu ubiegłego miesiąca. Pana nie było, nie wiedziałem, komu wszystko opowiedzieć, wprowadzałem to do pamięci przez trzy dni i noce... Proszę posłuchać, w biurze, w szufladzie mojego biurka znajdzie pan kopertę z dwoma kluczami. Duży jest od domu na wsi, ale mały od mieszkania mediolańskiego, niech pan tam pójdzie i przeczyta wszystko, a potem sam zdecyduje, czy trzeba to wyjawić, o Boże, nie wiem już, co robić...
      - No dobrze, przeczytam. Ale gdzie potem pana znajdę?
      - Nie wiem, zmieniam co noc hotel. Powiedzmy, że zrobi pan to wszystko dzisiaj i będzie czekał u mnie jutro rano, spróbuję znowu zadzwonić, jeśli tylko się uda. O Boże, hasło...
      Usłyszałem jakiś hałas. Głos Belba przybliżał się i oddalał ze zmiennym natężeniem, jakby ktoś próbował wyrwać mu słuchawkę.
      - Belbo! Co się dzieje?
      - Znaleźli mnie, hasło...
      Suchy trzask, jakby wystrzał. Pewnie słuchawka spadła i stuknęła o ścianę albo o półeczkę pod telefonem. Zamieszanie. Potem odgłos odwieszanej słuchawki. Z pewnością nie przez Belba.
      Natychmiast wziąłem prysznic. Musiałem się rozbudzić. Nie rozumiałem, co się dzieje. Plan okazał się autentyczny? Co za bzdura, przecież sami go wymyśliliśmy. Kto porwał Belba? Różokrzyżow-cy, hrabia de Saint-Germain, Ochrana, rycerze Świątyni, asasyni? W punkcie, w jakim znalazły się sprawy, wszystko stało się możliwe, jako że wszystko było nieprawdopodobne. Być może Belbowi rzuciło się na mózg, ostatnio żył w takim napięciu, nie mogłem dojść, czy za sprawą Lorenzy Pellegrini, czy też dlatego, że coraz bardziej fascynował go własny twór; prawdę mówiąc, Plan był wspólny, mój, jego, Diotalleviego, ale chyba on właśnie wciągnął się w to ponad wszelką miarę, poza granice zabawy. Dalsze domysły na nic się nie zdadzą. Pojechałem do wydawnictwa, Gudrun przywitała mnie kwaśnymi uwagami w związku z tym, że teraz sama musi prowadzić firmę, poszedłem do biura, znalazłem kopertę, klucze i pobiegłem do mieszkania Belba.
      Zapach zamkniętego pomieszczenia, stosy niedopałków w popielniczkach, zlew w kuchni pełen brudnych talerzy, kubeł na śmieci - pustych puszek po konserwach. Na podwyższeniu w pokoju do pracy trzy opróżnione butelki po whisky, w czwartej jeszcze na dwa palce alkoholu. Tak wygląda mieszkanie człowieka, który przez dwa ostatnie dni nie wychodził, jedząc co miał pod ręką, pracując jak szalony, jak zaczadzony.
      Całe mieszkanie składało się z dwóch pokojów; sterty książek we wszystkich kątach, na półkach, które uginały się pod ich ciężarem. Od razu rzucił mi się w oczy stół z komputerem, drukarka i pudełka z dyskietkami. Trochę obrazów na niewielkiej przestrzeni nie zajętej przez półki, a na wprost stołu siedemnastowieczna rycina, starannie oprawiona reprodukcja, alegoria, której nie zauważyłem miesiąc temu, kiedy przyszedłem napić się piwa przed wyjazdem na wakacje.
      Na stole fotografia Lorenzy Pellegrini z dedykacją wypisaną drobnym i trochę dziecinnym pismem. Fotografia przedstawiała jedynie twarz, ale zbiło mnie z tropu spojrzenie, samo spojrzenie. W odruchu delikatności (czy zazdrości?) odwróciłem zdjęcie, nie czytając dedykacji.
      Leżało tam też trochę papierów. Zacząłem rozglądać się za czymś interesującym, ale były to tylko prospekty, złożone w harmonijkę zapowiedzi wydawnicze. Wśród tych dokumentów znalazłem jednak f ile, sądząc po dacie z czasów pierwszych eksperymentów z word processorem. Rzeczywiście, w tytule było słowo Abu". Pamiętałem prawie dziecinny entuzjazm Belba, jęki Gudrun, ironiczne uwagi Diotalleviego, kiedy Abulafia pojawił się w wydawnictwie.
      Abu" stał się bez wątpienia osobistą odpowiedzią Belba ciśniętą oszczercom, żakowskim figlem neofity, ale niejedno też mówił o kombinatorycznej zaciekłości, z jaką Belbo rzucił się na urządzenie. On, który, wykrzywiając wargi w bladym uśmiechu, twierdził zawsze, że od chwili, kiedy odkrył, iż nie może być protagonistą, postanowił zostać inteligentnym widzem - po co pisać, jeśli nie ma się poważnych powodów, lepiej już pisać na nowo książki innych, co właśnie czyni dobry redaktor w wydawnictwie - znalazł w tym urządzeniu rodzaj środka halucynogennego i począł przebiegać palcami po klawiaturze, jakby odgrywał wariacje na temat Petit Mon-tagnard na starym domowym pianinie, nie lękając się, że ktoś go będzie oceniał. Nie zamierzał tworzyć; on, tak lękający się pisania, wiedział, że nie jest to tworzenie, lecz dowód elektronicznej sprawności, rodzaj ćwiczenia gimnastycznego. Ale zapominając o zwykłych swoich urojeniach, odnajdował w tej zabawie jakby formułę właściwego pięćdziesięciolatkowi powrotu do młodości. W każdym razie, i na wszelkie sposoby, jego wrodzony pesymizm, jego trudne obrachunki z przeszłością roztapiały się w dialogu z pamięcią nieorganiczną, obiektywną, posłuszną, nieodpowiedzialną, stranzystoro-waną, tak po ludzku nieludzką, że umożliwiała mu zapominanie o nękającym go bólu istnienia.
    
    Filename: Abu
    
    O, cóż za piękny poranek kończącego się listopada, na początku było słowo, wyśpiewaj mi, o bogini Pelidy Achillesa białogłowy rycerze oręż miłości. Kropka i sam wróć do początku. Próbuj, próbuj próbuj parakaló parakaló, weź odpowiedni program i twórz anagramy, jeśli napisałeś całą powieść o bohaterze z Południa, który nazywa się Rhett Butler, i kapryśnej dziewczynie, która nazywa się Scarlett, a później pożałowałeś, wystarczy rozkaz, i Abu zmieni wszystkich Rhettów Butlerów na książąt Andrzejów, a Scarlett na Natasze, Atlantę na Moskwę, i w ten sposób napisałeś wojnę i pokój.
    Abu, zrób teraz tak: wystukuję to zdanie, daję Abu rozkaz zastąpienia każdego a" przez akka" i każdego o" przez ulla" i wychodzi z tego fragment prawie po fińsku.
    Akkabu zrób: terakkaz takkak: wystukuję tulla zdakkanie, dakkaję Ak-kabu rullazkakkaz zakkastąpieniakka kakkażdegulla akka" przez ak-kakkakka" i kakkażdegulla ulla" przez ullakka" i wychulladzi z tegulla frakkagment prakkawie pulla fińsku.
    O radości, o upojeniu różnorodnością, o mój idealny czytelniku/pisarzu cierpiący na idealną bezsenność, o przebudzenie finnegana, o powabna i dobrotliwa bestio. Nie pomaga ci myśleć, ale pomaga ci myśleć za niego. Maszyna bez reszty duchowa. Jeśli piszesz gęsim piórem, musisz
    skrobać mozolnie po kartach i co chwila maczać pióro, myśli nakładają się jedna na drugą i nie nadążasz, jeśli wystukujesz na maszynie do pisania, czcionki blokują się, nie możesz dotrzymać szybkości swojej synapsie, wszystko w niezdarnym rytmie urządzenia mechanicznego. Przy nim (niej) natomiast palce puszczają wodze fantazji, umysł muska klawiaturę, unosi się na pozłacanych skrzydłach, surowy rozum krytyczny medytuje wreszcie nad szczęściem z tego, co jest od razu.
    lo to corobię, biorę ten blok treatologii ortigrificznych i rozkaz maszyn zkdo waćje iwpr dzić do pamięci oprcjne a potem zte go limbus na ekran tuż pomiże.
    Oto uderzałem na oślep, a teraz wziąłem ten blok teratologii ortograficznych i rozkazałem maszynie powtórzyć te błędy tuż poniżej, ale tym razem poprawiłem je i wreszcie ukazuje się całkowicie czytelny, doskonały, z kosza na śmieci wydobyłem Słownik Akademii.
    Mógłbym zmienić zdanie i wyrzucić pierwszy blok; zostawiam go jedynie po to, żeby pokazać, jak na tym ekranie mogą współistnieć byt i byt konieczny, przypadkowość i konieczność. Mógłbym jednak usunąć wstydliwy blok, z tekstu widocznego, ale nie z pamięci, tworząc w ten sposób archiwum rzeczy usuniętych, odbierając freudystom wszystkojedzącym i wirtuozom wariantów upodobanie do domysłów i biegłość, i akademicką chwałę.
    Lepsza niż pamięć prawdziwa, gdyż ta ostatnia za cenę ciężkich ćwiczeń uczy się zapamiętywać, ale nie zapominać. Diotallevi staje się po sefardyjsku oszalały na punkcie tych pałaców z wielkimi schodami i posągiem wojownika, który popełnia odrażający czyn na bezbronnej niewieście; potem korytarze i setki pokojów, każdy z wizerunkiem jakiejś cudowności, nagłe zjawy, niepokojące wydarzenia, ożywione mumie i z każdym jakże pamiętnym obrazem kojarzysz myśl, kategorię, element kosmicznego sprzętu, po prostu sylogizm, potworny sorites, łańcuchy apoftegmatów, kolie hypallage, róże zeugm, tańce hysteron-proteron, logoi apofantikoi, hierarchie stoikea, procesje ekwinokcjum, paralaksy, herbarze, genealogie gimnosofistów - i dalej w nieskończoność - o Rajmundzie, o Kamilu, którym wystarczało sięgnąć umysłem do waszych wizji, a zaraz odtwarzaliście wielki łańcuch istnienia, w love and joy, albowiem wszystko, co z wszechświata podsuwa się waszemu umysłowi, zawarło się już w jednym woluminie i Proust wzbudziłby wasz uśmiech. Ale kiedy z Diotallevim myśleliśmy o skonstruowaniu ars oblivionalis, nie zdołaliśmy znaleźć reguł zapominania. To daremne, możesz wyruszyć na poszukiwanie straconego czasu, idąc za nietrwałymi tropami jak Tomcio Paluch w lesie, ale nie zdołasz rozmyślnie zgubić odnalezionego czasu. Tomcio Paluch zawsze wraca niby obsesja. Nie istnieje technika zapominania, nadal tkwimy na etapie przypadkowych procesów naturalnych - uszkodzenie mózgu, amnezja albo prymitywna improwizacja, bo ja wiem, podróż, alkohol, kuracja snem, samobójstwo.
    Natomiast Abu może zaproponować ci nawet małe lokalne samobójstwa, chwilowe amnezje, bezbolesne afazje.
    
    Gdzie byłaś wczoraj wieczorem, L.
    Otóż, niedyskretny czytelniku, nigdy się tego nie dowiesz, ale ta przerywana linia powyżej, która zwraca się ku pustce, była właśnie początkiem długiego zdania, które napisałem, ale potem usunąłem (a wolałbym, żeby nie zostało nawet pomyślane), chciałbym bowiem, by to, co napisałem, nawet się nie wydarzyło. Wystarczył jeden rozkaz i już mleczna piana rozlała się po feralnym i niepożądanym bloku; przycisnąłem cancel" i pssst, wszystko zniknęło.
    Ale to nie wystarczy. Tragedia samobójcy polega na tym, że ledwie wyskoczy się z okna, między siódmym a szóstym piętrem człowiek myśli: Ach, gdybym mógł wrócić!" Nic z tego. To się nigdy nie udało. Bęc. Natomiast Abu jest pobłażliwy, umożliwia skruchę, możesz odzyskać wymazany tekst, jeśli wystarczająco wcześnie się zdecydujesz i przyciś-niesz recovery". Co za ulga. Jeśli tylko wiesz, że możesz sobie przypomnieć, kiedy zechcesz, natychmiast zapominasz.
    Nigdy już nie ruszę po barach, by unicestwiać nieprzyjacielskie okręty świetlistymi pociskami, dopóki potwór nie unicestwi ciebie. Tutaj jest piękniej, dezintegrujesz myśli. To galaktyka złożona z milionów asteroidów, ustawionych w rządek, białych albo zielonych, a ty właśnie je tworzysz. Fiat Lux, Big Bang, siedem dni, siedem minut, siedem sekund i oto rodzi się na twoich oczach wiecznie rozpadający się wszechświat, gdzie nie istnieją nawet ścisłe linie kosmologiczne i więzy czasowe, poza numerus Clausius, tutaj można nawet cofać się w czasie, znaki wyłaniają się lub ukazują na nowo jakby nigdy nic, przychodzą z nicości i posłusznie do niej wracają, a kiedy przyzywasz, łączysz, wymazujesz, roztapiają się i tworzą ektoplazmę w przeznaczonym im miejscu; to podmorska symfonia sprzęgania i łagodnych zerwań, galaretowaty taniec autofagicznej komety, szczupak z Yellow Submarine, naciśnij opuszkiem palca, a nieodwracalne zaczyna ześlizgiwać się wstecz ku żarłocznemu słowu i znika w jego gardzieli, ona wsysa i swrrrlurp, ciemność, jeśli nie zatrzymasz się, samo siebie pożre i utuczy się swoją nicością, niby czarna jama z Che-shire.
    A jeśli wpiszesz coś wstydliwego, wszystko pozostaje na dyskietce, ty zaś umieszczasz na tejże dyskietce hasło i nikt nie zdoła już cię odczytać, to wyśmienite dla tajnych agentów, w jakimś bezpiecznym miejscu zapisujesz meldunek, a potem chowasz dysk do kieszeni i nie zawracasz sobie tym więcej głowy, nawet Torguemada nigdy nie zdoła się dowiedzieć, co zapisałeś; tylko ty i on (On?). Załóżmy nawet, że cię torturują; wtedy udajesz, że chcesz wyznać i wystukać hasło, a tymczasem naciskasz ukryty przycisk i informacja jest wymazana.
    Och, zapisałem coś, dotknąłem przez pomyłkę kciukiem i wszystko zniknęło. Co to było? Już nie pamiętam. Wiem, że nie wyjawiałem żadnego Orędzia. Ale kto wie, czy później.
    
      
4
Kto próbuje wniknąć w Różę filozofów nie mając klucza, jest jak człowiek, który chce chodzić, chociaż nie ma nóg.
(Michael Maier, Atalanta Fugiens, Oppenheim, De Bry, 1618, emblemat XXVII)

      Poza tym nie leżało nic na wierzchu. Trzeba poszukać na dyskietkach word processora. Uporządkowane były według numerów, pomyślałem więc, że wszystko jedno, od której zacznę, mogę od pierwszej. Ale Belbo wspomniał o haśle. Zawsze zazdrośnie strzegł sekretów Abulafii.
      Rzeczywiście, ledwie wprowadziłem do komputera dyskietkę, zobaczyłem pytanie: Czy masz hasło?" Sformułowanie odbiegające od trybu rozkazującego, jako że Belbo jest człowiekiem dobrze wychowanym.
      Maszyna nie chce współpracować, wie, że ma uzyskać hasło, hasła nie ma, więc milczy. Jakby mówiła: Tylko pomyśl, to, co chcesz wiedzieć, przechowuję w moich trzewiach, ale skrob sobie, skrob, stary durniu, niczego się nie doskrobiesz." To się jeszcze okaże, powiedziałem sobie, z takim upodobaniem zabawiałeś się z Diotalle-vim permutacjami, byłeś Samem Spade'em edytorstwa, jakby powiedział Jacopo Belbo, znajdź więc maltańskiego sokoła.
      W Abulafii hasło mogło być siedmioliterowe. Ile permutacji sied-mioliterowych da się utworzyć z dwudziestu pięciu liter alfabetu, uwzględniając również powtórzenia, nie ma bowiem powodów, by tym słowem nie mogło być kadabra"? Jest na to wzór, który daje sześć miliardów z groszami. Gdybym nawet miał gigantyczny kalkulator, który tworzyłby sześć miliardów permutacji w ciągu milionowej części sekundy, musiałbym jeszcze wprowadzać je do Abulafii pojedynczo w celu wypróbowania, a wiedziałem, że Abulafia potrzebuje mniej więcej dziesięciu sekund, żeby zażądać, a następnie zweryfikować password. Tak więc w grę wchodziło sześćdziesiąt miliardów sekund. Zważywszy że w roku mieści się trochę ponad trzydzieści jeden milionów sekund, niechby trzydzieści dla okrągłego rachunku, praca ta zajęłaby około dwóch tysięcy lat. Nieźle.
      Trzeba oprzeć się na domysłach. Jakież słowo mógł wynaleźć Belbo? Przede wszystkim, czy wymyślił je na samym początku, kiedy zaczął używać maszyny, czy też zmienił w ostatnich dniach, kiedy zdał sobie sprawę z tego, że na dyskietkach znalazł się materiał wybuchowy i że zabawa przestała być zabawą, w każdym razie dla niego? Byłoby wówczas całkiem inne.
      Lepiej postawić na tę drugą hipotezę. Belbo czuł, że Plan go osacza; wziął Plan na serio (to bowiem dał mi do zrozumienia przez telefon), a zatem pomyślał o jakimś słowie związanym z naszą historią.
      A może nie: słowo powiązane z Tradycją mogło także Im przyjść do głowy. Przez moment pomyślałem, że być może wtargnęli już do tego mieszkania, skopiowali dyskietki i w tej chwili wypróbowują wszystkie możliwe kombinacje gdzieś w zapadłym zakątku. Najwyższy Kalkulator w jakimś zamku w Karpatach.
      Co za głupota - powiedziałem sobie - przecież to nie są ludzie od kalkulatora, posłużyliby się Notarikonem, Gematrią, Temurą, podchodząc do dyskietek jak do Tory. I poświęciliby na to tyleż czasu, ile minęło od ustalenia tekstu Sefer Jesirah. Ale nie można przejść do porządku dziennego nad tym domysłem. Jeśli Oni rzeczywiście istnieją, poszliby za inspiracją kabalistyczną, a skoro Belbo przekonał się, że istnieją, wybrał być może taką samą drogę.
      Dla uspokojenia sumienia wypróbowałem dziesięć sefirot: Keter, Chochma, Bina, Chesed, Gewura, Tiferet, Necach, Jesod, Malchut i dla pełnego rachunku dołożyłem jeszcze Szechina... Nic z tego, to oczywiste, chodziło wszak o pomysł, który mógł przyjść do głowy każdemu.
      A jednak hasło musiało być oczywiste, coś, co przychodziło do głowy prawie siłą rzeczy, kiedy bowiem pracujesz nad jakimś tekstem, i to w sposób obsesyjny, jak musiał pracować Belbo w ciągu ostatnich dni, nie jesteś w stanie uwolnić się od tego świata terminów, w którym się obracasz. Jest rzeczą nieludzką sądzić, że szalał na punkcie Planu, a przyszedł mu do głowy, bo ja wiem, Lincoln albo Mombasa. Musiało to być coś związanego z Planem. Ale co?
      Próbowałem wniknąć w procesy myślowe Belba, który pisał paląc papierosa za papierosem, pijąc i rozglądając się dokoła. Poszedłem do kuchni i nalałem sobie ostatnie krople whisky do jedynej czystej szklaneczki, jaką znalazłem, wróciłem do pokoju, rozparłem się na krześle, położyłem nogi na stole (czyż nie tak robił Sam Spade - a może nie, może to Marlowe?) i zacząłem rozglądać się dokoła. Książki znajdowały się zbyt daleko i nie byłem w stanie odczytać tytułów na grzbietach.
      Przełknąłem ostatni łyk whisky, przymknąłem oczy, znowu je otworzyłem. Przede mną siedemnastowieczna rycina. Była to typowa różokrzyżowcowa alegoria z tego okresu, bogata w zakodowane przekazy, zabiegająca o członków Bractwa. Przedstawiała świątynię różokrzyżowców; widać na niej było wieżę zwieńczoną kopułą zgodnie z odrodzeniowym modelem ikonograficznym, chrześcijańskim i judaistycznym, który świątynię jerozolimską nakazywał rekonstruować na wzór meczetu Omara.
      Pejzaż wokół wieży był niedorzeczny i niedorzecznie zagospodarowany, jak to zdarza się w tych rebusach, gdzie widać jakiś pałac, na pierwszym planie żabę, osiodłanego muła, króla przyjmującego dar od pazia. Tutaj po lewej stronie u dołu jakiś szlachcic wyłaził ze studni czepiając się kołowrotu umocowanego za pomocą niedorzecznych wielokrążków - przez koliste okno - do jakiegoś punktu wewnątrz wieży. Pośrodku rycerz i przechodzień, po prawej klęczący pielgrzym, który wspierał się na wielkiej kotwicy niby na pielgrzymim kiju. Po prawej stronie, prawie naprzeciwko wieży, skalista turnia, z której spadała jakaś postać ze szpadą, po stronie zaś przeciwległej, w perspektywie, Ararat i arka zakotwiczona na szczycie. U góry, w obu rogach, dwa obłoki, każdy rozjaśniony gwiazdą, które rzucały na wieżę skośne promienie, a wzdłuż tych promieni le-witowały dwie postacie, jedna goła, uwięziona w splotach węża, a drugą był łabędź. Pośrodku, także u góry, zwieńczony słowem oriens" nimb, na który nałożono hebrajski napis i z którego wystawała ręka Boga trzymająca na sznurku wieżę.
      Wieża poruszała się na kołach, pierwszy poziom miała kwadratowy, okna, drzwi, most zwodzony na prawej ścianie, a wyżej rodzaj galerii z czterema wieżyczkami obserwacyjnymi, przy czym na każdej stał zbrojny z tarczą (opisaną pismem hebrajskim), który wymachiwał gałązką palmową. Ale tych zbrojnych widać było tylko trzech, czwartego należało się domyślać za bryłą oktogonalnej kopuły, na której wznosiła się latarnia, również ośmiokątna; z niej zaś sterczała para olbrzymich skrzydeł. Powyżej następna, mniejsza kopuła z czterokątną wieżyczką, utworzona z wielkich łuków wspartych na wątłych kolumnach i ukazująca w swoim wnętrzu dzwonnicę. Wreszcie ostatni hełm na czterech żagielkach, do którego umocowany był sznur podtrzymywany z góry boską ręką. Na bocznych ściankach hełmu słowo Fa/ma", nad kopułą zaś kartusz: Collegium Fraternitatis".
      Dziwactwa wcale się na tym nie kończyły, jako że z dwóch innych kolistych okien wieży sterczało po lewej stronie ogromne ramię,
      nieproporcjonalne w stosunku do innych postaci, wywijające szpadą i jakby należące do uskrzydlonej istoty zamkniętej w wieży, natomiast po prawej wielka trąba. Znowu trąba...
      Nabrałem podejrzeń co do liczby otworów w wieży: zbyt ich wiele i zbyt regularnie są rozmieszczone w latarniach, przypadkowo natomiast w ścianach podstawy. Wieżę widać było tylko w dwóch czwartych w oktogonalnej perspektywie i można było sobie wyobrazić, że ze względu na symetrię drzwi, okna i lunety, widoczne po jednej stronie, powtarzały się w tym samym porządku po drugiej. Tak więc, cztery łuki w latarni dzwonnicy, osiem okien w latarni poniżej, cztery wieżyczki, sześć otworów między fasadą wschodnią a zachodnią, czternaście między fasadą północną a południową. Wystarczy dodać: trzydzieści sześć otworów.
      Trzydzieści sześć. Ta liczba prześladowała mnie od dziesięciu lat. A także sto dwadzieścia. Róża-Krzyż. Sto dwadzieścia podzielone przez trzydzieści sześć daje - z dokładnością do siedmiu cyfr - 3,333333. Przesadna doskonałość, ale by: może warto spróbować. Spróbowałem. Bez powodzenia.
      Przyszło mi do głowy, że po pomnożeniu przez dwa uzyskam z grubsza liczbę Bestii - 666. Ale również ten domysł okazał się zbyt fantastyczny.
      Nagle rzucił mi się w oczy nimb centralny, tron Boski. Dobrze widoczne hebrajskie litery; mogłem je odczytać nawet nie ruszając się z miejsca. Ale Belbo nie mógł zapisywać na Abulafii liter hebrajskich. Przyjrzałem się dokładniej: z pewnością znałem je, z prawa do lewa - jod, hę, waw, chet. Iahveh, imię Boga.
      
      
5
Dwadzieścia dwie podstawowe litery wyrył, ukształtował, złożył, zważył, poprzestawiał i uczynił z nich całe dzieło stworzenia i wszystko to, co miało powstać w przyszłości.
(Sefer Jesirah, 2,2)

      Imię Boga... Ależ tak. Przypomniałem sobie rozmowę między Belbem a Diotallevim w dniu, kiedy zainstalowano Abulafię w biurze.
      Diotallevi stał na progu swojego pokoju i jawnie okazywał pobłażliwość. Pobłażliwość Diotalleviego była zawsze obelżywa, ale zdawało się, że Belbo akceptuje to z równą pobłażliwością. 
      - Co ci z tego przyjdzie? Czyżbyś chciał wpisywać do niego ma-szynopisy, których nie czytasz?
      - Służy do klasyfikowania, porządkowania spisów, uzupełniania katalogów. Będę mógł zapisać na nim własny tekst, nie zaś teksty napisane przez innych.
      - Przysiągłeś przecież, że nigdy niczego nie napiszesz.
      - Przysiągłem, że nie będę nękał świata kolejnymi maszynopisami. Powiedziałem, że ponieważ odkryłem, iż nie nadaję się na bohatera. ..
      - ...będziesz inteligentnym widzem. Wiem. I co z tego?
      - A to, że nawet inteligentny widz wracając z koncertu nuci pod nosem drugie movimento. Wcale nie chce przez to powiedzieć, że rości sobie pretensję do dyrygowania w Carnegie Hali...
      - Tak więc twoim eksperymentem będzie pisanie pod nosem, aby w ten sposób ukryć, że nie powinieneś pisać.
      - To uczciwe postawienie sprawy.
      - Tak powiadasz?
      Obaj, Diotallevi i Belbo, pochodzili z Piemontu i często rozprawiali o tej zdolności, jaką mają prawdziwi Piemontczycy, polegającej na uprzejmym wysłuchiwaniu i zaglądaniu w oczy, aby oznajmić: Tak powiadasz?" tonem, który na pozór oznacza grzeczne zainteresowanie, ale w rzeczywistości daje ci odczuć, że jesteś przedmiotem głębokiej dezaprobaty. Ja byłem, jak twierdzili, barbarzyńcą, który nie jest w stanie dostrzec tych subtelności.
      - Barbarzyńcą? - protestowałem. - Urodziłem się w Mediola-nie, ale moja rodzina pochodzi z Doliny Aosty...
      - Bzdura - oznajmiali. - Piemontczyka można natychmiast poznać po jego sceptycznym nastawieniu.
      - Jestem sceptykiem.
      - Nie. Jesteś tylko niedowiarkiem, a to co innego.
      Wiedziałem, czemu Diotallevi nie ufał Abulafii. Słyszał, że można zmienić porządek liter, by z danego tekstu uzyskać tekst mówiący coś wręcz przeciwnego i głosić mętne proroctwa. Belbo usiłował mu to wyjaśnić. Chodzi o permutacje - mówił. - Czyż nie nazywa się to Temura? Czyż nie tak postępuje pobożny rabin, by dotrzeć do bram Sławy?"
      - Mój przyjacielu - oznajmił wówczas Diotallevi - nigdy nic nie zrozumiesz. To prawda, że Tora, mam na myśli tę widzialną, jest tylko jedną z możliwych permutacji wiecznej Tory, jaką Bóg pomyślał i wręczył Adamowi. A permutując w ciągu wieków litery księgi można dotrzeć na powrót do Tory pierwotnej. Lecz liczy się wcale nie wynik. Liczy się sam proces, wierność, z jaką obracać będziesz w nieskończoność młynkiem modlitw i tekstów, stopniowo przybliżając się do prawdy. Gdyby to urządzenie od razu wyjawiło ci prawdę, nie rozpoznałbyś jej, gdyż twoje serce nie zostałoby oczyszczone przez długie zadawanie pytań. A zresztą, w biurze! Księgę trzeba odczytywać ledwie poruszając wargami, w małej ruderze w getcie, gdzie dzień po dniu uczysz się pochylać głowę i poruszać rękami sztywno przywartymi do bioder, między zaś tą ręką, która trzyma Księgę, a tą, która odwraca jej karty, nie powinno być prawie odstępu, jeśli zaś zwilżasz palec, winieneś unosić go pionowo do warg, jakbyś kruszył przaśny chleb, bacząc, by nie spadł ani jeden okruch. Słowo przełyka się bardzo powoli, rozpuścić je i złożyć na nowo możesz jedynie, jeśli pozwolisz, by roztopiło się na języku, uważając, by nie wypluć go na kaftan, jeśli bowiem jakaś litera wyparuje, zrywa się nić, która miała połączyć cię z wyższymi sefirot. Temu właśnie poświęcił życie Abraham Abulafia, podczas gdy wasz święty Tomasz trudził się, by odnaleźć Boga, krocząc swoimi pięcioma ścieżkami. Hokmath ha-Zeruf było nauką zmieniania układu liter i jednocześnie nauką oczyszczania serc. Mistyczna logika, świat liter i wprawianie ich w wir nieskończonych permutacji to świat szczęśliwości, nauka przestawiania to muzyka myśli, bacz jednak, byś poruszał się powoli i ostrożnie, albowiem twoja maszyna może dać ci oszołomienie, nie zaś ekstazę. Wielu spośród uczniów Abulafii nie potrafiło utrzymać się na tym wąziutkim progu, który oddziela kontemplację imion Boga od magicznych praktyk, od manipulowania imionami, to jest czynienia z nich talizmanu, narzędzia panowania nad naturą. A nie wiedzieli, jak nie wiesz ty - i jak nie wie twoja maszyna - że każda litera powiązana jest z jakimś członkiem ciała i jeśli przemieścisz jedną choćby spółgłoskę nie znając jej mocy, jedna z twoich kończyn może zmienić pozycję albo naturę i zostaniesz bestialsko okaleczony z zewnątrz na całe życie, a od wewnątrz na całą wieczność.
      - Posłuchaj - rzekł mu Belbo tego samego dnia - nie odwiodłeś mnie od niczego, przeciwnie - dodałeś mi otuchy. Mam więc w rękach na moje rozkazy osobistego Abulafię, tak samo jak twoi przyjaciele mieli Golema. Nazwę go Abulafia, Abu dla przyjaciół. I mój Abulafia będzie przezorniejszy i bardziej wypełniony szacunkiem niż twój. Skromniejszy. Czyż problem nie polega na tym, żeby znaleźć wszystkie kombinacje imienia Boga? Dobrze więc, zerknij do tego podręcznika, mam tu mały program w języku basie, służący do permutowania czterech znaków. Jak się zdaje, pasuje do IHVH. Oto on, chcesz, bym go uruchomił? - I pokazał mu program, program, a jakże, kabalistyczny dla Diotalleviego:
      10 REM anagram 1
      20 INPUT L$(1), L$(2), L$(3), L$(4)
      30 PRINT
      40 FOR 11=1 TO 4
      50 FOR )2= 1 TO 4
      60 IF 12 = 11 THEN 130
      70 FOR 13=1 TO 4
      80 IF 13 = 11 THEN 120
      90 IFI3 = I2THEN 120 100 LETI4=10-(I1+I2+I3) 110 LPRINTL$(I1); L$(I2); L$(I3); L$(I4) 120 NEXTI3 130 NEXTI2 140 NEXTI1 150 END
      - Spróbuj, napisz I,H,V,H, kiedy pokaże się input, i uruchom program. Może nie wypadnie to najlepiej: chodzi jedynie o dwadzieścia cztery możliwe permutacje.
      - Święci Serafini. I cóż ci przyjdzie z dwudziestu czterech imion Boga? Myślisz, że nasi mędrcy nie wykonali już tego rachunku?
      Przeczytaj sobie Sefer Jesirah, szesnasty ustęp z czwartego rozdziału. A nie mieli kalkulatorów. Z dwóch Kamieni buduje się dwa Domy. Z trzech Kamieni buduje się sześć Domów. Z czterech Kamieni buduje się dwadzieścia cztery Domy. Z pięciu Kamieni buduje się sto dwadzieścia Domów. Z sześciu Kamieni buduje się siedemset dwadzieścia Domów. Z siedmiu Kamieni buduje się pięć tysięcy czterdzieści Domów. Postępuj dalej i myśl o tym, czego wargi nie mogą wypowiedzieć, a uszy usłyszeć." Wiesz, jak to się dzisiaj nazywa. Silnia. I czy wiesz, dlaczego Tradycja ostrzega cię, że dalej lepiej nie iść? Dlatego, że gdyby imię Boga miało osiem liter, per-mutacji byłoby czterdzieści tysięcy, a jeśli miałoby ich dziesięć - trzy miliony sześćset tysięcy, permutacji zaś twojego marnego nazwiska jest prawie czterdzieści milionów, i dziękuj Bogu, że nie masz middle initial jak Amerykanie, bo doszedłbyś do ponad czterystu milionów. A gdyby imię Boga miało dwadzieścia siedem liter, jako że alfabet hebrajski nie ma samogłosek, lecz dwadzieścia dwie spółgłoski plus pięć wariantów - wszystkie jego możliwe imiona sięgnęłyby liczby dwudziestodziewięciocyfrowej. Musisz jednak uwzględnić także powtórzenia, gdyż imieniem Boga może być alef powtórzone dwadzieścia siedem razy, a wtedy silnia już by nie wystarczyła i musiałbyś obliczyć dwadzieścia siedem do dwudziestej siódmej potęgi; uzyskałbyś, wydaje mi się, 444 miliardy miliardów miliardów miliardów możliwości albo coś w tym rodzaju, w każdym razie liczbę trzydziestodziewięciocyfrową.
      - Kręcisz, bo chcesz mi zaimponować. Czytałem twój Sefer Jesirah. Podstawowych liter jest dwadzieścia dwie i tylko nimi się posługując Bóg dokonał całego dzieła stworzenia.
      - Nie upoważnia cię to do tworzenia sofizmatów, jeśli bowiem osiągniesz ten rząd wielkości, jeśli zamiast dwudziestu siedmiu do dwudziestej siódmej weźmiesz dwadzieścia dwa do dwudziestej drugiej, i tak otrzymasz z grubsza trzysta czterdzieści miliardów miliardów miliardów. Cóż to za różnica dla ludzkiej miary? Wiedz jednak, że gdybyś miał liczyć raz dwa trzy i tak dalej, co sekundę wymieniając jedną liczbę, aby dojść do miliarda, do marnego miliarda, potrzebowałbyś prawie trzydziestu dwóch lat? Ale rzecz jest bardziej złożona niż ci się wydaje i Kabała to nie tylko Sefer Jesirah. I wyjaśniam ci, dlaczego porządna permutacja Tory powinna użyć wszystkich dwudziestu siedmiu liter. To prawda, że pięć ostatnich, jeślibyś w trakcie permutowania trafił na słowo, przeobraziłoby się w swój zwykły równoważnik. Ale nie zawsze tak jest. U Izajasza
      dziewięć sześć siedem słowo LMRBH, Lemarbah - które przypadkiem ma oznaczać: mnożyć - zostało zapisane z końcowym mem w środku.
      - Czemu?
      - Bo każda litera odpowiada pewnej liczbie i zwykłe mem ma przypisaną wartość czterdzieści, podczas gdy mem końcowe - sześćset. W grę wchodzi nie Temura, która uczy cię permutowania, lecz Gematria, która wynajduje subtelne pokrewieństwa między słowami a ich wartością liczbową. Z mem końcowym słowo LMRBH ma wartość nie 277, ale 837 i jest równoważne dzięki temu ThThZL, Thath Żal", co oznacza ten, który daje w obfitości". Widzisz więc, że trzeba uwzględnić wszystkie dwadzieścia siedem liter, liczy się bowiem nie tylko dźwięk, ale także liczba. Wracamy więc do mojego rachunku: permutacji jest ponad czterysta miliardów miliardów miliardów miliardów. I wiesz, ile czasu byłoby ci trzeba, by wypróbować je wszystkie z szybkością jedna na sekundę, założywszy nawet, że jakaś maszyna, a już z pewnością nie ta twoja, mała i nędzna, mogłaby to zrobić? Przy jednej kombinacji na sekundę zużyłbyś siedem miliardów miliardów miliardów miliardów minut, sto dwadzieścia trzy miliony miliardów miliardów miliardów godzin, trochę ponad pięć milionów miliardów miliardów miliardów dni, czternaście tysięcy miliardów miliardów miliardów lat, sto czterdzieści miliardów miliardów miliardów wieków, czternaście miliardów miliardów miliardów tysiącleci. Gdybyś zaś miał kalkulator zdolny wypró-bowywać milion kombinacji na sekundę, pomyśl tylko, ile czasu byś zaoszczędził, to twoje elektroniczne liczydło uporałoby się z tym w ciągu czternastu tysięcy miliardów miliardów tysiącleci! Ale w rzeczywistości prawdziwe imię Boga, to imię sekretne, jest długie jak Tora i nie ma na świecie takiej maszyny, która zdołałaby wyczerpać wszystkie permutacje, albowiem Tora sama z siebie jest wynikiem pewnej permutacji z powtórzeniami dwudziestu siedmiu liter, a sztuka Tory nie mówi ci, że masz permutować dwadzieścia siedem liter alfabetu, lecz wszystkie znaki Tory, w której każdy znak ma tę samą wartość co osobna litera, nawet jeśli pojawia się nieskończenie wiele razy na innych stronach; to jakby powiedzieć, że dwa hau z imienia IHVH są warte tyle co dwie litery. Z tego względu, gdybyś chciał przeliczyć możliwe permutacje wszystkich znaków z całej Tory, nie wystarczyłoby ci zer na całym świecie. Próbuj sobie, próbuj z tą swoją maszynką dla księgowych. Maszyna istnieje, to pewne, ale nie została wyprodukowana w twojej dolinie sylikonowej,
      jest nią bowiem Święta Kabała i Tradycja, rabini zaś od wieków czynią to, czego żadna maszyna nie może zrobić i, miejmy nadzieję, nigdy nie zrobi. Kiedy bowiem wszystkie kombinacje zostałyby wyczerpane, wynik i tak musiałby pozostać tajemnicą, a w każdym razie wszechświat przerwałby swój cykl - my zaś zabłysnęlibyśmy niepamiętni w chwale wielkiego Metatronu. - Amen - powiedział Jacopo Belbo.
      Ale na te właśnie zawrotne wysokości Diotallevi pchał go od tamtego czasu i musiałem wziąć to pod uwagę. Ileż to razy widziałem, jak Belbo po godzinach pracy próbował programów, które pozwoliłyby sprawdzać obliczenia Diotalleviego, by wykazać mu, że przynajmniej jego Abu mówi prawdę w ciągu kilku sekund, bez potrzeby obliczeń z ołówkiem w ręku na pożółkłych pergaminach, z użyciem przedpotopowych układów liczbowych, nie znających nawet zera? Daremnie, także Abu odpowiadał, jak daleko mógi sięgnąć w zapisie wykładniczym i Belbo nie zdołał upokorzyć Diotalleviego ekranem, który zapełniał się w nieskończoność zerami - blada naoczna imitacja mnożenia się kombinatorycznych wszechświatów i eksplozji wszystkich możliwych światów...
      Jednak po wszystkim, co się stało, mając przed oczyma tę rycinę ró-żokrzyżowców, Belbo w poszukiwaniu password musiał sięgnąć raz jeszcze do tych kombinacji z imieniem Boga. Ale musiał zarazem wykorzystać liczby takie jak trzydzieści sześć albo sto dwadzieścia, jeśli nie myliłem się w moich domysłach, i rzeczywiście te liczby stanowiły jego obsesję. Tak zatem nie mógł przestawiać czterech hebrajskich liter, wiedział bowiem, że cztery Kamienie to tylko dwadzieścia cztery Domy.
      Mógł posłużyć się transkrypcją włoską, zyskując w ten sposób dwie samogłoski. Przy sześciu literach miał do dyspozycji siedemset dwadzieścia permutacji. Dawało to możliwość wybrania trzydziestej szóstej albo sto dwudziestej.
      Przyszedłem tu koło jedenastej, teraz była pierwsza. Musiałem ułożyć program na anagramy z sześciu liter i wystarczyło w tym celu zmodyfikować gotowy już program dla przypadku czterech.
      Zapragnąłem zaczerpnąć łyk świeżego powietrza. Wyszedłem na ulicę, kupiłem coś do jedzenia i kolejną butelkę whisky.
      Wróciłem na górę, odłożyłem bułki, a zabrałem się od razu do whisky; wsunąłem dyskietkę w języku basie, ułożyłem program na sześć liter - jak zwykle z błędami, więc zabrało mi to dobre pół godziny - ale mniej więcej o pół do trzeciej program działał i na ekranie monitora poczęło się przesuwać siedemset dwadzieścia imion Boga.
      ialweh 
      iahvhe 
      iahevh 
      iahehy 
      iahhve 
      iahhev 
      iavheh 
      iavhhe 
      iavehh 
      iavehh 
      iavhhe 
      iavheh 
      iaehvh 
      iaehlw 
      iaevhh 
      iaevhh 
      iaehhv 
      iaelwh 
      iahhve 
      iahhev 
      iahvhe 
      iahveh 
      iahehv 
      iahevh 
      ihaveh 
      ihavhe 
      ihaevh 
      ihaehv 
      ihahve 
      ihahev 
      ihvaeh 
      ihvahe 
      ihveah 
      ihveha 
      ihvhae 
      ihvhea 
      iheavh 
      iheahv 
      ihevah 
      ihevha 
      ihehav 
      ihehva 
      ihhave 
      ihhaev 
      ihhvae 
      ihhvea 
      ihheav 
      ihheva 
      ivaheh 
      ivahhe 
      ivaehh 
      ivaehh 
      ivahhe 
      ivaheh 
      ivhaeh 
      ivhahe 
      ivheah 
      ivheha 
      ivhhae 
      ivhhea 
      iveahh 
      iveahh 
      ivehah 
      ivehha 
      ivehah 
      ivehha 
      ivhahe 
      ivhaeh 
      ivhhae 
      ivhhea 
      ivheah 
      ivheha 
      ieahvh 
      ieahhv 
      ieavhh 
      ieavhh 
      ieahhv 
      ieahvh 
      iehavh 
      iehahv 
      iehvah 
      iehvha 
      iehhav 
      iehhva 
      ievahh 
      ievahh 
      ievhah 
      ievhha 
      ievhah 
      ievhha 
      iehahv 
      iehavh 
      iehhav 
      iehhva 
      iehvah 
      iehvha 
      ihahve 
      ihahev 
      ihavhe 
      ihaveh 
      ihaehv 
      ihaevh 
      ihhave 
      ihhaev 
      ihhvae 
      ihhvea 
      ihheav 
      ihheva 
      ihvahe 
      ihvaeh 
      ihvhae 
      ihvhea 
      ihveah 
      ihveha 
      iheahv 
      iheavh 
      ihehav 
      ihehva 
      ihevah 
      ihevha 
      aihveh 
      aiłwhe 
      aihevh 
      aihehv 
      aihhve 
      aihhev 
      aivheh 
      aivhhe 
      aivehh 
      aivehh 
      aivhhe 
      aivheh 
      aiehvh 
      aiehhv 
      aievhh 
      aievhh 
      aiehhv 
      aiehvh 
      aihhve 
      aihhev 
      aihvhe 
      aihveh 
      aihehv 
      aihevh 
      ahiveh 
      ahivhe 
      ahievh 
      ahiehv 
      ahihve 
      ahihev 
      ałwieh 
      ahvihe 
      alweih 
      ahvehi 
      ahvhie 
      ahvhei 
      aheivh 
      aheihv 
      ahevih 
      ahevhi 
      ahehiv 
      ahelwi 
      ahhive 
      ahhiev 
      ahhvie 
      ahhvei 
      ahheiv 
      ahhevi 
      aviheh 
      avihhe 
      aviehh 
      aviehh 
      avihhe 
      aviheh 
      avhieh 
      avhihe 
      avheih 
      avhehi 
      avhhie 
      avhhei 
      aveihh 
      aveihh 
      avehih 
      avehhi 
      avehih 
      avehhi 
      avhihe 
      avhieh 
      avhhie 
      avhhei 
      avheih 
      avhehi 
      aeilwh 
      aeihhv 
      aeivhh 
      aeivhh 
      aeihhv 
      aeihvh 
      aehivh 
      aehihv 
      aehvih 
      aehvhi 
      aehhiv 
      aehhvi 
      aevihh 
      aevihh 
      aevhih 
      aevhhi 
      aevhih 
      aevhhi 
      aehihv 
      aehivh 
      aehhiv 
      aehhvi 
      aehvih 
      aehvhi 
      ahihve 
      ahihev 
      ahivhe 
      ahiveh 
      ahiehv 
      ahievh 
      ahhive 
      ahhiev 
      ahhvie 
      ahhvei 
      ahheiv 
      ahhevi 
      ahvihe 
      ahvieh 
      ahvhie 
      ahvhei 
      alweih 
      ahvehi 
      aheihv 
      aheivh 
      ahehiv 
      ahehvi 
      ahevih 
      ahevhi 
      hiaveh 
      hiavhe 
      hiaevh 
      hiaehv 
      hiahve 
      hiahve 
      hivaeh 
      hivahe 
      hiveah 
      hiveha 
      hivhae 
      hivhea 
      hieavh 
      hieahv 
      hievah 
      hievha 
      hiehav 
      hiehva 
      hihave 
      hihaev 
      hihvae 
      hihvea 
      hiheav 
      hiheva 
      haiveh 
      haivhe 
      haievh 
      haiehv 
      haihve 
      haihev 
      havieh 
      havihe 
      haveih 
      havehi 
      havhie 
      havhei 
      haeivh 
      haeihv 
      haevih 
      haevhi 
      haehiv 
      haehvi 
      hahive 
      hahiev 
      hahvie 
      hahvei 
      haheiv 
      hahevi 
      hviaeh 
      hviahe 
      hvieah 
      hvieha 
      hvihae 
      hvihea 
      hvaieh 
      hvaihe 
      hvaeih 
      hvaehi 
      hvahie 
      hvahei 
      hveiah 
      hveiha 
      hveaih 
      hveahi 
      Iwehia 
      hvehai 
      hvhiae 
      hvhiea 
      hvhaie 
      hvhaei 
      hvheia 
      hvheai 
      heiavh 
      heiahv 
      heivah 
      heivha 
      heihav 
      heihva 
      heaivh 
      heaihv 
      heavih 
      heavhi 
      heahiv 
      heahvi 
      heviah 
      heviha 
      hevaih 
      hevahi 
      hevhia 
      hevhai 
      hehiav 
      hehiva 
      hehaiv 
      hehavi 
      hehvia 
      hehvai 
      hhiave 
      hhiaev 
      hhivae 
      hhivea 
      hhieav 
      hhieva 
      hhaive 
      hhaiev 
      
      Brałem do ręki arkusze wychodzące z drukarki, nie oddzierając ich jednak; jakbym odczytywał zwój pierwotnej Tory. Spróbowałem z numerem trzydzieści sześć. Kompletne fiasko. Ostatni łyk whisky i niepewnymi palcami wystukałem numer sto dwudziesty. Nic.
      Miałem ochotę umrzeć. A przecież teraz ja byłem Jacopem Bel-bem, a Jacopo Belbo musiał myśleć tak jak myślę w tej chwili ja. Pewnie nie uniknąłem błędu, jakiegoś głupiego błędu, błędu bez znaczenia. Byłem o krok od rozwiązania; może Belbo, z jakichś względów, które mnie się wymykały, liczył od końca?
      Casaubon, bałwanie, rzekłem sam do siebie. Jasne, że od końca. Lub raczej z prawa na lewo. Belbo wprowadził do komputera imię Boga w transliteracji łacińskiej, z samogłoskami, to prawda; ponieważ jednak słowo jest hebrajskie, zapisał je z prawa na lewo. Na wejściu miał nie IAHYEH - o czym od razu nie pomyślałem - lecz HEYHAI. Jest rzeczą oczywistą, że w ten sposób porządek per-mutacji ulega odwróceniu.
      Muszę więc liczyć od końca. Raz jeszcze wypróbowałem oba imiona.
      Nic z tego.
      Wszystko źle. Upierałem się przy hipotezie eleganckiej, ale fałszywej. Zdarza się to najwybitniejszym umysłom.
      Nie, nie tylko najwybitniejszym umysłom. Wszystkim. Czyż nie zauważyliśmy miesiąc temu, że w ostatnich czasach ukazały się co najmniej trzy powieści, w których bohater wykorzystując komputer szuka imienia Boga? Belbo nie byłby tak banalny. A poza tym jako hasło wybiera się przecież słowo, które łatwo zapamiętać, które wystukuje się prawie samo, prawie instynktownie. Wyobraźmy sobie tylko: IHYHEA! Musiałby zresztą postawić Notarikon nad Temurę i ułożyć akrostych, żeby zapamiętać to słowo. Choćby Imeldo, Hańba Yrogom Hirama Ewidentnym Asasynom.
      Zresztą czemuż to Belbo miałby myśleć kabalistycznymi kategoriami Diotalleviego? Jego obsesją był Plan, a w Plan włączyliśmy tyle innych składników: Róża, Krzyż, Synarchia, Homunkulus, Wahadło, Wieża, Druidzi, Ennoia... 
      hhavie 
      hhavei 
      hhaeiv 
      hhaevi 
      hhviae 
      hhviea 
      hhvaie 
      hhvaei 
      hhveia 
      hhveai 
      hheiav 
      hheiva 
      hheaiv 
      hheavi 
      hhevia 
      hhevai 
      viaheh 
      viahhe 
      viaehh 
      viaehh 
      viahhe 
      viaheh 
      vihaeh 
      vihahe 
      viheah 
      viheha 
      vihhae 
      vihhea 
      vieahh 
      vieahh 
      viehah 
      viehha 
      viehah 
      viehha 
      vihahe 
      vihaeh 
      yihhae 
      vihhea 
      viheah 
      viheha 
      vaiheh 
      yaihhe 
      vaiehh 
      vaiehh 
      vaihhe 
      vaiheh 
      vahieh 
      vahihe 
      vaheih 
      vahehi 
      vahhie 
      vahhei 
      vaeihh 
      vaeihh 
      vaehih 
      vaehhi 
      vaehih 
      vaehhi 
      vahihe 
      vahieh 
      vahhie 
      vahhei 
      vaheih 
      vahehi 
      vhiaeh 
      vhiahe 
      vhieah 
      vhieha 
      vhihae 
      vhihea 
      vhaieh 
      vhaihe 
      vhaeih 
      vhaehi 
      vhahie 
      vhahei 
      vheiah 
      vheiha 
      vheaih 
      vheahi 
      vhehia 
      vhehai 
      vhhiae 
      vhhiea 
      vhhaie 
      vhhaei 
      vhheia 
      yhheai 
      veiahh 
      veiahh 
      veihah 
      veihha 
      veihah 
      veihha 
      veaihh 
      veaihh 
      veahih 
      veahhi 
      veahih 
      veahhi 
      vehiah 
      vehiha 
      vehaih 
      vehahi 
      vehhia 
      vehhai 
      vehiah 
      vehiha 
      vehaih 
      vehahi 
      vehhia 
      vehhai 
      vhiahe 
      vhiaeh 
      vhihae 
      vhihea 
      vhieah 
      vhieha 
      vhaihe 
      vhaieh 
      yhahie 
      vhahei 
      vhaeih 
      vhaehi 
      vhhiae 
      vhhiea 
      vhhaie 
      vhhaei 
      vhheia 
      vhheai 
      vheiah 
      vheiha 
      vheaih 
      vheahi 
      vhehia 
      vhehai 
      eiahvh 
      eiahhv 
      eiavhh 
      eiavhh 
      eiahhv 
      eiahvh 
      eihavh 
      eihahv 
      eihvah 
      eihvha 
      eihhav 
      eihhva 
      eivahh 
      eivahh 
      eivhah 
      eivhha 
      eivhah 
      eivhha 
      eihahv 
      eihavh 
      eihhav 
      eihhva 
      eihvah 
      eihvha 
      eailwh 
      eaihhv 
      eaivhh 
      eaivhh 
      eaihhv 
      eaihvh 
      eahivh 
      eahihv 
      eahvih 
      eahvhi 
      eahhiv 
      eahhvi 
      eavihh 
      eavihh 
      eavhih 
      eavhii 
      eavhih 
      eavhii 
      eahihv 
      eahivh 
      eahhiv 
      eahhvi 
      eahvih 
      eahvhi 
      ehiavh 
      ehiahv 
      ehivah 
      ehivha 
      ehihav 
      ehihva 
      ehaivh 
      ehaihv 
      ehavih 
      ehavhi 
      ehahiv 
      ehahvi 
      ehviah 
      ehviha 
      ehvaih 
      ehvahi 
      ehvhia 
      ehvhai 
      ehhiav 
      ehhiva 
      ehhaiv 
      ehhavi 
      ehhvia 
      ehhvai 
      eviahh 
      eviahh 
      evihah 
      evihha 
      evihah 
      evihha 
      evaihh 
      evaihh 
      evahih 
      evahhi 
      evahih 
      evahhi 
      evhiah 
      evhiha 
      evhaih 
      evhahi 
      evhhia 
      evhhai 
      evhiah 
      evhiha 
      evhaih 
      evhahi 
      evhhia 
      evhhai 
      ehiahv 
      ehiavh 
      ehihav 
      ehihva 
      ehivah 
      ehivha 
      ehaihv 
      ehaivh 
      ehahiv 
      ehahvi 
      ehavih 
      ehavhi 
      ehhiav 
      ehhiva 
      ehhaiv 
      ehhavi 
      ehhvia 
      ehhvai 
      ehviah 
      ehviha 
      ehvaih 
      ehvahi 
      ehvhia 
      ehvhai 
      hiahve 
      hiahev 
      hiavhe 
      hiaveh 
      hiaehv 
      hiaevh 
      hihave 
      hihaev 
      hihvae 
      hihvea 
      hiheav 
      hiheva 
      hivahe 
      hivaeh 
      hivhae 
      hivhea 
      hiveah 
      hiveha 
      hieahv 
      hieavh 
      hiehav 
      hiehva 
      hievah 
      hievha 
      haihve 
      haihev 
      haivhe 
      haiveh 
      haiehv 
      haievh 
      hahive 
      hahiev 
      hahvie 
      hahvei 
      haheiv 
      hahevi 
      havihe 
      havieh 
      havhie 
      havhei 
      haveih 
      havehi 
      haeihv 
      haeivh 
      haehiv 
      haehvi 
      hae^lh 
      haevhi 
      hhiave 
      hhiaev 
      hhivae 
      hhivea 
      hhieav 
      hhieva 
      hhaive 
      hhaiev 
      hhavie 
      hhavei 
      hhaeiv 
      hhaevi 
      hhviae 
      hhviea 
      hhvaie 
      hhvaei 
      hhveia 
      hhveai 
      hheiav 
      hheiva 
      hheaiv 
      hheavi 
      hhevia 
      hhevai 
      hviahe 
      hviaeh 
      hvihae 
      hvihea 
      hvieah 
      hvieha 
      hvaihe 
      hvaieh 
      hvahie 
      hvahei 
      hvaeih 
      hvaehi 
      hvhiae 
      hvhiea 
      hvhaie 
      hvhaei 
      hvheia 
      hvheai 
      hveiah 
      hveiha 
      hveaih 
      hveahi 
      hvehia 
      hvehai 
      heiahv
      
      heiavh
      heihav       
      heihva      
      heivah       
      heivha      
      heaihv
      
      heaivh
      heahiv      
      heahvi      
      heavih      
      heavhi      
      hehiav      
      hehiva
      
      hehaiv
      hehavi
      hehvia      
      hehvai       
      heviah       
      heviha      
      hevaih
      hevahi  
      hevhia      
      hevhai
      Ok
      Ennoia... Przyszła mi na myśl Lorenza Pellegrini. Wyciągnąłem rękę i obróciłem fotografię, na którą przedtem wolałem nie patrzeć. Próbowałem oddalić natrętną myśl, wspomnienie tego wieczoru w Piemoncie... Przysunąłem zdjęcie do oczu i przeczytałem dedykację: Albowiem jestem pierwszą i ostatnią. Jestem czczoną i znienawidzoną. Jestem dziwką i świętą. Sophia."
      Musiało to być po przyjęciu u Riccarda. Sophia, sześć liter. Czy naprawdę trzeba-tworzyć z nich anagram? Teraz ja myślę w sposób pokrętny. Przypomniałem sobie słowa Diotalleviego: W drugiej se-firze Alef mroczny przeobraża się w Alef świetlisty. Z Mrocznego Punktu tryskają litery Tory, ciałem są spółgłoski, tchnieniem samogłoski, a wspólnie akompaniują kantylenie człowieka pobożnego. Kiedy porusza się melodia znaków, poruszają się wraz z nią spółgłoski i samogłoski. Wyłania się z tego Chochma, Mądrość, Wiedza, pierwotna myśl, w której zawarte jest wszystko niby w szkatułce, gotowa rozwinąć się w dzieło stworzenia. W Chochmie mieści się esencja wszystkiego, co nastąpi..."
      A czymże jest Abulafia ze swoim sekretnym zasobem files? Szkatułką tego, co Belbo wiedział lub mniemał, że wie jego Sophia. Wybrał tajemne imię, żeby przenikać w głębiny Abulafii, przedmiotu swojej miłości (jedynej), ale, myśląc jednocześnie o Lorenzy, szukał słowa, które podbiłoby Abulafię, ale które służy mu jednocześnie za talizman, żeby posiąść Lorenzę; chciałby przeniknąć do serca Lorenzy, by zrozumieć, podobnie jak przeniknął do serca Abulafii; chciałby, żeby Abulafia był nieprzenikniony dla wszystkich innych ludzi,jak dla niego nieprzenikniona jest Lorenza, łudzi się, że ma pieczę nad sekretem Lorenzy, jak ma ją nad sekretem Abulafii, że zna ten sekret, że go zdobywa...
      Wymyśliłem sobie wyjaśnienie i miałem nadzieję, że będzie poprawne. Podobnie jak z Planem: brałem moje pragnienie za rzeczywistość.
      Ale ponieważ byłem pijany, usiadłem przy klawiaturze i wystukałem SOPHIA. Maszyna znowu zapytała mnie uprzejmie: Czy masz hasło?" Głupia maszyno, nie wzrusza cię nawet myśl o Lorenzy.
      
6
Juda Leon se dio a permutaciones
De letras y a complejas variaciones
Yalfin pronunció el Nombre que es la Clave,
La Puerta, el Eco, el Huesped y ele Palacio...
(J.L. Borges, El Golem)

      I wtedy z nienawiści do Abulafii na ente tępe pytanie (Czy masz hasło?") odpowiedziałem: Nie".
      Ekran zaczai zapełniać się znakami, wersetami, wskaźnikami, kaskadą słów.
      Odkryłem sekret Abulafii.
      Byłem tak podniecony zwycięstwem, że nie zastanowiłem się nawet, dlaczego Belbo wybrał właśnie to słowo. Teraz już wiem i wiem też, że w jakimś olśnieniu zrozumiał to, co ja rozumiem w tej chwili. Ale w czwartek myślałem tylko o swoim zwycięstwie.
      Zacząłem tańczyć, klaskać w dłonie, śpiewać piosenkę zapamiętaną z wojska. Potem przerwałem i poszedłem do łazienki, żeby obmyć twarz. Wróciłem i najpierw poleciłem komputerowi podać wydruk ostatniej file, zapisanej przez Belba tuż przed ucieczką do Paryża. A kiedy drukarka zaczęta obojętnie wystukiwać tekst, rzuciłem się łapczywie na jedzenie, nie rezygnując przy tym z popijania.
      Wreszcie drukarka zatrzymała się, odczytałem tekst i poczułem zawód, a ponadto nie byłem w stanie rozstrzygnąć, czy mam przed sobą jakieś nadzwyczajne rewelacje, czy też poświadczenie obłędu. Co w gruncie rzeczy wiedziałem o Jacopie Belbie? Co zrozumiałem z niego w ciągu dwóch lat, kiedy byłem przy nim prawie codziennie? Jaką wiarę mogę dać dziennikowi człowieka, który według własnego wyznania pisał w warunkach wyjątkowych, oszołomiony alkoholem, papierosami, przerażeniem, przez całe trzy dni odcięty od wszelkich kontaktów ze światem zewnętrznym?
      Był już wieczór dwudziestego pierwszego czerwca. Oczy mi łzawiły. Od rana wpatrywałem się w ekran i mrowisko punkcików naniesionych przez drukarkę. Może to, co przeczytałem, było prawdą, a może fałszem, ale przecież Belbo powiedział, że zadzwoni następnego ranka. Musiałem więc tu czekać. Kręciło mi się w głowie.
      Zataczając się poszedłem do pokoju i tak jak stałem, padłem na nie posłane nadal łóżko.
      Koło ósmej obudziłem się z głębokiego, lepkiego snu i w pierwszej chwili nie zdawałem sobie sprawy z tego, gdzie jestem. Na szczęście został jeszcze słoik kawy, więc zaparzyłem sobie kilka filiżanek. Telefon milczał, nie ważyłem się zejść i coś kupić, gdyż bałem się, że Belbo może właśnie wtedy zadzwonić.
      Wróciłem do komputera i poleciłem mu przygotować wydruk dalszych dyskietek, w porządku chronologicznym. Znalazłem tam żarty, ćwiczenia, relacje z wydarzeń, o których wprawdzie wiedziałem, i ale które wskutek przefiltrowania przez osobistą wizję Belba jawiły mi się teraz w innym świetle. Znalazłem fragmenty dziennika, wy-znania, literackie próby zapisywane z zawziętością człowieka, który wie, że są skazane na klęskę. Znalazłem notatki, portrety osób, które wprawdzie przypominałem sobie, ale które teraz przybierały inne , oblicze - mam na myśli bardziej złowrogie; lecz może bardziej złowrogie było tylko moje spojrzenie, mój sposób składania przypadkowych wskazówek w straszliwą finalną mozaikę?
      A przede wszystkim znalazłem całąfile, zawierającą wyłącznie cy-taty. Zaczerpnięte były z ostatnich lektur Belba, rozpoznawałem je więc od pierwszego rzutu oka; ileż takich samych tekstów czytaliśmy w ostatnich miesiącach... Były ponumerowane: sto dwadzieścia. Ta liczba nie była przypadkowa, zbieżność budziła niepokój. Dlaczego właśnie te cytaty, nie zaś jakieś inne?
      W tej chwili nie jestem w stanie czytać tekstów Belba: przywodzą mi na myśl całą historię, aczkolwiek widzianą w świetle tych file. Przesuwam te ekscerpta niby paciorki jakiegoś heretyckiego różańca i spostrzegam, że niektóre z nich mogły stanowić dla Belba powód do niepokoju i nikłą zapowiedź ocalenia.
      A może to ja nie potrafię już odróżnić zdań rozważnych od gubiących sens? Staram się sam siebie przekonać, że moje odczytanie jest właściwe, ale nie dalej jak dzisiaj rano ktoś posądził przecież mnie, nie zaś Belba, o szaleństwo.
      Księżyc wstaje powoli na horyzoncie, gdzieś za Bricco. Wielki dom wypełniają jakieś dziwne szmery, może to czerwie, może myszy, a może jakieś fantazmy Adelina Canepy... Nie śmiem wyjść na korytarz, tkwię w pokoju wuja Karola i wyglądam przez okno. Co
      
      jakiś czas wychodzę na taras, by zobaczyć, czy ktoś nie wspina się na wzgórze. Mam uczucie, że przeżywam film; co to za udręka: Nadchodzą..."
      A przecież wzgórze jest takie spokojne tej letniej już nocy.
      Jakże bardziej awanturnicza, niepewna, szaleńcza była rekonstrukcja, której spróbowałem, dla zabicia czasu i żeby nie zasnąć, tamtego wieczoru między piątą a dziesiątą, w peryskopie, kiedy to w celu przywrócenia krążenia poruszałem powoli i ostrożnie nogami, jakby przytupując w jakimś afrykańsko-brazylijskim rytmie.
      Myśleć raz jeszcze o ostatnich latach, poddawać się zaczarowanemu rozkołysaniu atabaques... Być może, by zaakceptować w ten sposób objawienie, że nasze fantazje, zapoczątkowane jako mechaniczny balet, teraz, w tych czasach mechaniki, przeobrażą się w rytuał, posiadanie, objawienie i dominium Exu?
      Tamtego wieczoru w peryskopie nie miałem żadnego dowodu, że to, co ujawniła mi drukarka, jest zgodne z prawdą. Mogłem jeszcze bronić się powątpiewając. Być może o północy okaże się, że przybyłem do Paryża i niby złodziej ukryłem się w nieszkodliwym muzeum techniki tylko dlatego, iż niemądrze wtargnąłem w trakcie makum-by zorganizowanej dla turystów i poddałem się hipnozie perfumado-res i rytmowi pontos...
      I moja pamięć na nowo składając mozaikę raz po raz próbowała zrzucić czar, wzbudzić litość lub podejrzliwość i ten umysłowy klimat, samą ową oscylację między baśniową iluzją a przeczuciem pułapki, chciałbym zachować teraz, kiedy umysłem znacznie bardziej trzeźwym zastanawiam się nad tym, co myślałem wówczas, wprowadzając jakiś porządek w dokumenty przeczytane gorączkowo poprzedniego wieczoru i potem rano na dworcu lotniczym i podczas lotu do Paryża.
      Starałem się wyklarować samemu sobie, w jaki nieodpowiedzialny sposób ja sam, a także Belbo i Diotallevi, doszliśmy do opisania na nowo świata oraz - Diotallevi mi to powiedział - odkrycia tych ustępów Księgi, które zostały wyryte białym ogniem w wolnych miejscach pozostawionych przez owe insekty z czarnego ognia, zaludniające i ponoć wyjaśniające Torę.
      Teraz, po osiągnięciu - mam nadzieję - ukojenia Amor Fati, relacjonuję tu historię, którą odtwarzałem, pełen zaniepokojenia - i nadziei, choćby nawet fałszywej - w peryskopie, dwa wieczory temu, gdyż dwa dni wcześniej przeczytałem ją w mieszkaniu Belba i przeżyłem, nie do końca tego świadomy, w ciągu ostatnich dwunastu lat, między piciem whisky u Piladego a wdychaniem kurzu w oficynie wydawniczej Garamond.
      
3
      BINA
      
7
Nie obiecuj sobie za wiele po końcu świata.
(Stanisław Jerzy Lec, Aforyzmy, fraszki, Kraków, Wydawnictwo Literackie 1977, Myśli Nieuczesane)

      Zacząć studia uniwersyteckie w dwa lata po sześćdziesiątym ósmym to jakby wstąpić do akademii w Saint-Cyr w dziewięćdziesiątym trzecim. Człowiek ma uczucie, że błędnie wybrał sobie datę narodzin. Z drugiej strony Jacopo Belbo, który był o co najmniej piętnaście lat starszy ode mnie, przekonał mnie później, że takie uczucie ma każde kolejne pokolenie. Człowiek rodzi się pod niewłaściwym znakiem i trwanie w świecie w sposób godny oznacza korygowanie dzień po dniu swojego horoskopu.
      Sądzę, że kształtuje nas ojciec, ale w chwilach zniechęcenia, kiedy ani mu w głowie troska o wychowywanie. Kształtujemy się na odpadkach mądrości. Miałem dziesięć lat i chciałem, żeby rodzice zaabonowali mi pewien tygodnik, który publikował komiksy z arcydzieł literatury. Ojciec próbował wykręcić się nie ze skąpstwa, lecz dlatego, że podejrzliwym okiem patrzył na komiksy. Celem tego czasopisma - oświadczyłem wówczas, czytając reklamową zapowiedź serii, jako że byłem chłopcem cwanym i wyszczekanym - jest w gruncie rzeczy uczyć w sposób przyjemny." Ojciec, nie podnosząc wzroku znad swojej gazety, rzekł: Cel twojego tygodnika jest taki jak cel wszystkich gazet, a mianowicie sprzedać możliwie najwięcej egzemplarzy."
      Tego dnia zostałem niedowiarkiem.
      To znaczy pożałowałem, że byłem łatwowierny. Dopuściłem do tego, że moim umysłem zawładnęła namiętność.
      Tak to już jest z łatwowiernością.
      Nie chodzi o to, że niedowiarek w nic nie wierzy. Po prostu nie wierzy we wszystko. Wierzy w jedną rzecz na raz, w rzecz zaś drugą - tylko jeśli wypływa ona w jakiś sposób z pierwszej. Postępuje w sposób krótkowzroczny, metodyczny, nie snuje dalekosiężnych planów. Z dwóch rzeczy, które nie trzymają się kupy, wierzyć w obie na raz, mając nadzieję, że gdzieś tam istnieje jakaś ukryta trzecia wiążąca tamte dwie - oto czym jest łatwowierność.
      Niedowiarstwo nie wyklucza ciekawości, a nawet ją podsyca. Nie ufa łańcuchom idei, woli ich polifonię. Wystarczy nie wierzyć i już
      dwie myśli - obie fałszywe - zderzają się tworząc dobry interwał albo jakiś diabolus in musica. Nie szanowałem idei, na których inni ludzie opierają swe życie, ale dwie lub trzy idee, których nie szanowałem, zdołały wytworzyć melodię. Albo rytm, i to lepiej niż jazz. Później Lia miała mi powiedzieć:
      - Żyjesz tym, co powierzchniowe. Czasem robisz wrażenie głębokiego, ale bierze się to stąd, że wykorzystujesz wiele powierzchni, składając z nich pozorną bryłę - która nie potrzebowałaby nóg do stania, gdyby była naprawdę bryłą.
      - Twierdzisz, że jestem powierzchowny?
      - Nie - odparła - wszystko, co ludzie nazywają głębią, to tylko tesserakt, czterowymiarowa kostka. Wchodzisz z jednej strony, wychodzisz z drugiej i trafiasz do świata, który nie może współistnieć z twoim światem.
      (Lio, nie wiem, czy jeszcze cię zobaczę, ponieważ Oni weszli od niewłaściwej strony, wtargnęli do twojego świata i to z mojej winy: wmówiłem im, że są jakieś otchłanie, gdyż pragnęli tego przez swoją słabość.)
      Co naprawdę myślałem piętnaście lat temu? Świadomy tego, że nie wierzę, miałem poczucie winy przebywając wśród wielu, którzy wierzyli. Ponieważ czułem, że mają rację, postanowiłem uwierzyć - tak jak postanawia się zażyć aspirynę. Nie zaszkodzi, a stajemy się lepsi.
      Rozglądając się za jakąś szczytną wiarą, znalazłem się w samym środku rewolucji, a w każdym razie najbardziej zdumiewającej jej symulacji, jaka kiedykolwiek została urzeczywistniona. Uznałem za rzecz zaszczytną uczestniczenie w wiecach i pochodach, krzyczałem wraz z innymi faszyści, burżuje, wasz koniec się szykuje!"; nie rzucałem kostkami z bruku ani metalowymi kulami bilardowymi, bałem się bowiem, że inni mogliby zrobić mnie to, co ja robię im, ale odczuwałem rodzaj moralnego podniecenia uciekając ulicami śródmiejskimi, kiedy policja ruszała do szarży. Wracałem do domu z poczuciem dobrze spełnionego obowiązku. Na wiecach nie potrafiłem pasjonować się sprzecznościami, jakie dzieliły rozmaite grupy: podejrzewałem, że wystarczyłoby znaleźć właściwy cytat, by przejść z jednej strony na drugą. Zabawiałem się odnajdowaniem właściwych cytatów. Dzieliłem włos na czworo.
      Ponieważ czasem w trakcie pochodów zdarzało mi się stanąć pod jednym lub drugim transparentem idąc za jakąś dziewczyną, która podziałała na moją wyobraźnię, wyciągnąłem stąd wniosek, że dla
      
      wielu spośród moich towarzyszy walka polityczna była doświadczeniem seksualnym - a seks to przecież namiętność. Ja chciałem doświadczyć tylko ciekawości. Co prawda w trakcie lektur dotyczących templariuszy i rozmaitych przypisywanych im okrucieństw natknąłem się na twierdzenie Karpokratesa, że dla wyśliznięcia się spod tyranii aniołów, panów kosmosu, należy dopuszczać się wszelkich nie-godziwości, wyzwalając się od długu zaciągniętego wobec wszechświata i ciała i że jedynie poprzez czyny niegodziwe dusza może wyzbyć się namiętności, odzyskując pierwotną czystość. Kiedy tworzyliśmy Plan, odkryłem, że wielu z owładniętych narkotykiem tajemnicy kroczy tą drogą szukając oświecenia. Ale Aleister Crowley, którego określono jako najbardziej zepsutego człowieka wszechczasów i który robił z wyznawcami obojga płci wszystko to, co tylko mógł robić, brał sobie, zdaniem swoich biografów, jedynie naj-brzydsze kobiety (wyobrażam sobie, iż mężczyźni, z tego, co napisano, nie byli zgoła piękniejsi) i powstało we mnie podejrzenie, że nigdy nie uprawiał miłości w sposób pełny.
      Musi to mieć jakiś związek z relacją między żądzą władzy a impo-tentia coeundi. Marks budził moją sympatię, gdyż byłem pewny, że miłość ze swoją Jeny uprawiał radośnie. Wyczuwa się to w opanowanym oddechu jego prozy i w jego poczuciu humoru. Natomiast pewnego razu powiedziałem na korytarzu uniwersyteckim, że długotrwałe sypianie z Krupską kończy się napisaniem marnej książki w rodzaju Materializm a empiriokrytycyzm. Niewiele brakowało, a wepchnęliby mi te słowa z powrotem do gardła i powiedzieli, że jestem faszystą. Oznajmił mi to pewien wysoki facet z wąsami jak Tatar. Pamiętam to doskonale, chociaż teraz goli się gładko i należy do komuny, w której wyplatają koszyki.
      Wspominam ówczesne nastroje po to tylko, żeby zrekonstruować stan ducha, w jakim zbliżyłem się do Garamonda, i sympatyzowałem z Jacopem Belbem. Przychodziłem tam z poczuciem człowieka, który słucha wykładów na temat prawdy, by w ten sposób przygotować się do skorygowania jej zarysu. Sądziłem, że podstawowy problem, jeśli przytacza się słowa Jestem, który jest", stanowi ustalenie, gdzie należy postawić przecinek, w cudzysłowie czy za nim.
      Z tego powodu moim wyborem politycznym stała się filologia. Uniwersytet mediolański był w owych czasach przykładny. Podczas gdy w całym kraju opanowywano sale wykładowe i atakowano profesorów, domagając się, by mówili o nauce proletariackiej, u nas, poza paroma incydentami, obowiązywał pakt konstytucyjny albo też
      kompromis terytorialny. Rewolucja rządziła strefą zewnętrzną, aula magna i wielkimi korytarzami, podczas gdy Kultura oficjalna wycofała się, chroniona i zabezpieczona gwarancjami, w korytarze wewnętrzne i na wyższe piętra, gdzie przemawiała nadal tak, jakby nic się nie stało.
      Dzięki temu mogłem spędzać przedpołudnia na dole, rozprawiając o nauce proletariackiej, a popołudnia na górze, uprawiając naukę arystokratyczną. Czułem się jak ryba w wodzie w tych dwóch równoległych światach i bynajmniej nie miałem wrażenia, że popadam w sprzeczność. Także ja wierzyłem, że stoimy na progu społeczeństwa ludzi równych, ale powiadałem sobie, że w tym społeczeństwie będą mogły na przykład funkcjonować (lepiej niż poprzednio) pociągi, chociaż sankiuloci, którzy mnie otaczali, nie uczyli się w rzeczywistości dorzucania węgla do paleniska, przestawiania zwrotnic, opracowywania rozkładów jazdy. Ktoś jednak musiał stanąć do pracy na kolei.
      Nie bez odrobiny wyrzutów sumienia czułem się niby jakiś Stalin, który uśmiecha się pod wąsem i myśli: Rozrabiajcie sobie ile wlezie, biedni bolszewicy, ja w tym czasie postudiuję w seminarium w Tyflisie, ale potem to ja nakreślę plan pięcioletni."
      Być może z tego powodu, że rano byłem ogarnięty entuzjazmem, po południu utożsamiałem wiedzę z nieufnością. Tak więc chciałem studiować coś, co pozwoliłoby mi powiedzieć to, co można stwierdzić na podstawie dokumentów w odróżnieniu od tego, co pozostaje materią wiary.
      Prawie przypadkowo zapisałem się na seminarium z historii średniowiecznej i wybrałem sobie pracę dyplomową na temat procesu templariuszy. Historia templariuszy fascynowała mnie od chwili, kiedy wpadły mi w ręce pierwsze dokumenty. W okresie kiedy walczyło się przeciwko władzy, wypełniało mnie szlachetne oburzenie na przebieg procesu, który z trudem tylko można nazwać poszlakowym i w którego wyniku templariusze powędrowali na stos. Ale bardzo szybko odkryłem, że jak tylko spłonęli, cały tłum tropicieli zaczai doszukiwać się ich wszędzie, nigdy jednak nie dostarczając żadnego dowodu. Ta wizjonerska rozrzutność podsycała moje niedowiarstwo, więc postanowiłem nie trwonić czasu dla tych, którzy polują na tajemnice, i opierać się wyłącznie na dokumentach z epoki. Templariusze byli zakonem monastycz-no-rycerskim, który istniał na mocy uznania przez Kościół. Skoro Kościół zakon rozwiązał, i to siedem wieków temu, templariusze
      nie mogą istnieć, jeśli zaś istnieją, nie są templariuszami. Tak więc wybrałlm sto książek, choć w końcu przeczytałem z nich tylko trzydzieści.
      Kontakt z Jacopem Belbem nawiązałem właśnie z powodu templariuszy, u Piladego, kiedy pracowałem już nad rozprawą, pod koniec siedemdziesiątego drugiego.
      
8
Przybyłem ze światła i od bogów, a otom na wygnaniu, oddzielony od nich.
(Fragment Turfa'n M7)

      Bar Piladego był w owych czasach wolnocłowym portem, galakty-czną karczmą, gdzie obcy przybysze z Ophiuchusa, którzy oblegali Ziemię, spotykali się na stopie pokojowej z ludźmi Imperium, któ-rzy patrolowali pierścienie van Allena. Był to stary bar nad Kana-łem, z ocynkowana blachą i bilardem, zapełniony miejscowymi tramwajarzami i rzemieślnikami, którzy przychodzili wczesnym rankiem, by wypić kieliszek białego wina. Mniej więcej w sześćdziesiątym ósmym i w latach późniejszych Pilade przemienił się w Rick's Bar, gdzie przy jednym stole mogli grać ze sobą w karty bojownik Ruchu i dziennikarz z organu prasowego pracodawców, który przychodził na jednego po zaniknięciu numeru, kiedy pierwsze furgonetki wyruszały, by rozprowadzić po kioskach kłamstwa systemu. Ale u Pila-dego nawet dziennikarz czuł się wyzyskiwanym proletariuszem, wytwórcą wartości dodatkowej skazanym na wyznawanie ideologii, i studenci rozgrzeszali go.
      Między jedenastą wieczorem a drugą w nocy wpadali tam: redak-tor z wydawnictwa, architekt, dziennikarz zajmujący się czarną" kronikaą, a wzdychający do trzeciej strony gazety, malarz z Palazzo di Brera, paru pisarzy średniego lotu, studenci jak ja.
      Regułą było minimum pobudzenia alkoholowego, a stary Pilade, nie usuwając butelek z białym winem dla tramwajarzy i klientów bardziej arystokratycznych, spumę i Ramazzotti zastąpił napojem musującym DOC dla intelektualistów demokratycznych i Johnnym Walkerem dla rewolucyjnych. Mógłbym napisać polityczną historię tych lat rejestrując kolejność i sposób, w jaki dokonało się stopnio-we przejście od czerwonej etykietki do dwunastoletniej Ballantine,
      a w końcu do piwa.
      Mimo pojawienia się nowej klienteli Pilade zostawił stary bilard, na   którym stały naprzeciwko siebie flaszki malarzy i tramwajarzy, ale zainstalował także flipper.
      W moim przypadku partyjka kończyła się szybko i z początku myślałem, że to z powodu niedostatecznego skupienia albo braku sprawności. Prawdę zrozumiałem wiele lat później, kiedy zobaczyłem,
      jak gra Lorenza Pellegrini. Najpierw nie dostrzegłem jej, ale pewnego wieczoru, podążając za spojrzeniem Belba, skupiłem na niej baczną uwagę.
      Belbo miał jakiś taki sposób stania przy barze, jakby wpadł tu na chwilkę (był jego mieszkańcem od co najmniej dziesięciu lat). Często wtrącał się do rozmów przy kontuarze albo przy stoliku, ale prawie zawsze po to, żeby rzucić jakąś kwestię, która mroziła konwersację bez względu na temat. Mroził ją również stosując inną technikę, a mianowicie zadając pytanie. Ktoś opowiadał o jakimś wydarzeniu, towarzystwo wciągało się w opowieść, a Belbo patrzył na mówcę tymi swoimi modrymi, zawsze nieco roztargnionymi oczyma, trzymając kieliszek na wysokości biodra, jakby już dawno zapomniał o piciu, i zadawał pytanie: Naprawdę tak było?" Albo: Mówisz poważnie?" Nie wiem, jak się to działo, ale w tym punkcie wszyscy zaczynali powątpiewać w prawdziwość opowiadania, łącznie z narratorem. Musiało to być spowodowane piemonckim akcentem, który sprawiał, że w jego ustach zdania oznajmujące stawały się pytającymi, a pytania - szyderstwami. Ten sposób mówienia Belba, bez patrzenia prosto w oczy rozmówcy, ale zarazem nie tak, jak ktoś unikający wzroku, był bez wątpienia piemoncki. Spojrzenie Belba nie unikało wcale dialogu. Najzwyczajniej w świecie przemieszczało się wzdłuż prostych równoległych, na które nie zwróciłeś uwagi, zastygało w jakimś nieokreślonym punkcie przestrzeni, ty zaś miałeś uczucie, żeś dotychczas tępo wpatrywał się w jedyny punkt pozbawiony znaczenia.
      Lecz nie tylko o spojrzenie tu chodziło. Jednym jedynym gestem, jednym jedynym wykrzyknikiem Belbo potrafił przenieść cię w jakieś inne miejsce. Mam na myśli to, że trudzisz się, by dowieść, powiedzmy, iż Kant naprawdę dokonał rewolucji zupełnie kopernikowskiej w nowoczesnej filozofii, i gotów byłbyś dać głowę za prawdziwość tego twierdzenia. Belbo, siedząc naprzeciwko ciebie, mógł w pewnej chwili spojrzeć sobie na ręce albo zacząć się wpatrywać we własne kolano, albo przymknąć powieki zarysowując lekko etruski uśmiech, albo też pozostawać przez kilka sekund z otwartymi ustami, ze wzrokiem wlepionym w sufit, a następnie oznajmić lekko się jąkając: Och, nie ulega wątpliwości, że ten Kant..." Albo jeśli wyraźniej angażował się w zamach na cały system idealizmu transcendentalnego: Ba. Czy jednak rzeczywiście pragnął całego tego zamieszania?..." Potem przyglądał ci się życzliwie, jakbyś to ty, nie
      zaś on, zakłócił cały czar, i zachęcał: Ale mów, mów dalej. Bo z pewnością jest w tym, jest w tym coś... Facet miał w końcu łeb."
      Czasem, kiedy ogarniało go oburzenie, odpowiadał w sposób nie-przystojny. Ponieważ jedyną rzeczą, jaka go oburzała, była nieprzy-stojność u innych, jego własna nieprzystojność była całkowicie wewnętrzna i regionalna. Zaciskał wargi, najpierw wznosił wzrok do nieba, potem zwracał oczy i głowę w dół, w lewą stronę i oznajmiał półgłosem: Ma gavte la nata." Jeśli ktoś nie rozumiał tego piemon-ckiego wyrażenia, czasem wyjaśniał: Ma gavte la nata, wyjmij korek. Mówi się tak człowiekowi nadętemu. Zakłada się, że znalazł się w tej nienaturalnej sytuacji wskutek ucisku korka, który ma wetknięty w tyłek. Jeśli go wyjmie, fiuuu, wraca do ludzkiej kondycji."
      Jego interwencje miały tę właściwość, że pozwalały dostrzec daremność wszelkiej rzeczy, i byłem po prostu zafascynowany. Ale czerpałem z tego błędną naukę, ponieważ wynosiłem je do godności wzorca najwyższej pogardy dla banalności prawd innych ludzi.
      Dopiero teraz, kiedy wraz ze złamaniem sekretów Abulafii wtargnąłem także do duszy Belba, wiem, że to, co mnie wydawało się trzeźwością spojrzenia i miało wzniosły wymiar zasady życiowej, dla niego było tylko formą melancholii. Jego znękany libertynizm intelektualny skrywał w sobie rozpaczliwe pragnienie absolutu. Na pierwszy rzut oka trudno to pojąć, albowiem Belbo chwile ucieczki, wahania, oderwania, kompensował chwilami niepohamowanego gadulstwa, kiedy to zabawiał się przedstawianiem alternatywnych absolutów w nastroju pełnego radości niedowiarstwa. Było to wtedy, kiedy układał z Diotallevim podręczniki rzeczy niemożliwych, światy na opak, bibliograficzne teratologie. Widok Belba tak entuzjastycznie rozgadanego przy konstruowaniu swojej Rabelaisowskiej Sorbony uniemożliwiał zrozumienie, jak bardzo cierpiał z powodu wygnania z fakultetu teologii - tej prawdziwej.
      Zrozumiałem potem, że ja przekreśliłem adres, podczas gdy on zagubił go i to nie dawało mu spokoju.
      W files Abulafii znalazłem bez liku kart jakiegoś pseudodzienni-ka, który Belbo powierzył dyskietkom, pewny, że nie zdradza tyle razy potwierdzanego powołania: być zwykłym obserwatorem świata. Na niektórych była jakaś odległa dana, najwidoczniej wpisał stare notatki - przez sentyment, albo może mając nadzieję, że pewnego dnia je wykorzysta. Inne pochodzą z ostatnich lat, kiedy miał już swojego Abu. Pisał jakby bawiąc się od niechcenia, mógł w samotności rozmyślać nad swoimi błędami, łudził się, że nie tworzy", twórczość bowiem, nawet płodząca błąd, bierze się zawsze z miłości do drugiego człowieka. Belbo nieświadomie zmieniał pole działania. Tworzył, a nigdy przedtem tego nie czynił. Jego entuzjazm dla Planu zrodził się z tej potrzeby napisania Książki, choćby miała się składać wyłącznie z bezlitosnych, bezdyskusyjnych i zamierzonych błędów. Póki trwasz zamknięty w swojej pustce, możesz myśleć, że pozostajesz w kontakcie z Jednym, lecz gdy tylko zaczynasz coś tam byle jak lepić z gliny, choćby i elektronicznej, stajesz się demiurgiem, a kto trudzi się, tworząc świat, bruka się błędem i złem.
    
    Filename: Trzy niewiasty wokół...
    
    Jest tak: toutes les femmes que j'ai rencontrśes se dressent aux hori-zons avec les gestes piteux et les regards tristes des semaphores sous la pluie...
    Mierzysz wysoko, Belbo. Pierwsza miłość, Najświętsza Maryja. Mama śpiewa trzymając mnie w ramionach, jakby chciała mnie ukołysać, chociaż nie potrzebuję już kołysanek; ale prosiłem, żeby śpiewała, bo lubiłem jej głos i lawendowy zapach jej piersi: O Maryjo, moja radości, o Maryjo, serce me! Duszy mej jedyna ufność, bez Ciebie mnie wszędzie źle! Salve, Regina."
    To naturalne: pierwsza kobieta w moim życiu nie była moją - tak samo zresztą jak nie była niczyją - z definicji. Od razu zakochałem się w kobiecie, której nic po mnie.
    Potem Marilena (Marylena? Mary Lena?). Opisać lirycznie zmierzch, złote włosy, wielką błękitną kokardę; ja siedzę sztywno, z zadartym nosem, na ławeczce, ona idzie po krawężniku alejki, z rozłożonymi ramionami, by nie stracić równowagi (rozkoszny skurcz serca), sukienka po- wiewa lekko wokół różowych ud. Wysoko, niedosięgła.
    Scena: tego samego wieczoru mama posypuje talkiem różową pupę mojej siostrzyczki, ja pytam, kiedy wyrośnie jej ptaszek, a mama odpowiada, że dziewczynkom ptaszek nie wyrasta nigdy i już takie zostają. Mnie nagle staje przed oczyma Mary Lena i jej białe majteczki prześwitujące przez błękitną sukienkę, którą powiewa wietrzyk, i rozumiem, że jest jasnowłosa, wyniosła i niedostępna, bo inna. Niemożliwe są jakiekolwiek zbliżenia, gdyż należy do innego gatunku.
    Trzecia kobieta natychmiast przepadła w otchłani. Dopiero co zmarła we śnie, blada Ofelia spoczywająca wśród kwiatów na swych dziewiczych marach; a kiedy ksiądz odmawia modlitwy za zmarłych, ona nagle podnosi się z katafalku, pomarszczona, biała, mściwa, z wzniesionym palcem i głosem jak z piwnicy. Nie módl się za mnie, księże. Tej nocy
    przed snem miałam nieczystą myśl, jedyna w mym życiu, i teraz jestem potępiona." Odnaleźć książeczkę od pierwszej komunii. Była taka ilustracja, czy sam to wszystko wymyśliłem? Z pewnością umarła myśląc o mnie, nieczystą myślą byłem ja, pożądałem bowiem nieosiągalnej Mary Leny, która należała do innego gatunku i innego rodzaju było jej przeznaczenie. Została potępiona z mojej winy. l z mojej winy jest potępiony każdy, kto się oddaje; nie miałem trzech kobiet, sprawiedliwości stało się zadość: kara za to, że ich chciałem.
    Pierwszą tracę, gdyż jest w raju, drugą, gdyż marzy w czyśćcu o mękach, które nigdy nie będą jej udziałem, trzecią, gdyż jest w piekle. Z teologicznego punktu widzenia bez zarzutu. Tak było zapisane.
    Ale jest jeszcze historia Cecylii, a Cecylia przebywa na ziemi. Marzyłem o tym przed zaśnięciem, idę po mleko, partyzanci strzelają ze wzgórza przede mną w stronę posterunku, widzę, jak biegnę na ratunek, uwalniam ją z rąk hordy czarnych oprawców, którzy ścigali ją wymachując pistoletami automatycznymi... Miała włosy jaśniejsze niż Mary Lena, była bardziej niepokojąca niż dziewczyna z katafalku, bardziej czysta i służebna niż Najświętsza Panna. Cecylia żywa i osiągalna, wystarczyło byle co, a mógłbym z nią nawet rozmawiać, byłem pewny, że może pokochać kogoś mojego gatunku, bo bez wątpienia kochała tamtego, nazywał się Papi, miał jasne włosy sterczące na maleńkiej głowie, rok więcej niż ja i saksofon. Ja nie miałem nawet trąby. Nigdy nie widziałem ich razem, ale w świetlicy parafialnej wszyscy, trącając się łokciami i wymieniając u-śmieszki, szeptali, że łączy ich miłość. Z pewnością kłamali ci wiejscy chłopcy, lubieżni jak kozły. Chcieli przekonać mnie, że ona (ona, Maryle-na Cecylia, małżonka i służebnica) była taka przystępna, że ktoś musiał z tego skorzystać. W każdym razie - i było to po raz czwarty - ja nie wchodziłem w grę.
    Czy pisze się powieści o tego rodzaju historiach? Może powinienem napisać o kobietach, których unikam, gdyż mogę je mieć. Albo mógłbym był. Mieć je. A jeśli to jest ta sama opowieść?
    Jednym słowem, kiedy nie wie się nawet, o jaką historię chodzi, lepiej być redaktorem książek filozoficznych.
      
      
9
W prawym ręku ściskał pozłocistą trąbę.
(Johann Valentin Andreae, Die Chymische Hochzeit des Chri*-stian Rosencreutz, Strasburg, Zetzner, 1616, 1)

      Znalazłem w tej file wzmiankę o trąbie. Tamtego wieczoru w peryskopie nie wiedziałem jeszcze, jakie to ważne. Miałem tylko jeden punkt odniesienia, dosyć błahy i marginalny.
      Podczas długich popołudni u Garamonda bywało, że Belbo, zgnębiony lekturą jakiegoś maszynopisu, podnosił wzrok znad kartek i próbując oderwać od pracy także mnie, zajętego, o ile pamiętam, makietowaniem książki ze starymi rycinami z Wystawy Powszechnej, dawał upust wspomnieniom - gotów natychmiast przerwać, gdybym wzbudził podejrzenie, iż traktuję go zbyt poważnie. Opowiadał o swojej przeszłości, lecz traktując ją wyłącznie jako exem-plum, by usunąć z niej wszelką pokusę próżności.
      - Zastanawiam się, jak skończymy - oznajmił któregoś dnia.
      - Ma pan na myśli zmierzch Zachodu?
      - Zmierzch? To dla niego chleb z masłem. Nie, miałem na myśli ludzi, którzy biorą pióro do ręki. Trzeci maszynopis w ciągu tygodnia, jeden poświęcony prawu bizantyjskiemu, drugi - Finis Austria, a trzeci - sonetom Baffa. Są to, jak mniemam, tematy bardzo odległe.
      - Też tak sądzę.
      - No dobrze, a co powiedzieć na to, że we wszystkich trzech pojawia się Pożądanie i przedmiot Miłości? To moda. Rozumiem od biedy, że Baffo, ale co ma tu do rzeczy prawo bizantyjskie?...
      - Trafiły więc do kosza.
      - Ależ nie, te prace zostały w całości sfinansowane przez Krajową Radę do Spraw Nauki, a zresztą nie są wcale najgorsze. Co najwyżej zaproszę tych trzech autorów i spytam, czy mogliby wykreślić odpowiednie fragmenty. Oni też mogliby się ośmieszyć.
      - A co może być przedmiotem miłości w prawie bizantyjskim?
      - Och, wszystko można jakoś przemycić. Naturalnie, chociaż w prawie bizantyjskim był przedmiot miłości, nie jest on tym samym, o którym mówi ten tutaj. Nigdy nie jest tym samym.
      - Jakim tym samym?
      - Takim, jak się sądzi. Pewnego razu, miałem wtedy pięć albo sześć lat, śniło mi się, że jestem posiadaczem trąbki. Złoconej. Wie pan, jeden z tych snów, kiedy człowiekowi wydaje się, że miód krąży mu w żyłach, coś jakby nocna zmaza, jaka zdarza się niewinnym chłopcom. Chyba nigdy nie byłem równie szczęśliwy. Już nigdy. Naturalnie po przebudzeniu zdałem sobie sprawę, że nie mam żadnej trąbki i zacząłem płakać jak bóbr. Płakałem do wieczora. Doprawdy świat przedwojenny był światem ubogim, musiało to być w trzydziestym ósmym. Gdybym dzisiaj miał syna i zobaczył, że jest taki zrozpaczony, powiedziałbym mu: idziemy, kupię ci trąbkę - chodziło o zabawkę, żaden wydatek. Moim bliskim nie przyszło to nawet do głowy. W owych czasach zakupy były sprawą poważną, a równie poważną dbałość o takie wychowywanie dzieci, by nie dostawały wszystkiego, czego zapragną. Nie lubię kapuśniaku, mówiłem, i była to, mój Boże, prawda, po prostu budził moje obrzydzenie. Ani mowy, żeby powiedzieli: no trudno, nie jedz, weź się za drugie danie (nie byliśmy wcale biedni, jedliśmy dwa dania i owoce). Nie, mój panie, zjada się wszystko, co przed tobą postawią. Już raczej, szukając rozwiązania kompromisowego, babcia wybierała mi z talerza kapustę, wiórek po wiórku, skrawek po skrawku, i tak oczyszczoną zupę, jeszcze obrzydliwszą niż poprzednio, musiałem już zjeść, a i tak ojciec wcale nie pochwalał tego ustępstwa.
      - Ale co z trąbką? Spojrzał na mnie z wahaniem.
      - Dlaczego tak interesuje pana ta trąbka?
      - Wcale mnie nie interesuje. Sam pan wspomniał o trąbce w związku z przedmiotem miłości, który nie jest tym właściwym przedmiotem...
      - Trąbka... Tego wieczoru mieli przyjechać wujostwo z ...; nie mieli dzieci i byłem ich ukochanym siostrzeńcem. Zobaczyli, że tak szlocham nad urojoną trąbką, oznajmili, że zajmą się sprawą, następnego dnia pójdziemy do UPIM, gdzie jest cały dział z zabawkami, istny cud, znajdziemy upragnioną trąbkę. Przez całą noc nie zmrużyłem oka i przez całe następne przedpołudnie nie mogłem znaleźć sobie miejsca. W południe poszliśmy do UPIM i ujrzeliśmy co najmniej trzy rodzaje trąbek; blaszane zabawki - ale mnie wydawały się instrumentami z tajemniczej zatoki. Był tam wojskowy kornet, puzon z suwakiem i pseudotrąbka, wprawdzie z ustnikiem i złota, ale klawisze miała jak saksofon. Nie wiedziałem, którą wybrać, i być może zbytnio z tym marudziłem. Chciałem mieć je wszystkie,
      a robiłem wrażenie, jakbym nie chciał żadnej. Zdaje mi się, że w tym czasie wujostwo oglądali cennik. Nie byli skąpcami, ale miałem wrażenie, że uznali za przystępniejszy flet z bakelitu, cały czarny, ze srebrnymi klawiszami. Czy nie wolałbyś tego? - spytali. Spróbowałem zagrać, brzmiał nie najgorzej, wmawiałem sobie, że jest piękny, ale w gruncie rzeczy doszedłem do wniosku, że wujostwo wolą kupić flet, gdyż jest tańszy, trąbka musiała kosztować majątek i nie mogłem wymagać od nich takiego poświęcenia. Zawsze uczono mnie, że kiedy dostaję coś, co mi się podoba, winienem powiedzieć nie, dziękuję, i to nie wystarczy raz, nie można bowiem powiedzieć nie, dziękuję, i natychmiast wyciągnąć rękę, ale trzeba poczekać, aż ofiarodawca zacznie nalegać, powie: ależ bardzo cię proszę. Dopiero wtedy dobrze wychowany chłopczyk ustępuje. Powiedziałem więc, że może nie chcę trąbki, że może podoba mi się też flecik, jeśli oni wolą flecik. I przyglądałem się im spod oka, mając nadzieję, że będą nalegać. Nie nalegali, niechaj Bóg przyjmie ich na swe łono. Byli szczęśliwi, że kupili mi flet, skoro, oświadczyli, ja go wolę. Było już za późno, żeby się wycofać. Dostałem flet. Spojrzał na mnie podejrzliwie.
      - Chciałby pan zapytać, czy nadal gram na trąbce?
      - Nie - odparłem. - Chcę wiedzieć, co było przedmiotem miłości.
      - Ach - rzekł przystępując z powrotem do kartkowania maszynopisu - widzę, że wszystkich ogarnia obsesja przedmiotu miłości. Tymi sprawami można dowolnie manipulować. Ale... A gdybym je dnak wybrał trąbkę? Czy byłbym naprawdę szczęśliwy? Jak pan myśli, Casaubon?
      - Śniłby pan pewnie o flecie.
      - Nie - zamknął oschle dyskusję. - Flet tylko miałem. Chyba: go nigdy nie użyłem.
      - Marzyłem czy użyłem?
      - Użyłem - powiedział dobitnie i nie wiem dlaczego poczułem się jak błazen.
      
10
I w końcu nie wnioskuje się kabalistycznie z vinum niczego poza VIS NUMerorum, na których to liczbach opiera się Magia.
(Cesare delia Riviera, Il Mondo Magico degli Eroi, Mantua, Osanna, 1603, s. 65-66)

      Ale opowiadałem o moim pierwszym spotkaniu z Belbem. Zna- | liśmy się z widzenia, jakieś żarty wymieniane u Piladego, niewiele jednak o nim wiedziałem poza tym, że pracował u Garamonda, a na uniwersytecie wpadały mi czasem w ręce książki tej oficyny. Wydawca mały, ale poważny. Młodzieńca, który kończy pisać pracę doktorską, zawsze pociąga ktoś, kto pracuje w wydawnictwie publikującym rzeczy z zakresu kultury.
      - A czym pan się zajmuje? - spytał mnie pewnego wieczoru, kiedy obaj staliśmy przy samym końcu cynkowej lady, opierając się o nią, ściśnięci w tłumie, jaki gromadził się tu przy wielkich okazjach. Był to okres, kiedy wszyscy przeszli na ty, studenci z profesorami i profesorowie ze studentami. Nie mówiąc już o bywalcach Piladego. Postaw kielicha" - mówił student w swetrze do redaktora naczelnego wielkiego dziennika. Wydawać by się mogło, że jesteśmy w Petersburgu w czasach młodego Szkłowskiego. Sami Maj akowscy i ani jednego Żywagi. Belbo nie uchylał się od powszechnego tykania, ale rzucało się w oczy, że wymierzał za to karę pogardy. Mówił ty", żeby pokazać, że na ordynarność odpowiada ordynarnością, ale istnieje przepaść między tolerowaniem poufałości a poufałością. Czule albo namiętnie mówił ty" rzadko i niewielu osobom; był na ty" z Diotallevim, z paroma kobietami. Jeśli kogoś szanował, nie znając jednak od dawna, zwracał się przez pan". Tak właśnie zwracał się do mnie przez cały czas, kiedy pracowaliśmy razem, i muszę powiedzieć, że doceniałem ten przywilej.
      - A czym pan się zajmuje? - spytał, jak wiem już teraz, z sympatią.
      - W życiu czy w teatrze? - spytałem wskazując na podiumlu Piladego.
      - W życiu.
      - Studiuję.
      - Uniwersytet czy praca naukowa?
      - Nie wygląda na to, ale te dwie rzeczy nie są ze sobą w sprzeczności. Kończę pracę doktorską o templariuszach.
      - Paskudny temat. Czy nie jest to przedsięwzięcie dla szaleńców?
      - Ja zajmuję się prawdziwymi templariuszami. Dokumentami z procesu. Ale co pan wie o templariuszach?
      - Pracuję w wydawnictwie, a do wydawnictwa przychodzą uczeni, ale i ludzie stuknięci. Zawód redaktora polega na rozpoznaniu od pierwszego wejrzenia stukniętych. Kiedy ktoś bierze na warsztat templariuszy, prawie na pewno jest stuknięty.
      - Wiem na ten temat to i owo. Ich imię brzmi legion. Ale nie wszyscy szaleńcy mówią o templariuszach. Jak rozpoznaje pan innych?
      - Wprawa. Zaraz to wyjaśnię, jako że jest pan bardzo młody. A propos, jak się pan nazywa?
      - Casaubon.
      - Czyż nie jest to bohater z Middlemarchl
      - Nie wiem. Tak czy owak był również taki filolog renesansowy. Ale nie jest moim krewnym.
      - Przyjdzie jeszcze na to czas. Napije się pan? Dwa razy to samo, Pilade, dziękuję. No właśnie. Na świecie spotyka się matołków, tępaków, głupców i szaleńców.
      - Ma pan kogoś na myśli?
      - Tak, weźmy na przykład nas dwóch. Albo przynajmniej, by pana nie urazić, mnie. Chociaż w gruncie rzeczy każdy należy do jednej z tych czterech kategorii, wystarczy mu się uważnie przyjrzeć. Każdy z nas jest od czasu do czasu matołkiem, tępakiem, głupcem albo szaleńcem. Powiedzmy, że osoba normalna to ktoś, kto ma w sobie rozsądną miarkę tych wszystkich składników, tych typów idealnych.
      - Idealtypen.
      - Brawo. Zna pan również niemiecki?
      - Tyle, ile muszę ze względu na bibliografie.
      - W moich czasach, kiedy ktoś znał niemiecki, ani mu było w głowie kończyć studia. Życie upływało mu na znajomości niemieckiego. Sądzę, że dzisiaj tak samo jest z chińskim.
      - Ja znam niemiecki za mało, więc piszę dyplom. Ale wróćmy do pańskiej typologii. Czym jest geniusz, na przykład Einstein?
      - Geniusz to człowiek, który uruchamia w oszałamiający sposób jeden element, karmiąc go pozostałymi. - Napił się i ciągnął: - Dobry wieczór, moja piękna. Czy znowu próbowałaś samobójstwa?
      - Nie - odparła przechodząca obok nas kobieta - jestem teraz w kolektywie.
      - Świetnie - pochwalił Belbo, a potem zwrócił się znowu w moją stronę: - Można dokonywać samobójstw zbiorowych, czyż nie tak?
      - A co z szaleńcami?
      - Mam nadzieję, że nie wziął pan mojej teorii za czyste złoto. Nie zajmuję się osadzaniem wszechświata na właściwym miejscu. Mówię tylko, kto jest szaleńcem dla firmy wydawniczej. To teoria stworzona ad hoc, zgoda?
      - Zgoda. Teraz stawiam ja.
      - Zgoda. Pilade, trochę mniej lodu, jeśli można prosić. W przeciwnym razie wszystko trafia natychmiast do krwiobiegu. Matołek nic nie mówi, toczy ślinę, jest spastyczny. Z powodu braku koordynacji przykłada sobie lody do czoła. Wchodzi od złej strony w drzwi obrotowe.
      - Jak żyje?
      - Radzi sobie. Właśnie dlatego jest matołkiem. Nie interesuje nas, rozpoznaję go na pierwszy rzut oka, zresztą nie bywa w wydawnictwach. Zostawmy go w spokoju.
      - Dobrze.
      - Z tępakiem sprawa jest bardziej złożona. Chodzi o zachowania społeczne. To człowiek, który mówi zawsze obok kieliszka.
      - W jakim sensie?
      - O, w takim. - Palec wskazujący zwrócił pionowo w dół, obok kieliszka. - Chce mówić o tym, co jest w kieliszku, ale ponieważ jest tak, jakby go nie było, mówi obok. Wyrażając to w terminach obiegowych, właśnie tępak popełnia gafy, zwraca się bowiem z pytaniem, jak się miewa małżonka, do faceta, którego żona dopiero co rzuciła. Pojmuje pan z grubsza, w czym rzecz?
      - Owszem. Znam takich.
      - Tępak jest bardzo pożądany, zwłaszcza w towarzystwie. Wpr; wia wszystkich w zakłopotanie, ale później przysparza okazji do komentarzy. W swej odmianie pozytywnej staje się dyplomatą. Mówi obok kieliszka, kiedy gafy popełniają inni, doprowadza do tego, że zmienia się temat rozmowy. Ale nas nie interesuje, nigdy nie jest twórczy, pracuje nad gotowymi materiałami, nie chodzi więc po wydawnictwach. Tępak nie twierdzi, że kot szczeka, ale mówi o kocie, kiedy pozostali rozmawiają o psie. Myli reguły konwersacji, lecz kiedy myli je dobrze, bywa wyborny. Sądzę, że należy do gatunku
      na wymarciu, jest nosicielem cnót typowo mieszczańskich. Potrzeba do tego salonu państwa Verdurinów albo nawet domu Guerman-tów. Czy studenci czytują jeszcze takie rzeczy?
      - Ja tak.
      - Tępakiem był Joachim Murat, który dokonując przeglądu swoich oficerów dostrzegł, że jeden z nich, pochodzący z Martyniki, ma mnóstwo odznaczeń bojowych. Vous etes negre?" - pyta. Oficer odpowiada: Oui, mon general!", a Murat na to: Bravó, bravó, continuez!" I tak dalej. Pojmuje pan? Proszę mi wybaczyć, ale dzisiejszego wieczoru świętuję historyczną dla mnie decyzję. Rzuciłem picie. Jeszcze jeden? Lepiej niech pan nie odpowiada, bo owładnie mną kompleks winy. Pilade!
      - A głupiec?
      - Prawda. Głupiec nie błądzi w zachowaniu. Błądzi w rozumowaniu. To człowiek, który mówi, że wszystkie psy są zwierzętami domowymi i wszystkie psy szczekają, ale koty są też zwierzętami domowymi, więc też szczekają. Albo że ponieważ wszyscy Ateńczycy są śmiertelni i wszyscy mieszkańcy Pireusu są śmiertelni, to mieszkańcy Pireusu są Ateńczykami.
      - Co jest zgodne z prawdą.
      - Tak, ale akcydentalnie. Głupiec wygłasza czasem twierdzenia słuszne, ale buduje je na fundamencie fałszywych przesłanek.
      - Można głosić wnioski błędne, lecz przesłanki muszą być niewzruszone.
      - W tym rzecz. W przeciwnym razie, po co byłoby tak się trudzić, by stać się zwierzęciem rozumnym?
      - Wszystkie małpy człekokształtne wywodzą się z niższych form życia, ludzie też pochodzą od niższych form życia, tak więc wszyscy ludzie są wielkimi małpami człekokształtnymi.
      - Nieźle. Dotarliśmy do progu, przy którym podejrzewa się, że coś tu nie gra, ale żeby wyjaśnić co i dlaczego, trzeba włożyć trochę wysiłku. Głupiec jest niezwykle zdradziecki. Tępaka poznaje się od pierwszego rzutu oka (nie mówiąc o matołku), podczas gdy głupiec rozumuje prawie tak samo jak pan i ja, tyle że z nieznacznym odchyleniem. Jest mistrzem paralogizmu. Nie ma ratunku dla redaktora, sprawdzanie trwałoby wieczność. Wydaje się mnóstwo książek napisanych przez głupców, gdyż w pierwszej chwili robią wrażenie przekonywających. Rozpoznawanie głupców nie należy do obowiązków redaktora. Nie rozpoznaje ich akademia nauk, czemu miałby rozpoznawać ich wydawca?
      - Nie czyni tego filozofia. Argument ontologiczny świętego Anzelma jest głupi. Bóg musi istnieć, gdyż potrafię go sobie wyobrazić jako istotę obdarzoną wszelką doskonałością, łącznie z istnieniem. Myli istnienie pojęciowe z istnieniem rzeczywistym.
      - Tak, ale dowód obalający to rozumowanie, podany przez Gaunilona, jest też głupi. Mogę wyobrazić sobie wyspę na morzu, nawet jeśli taka wyspa nie istnieje. Myli posiadanie przez umysł pojęcia rzeczy akcydentalnych z posiadaniem pojęcia rzeczy koniecznych.
      - Zmagania głupców.
      - Z pewnością, a Bóg pysznie się tym bawi. Chciał być niepojęty dla umysłu po to tylko, by pokazać, że Anzelm i Gaunilon są głup cami. Cóż za wzniosły cel dzieła stworzenia, co mówię, cóż za cel samego aktu, na mocy którego Bóg chce siebie. Wszystko nastawio ne na ujawnienie kosmicznej głupoty.
      - Żyjemy otoczeni przez głupców.
      - Nie ma ucieczki. Wszyscy są głupcami oprócz nas dwóch. A raczej, proszę wybaczyć, oprócz pana.
      - Wiadomo, że ma to związek z twierdzeniem Godła.
      - Nie mam pojęcia. Jestem matołkiem. Pilade!  - Teraz moja kolej.
      - Potem podzielimy równo. Kreteńczyk Epimenides powiada, że wszyscy Kreteńczycy są kłamcami. Skoro mówi to on, sam Kreteńczyk, znający doskonale Kreteńczyków, jest to prawda.
      - Głupie.
      - Święty Paweł. List do Tytusa. Proszę teraz posłuchać: wszyscy, którzy myślą, że Epimenides jest kłamcą, mogą opierać się jedynie na zdaniu Kreteńczyków, ale Kreteńczycy nie ufają Kreteń-czykom, dlatego żaden Kreteńczyk nie sądzi, by Epimenides był kłamcą.
      - To głupie czy nie?
      - Sam niech pan pomyśli. A nie mówiłem, że trudno jest dostrzec głupca? Głupiec może dostać Nobla...
      - Niech pomyślę... Niektórzy z tych, co nie wierzą, iżby Bóg stworzył świat w siedem dni, nie są fundamentalistami, ale niektórzy fundamentaliści wierzą, iż Bóg stworzył świat w siedem dni, dlatego nikt, kto nie wierzy, by Bóg stworzył świat w siedem dni, nie jest fundamentalistą. To głupie czy nie?
      - O Boże, i jest to wezwanie jak najbardziej na miejscu... Bo ja wiem. A jak pan uważa?
      - Jest głupie, nawet gdyby było prawdą. Gwałci jedno z praw sylogizmu. Nie można wyciągać wniosków powszechnych z dwóch twierdzeń szczegółowych.
      - A gdyby to pan okazał się głupcem?
      - Znalazłbym się w doborowym i starodawnym towarzystwie.
      - O tak, głupota otacza nas ze wszystkich stron. I być może z powodu systemu logicznego odmiennego niż nasz nasza głupota jest ich mądrością. Cała historia logiki sprowadza się do definiowania takiego pojęcia głupoty, które moglibyśmy zaakceptować. To się nie da objąć rozumem. Każdy wielki myśliciel jest głupcem dla innego wielkiego myśliciela.
      - Myśl jako spójna forma głupoty.
      - Nie. Głupota jednej myśli jest niespójnością innej.
      - Głębokie. Już druga, Pilade wkrótce zamyka, a nie doszliśmy jeszcze do szaleńców.
      - Już. Szaleńca rozpoznaje się natychmiast. To głupiec, który nie ma pojęcia o sztuczkach. Głupiec próbuje dowieść swojej tezy, ma logikę wykoślawioną, ale ma. Natomiast szaleniec nie ma żadnej logiki, zdąża od jednego krótkiego spięcia do drugiego. Dla szaleńca wszystko stanowi dowód wszystkiego. Szaleniec ma idee fixe i cokolwiek wpadnie mu w ręce, służy potwierdzeniu tej idei. Szaleńca rozpoznaje się po swobodnym podejściu do sprawy dowodu, po gotowości do szukania objawień. I wyda się to panu zapewne dziwne, ale szaleniec prędzej czy później zawsze wyciąga z rękawa templariuszy.
      - Zawsze?
      - Istnieją szaleńcy bez templariuszy, ale ci z templariuszami są najbardziej zdradzieccy. Z początku nie można ich rozpoznać, wydaje się, że mówią normalnie, aż nagle... - Zrobił gest, jakby chciał zamówić jeszcze jedną whisky, ale rozmyślił'się i poprosił o rachunek. - A propos templariuszy. Przedwczoraj jakiś osobnik zostawił mi maszynopis na ten temat. Wydaje mi się, że to szaleniec, ale o ludzkim obliczu. Początek tekstu jest spokojny. Zechciałby pan rzucić okiem?
      - Chętnie. Może znajdę coś dla siebie.
      - Prawdę mówiąc, nie sądzę. Ale proszę wpaść do nas, jeśli znajdzie pan pół godzinki wolnego czasu. Via Sincero Renato jeden. Będzie to z większym pożytkiem dla mnie niż dla pana. Od ręki dowiem się, czy wygląda to na dzieło wiarygodne.
      - Dlaczego chce mi pan zaufać?
      71.
      - A kto powiedział, że panu ufam? Ale jeśli pan przyjdzie, zaufam. Ufam ciekawości.
      Wszedł jakiś student ze wzburzoną twarzą.
      - Towarzysze, nad .Kanałem pełno faszystów z łańcuchami!
      - Zatrzymam ich - wykrzyknął facet o tatarskich wąsach, ten sam, który groził mi w związku z Leninem. - Idziemy, towarzysze! Wszyscy wyszli.
      - No jak? Idziemy? - spytałem, pełen jeszcze poczucia winy.
      - Nie - odparł Belbo. - Takie pogłoski rozpuszcza zawsze Pi-lade, żeby opróżnić lokal. Jak na pierwszy wieczór od chwili rzucenia picia, czuję się niepewnie. To chyba kryzys związany z abstynencją. Wszystko, co panu powiedziałem, łącznie z tym teraz, jest nieprawdą. Dobranoc, Casaubon.
      
11
Jego bezpłodność była nieskończona. Uczestniczył w ekstazach.
(E. M. Cioran, Le Mawais demiurge, Paryż, Gallimard, 1969, Pensees etranglees").

      Rozmowa u Piladego odsłoniła mi tylko zewnętrzne oblicze Bel-ba. Dobry obserwator potrafiłby przeczuć melancholijną naturę jego sarkazmu. Nie mogę powiedzieć, że była to maska. Może maską były właśnie zwierzenia, na jakie potajemnie sobie pozwalał. Demonstrowany publicznie sarkazm w gruncie rzeczy ujawniał najprawdziwszą melancholię, którą w sekrecie próbował ukryć przed sobą samym, maskując ją melancholią manieryczną.
      Patrzę w tej chwili na file, gdzie w gruncie rzeczy chciał przerobić na powieść to, co o swojej profesji powiedział mi następnego dnia u Garamonda. Odnajduję tu jego przenikliwość, pasję, tęsknotę za nigdy nie zrealizowaną twórczością, jego moralny rygoryzm, który nakazywał mu karać samego siebie - gdyż pragnął tego, do czego odmawiał sobie prawa - kreśląc patetyczny i oleodrukowy obraz swojego pragnienia. Nie znałem nikogo, kto potrafiłby w litość nad sobą wnosić taki ładunek pogardy.
      filename: Jim Konopiarz
    Zobaczyć się jutro z młodym Cintim.
    1. Dobra monografia, precyzyjna, być może nieco zbyt akademicka.
    2. W zakończeniu wspaniała paralela między Katullusem, poetae novi i współczesną awangardą.
    3. Dlaczego nie jako wstęp?
    4. Przekonać go. Powie, że w serii filologicznej nie ma miejsca na tego rodzaju kaprysy. Jest zależny od szefa; groźba wycofania wstępu, zagrożenie kariery. Błyskotliwa myśl umieszczona na ostatnich dwóch stronach przechodzi nie zauważona, ale na początku rzucałaby się w oczy i mogłaby zirytować możnych.
    5. Ale wystarczy podać ją kursywą w formie obszernej wypowiedzi oderwanej od właściwej rozprawy naukowej i wtedy hipoteza będzie tylko hipotezą i w niczym nie naruszy powagi tekstu. Natomiast czytelnicy od razu zostaną pozyskani, spojrzą na książkę z innej perspektywy.
    Czy jednak w istocie nakłaniam go do gestu wyzwolenia, czy też chcę, by napisał moją książkę?
    Zmieniać książki za pomocą dwóch słów. Demiurg, który zajął się nie swoim dziełem. Zamiast wziąć do ręki miękką glinę i kształtować ją, uderzać lekko w stwardniałą, z której ktoś inny ulepił posąg. Odpowiednio puknąć młotkiem, a Mojżesz zaczyna mówić.
    Przyjąć w redakcji Wiliama S.
    - Przejrzałem pańskie dzieło, niezłe. Jest w nim napięcie, fantazja, dramaturgia. To pana pierwszy utwór?
    - Nie, napisałem już tragedię, to historia dwojga kochanków z Wero-ny, którzy...
    - Pomówmy jednak o tym utworze, panie S. Zastanawiam się, dlaczego akcja rozgrywa się we Francji. Dlaczego nie w Danii? Przecież wystarczy niewiele, chodzi o zmianę dwóch lub trzech imion, zamek w Challons-sur-Marne zastąpić zamkiem, powiedzmy, w Elsinorze... Chodzi o to, że w środowisku nordyckim, protestanckim, gdzie unosi się cień Kierkegaarda, wszystkie te napięcia egzystencjalne...
    - Może ma pan rację.
    - Niewątpliwie. A poza tym potrzebne będą pewne poprawki stylistyczne, ot, przystrzyc tu i ówdzie. Jak u fryzjera... kilka ostatnich ruchów nożyczkami i już podsuwa panu lustro pod kark... Na przykład widmo ojca. Dlaczego umieścił je pan na końcu? Ja przeniósłbym je na początek. By w ten sposób ojcowskie napomnienie od razu zdominowało postępowanie młodego księcia i narzuciło mu konflikt z matką.
    - To chyba dobry pomysł, wystarczy przesunąć jedną scenę.
    - Otóż to. Wreszcie styl. Weźmy jakiś fragment na chybił trafił, o, choćby ten. Chłopak wychodzi na proscenium i zaczyna tę medytację o działaniu i bezczynności. Ten fragment jest naprawdę świetny, ale brak mi tutaj rozmachu. Działać, nie działać, to wielkie pytanie. Jestli w istocie szlachetniejszą rzeczą znosić pociski zawistnego losu..." * Dlaczego niby wielkie pytanie. Powiedziałbym, że jest to problem, że jest to pytanie, pojmuje pan, nie jego problem indywidualny, ale fundamentalne pytanie o egzystencję. By tak rzec, alternatywa między być albo nie być...
    Zaludnić świat synami noszącymi inne nazwiska, by nikt nie wiedział, że są twoimi. Jakby być Bogiem wjcywilu. Jesteś Bogiem, krążysz po mieście, słuchasz, co ludzie o tobie mówią, Bóg to, Bóg tamto, jaki cudowny jest świat, jaką wyborną rzecz stanowi powszechne ciążenie, a ty uśmiechasz się pod wąsem (trzeba by chodzić z przyklejoną brodą albo nie, właśnie bez brody, gdyż po brodzie można od razu poznać Pana Boga) i powiadasz sam do siebie (solipsyzm Boga to coś dramatycznego): Otom jest, a oni wcale o tym nie wiedzą." Ktoś potrąca cię na ulicy, nawet znieważa, ty zaś pokornie mówisz przepraszam i idziesz dalej,
    * Por. William Szekspir, Hamlet, przeł. Józef Paszkowski.
    chociaż jesteś Bogiem, więc gdybyś tylko zechciał, strzeliłbyś palcami i cały świat obróciłby się w proch. Jesteś jednak tak nieskończenie potężny, że możesz sobie pozwolić na dobroć.
    Powieść o Bogu incognito. Nie warto, skoro ten pomysł przyszedł mnie, przedtem wpadł już na niego bez wątpienia ktoś inny.
    Wariant. Jesteś autorem, nie wiesz jeszcze, na ile wielkim, ludzie, których kochałeś, zdradzili cię, życie straciło dla ciebie sens i pewnego dnia, aby popaść w zapomnienie, ruszasz w rejs na Titanicu" i zostajesz rozbitkiem na morzach południowych, wyławia cię (jedynego ocalonego) piroga tubylców i długie lata nikt nic o tobie nie wie, spędzasz je na wyspie, zamieszkanej wyłącznie przez Papuasów, z dziewczynami, które śpiewają ci tęskne pieśni, kołysząc piersiami ledwie przykrytymi naszyjnikiem z kwiatów pua. Zaczynasz się przyzwyczajać, nazywają cię Jim, jak każdego białego, dziewczyna o bursztynowej skórze wchodzi któregoś wieczoru do twojego szałasu i oznajmia: Ja twoja, moja z twoja." W gruncie rzeczy jest wspaniale, wieczór, leżycie sobie na werandzie patrząc na Krzyż Południa i ona gładzi cię po czole.
    Żyjesz zgodnie z cyklem świtów i zmierzchów, nic innego cię nie obchodzi. Pewnego dnia przypływa łódź motorowa z Holendrami, dowiadujesz się, że minęło dziesięć lat, mógłbyś z nimi odpłynąć, ale wahasz się, wolałbyś wymienić orzechy kokosowe na racje żywności, obiecujesz zająć się zbiorem konopi, tubylcy zaczynają dla ciebie pracować, pływasz od wyspy do wyspy, stałeś się dla wszystkich Jimem Konopiarzem. Jakiś awanturnik, zniszczony przez alkohol Portugalczyk, przybywa pracować z tobą i uwalnia się od nałogu, wszyscy teraz mówią o tobie na morzu Flores, udzielasz rad maharadży Brunei w sprawie kampanii przeciwko Dajakom znad rzeki, udaje ci się uruchomić stare działo z czasów Tippo Sahiba, naładowane gwoździami, szkolisz oddział oddanych Malajów o zębach czarnych od żucia betelu. W starciu koło Rafy Koralowej stary Sampan o zębach poczerniałych od betelu osłania cię własnym ciałem. Jestem szczęśliwy, że umieram dla ciebie, Jimie Konopiarzu." - Stary Sampanie, mój przyjacielu."
    Jesteś teraz sławny na całym archipelagu między Sumatrą a Port-au-Prince, prowadzisz rokowania z Anglikami, w kapitanacie portu Darwin zostałeś zarejestrowany jako Kurtz i teraz jesteś Kurtzem dla wszystkich
    - ale Jimem Konopiarzem dla tubylców. Pewnego dnia, kiedy dziewczyna pieści cię na werandzie, a Krzyż Południa błyszczy jak nigdy dotąd, ojej, jaki niepodobny do Niedźwiedzicy, już wiesz: chcesz wrócić. Tylko na chwilę, żeby zobaczyć, co tam z ciebie jeszcze zostało.
    Wsiadasz na jacht motorowy, dopływasz do Manili, stamtąd śmigłowcem na Bali. Później Samoa, Wyspy Admiralicji, Singapur, Tananariwa, Timbuktu, Aleppo, Samarkanda, Basra, Malta i już jesteś w domu.
    Minęło osiemnaście lat, życie odcisnęło na tobie swój ślad, twarz masz ogorzałą od pasatów, jesteś starszy, ale może przystojniejszy, l natychmiast po przybyciu widzisz na wystawach wszystkie twoje książki w wydaniach krytycznych, twoje nazwisko umieszczono nad wejściem do starej szkoły, w której uczyłeś się czytać i pisać. Jesteś Wielkim Zmarłym Poetą, sumieniem swojego pokolenia. Romantyczne dziewczęta popełniają samobójstwo na twoim pustym grobie.
    A potem spotykam ciebie, moja ukochana, masz mnóstwo zmarszczek wokół oczu i piękną jeszcze twarz znękaną wspomnieniami i tkliwymi wyrzutami sumienia. Prawie otarłem się o ciebie na schodach, z odległości dwóch kroków popatrzyłaś na mnie jak patrzysz na wszystkich, wypatrując poprzez ich cień kogoś innego. Mógłbym odezwać się, przekreślić czas. Ale po co? Czyż nie miałem tego, co chciałem? Jestem Bogiem, ta sama samotność, ta sama pycha, ta sama rozpacz, że nie jestem jednym ze swoich stworzeń - jak wszyscy. Wszyscy żyją w moim świetle, a ja żyję w nieznośnym iskrzeniu moich mroków.
    Ruszaj w świat, Williamie S.! Jesteś sławny, przechodzisz obok i nie poznajesz mnie. Szepczę być albo nie być i mówię sobie, brawo, Belbo, świetna robota. Idź, stary Williamie S., by odebrać swoją cząstkę chwały: ty tylko tworzyłeś, ja cię poprawiłem.
    Nas, którzy pomagamy przy porodzie innym, podobnie jak aktorów nie powinno się grzebać w poświęconej ziemi. Ale aktorzy udają, że świat, taki jaki jest, toczy się w odmienny sposób, podczas gdy my udajemy, że nieskończony wszechświat i jego światy kryją mnóstwo możliwości...
    Jak to się dzieje, że do tego stopnia szczodre jest to życie, które zapewnia tak wzniosłą nagrodę za przeciętność?
      
      
12
Sub umbra alarum tuarum, Jehova.
(Fama Fraternitatis, w: Allgemeine und general Reformation, Cassel, Wessel, 1614 zakończenie)

      Następnego dnia udałem się do Garamonda. Pod numerem l przy via Sincero Renato wszedłem do pokrytej kurzem sieni, z której widać było podwórko i warsztat szewca. Skręcając na prawo, trafiało; się wprost na windę, która mogłaby znaleźć się w pawilonie archeologii przemysłowej i która, kiedy spróbowałem z niej skorzystać, podskoczyła podejrzanie kilka razy, ale nie wystartowała. Na wszelki wypadek wysiadłem i pokonałem prawie kręte, drewniane, dosyć zakurzone schody. Jak dowiedziałem się później, pan Garamond lubił tę siedzibę, gdyż przypominała wydawnictwa francuskie. Na piętrze zobaczyłem tabliczkę Wydawnictwo Garamond SA"; otwarte drzwi prowadziły do sieni bez śladu centrali telefonicznej i portiera. Ale każdego, kto tu przychodził, widać było z małego pomieszczenia, przez które przechodziło się do biura, i natychmiast zaczepiła mnie jakaś osoba płci prawdopodobnie żeńskiej, w nieokreślonym wieku i wzrostu poniżej średniej, jakby określił to miłośnik eufemizmów.
      Zagadała do mnie w języku, który gdzieś już musiałem słyszeć, lecz nie pojąłem, iż chodzi o włoski pozbawiony prawie wszystkich samogłosek. Zapytałem o Belba. Kazała mi chwilę poczekać, a później zaprowadziła korytarzem do gabinetu mieszczącego się w głębi amfilady.
      Belbo przyjął mnie uprzejmie.
      - Jest więc pan człowiekiem poważnym. Proszę wejść.
      Poprosił, żebym usiadł przed jego biurkiem, równie starym jak wszystko tutaj, zawalonym maszynopisami, podobnie jak półki pod ścianami.
      - Chyba nie przestraszył się pan Gudrun?
      - Gudrun? Chodzi o tę... panią?
      - Pannę. Nie nazywa się Gudrun. Nazywamy ją tak z powodu jej nibelundzkiego wyglądu i jakby teutońskiej wymowy. Chce powiedzieć wszystko od razu i oszczędza na samogłoskach. Ale ma wyczucie justitia aequatrix: kiedy pisze na maszynie, skąpi spółgłosek.
      - Co tutaj robi?
      - Niestety wszystko. Widzi pan, w każdym wydawnictwie niezbędny jest ktoś taki, jedyna osoba zdolna odnaleźć rzeczy w bala-ganię, który sama wytwarza. Ale przynajmniej kiedy ginie maszynopis, wiadomo, czyja to wina.
      - Gubi nawet maszynopisy?
      - Nie częściej niż inni. W wydawnictwie wszyscy gubią maszynopisy. Sądzę, że stanowi to główny przejaw działalności. Ale potrzebny jest kozioł ofiarny, prawda? Mam jej za złe jedynie to, że nie gubi tych, które chciałbym zgubić. To przykre perypetie procesu The advancement of learning, jak to określił Bacon.
      - Gdzie się jednak podziewają? Rozłożył ramiona.
      - Proszę wybaczyć, ale zdaje pan sobie sprawę, jak niemądre jest to pytanie? Gdybyśmy wiedzieli gdzie, nie byłyby zagubione.
      - To logiczne - przyznałem. - Ale proszę posłuchać. Kiedy wpada mi w ręce książka Garamonda, mam wrażenie, że są to edycje bardzo pieczołowicie przygotowane, a i wasz katalog jest bogaty. Wszystko robicie tutaj? W ilu?
      - Od frontu jest pokoik, w którym pracuje redakcja techniczna, a obok mój kolega, Diotallevi. Ale on ma w swojej pieczy podręczniki, dzieła trwałe, czasochłonne, jeśli chodzi i o opracowanie, i o sprzedaż, to znaczy takie, które długo się sprzedaje. Publikacjami uniwersyteckimi zajmuję się ja. Nie powinien pan jednak sądzić, że to jakaś ogromna praca. Mój Boże, niektórymi książkami się pasjonuję, muszę wprawdzie czytać maszynopisy, ale na ogół chodzi o dzieła gwarantowane pod względem finansowym i naukowym. Publikacje Instytutu takiego a takiego albo dokumenty konferencji, opracowane i finansowane przez instytuty uniwersyteckie. Jeśli autor jest debiutantem, jego mistrz pisze przedmowę i na niego spada cała odpowiedzialność. Autor dokonuje przynajmniej dwóch korekt, sprawdza cytaty i przypisy i nie zastrzega sobie praw autorskich. Potem przyjmuje się książkę, przez kilka lat sprzedaje tysiąc albo dwa tysiące egzemplarzy, koszty się zwracają... Żadnych niespodzianek, każdą książkę zapisujemy po stronie aktywów.
      - Co więc pan robi?
      - Mnóstwo rzeczy. Przede wszystkim trzeba wybierać książki. Poza tym niektóre książki wydajemy na nasz koszt, prawie zawsze chodzi o przekłady szacownych autorów, których warto mieć w kalogu. a wreszcie ludzie przysyłają rękopisy. Rzadko zdarza się coś odnego uwagi, ale przejrzeć trzeba, bo nigdy nie wiadomo.
      - Bawi pana ta praca?
      - Czy mnie bawi? To jedyna rzecz, jaką umiem robić dobrze.
      Przeszkodził nam w rozmowie jakiś czterdziestoletni na oko, ubrany w marynarkę o kilka numerów za dużą facet, któremu jasne włosy opadały na krzaczaste brwi o tym samym odcieniu. Mówił miękkim głosem, jakby pouczał dziecko.
      _ Strasznie mnie zmordowało to Vademecum podatnika. Powinienem napisać wszystko od nowa, a nie mam na to najmniejszej ochoty. Przeszkadzam?
      - To Diotallevi - wyjaśnił Belbo i przedstawił nas sobie.
      - Ach, przyszedł pan rzucić okiem na templariuszy? Współczuję. Posłuchaj, przyszło mi do głowy coś wyśmienitego: Urbanistyka cygańska".
      - Wspaniale - przyznał zachwycony Belbo. - Ja myślałem o Hippice azteckiej".
      - Wybornie. Ale umieścisz to w Potiosekcji czy wśród Adynata?
      - Trzeba się zastanowić - odparł Belbo. Poszperał w szufladzie i wyciągnął jakieś kartki. - Potiosekcja... - Popatrzył na mnie i dostrzegł moje zaciekawienie. - Jak pan wie, to sztuka krojenia rosołu. Ależ nie. - Zwrócił się z powrotem w stronę Diotalleviego. - Potiosekcja to nie dział, ale temat jak awunkulogratulacje mechaniczne oraz pilokatabaza, które mają wszak swoje miejsca w dziale tetrapiloktomii.
      - Co to jest tetraio... - wyrwałem się z pytaniem.
      - To sztuka dzielenia włosa na czworo. Ten dział zawiera naukę zbędnych technik, na przykład awunkulogratulacja mechaniczna zajmuje się budowaniem maszyn do kłaniania się cioci. Nie jesteśmy pewni, czy należy zostawić w tym dziale pilokatabazę, czyli sztukę unikania o włos, która nie wydaje się wcale umiejętnością zbędną. Czyż nie mam racji?
      - Proszę powiedzieć mi, o co tu chodzi... - zacząłem błagać.
      - Rzecz w tym, że Diotallevi i ja planujemy reformę wiedzy. Chodzi o fakultet Irrelewancji Porównawczej, gdzie studiuje się materie zbędne albo niemożliwe. Fakultet stawia sobie za cel kształcenie badaczy, potrafiących zwiększać w nieskończoność liczbę zagadnień irrelewantnych.
      - Ile jest działów?
      - Na razie cztery, ale możemy w nie ująć całość ludzkiej wiedzy.
      Dział Tetrapiloktomii ma charakter propedeutyczny, wprowadza jjm w sens irrelewancji. Ważnym działem są Adynata albo Impossibilia. ^^ Na przykład urbanistyka cygańska albo hippika aztecka... Istotą każdej dyscypliny jest zrozumienie głębokich racji jej irrelewancji, a w przypadku działu Adynata również jej niemożliwości. Dlatego właśnie morfematyka alfabetu Morse'a, historia rolnictwa antarkty-cznego, historia malarstwa na Wyspie Wielkanocnej, współczesna literatura sumeryjska, wprowadzenie docymologii w systemie Mon-tessori, filatelistyka asyro-babilońska, technika koła w imperiach prekolumbijskich, ikonologia Braille'a, fonetyka filmu niemego...
      - Co by pan powiedział o psychologii tłumu na Saharze?
      - Dobre - oznajmił Belbo.
      - Dobre - potwierdził z przekonaniem Diotallevi. - Powinien pan z nami współpracować. Temu młodzieńcowi nie brak oleju w głowie, prawda, Jacopo?
      - Owszem, dostrzegłem to od razu. Wczoraj wieczorem z wielką przenikliwością konstruował niedorzeczne rozumowania. Skoro jednak nasz zamysł go interesuje, kontynuujmy. Co umieściliśmy w dziale Oksymoryka, którego właśnie nie mogę znaleźć"?
      Dio talie vi wygrzebał z kieszeni jakąś kartkę i przyjrzał mi się bacznie, ale z sympatią.
      - W Oksymoryce, jak mówi sama nazwa, liczy się wewnętrzna sprzeczność danej dyscypliny. Dlatego urbanistyka cygańska powinna znaleźć się właśnie w tym dziale...
      - Nie - zaprzeczył Belbo. - Owszem, gdyby to była urbanistyka nomadów. Adynata obejmują rzeczy niemożliwe empirycznie, natomiast Oksymoryka sprzeczność w samych terminach.
      - Zobaczmy. Cóż takiego znalazło się w Oksymoryce? Mam, instytucje rewolucyjne, dynamika Parmenidesa, statyka Heraklita, sy-barytyzm spartański, instytucje oligarchii ludowej, historia tradycji innowacyjnych, dialektyka tautologiczna, erystyka Boole'owska...
      Teraz poczułem się na siłach, żeby pokazać, z jakiej gliny jestem ulepiony.
      - Czy mogę zaproponować gramatykę wyjątków?
      - Wspaniale, wspaniale! - wykrzyknęli obaj i przystąpili do notowania.
      - Mam pewną wątpliwość - oznajmiłem.
      - Jaką?
      - Jeśli rozgłosicie, panowie, o waszym planie, zbiegnie się cały tłum ludzi z wiarygodnymi publikacjami.
      - A nie mówiłem, że temu chłopakowi nie brak oleju w głowie, Jacopo? - rzekł Diotallevi. - Czy jednak zdaje sobie pan sprawę z faktu, że właśnie na tym polega kłopot? Niechcący nakreśliliśmy wyidealizowany profil rzeczywistej wiedzy. Wykazaliśmy, że wszystko, co możliwe, jest niezbędne. Przeto trzeba będzie milczeć. Muszę już iść.
      - Dokąd to? - spytał Belbo.
      - Jest przecież piątek po południu.
      - O Chryste przenajświętszy! - wykrzyknął Belbo. I zwrócił się w moją stronę. - Naprzeciwko są dwa albo trzy domy zamieszkane przez ortodoksyjnych Żydów, wie pan, tych w czarnych kapeluszach, z brodami i pejsami. Niewielu ich w Mediolanie. Dzisiaj jest piątek i o zmierzchu zaczyna się szabas. Tak więc w mieszkaniu naprzeciwko zaczynają przygotowania, polerują świeczniki, gotują potrawy, układają wszystko tak, żeby jutro nie musieli zapalać ognia. Nawet telewizor jest przez całą noc włączony, tyle że od razu muszą wybrać kanał. Nasz Diotallevi ma małą lunetę i bezwstydnie podgląda ich przez okno, rozkoszując się marzeniem, że przebywa po drugiej stronie ulicy.
      - Dlaczego?
      - Bo nasz Diotallevi upiera się przy twierdzeniu, że jest Żydem, t
      - Jak to upieram się? - spytał dotknięty do żywego Diotallevi - Jestem Żydem. Casaubon, czy ma pan coś przeciwko temu? 
      - Chyba pan wie. t
      - Diotallevi - stwierdził stanowczo Belbo - nie jesteś Żydem.
      - Nie? A moje nazwisko? Jak Graziadio, Diosiaconte, wszystko tłumaczenia z hebrajskiego, nazwiska z getta, jak Szalom Alejchem.
      - Diotallevi to nazwisko mające przynieść szczęście, często nadawane przez urzędników miejskich podrzutkom. A twój dziadek był właśnie podrzutkiem.
      - Podrzutkiem żydowskim.
      - Diotallevi, masz różową cerę, gardłowy głos i jesteś prawie albinosem.
      - Są króliki albinosy, więc także wśród Żydów muszą zdarzać się albinosi.
      - Nie można postanowić, że będzie się Żydem, tak jak człowiek postanawia, że zostanie filatelistą albo świadkiem Jehowy. Żydem trzeba się urodzić. Pogódź się z tym, jesteś jednym z mnóstwa pogan.
      - Zostałem obrzezany.
      - Daj pokój! Każdy może kazać się obrzezać ze względów higienicznych. Wystarczy do tego lekarz z żegadłem. W jakim wieku kazałeś się obrzezać?
      - I po co te subtelności?
      - Owszem, są jak najbardziej na miejscu. Żyd wdaje się w subtelności.
      - Nikt nie udowodni, że mój dziadek nie był Żydem.
      - Z pewnością, był przecież podrzutkiem. Ale mógł być równie dobrze następcą tronu bizantyjskiego albo bękartem Habsburgów.
      - Nikt nie może dowieść, że dziadek nie był Żydem, a zresztą znaleziono go koło Portico d'Ottavia.
      - Ale twoja babcia nie była Żydówką, a przynależność do tego narodu liczy się po linii żeńskiej...
      - ...A poza racjami wynikającymi ze spisów ludności, bo przecież nawet rejestry miejskie można czytać między wierszami, są jeszcze racje krwi, i krew powiada mi, że mój sposób myślenia jest całkowicie talmudyczny. Byłoby więc z twojej strony zwykłym rasizmem, gdybyś utrzymywał, iż rodowity Włoch może być równie talmudyczny jak ja.
      Wyszedł. Belbo powiedział:
      - Proszę nam wybaczyć. Ten spór powtarza się niemal codziennie, tyle że każdego dnia staram się przedstawić jakiś nowy argument. Faktem jest, że Diotallevi to wielbiciel Kabały. Ale nie brak kabalistów także wśród chrześcijan. A zresztą, Casaubon, jeśli Dio-tallevi chce być Żydem, nie mogę mu tego zabronić.
      - Chyba nie. Jesteśmy przecież demokratami.
      - Jesteśmy demokratami.
      Zapalił papierosa. Przypomniałem sobie, po co tu przyszedłem.
      - Miał pan dla mnie jakiś maszynopis o templariuszach - powiedziałem.
      - A, prawda... Był w teczce z imitacji skóry... - Zaczai szukać w stosie rękopisów, a potem spróbował wydobyć jeden z nich tkwiący w połowie wysokości, tak żeby nie zwalić pozostałych. Ryzykowne przedsięwzięcie. Rzeczywiście, część stosu runęła na podłogę. Belbo trzymał w rękach teczkę z imitacji skóry. Rzuciłem okiem na spis rzeczy i wprowadzenie.
      - Dotyczy uwięzienia templariuszy. W 1307 r. Filip Piękny postanawia aresztować wszystkich templariuszy we Francji. Legenda mówi, że na dwa dni przed wydaniem przez Filipa rozkazów dotyczących uwięzienia jakiś wóz z sianem, zaprzężony w woły, wyjechał z murów klasztoru templariuszy w Paryżu i udał się w nieznanym kierunku. Powiada się, że był to oddział rycerzy pod wodzą niejakiego Aumonta, że schronili się w Szkocji i dali początek loży malarskiej w Kilwinning. Według legendy rycerze stopili się w jedno z bractwami mularzy, które przechowywały tajemnice Świątyni Salomona. Mogłem się tego spodziewać. Jeszcze jeden, który sądzi, że poprzez tę ucieczkę templariuszy do Szkocji wyjaśnił problem początków masonerii. Ta teoria liczy sobie dwa wieki i wzięła się z czystej fantazji. Żadnych dowodów, ale mógłbym rzucić na stół dobre pięćdziesiąt broszur relacjonujących tę samą, ciągle na nowo przepisywaną historię. Proszę tylko posłuchać, otworzyłem na chybił trafił: Autentyczność wyprawy szkockiej została potwierdzona przez fakt, że po dziś dzień, chociaż minęło sześćset pięćdziesiąt lat, istnieją tajne zakony, które powołują się na Milicję Świątyni. Jak inaczej wyjaśnić ciągłość tej spuścizny?" Pojmuje pan, w czym rzecz? Jak może nie istnieć markiz de Carabas, skoro nawet kot w butach twierdzi, że jest u niego na służbie?"
      - Pojąłem - oznajmił Belb"o. - Pozbędę się go. Ale zainteresowała mnie ta opowieść o templariuszach. Skoro mam pod ręką eksperta, nie pozwolę, żeby mi się wymknął. Dlaczego wszyscy mówią o templariuszach, nie zaś o kawalerach maltańskich? Nie, nie teraz. Jest już późno, Diotallevi i ja musimy iść wkrótce na kolację do pana Garamonda. Ale skończy się to gdzieś o pół do jedenastej. Postaram się namówić również Diotalleviego i wpadniemy do Pila-dego - zwykle chodzi wcześnie spać i jest abstynentem. Zastanę tam pana?
      - A gdzieżby indziej? Należę do zagubionego pokolenia i odnajduję się dopiero, kiedy towarzyszę samotności innych, podobnych do mnie.
      
      
13
Li frere, li mestre du Tempie Qu'estoient rempli et ample D'or et d'argent et de richesse Et qui menoient tel noblesse, Ou sont ii? que sont devenu?
(Chronique a la suite du roman de Favel)

      Et in Arcadia ego. Pilade był tego wieczoru wizerunkiem złotego wieku. Jeden z tych wieczorów, kiedy czułem, że Rewolucja nie tylko się dokona, ale będzie wsparta przez związki zawodowe. Jedynie u Piladego można było ujrzeć właściciela przędzalni, brodatego i w podkoszulku, jak drwi z Amerykanina o niepewnej przyszłości, w dwurzędowce i krawacie. Byliśmy u progu wielkiego obalenia paradygmatów. Jeszcze na początku lat sześćdziesiątych broda była faszystowska - należało jednak zarysować jej kształt wygalając policzki jak Italo B albo - ale w roku sześćdziesiątym ósmym stała się kontestacyjna, teraz zaś jest neutralna i powszechna, oznacza wybór wolności. Broda zawsze była maską (ludzie przylepiają wszak sobie fałszywą brodę, żeby ich nie rozpoznano), ale na początku lat siedemdziesiątych można było maskować się za pomocą brody prawdziwej. Można było kłamać mówiąc prawdę, a nawet doprowadzając do tego, że prawda stawała się zagadkowa, że wymykała się, albowiem broda nie pozwalała już na wyciąganie wniosków co do ideologii brodacza. Ale tego wieczoru broda pyszniła się nawet na wygolonych twarzach tych, którzy nie nosząc jej zgoła, dawali jednak do zrozumienia, że mogliby ją zapuścić, a zrezygnowali z tego, bo w ten właśnie sposób rzucali wyzwanie.
      Odbiegam od tematu. W pewnym momencie przyszli Belbo i Dio-tallevi, z kwaśnymi minami i wymieniając cierpkie komentarze dotyczące zakończonej właśnie kolacji. Dopiero później dowiedziałem się, jakie są kolacje u pana Garamonda.
      Belbo od razu przeszedł do swoich ulubionych napojów wyskokowych, a zagubiony Dio talie vi długo zastanawiał się, aż wreszcie wybrał tonik. Znaleźliśmy stolik w głębi, dopiero co zwolniony przez dwóch tramwajarzy, którzy następnego ranka musieli wstać wcześnie do pracy.
      - No więc ci templariusze... - zaczął Diotallevi.
      - Och nie, łaski... Możecie o tym przeczytać gdziekolwiek...
      - Jesteśmy zwolennikami przekazu ustnego - oznajmił Belbo.
      - Jest bardziej mistyczny - dodał Diotallevi. - Bóg stworzył świat wypowiadając słowa, nie zaś nadając telegram.
      - Fiat lux. Stop. List w drodze - rzekł Belbo.
      - Zapewne do Tesaloniczan - dorzuciłem.
      - Templariusze - nalegał Belbo.
      - No więc - zacząłem.
      - Nie zaczyna się zdania od no więc - sprzeciwił się Diotallevi. Udałem, że wstaję. Spodziewałem się, że będą mnie powstrzymywać. Nic z tego. Usiadłem i zacząłem mówić.
      - Historię chyba wszyscy znają. Mamy pierwszą krucjatę. Got-fryd adoruje grób i spełnia śluby, Baldwin zostaje pierwszym królem Jerozolimy. Chrześcijańskie królestwo w Ziemi Świętej. Jednak utrzymać w ręku Jerozolimę to jedno, a resztę Palestyny to drugie. Saracenów podbito, ale nie zlikwidowano. Życie na tamtych terenach nie jest łatwe ani dla osadników, ani dla pielgrzymów. I oto w 1118 r., za Baldwina II, przybywa dziewięć osób pod wodzą niejakiego Hugona z Payns i zakłada zakon Ubogich Rycerzy Chrystusa, zakon mnichów, ale z mieczem i w zbroi. Trzy tradycyjne śluby, ubóstwa, czystości, posłuszeństwa, a ponadto ślub, że będzie się stawało w obronie pielgrzymów. Król, biskup, wszyscy w Jerozolimie, udzielają od razu wsparcia finansowego, wyznaczają kwaterę w obrębie dawnej Świątyni Salomona. W ten sposób stają się Rycerzami Świątyni.
      - Kim są?
      - Hugon i ośmiu pierwszych to prawdopodobnie idealiści przeniknięci mistyką krucjaty. Ale potem będą to zawodowi żołnierze, poszukiwacze przygód. Nowe królestwo jerozolimskie to trochę jakby ówczesna Kalifornia, czeka tam fortuna. U siebie w domu nie mają zbyt wielkich perspektyw, może są wśród nich tacy, którzy snują wielkie plany. Ja o całej tej sprawie myślę w kategoriach Legii Cudzoziemskiej. Co zrobić, jeśli człowiek znajdzie się w tarapatach? Zostaje templariuszem, są możliwości nowych stanowisk, można się zabawić, trafiają się okazje do bitki, odziewają cię, karmią, a na dodatek zbawiasz jeszcze duszę. Z pewnością musisz być raczej desperatem; trzeba przecież wyprawiać się na pustynię, spać pod namiotem, całymi dniami widywać tylko innych templariuszy i od czasu do czasu jakąś turecką gębę, galopować w słońcu, cierpieć pragnienie, rozpruwać brzuchy innym nieszczęśnikom... 
      Przerwałem na chwilę.
      - Być może zabrzmiało to za bardzo jak z westernu. Następuje prawdopodobnie trzecia faza: zakon stał się potężny, wstępuje się do niego nawet mając dobrą pozycję w swojej ojczyźnie. Ale w tym momencie być templariuszem nie oznacza już koniecznie znojnego żywota w Ziemi Świętej, można być templariuszem także u siebie. To złożona sprawa. Raz robią wrażenie żołdaków, innym znów razem przejawiają pewną wrażliwość. Nie można na przykład powiedzieć, że byli rasistami: zwalczają muzułmanów, po to tam byli, ale w duchu rycerskim, a czasem są godni podziwu. Kiedy poseł emira Damaszku odwiedza Jerozolimę, templariusze wskazują mu mały meczet, przerobiony poprzednio na chrześcijański kościół, żeby mógł odbywać swoje nabożne praktyki. Pewnego dnia wchodzi jakiś Frank, gorszy się widząc muzułmanina w świętym miejscu i obchodzi się z nim źle. Templariusze wypędzają nietolerancyjnego Franka i przepraszają muzułmanina. To braterstwo broni z nieprzyjacielem doprowadzi ich z czasem do ruiny, gdyż podczas procesu będą oskarżani między innymi o kontakty z tajemnymi sektami muzułmańskimi. Być może jest w tym ziarno prawdy, to trochę tak jak z tymi dziewiętnastowiecznymi awanturnikami, którzy zaczynają chorować na Afrykę; przecież templariusze nie mają regularnego przygotowania monastycznego, nie są dosyć subtelni, żeby uchwycić odmienności teologiczne, spróbujcie wyobrazić ich sobie na podobieństwo La-wrence'a z Arabii; już wkrótce przywdziewają szaty szejka... Ale właściwie trudno jest cenić ich czyny, ponieważ historycy chrześcijańscy, jak na przykład Wilhelm z Tyru, nie przepuszczają żadnej okazji, żeby ich oczernić.
      - Dlaczego?
      - Bo stają się zbyt potężni i zbyt im się spieszy. Wszystko zaczyna się wraz ze świętym Bernardem. Wiecie chyba, kim był święty Bernard. Wielki organizator, reformuje zakon benedyktyński, usuwa z kościołów ozdoby, kiedy jakiś kolega zaczyna mu działać na nerwy, jak na przykład Abelard, atakuje go w stylu McCarthy'ego i gdyby tylko mógł, zaprowadziłby go na stos. Ponieważ nie może, każe spalić jego książki. Potem głosi krucjatę, zbroimy się i huzia na wroga...
      - Nie przepada pan za nim - zauważył Belbo.
      - Tak, nie cierpię go, gdyby to ode mnie zależało, skończyłby w najgorszych kręgach, nader odległych od świętości. Ale znał się na reklamie, zobaczcie tylko, jaką przysługę oddał mu Dante, mianująć szefem gabinetu Matki Boskiej. Od razu zostaje świętym, gdyż podlizywał się właściwym ludziom. Ale mówiłem o templariuszach. Bernard natychmiast spostrzega, że warto tę ideę kultywować, i popiera tych dziewięciu awanturników, przekształcając ich w Militia Christi, powiedzmy nawet, iż to właśnie jego wynalazkiem są templariusze w wersji heroicznej. W 1128 roku doprowadza do soboru w Troyes właśnie po to, żeby określić, czym są ci nowi żołnierze--mnisi, a kilka lat później pisze pochwałę tej milicji Chrystusowej i przygotowuje liczącą siedemdziesiąt dwa artykuły regułę, której lektura daje niezłą zabawę, bo jest to istny groch z kapustą. Codzienna msza, zakaz spotykania się z ekskomunikowanymi rycerzami; jeśli jednak któryś z nich pragnie wstąpić do Templum, należy przyjąć go po chrześcijańsku - sami widzicie, że miałem rację, kiedy mówiłem o Legii Cudzoziemskiej. Nosili białe, proste płaszcze bez błamu, chyba że był jagnięcy lub owczy, obowiązywał zakaz noszenia modnych wtedy wywiniętych i wąskich trzewików. Śpi się w koszuli i gaciach; materac, prześcieradło i pled...
      - Przy tym skwarze musiało nieźle śmierdzieć... - zauważył Belbo.
      - Do smrodu jeszcze wrócimy. Reguła narzuca dalsze umartwienia: jedna misa na dwóch, je się w milczeniu, mięso trzy razy w tygodniu, pokuta w piątki, wstawanie o świcie, jeśli praca była męcząca, przyznaje się godzinę więcej snu, ale w zamian trzeba odmówić w łóżku trzynaście razy Pater. Mamy mistrza, cały szereg niższych zwierzchników, aż po serwientów, giermków, famulusów i służących. Każdy rycerz posiada trzy konie i giermka, żadnych luksusowych ozdób przy uprzęży, siodle i ostrogach, broń prosta, ale dobra, zakaz polowania na wszelką zwierzynę poza lwami - jednym słowem życie wypełnione pokutą i walką. Nie mówiąc o ślubie czystości, na który kładzie się szczególny nacisk, gdyż chodziło o ludzi przebywających poza klasztorem, uprawiających rzemiosło wojenne, żyjących pośród świata, jeśli światem nazwiemy kłębowisko, jakim musiała być w owych czasach Ziemia Święta. W sumie reguła powiada, że towarzystwo niewiasty jest bardzo niebezpieczne i można pocałować jedynie matkę, siostrę i ciotkę.
      Belbo poczuł wątpliwości.
      - Pięknie, ale z ciotką byłbym ostrożniejszy... Czy templariusze nie zostali, o ile dobrze pamiętam, oskarżeni o sodomię? Jest książka Klossowskiego Bafomet. Kimże był Bafomet, ich diabelskim bóstwem, czy nie tak?
      - Właśnie do tego dochodzę. Ale pomyślcie tylko. Pędzili życie marynarskie, całe miesiące na pustyni. Przebywasz w domu diabła, nocą układasz się do snu z kimś, z kim jadłeś z jednej misy, czujesz chłód, pragnienie, strach i chciałbyś do mamy. Cóż robisz?
      - Męska miłość, legion tebański - podpowiedział Belbo.
      - Jakież piekielne życie między innymi śmiałkami, którzy nie składali ślubu; kiedy zdobywają jakieś miasto i gwałcą czarnulkę o bursztynowym brzuchu i aksamitnych oczach, cóż czyni templariusz śród woni cedrów Libanu? Pozostawcie mu brunecika. Rozumiecie teraz, dlaczego upowszechnia się powiedzenie pić i kląć jak templariusz"? To trochę jak z kapelanem w okopach, pije grappę i przeklina, razem ze swoimi żołnierzami analfabetami. Już to by wystarczyło. Pieczęć przedstawia ich zawsze dwóch, jednego za drugim na grzbiecie konia. Dlaczego, skoro reguła pozwala każdemu z nich na posiadanie trzech koni? Musiał to być pomysł Bernarda, symbol ich ubóstwa albo ich podwójnej roli mnichów i rycerzy. Ale zdajecie sobie sprawę, jakie to budzi domysły i co mówi się o tych mnichach, którzy pędzą na złamanie karku, przy czym jeden wtula brzuch w pośladki drugiego? Będą więc szkalowani...
      - ...Ale sami sobie są winni - skomentował Belbo. - Czy ten święty Bernard był głupi, czy co?
      - O nie, głupi wcale nie był, ale to także mnich, a w owych czasach mnich miał swoje dziwaczne wyobrażenie o ciele... Przed chwilą bałem się już, że zbyt przesuwam swoją opowieść w stronę westernu, ale kiedy dobrze się nad tym zastanowić, posłuchajcie sami, co mówi Bernard o swoich ulubionych rycerzach, przyniosłem cytat, bo warto się z nim zapoznać: Trzymają się z daleka i odwracają ze wstrętem od mimów, prestidigitatorów, linoskoczków, niestosownych piosnek i farsy, strzygą krótko włosy, wiedzą bowiem od apostoła, że jest dla mężczyzny sromotą dbać o swoją fryzurę. Nigdy nie można zobaczyć ich ufryzowanych, a rzadko umytych, noszą brody nie uczesane, cuchną kurzem, są brudni przez zbroję i z powodu upału."
      - Nie chciałbym znaleźć się w ich kwaterze - oznajmił Belbo. Diotallevi zawyrokował:
      - Pustelnik zawsze kultywował zdrowy brud, żeby upokorzyć ciało. Czy to nie święty Makary mieszkał na słupie, a kiedy robaki spadały mu z grzbietu, zbierał je i umieszczał z powrotem na ciele, aby one także miały ucztę należną Bożemu stworzeniu?
      - Stylitą był święty Szymon - wyjaśnił Belbo - i jak mi się
      zdaje, tkwił na słupie, żeby pluć z góry na tych, którzy tamtędy przechodzili.
      - Czuję wstręt do ducha oświecenia - oświadczył Diotallevi. - Tak czy owak, Makary czy Szymon, był słupnik z robakami i jego właśnie mam na myśli, ale nie jestem autorytetem w tej materii, gdyż nie zajmuję się szaleństwami pogan.
      - Twoi rabini z Gerony byli czyści - rzekł Belbo.
      - Mieszkali w ohydnych ruderach, gdyż to wy, poganie, zamykaliście ich w gettach. Natomiast templariusze żyli w brudzie z zamiłowania.
      - Nie dramatyzujmy - wtrąciłem się. - Czy widzieliście kiedy pluton rekrutów po odbyciu marszu? Opowiedziałem to wszystko, żebyście zrozumieli, jakie sprzeczności tkwiły w templariuszu. Miał być mistyczny, ascetyczny, nie jeść, nie pić, nie pieprzyć, ale kroczyć przez pustynię, ucinać głowy nieprzyjaciołom Chrystusa, a im więcej ich zetnie, tym więcej będzie miał kuponów do raju; śmierdzi, jest na co dzień kudłaty, a poza tym Bernard żąda, żeby po zdobyciu miasta nie rzucał się na dziewczynki czy staruszki i żeby w bezksiężycowe noce, kiedy, jak wiadomo, samum wieje przez pustynię, nie korzystał z drobnej przysługi ze strony swego ulubionego komiltona. Jak być mnichem i zabijaką, rozpruwać brzuchy i recytować Ave Maria; nie masz prawa spojrzeć na oblicze swojej kuzyne-czki, a potem, po wielu dniach oblężenia, wkraczasz do miasta, wspaniałe Sulamitki odsłaniają piersi i mówią weź mnie, weź, ale zachowaj przy życiu... Nic z tego, templariusz musi pozostać twardy, śmierdzący, rozkudłany, jak chciał tego święty Bernard, i odmawiać kompletę... Z drugiej strony wystarczy przeczytać Retraits...
      - Co to takiego?
      - Statuty zakonne, spisane dosyć późno, powiedzmy, kiedy zakon przebrał się już w miękkie pantofle. Nie ma nic gorszego niż wojsko, które się nudzi, gdyż wojna dobiegła końca. Na przykład jeden z punktów zabrania bijatyk, zranienia chrześcijanina z zemsty, obcowania z niewiastą, obmawiania brata. Nie można stracić niewolnika, wpadać w gniew i mówić pójdę do Saracenów", zagubić przez niedbalstwo konia, podarować komuś zwierza, z wyjątkiem psów i kotów, oddalać się bez pozwolenia, złamać pieczęci mistrza, porzucić posterunku w nocy, pożyczać zakonnych pieniędzy bez upoważnienia, rzucać ze złości odzieży na ziemię.
      - Z systemu zakazów można wywnioskować, co ludzie zwykle czynią - oznajmił Belbo. - Daje to pojęcie o codziennym życiu.
      - Pomyślmy - rzekł Diotallevi. - Templariusz rozzłoszczony czymś, co bracia powiedzieli mu albo zrobili w ciągu dnia, dosiada w środku nocy konia i w towarzystwie jakiegoś małego Saracena, przytroczywszy do siodła trzy kapłony, udaje się do dziewczyny lekkich obyczajów i wzbogacając ją o kapłony korzysta z okazji, dopuszcza się zabronionego spółkowania... Potem, w trakcie pijatyki, chłopak ucieka na koniu i nasz templariusz, jeszcze brudniejszy, bardziej spocony i kudłaty niż zwykle, wraca do domu z nosem spuszczonym na kwintę i starając się, żeby go nie zobaczono, wsuwa pieniądze (własność zakonu) zwyczajnemu żydowskiemu lichwiarzowi, który czyha niby sęp usadowiony na żerdzi.
      - Rzekłeś, Kajfaszu - zauważył Belbo.
      - I dalej zgodnie z szablonem. Templariusz próbuje odzyskać jeśli nie Murzyna, to przynajmniej coś w rodzaju konia. Ale współ-templariusz spostrzega, co jest grane, i wieczorem (wiadomo, że w takich wspólnotach zawiść jest na porządku dziennym), kiedy ku ogólnemu zadowoleniu wnoszą mięsiwa, robi wyraźne aluzje. Dowódca zaczyna coś podejrzewać, podejrzany gmatwa się, czerwienieje na twarzy, dobywa sztyletu i rzuca się na partnera...
      - Na donosiciela - uściślił Belbo.
      - Na donosiciela, słusznie, a więc rzuca się na tego nędznika i kiereszuje mu oblicze. Ten kładzie dłoń na mieczu, zaczyna się nieobyczajna awantura, dowódca próbuje ich uspokoić, bijąc płazem, braciszkowie płaczą...
      - Pijąc i klnąc jak templariusze... - wtrącił Belbo.
      - Na Boga, cóż to, u Boga Ojca, klnę się na Boga, na Boga żywego, na rany Boskie - podbiłem bębenka.
      - Bez wątpienia nasz templariusz wpada w gniew... potem... co do diabła dzieje się z templariuszem, który wpada w gniew?
      - Staje się fioletowy na twarzy - podpowiedział Belbo.
      - No więc, jak mówisz, staje się fioletowy, zrywa z siebie odzienie i ciska je na ziemię...
      - Możecie sobie zabrać tę zafajdaną suknię razem z waszą świątynią przeklętą! - zaproponowałem. - A nawet tnie mieczem pieczęć, rozbija ją na kawałki i krzyczy, że pójdzie sobie do Saracenów.
      - Za jednym zamachem złamał co najmniej osiem zakazów. Chcąc lepiej zilustrować moją tezę, zakończyłem:
      - Wyobraźcie sobie tylko tego rodzaju facetów, którzy mówią idę sobie do Saracenów, w dniu kiedy królewski bajliw aresztuje ich i pokazuje im rozpalone żelaza? Gadaj, nicponiu, wyznaj, że
      wtykacie go sobie w zadek! My? Nie rozśmieszaj mnie swoimi cęgami, nie wiesz, do czego jest zdolny templariusz, mogę go wetknąć w zadek tobie, papieżowi, a nawet królowi Filipowi, jeśli nawinie mi się pod rękę!
      - Wyznał, wyznał! Z pewnością tak to wyglądało - oznajmił Belbo. - Marsz do lochu i codziennie porcja oliwy, żeby później lepiej się palił.
      - Zupełnie jak dzieci - zakończył Diotallevi.
      Przerwała nam jakaś dziewczyna z poziomkowym znamieniem na nosie i ulotkami w dłoni. Zapytała, czy podpisaliśmy się już w sprawie aresztowanych towarzyszy argentyńskich. Belbo podpisał od razu, nie patrząc na kartkę.
      - Tak czy inaczej wiedzie im się gorzej niż mnie - powiedział Diotalleviemu, który przyglądał mu się zagubionym wzrokiem. Potem zwrócił się do dziewczyny: - On nie może podpisać, należy do hinduskiej mniejszości, która zabrania pisania swojego imienia. Wielu gnije w więzieniach, gdyż rząd ich prześladuje.
      Dziewczyna spojrzała ze zrozumieniem na Diotalleviego i podała kartkę mnie. Diotallevi odprężył się.
      - Kim są? - zapytałem.
      - Jak to, kim są? Towarzysze argentyńscy.
      - No tak, ale z jakiego ugrupowania?
      - Taąuara, z jakiego by?
      - Ci z Taąuara to faszyści - powiedziałem na chybił trafił, bo tak mi się zdawało.
      - Faszysta - syknęła z nienawiścią dziewczyna. I poszła sobie.
      - Ale czy w końcu ci templariusze byli biedakami? - zapytał Diotallevi.
      - Nie - odparłem. - To moja wina, chciałem ożywić opowieść. To, co powiedzieliśmy, dotyczy prostych rycerzy, ale zakon od samego początku otrzymywał ogromne nadania i stopniowo ustanowił komandorie w całej Europie. Pomyślcie tylko, Alfons Kasty-lijski i Aragoński daje im cały kraj, sporządza bowiem testament, w którym powierza im swoje królestwo, w przypadku gdyby miał u-mrzeć bezdzietnie. Templariusze są ostrożni i dokonują transakcji, wolą byle co, za to od razu, ale w tym przypadku byle co to pół tuzina twierdz w Hiszpanii. Król Portugalii daje im las; ponieważ był jeszcze zajęty przez Saracenów, templariusze ruszają do natarcia, przepędzają Maurów i wystarczy powiedzieć, że zakładają Coimbrę.
      A wymieniłem tu tylko epizody. W sumie część z nich walczy w Palestynie, ale trzon zakonu rozwija się w ojczyźnie. I co się dzieje? Jeśli ktoś chce wyprawić się do Palestyny i potrzebuje pieniędzy, a boi się podróżować z klejnotami i zlotem, wpłaca pieniądze templariuszom we Francji albo w Hiszpanii, albo w Italii, otrzymuje pokwitowanie i podejmuje sumę na Wschodzie.
      - To list kredytowy - rzekł Belbo.
      - Nie ulega wątpliwości, wymyślili czek, i to przed bankierami florenckimi. Rozumiecie więc, że przy tych nadaniach, zdobyczach osiągniętych z bronią w ręku i prowizjach z operacji finansowych templariusze stają się firmą o zasięgu międzynarodowym. Do kierowania takim przedsiębiorstwem potrzebni byli ludzie z głowami na karku. Ludzie, którzy przekonali Innocentego II, żeby przyznał im wyjątkowe przywileje: zakon ma prawo zatrzymać cały łup wojenny i z żadnych swoich dóbr nie musi zdawać rachunku ani królowi, ani biskupom, ani patriarsze Jerozolimy, ale jedynie papieżowi. Sami są zwolnieni z dziesięciny , a jednocześnie mają prawo pobierać j ą wszędzie na kontrolowanych przez siebie ziemiach... W sumie jest to więc przedsiębiorstwo stale obracające majątkiem, w który nikt nie może wetknąć nosa. Widać jasno, dlaczego są źle widziani przez biskupów i władców, chociaż nie można się bez nich obejść. Krzyżowcy to partacze, ludzie, którzy wyruszają nie wiedząc dokąd i co zastaną na miejscu, natomiast templariusze są tam u siebie, umieją postępować odpowiednio z nieprzyjacielem, znają teren i sztukę wojenną. Zakon Świątyni to przedsięwzięcie poważne, nawet jeśli działania oddziałów szturmowych to rodomontada.
      - Czy jednak była to rodomontada? - zapytał Diotallevi.
      - Często tak, i raz jeszcze zdumiewa rozbieżność między ich wiedzą polityczną i administracyjną a ich stylem przypominającym zielone berety: liczy się tylko odwaga, rozum jest niczym. Weźmy historię Askalonu...
      - Weźmy - zgodził się Belbo, który zdekoncentrował się, gdyż był właśnie zajęty składaniem ostentacyjnie rozwiązłego ukłonu niejakiej Dolores.
      Ta usiadła przy nas i rzekła:
      - Chcę usłyszeć historię Askalonu, koniecznie chcę ją usłyszeć.
      - A zatem pewnego dnia król Francji, cesarz niemiecki, Baldwin III Jerozolimski i dwaj wielcy mistrzowie, templariuszy i szpitalni-ków, postanowili zdobyć Askalon. Wszyscy ruszają pod mury, król, dwór, patriarcha, księża z krzyżami i sztandarami, arcybiskupi Tyru, Nazaretu, Cezarei - w sumie wielki festyn, namioty rozstawione
      wokół nieprzyjacielskiego miasta, oriflammes, pawęże, bębny... Askalonu broniło sto pięćdziesiąt wież i mieszkańcy od dawna przygotowywali się do oblężenia; wszystkie domy były podziurawione strzelnicami, każdy stanowił twierdzę wewnątrz twierdzy. Powtarzani, templariusze, tak przecież sprawni, powinni o tym wszystkim wiedzieć. Ale nic podobnego. Wszyscy ekscytują się, budują żółwie i drewniane wieże, wiecie, te budowle na kołach pchane pod nieprzyjacielskie mury i wyrzucające ogień, kamienie, strzały, podczas gdy katapulty bombardują z daleka wielkimi głazami... Askalończy-cy próbują podpalić wieże, wiatr mają nieprzychylny, płomienie ogarniają mury, które walą się przynajmniej w jednym punkcie. Wyłom! W tym momencie wszyscy oblegający rzucają się jak jeden mąż i dzieje się coś dziwnego. Wielki mistrz templariuszy każe zatarasować drogę, tak by do miasta wtargnęli tylko jego ludzie. Złośliwi mówią, że chodziło o to, by wszystkie łupy przypadły templariuszom, przyjaciele sugerują, że obawiając się zasadzki chciał wysłać na rozpoznanie swoich najśmielszych. Tak czy owak nie powierzyłbym mu kierowania szkołą wojskową, gdyż czterdziestu templariuszy mknie przez miasto z szybkością stu osiemdziesięciu na godzinę, wpada na mur po przeciwnej stronie, hamuje w obłoku kurzu, spoglądają jedni drugim w oczy z niemym pytaniem, co właściwie tu robią, wrzuca wsteczny bieg i pędzi na złamanie karku między Sarace-nami, którzy z okien rzucają im na głowy kamienie i ciskają oszczepy, masakrują wszystkich, łącznie z wielkim mistrzem, zamykają wyłom, wywieszają na murach trupy, wśród sprośnych chichotów pokazują chrześcijanom wała.
      - Saracen jest okrutny - oznajmił Belbo.
      - Jak dziecko - powtórzył Diotallevi.
      - Niezłe komando białych najemników z tych twoich templariu-i szy - powiedziała podekscytowana Dolores. f
      - Mnie przychodzi do głowy Tom and Jerry - stwierdził Belbo.
      Zacząłem żałować. W gruncie rzeczy od dwóch lat współżyłem z templariuszami i polubiłem ich. Pod wpływem snobizmu moich roz-i mówców przedstawiłem templariuszy jak bohaterów filmu rysunkowego. Może to przez Wilhelma z Tyru, nieuczciwego historiografa. Nie tacy byli rycerze Świątyni, brodaci i płomienni, z pięknym czerwonym krzyżem na śnieżnobiałym płaszczu, harcujący w cieniu swojej biało-czarnej chorągwi, Beauceant, skupieni - zadziwiająco - na swoim festynie śmierci i odwagi, pot zaś, o którym wspominał
      93
      święty Bernard, był może świetlistością przydającą sarkastycznej szlachetności ich przerażającemu uśmiechowi, kiedy pochłaniało ich okrutne święto pożegnania z życiem... Lwy wojny, jak mówił Jakub z Vitry, jagnięta pełne słodyczy i pokoju, srodzy w bitwie, pobożni w modlitwie, bezlitośni dla wrogów, życzliwi dla braci, naznaczeni bielą i czernią swojego sztandaru, gdyż łagodni wobec przyjaciół Chrystusa, ponurzy i straszni dla Jego przeciwników...
      Patetyczni rycerze wiary, ostatni przykład zmierzchającego rycerstwa - czemuż zachowałem się wobec nich niby jakiś Ariosto, choć mogłem wszak być im Joinvillem? Przyszły mi na myśl stronice, jakie poświęcił im autor Historii świętego Ludwika, który wraz z Ludwikiem udał się do Ziemi Świętej, by pisać i walczyć. Templariusze istnieli już wtedy od stu pięćdziesięciu lat, krucjat odbyło się tak wiele, że doszło do uwiądu wszelkich ideałów. Zniknęły niby zjawy heroiczne postacie królowej Melisandy i Baldwina, trędowatego króla, dopełniły się wewnętrzne walki w Libanie, wtedy już skrwawionym, upadła była raz Jerozolima, Barbarossa utonął w Cylicji, Ryszard Lwie Serce został pokonany i upokorzony i wracał przebrany właśnie za templariusza, chrześcijaństwo przegrało swoją batalię, Saraceni mają zupełnie odmienny pogląd na konfederację władców niezależnych od siebie, ale zjednoczonych w obronie swojej kultury - czytali wszak Awicennę, nie są nieukami jak Europejczycy; jak mogli ci ostatni pozostać przez dwa wieki wystawieni na kulturę tolerancyjną, mistyczną i libertyńską, nie ulegając przy tym pokusom; porównywali ją wszak z kulturą zachodnią, surową, prostacką, barbarzyńską i germańską? Wreszcie w 1244 r. przychodzi ostatni i ostateczny upadek Jerozolimy, wojna wszczęta sto pięćdziesiąt lat wcześniej zostaje przegrana, chrześcijanie muszą zaprzestać noszenia broni na tej równinie, której przeznaczeniem jest pokój i woń cedrów Libanu; biedni templariusze, czemu więc służyła wasza epopeja?
      Tkliwość, melancholia, bladość więdnącej chwały; czemuż nie mieliby przychylić wtedy ucha tajemnym doktrynom muzułmańskich mistyków, czemuż nie mieliby poświęcić się statecznemu gromadzeniu ukrytych skarbów? Może właśnie stąd rodzi się legenda rycerzy Świątyni, legenda, która nadal nęka zawiedzione i pożądliwe umysły, ta opowieść o bezgranicznej potędze, która sama już nie wie, do czego mogłaby być potrzebna...
      A jednak w czasach zmierzchającego mitu przybywa Ludwik, święty król, który ma za współbiesiadnika Akwinatę i który wierzy jeszcze w krucjatę pomimo dwóch wieków marzeń i prób przegranych wskutek głupoty zwycięzców; czy warto podejmować jeszcze jedną próbę? Warto, powiada święty Ludwik; templariusze wytrwali, będą przy nim w klęsce, takie jest ich rzemiosło, jakże bowiem uzasadnić Świątynię bez krucjaty?
      Ludwik atakuje z morza Damiettę, całe nieprzyjacielskie wybrzeże lśni od pik, halabard oriflammes, puklerzy i bułatów; pięknie się prezentują, mówi Joinville, rycersko, mają złotą broń, po której przemykają błyski słońca. Ludwik powinien zaczekać, ale postanawia za wszelką cenę postawić stopę na lądzie. Moi wierni druhowie, zwyciężymy, jeśli pozostaniemy nierozdzielni w naszej miłości. Jeśli zaś czeka nas klęska, będziemy męczennikami. Jeśli odniesiemy triumf, wzrośnie chwała Boga." Templariusze nie wierzą, ale nauczono ich, że mają być rycerzami ideału i że taki swój wizerunek winni są światu. Idą za królem w jego mistycznym szaleństwie.
      Lądowanie, o dziwo, udaje się, Saraceni, o dziwo, porzucają Damiettę, tak że król waha się, czy wkroczyć, nie wierzy bowiem w tę ucieczkę. Ale to prawda, miasto jest jego, do niego też należą skarby i setka meczetów, które od razu przerabia na świątynie Pana. Teraz trzeba podjąć decyzję: ruszyć na Aleksandrię czy Kair? Rozsądniej byłoby wybrać Aleksandrię, gdyż odebrałoby się Egiptowi życiodajny port. Ale był na miejscu zły duch wyprawy, królewski brat, Robert z Artois, megaloman, człowiek ambitny i żądny chwały, i to natychmiast - jak każdy młodszy brat. Radzi wziąć za cel Kair, serce Egiptu. Templum, najpierw ostrożne, teraz gryzie wędzidło. Król zabronił samodzielnych potyczek, ale marszałek Templum złamie zakaz. Widzi chorągiew mameluków sułtana i woła: Teraz na nich, w imię Boże, nie mogę bowiem znieść takiej zniewagi!"
      W Mansurze Saraceni obwarowują się po drugiej stronie rzeki, Francuzi próbują usypać groblę, żeby powstał bród, i chronią ją za pomocą swoich ruchomych wież, ale Saraceni poznali od Bizantyj-czyków sztukę ogni greckich. Grecki ogień miał jądro wielkie jak beczka, ogon niby wielka włócznia, nadlatywał z grzmotem i robił wrażenie unoszącego się w powietrzu smoka. Dawał tyle światła, że w obozie było jasno jak w dzień.
      Kiedy cały obóz chrześcijański staje się jednym płomieniem, pewien Beduin, zdrajca za trzysta bizantów, wskazuje królowi bród. Król postanawia przystąpić do ataku, przeprawa przez rzekę nie jest łatwa, na przeciwległym brzegu czeka już trzystu konnych Sarace-nów. Ale wreszcie główne siły docierają do brzegu i templariusze zgodnie z rozkazami posuwają się w awangardzie, mając za sobą hrabiego Artois. Rycerze muzułmańscy zaczynają uciekać, a templariusze czekają na resztę chrześcijańskiego wojska. Ale hrabia Artois rzuca się ze swoimi ludźmi w pościg za nieprzyjacielem.
      Wówczas templariusze z lęku, że okryją się hańbą, także ruszają do ataku, ale posuwają się za Artois, który wtargnął już do nieprzyjacielskiego obozu i przystąpił do rzezi. Muzułmanie rzucają się do ucieczki w stronę Mensury. Na to tylko czekał Artois; wydaje rozkaz wszczęcia pościgu. Templariusze starają się go powstrzymać, brat Gilles, wielki komandor Świątyni, pochlebia mu mówiąc, że dokonał już czynu wspaniałego, jednego z największych, jakie widziało Outremer. Ale Artois, fircyk żądny chwały, oskarża templariuszy o zdradę, a nawet dorzuca, że gdyby templariusze i szpitalnicy tylko zechcieli, ta ziemia byłaby już dawno podbita, on zaś pokazał przecież, czego można dokonać, jeśli w żyłach płynie krew, a nie woda. Tego było już za wiele dla Templum. Świątynia nikomu nie ustąpi pierwszeństwa, wszyscy ruszają na miasto, dostają się do niego, ścigają nieprzyjaciół aż do przeciwległego muru i w tym momencie templariusze spostrzegają, że powtórzyli błąd z Aska-lonu. Chrześcijanie - łącznie z templariuszami - zapóźnili się przy grabieniu pałacu sułtana, niewierni dochodzą do siebie, spadają na rozproszoną teraz zgraję łupieżców. Czyżby raz jeszcze chciwość zaślepiła templariuszy? Ale inni donoszą, że przed wyruszeniem za Artois do miasta brat Gilles oznajmił mu trzeźwo i ze stoicyzmem: Panie, ja i moi bracia nie boimy się i pójdziemy za tobą. Wiedz jednak, że wątpimy, i to bardzo, byśmy, ty i my, zdołali wrócić." W każdym razie Artois został, dzięki Bogu, zabity, a wraz z nim wielu innych dzielnych rycerzy oraz dwustu osiemdziesięciu templariuszy.
      To coś gorszego niż porażka, to hańba. A jednak nie została w ten sposób przedstawiona nawet przez Joinville'a. Bywa, w tym piękno wojny.
      Pod piórem pana na Joinville wiele z tych bitew albo raczej potyczek staje się miłymi baletami, przy czym czasem toczy się parę głów, wiele błagań wznosi się do dobrego Pana Boga, król roni łzę nad konającym wiernym swym sługą, ale wszystko jest jakby w barwnym filmie, wśród czerwonych czapraków, złoconych uprzęży, błyszczących hełmów i mieczy, pod żółtym słońcem pustyni i nad morzem tureckim; i kto wie, czy nie tak właśnie przeżywali templariusze swoją codzienną rzeź.
      Spojrzenie Joinville'a przesuwa się z góry na dół albo z dołu do góry zależnie od tego, czy spada z konia, czy go dosiada, i rozpłomienia oddzielne sceny, wymyka mu się ogólny plan bitwy, wszystko rozstrzyga się w pojedynkach, a wynik jest nierzadko przypadkowy. Joinville pędzi na pomoc panu Wanon, jakiś Turek zadaje mu cios włócznią, koń pada na kolana, Joinville leci przez kark zwierzęcia, zrywa się z mieczem w dłoni i wielmożny pan Erard z Siverey (Panie, świeć nad jego duszą") daje mu znak, żeby skrył się w jakimś zburzonym domu; zostają dosłownie stratowani przez chorągiew Turków, podnoszą się cali i zdrowi, docierają do domu, barykadują się, Turcy ciskają w nich z góry włóczniami. Wielmożny pan Fryderyk z Loupey zostaje trafiony w plecy i rana była taka, że krew waliła, jakby czop wyskoczył z beczki", Siverey dostaje cięcie przez twarz, tak że nos opadł na wargi". I tak dalej, wreszcie docierają posiłki, opuszczamy dom i przenosimy się na inny teren pola bitwy, nowa scena, kolejni polegli i uratowani in extremis, głośne modlitwy do pana świętego Jakuba. I jednocześnie dobry hrabia Soissons tnąc mieczem wykrzykuje: Panie na Joimdlle, niechaj ryczy ten motłoch, na Boga, jeszcze będziemy opowiadać o tym dniu, kiedy znajdziemy się wśród dam!" Król żąda wiadomości o swoim bracie, przeklętym hrabim Artois, i brat Henryk z Ronnay, dowódca szpitalników, odpowiada mu, że są dobre, gdyż nie wątpi, iż hrabia Artois trafił do raju". Król mówi, że niechaj Bogu będzie chwała za wszystko, co na niego zsyła, i z oczu spływają mu wielkie łzy.
      Nie zawsze jest to balet, chociażby nawet anielski i krwawy. Umiera wielki mistrz Wilhelm z Sonnac, żywcem spalony ogniem greckim, wojsko chrześcijańskie wskutek wyziewów trupich i niedostatku pożywienia zapada na szkorbut, armia świętego Ludwika jest w rozsypce, król osłabiony wskutek dyzenterii, tak że musi obciąć tył spodni, by nie tracić czasu w bitwie. Damietta utracona, królowa musi prowadzić rokowania z Saracenami i płaci pięćset tysięcy tu-reńskich liwrów, żeby zachować życie.
      Ale krucjaty przebiegają z teologiczną złą wiarą. W Saint-Jean D'Acre Ludwik jest witany jak triumfator, wychodzi mu naprzeciw w procesji całe miasto, z duchowieństwem, damami, małymi dziećmi. Templariusze lepiej wiedzą, co w trawie piszczy, i próbują podjąć rokowania z Damaszkiem. Ludwik dowiaduje się o tym, nie może znieść, że został uprzedzony, nie uznaje zobowiązań podjętych przez nowego wielkiego mistrza wobec posłów muzułmańskich i wielki mistrz musi cofnąć słowo dane nieprzyjacielowi, klęka przed królem, prosi o wybaczenie. Nie można powiedzieć, żeby rycerze bili się źle albo byli interesowni, ale król Francji upokarza ich, żeby utwierdzić swoją władzę - i również dla umocnienia swojej władzy
      - pół wieku później jego następca, Filip, pośle ich na stos.
      W 1291 r. Akka zostanie podbita przez Saracenów, a wszyscy mieszkańcy wyrżnięci. Chrześcijańskie królestwo Jerozolimy upada. Templariusze są bogatsi, liczniejsi i potężniejsi niż kiedykolwiek, ale zrodzili się po to, by walczyć w Ziemi Świętej, a tam już ich nie ma.
      Żyją pogrzebani z przepychem w komandoriach całej Europy i w Świątyni w Paryżu śnią jeszcze o dziedzińcu Świątyni Jerozolimskiej w czasach chwały, z pięknym kościołem Najświętszej Maryi na Lateranie otoczonym kaplicami wotywnymi, o pęku trofeów, żarze kuźni, siodlar-niach, warsztatach tkackich, spichlerzach, stajni na dwa tysiące koni, harcach giermków, serwientach, turkopolach, czerwonych krzyżach na białych płaszczach, brunatnych kolczugach oddziałów posiłkowych, posłach sułtańskich w wielkich turbanach i pozłacanych hełmach, pielgrzymach, pięknych patrolach i sztafetach, radości z okutych skrzyń, porcie, z którego wyruszają rozkazy, polecenia i zadania dla zamków w ojczyźnie matce, na wyspach, na wybrzeżach Azji Mniejszej...
      Wszystko się skończyło, moi biedni templariusze.
      Tego wieczoru u Piladego, przy piątej whisky, którą Belbo władczo dla mnie zamówił, spostrzegłem, że śniłem, nie tracąc przy tym świadomości (co za wstyd), ale na głos, i że musiałem opowiedzieć z uczuciem i współczuciem niezwykle piękną historię, gdyż Dolores miała oczy błyszczące, a Diotallevi w porywie szaleństwa po drugim toniku z anielską miną zwrócił spojrzenie ku niebu, czyli ku zgoła nie zefirycznemu sufitowi baru i mruknął pod nosem:
      - A być może byli tym wszystkim, duszami potępionymi i duszami świętymi, koniuchami i rycerzami, bankierami i bohaterami...
      - Z pewnością byli osobliwi - stwierdził autorytatywnie Belbo.
      - Ale pan ich lubi, Casaubon?
      - Piszę z nich doktorat, a kiedy ktoś pisze doktorat z syfilisu, w końcu zaczyna kochać nawet krętki blade.
      - To piękne jak film - oznajmiła Dolores. - Na mnie już czas, przykro mi, ale muszę powielić na jutro rano ulotki. Pikietujemy u Marellego.
      - Szczęśliwaś, że możesz sobie na to pozwolić - rzekł Belbo. Uniósł ze znużeniem dłoń i przesunął nią po włosach. - Zamówię ostatnią whisky - oznajmił. - Już prawie północ. Nie mówię, że dla ludzi, ale dla Diotalleviego. Dokończmy jednak opowieści, chciałbym dowiedzieć się czegoś o procesie. Kiedy, jak, dlaczego...
      - Cur, quomodo, ąuando - zgodził się Diotallevi. - Tak, tak.
      
14
Twierdzi, że widział poprzedniego dnia pięćdziesięciu czterech braci zakonnych prowadzonych na stos, gdyż nie chcieli wyznać rzeczonych błędów, i że słyszał, iż byli przypiekani, i że on sam lękając się, iż nie wytrwa, jeśliby miał być przypiekany, wyzna z obawy przed śmiercią wobec panów komisarzy i wszystko jedno jeszcze kogo, gdyby został zapytany, iż wszystkie błędy zarzucane zakonowi są prawdziwe, i że on, gdyby tego odeń zażądano, wyznałby również, iż zabił naszego Pana.
(Zeznanie Aimery'ego z Villiers-le Duc, 13.5.1310)

      Proces pełen przemilczeń, sprzeczności, zagadek i głupoty. Głupota najbardziej rzucała się w oczy i jako niemożliwa do wyjaśnienia zbiegała się z reguły z zagadkami. W tych szczęśliwych dniach sądziłem, że głupota wytwarza zagadki. Tamtego wieczoru w persy-kopie myślałem, że najstraszliwsze zagadki przybierają maskę szaleństwa, chcą bowiem ukryć, iż są zagadkami. Teraz myślę natomiast, że świat jest zagadką łagodną, że nasze szaleństwo czyni ją straszną, gdyż chce objaśnić według swojej prawdy.
      Templariusze stracili z oczu cel. Albo też przeobrazili środki w cel sam w sobie; zarządzali swoim ogromnym bogactwem. Jest rzeczą naturalną, że monarcha, tak dążący do skupienia władzy w swych rękach jak Filip Piękny, spoglądał na nich niechętnym okiem. Jak poddać kontroli niezależny zakon? Wielki mistrz miał rangę księcia krwi, dowodził armią, zarządzał ogromnym majątkiem ziemskim, był wybierany niby cesarz i miał absolutną władzę. Skarb francuski nie znajdował się w rękach króla, ale został powierzony Paryskiej Świątyni. Templariusze byli powiernikami, pełnomocnikami, administratorami bieżącego rachunku, formalnie pozostającego w dyspozycji króla. Przyjmowali wpłaty, wypłacali, spekulowali odsetkami, zachowywali się jak wielki bank prywatny, ale korzystający ze wszystkich przywilejów i ulg banku państwowego... Skarbnikiem króla był templariusz. Czy można w tych warunkach władać?
      Jeśli nie możesz ich pobić, przyłącz się do nich. Filip żąda, żeby przyznano mu tytuł honorowego templariusza. Odpowiedź jest odmowna. Zniewaga, którą każdy król dobrze sobie zapamięta. Podsuwa wówczas papieżowi pomysł, żeby połączyć templariuszy ze szpitalnikami i oddać nowy zakon pod nadzór jednego ze swoich synów. Wielki mistrz Świątyni, Jakub de Molay, przybywa z pompą z Cypru, gdzie rezyduje jak monarcha na wygnaniu, i przedstawia papieżowi memoriał, w którym pozornie analizuje korzystne, ale w rzeczywistości wyłuskuje niekorzystne strony zamierzonej fuzji. Molay zauważa między innymi bez najmniejszego zażenowania, że templariusze są bogatsi niż szpitalnicy i fuzja zubożyłaby jednych, a wzbogaciła drugich, co przyniosłoby poważną szkodę duszom jego rycerzy. Molay wygrywa pierwszą partię rozpoczynającej się gry, sprawa grzęźnie w archiwum.
      Pozostała obmowa i tutaj król miał pole do popisu. Już wtedy kursowały plotki o templariuszach. Jak musieli patrzeć na tych kolonia-listów" porządni Francuzi, którzy wiedzieli wszak, że templariusze wszędzie pobierają dziesięcinę, a nie dają nic w zamian, nawet - obecnie - własnej krwi jako strażnicy Grobu Świętego? Oni też są Francuzami, ale nie ze wszystkim, prawie pieds noirs albo, jak powiadało się wtedy, pulanie". Popisywali się egzotycznymi szatami, kto wie, czy między sobą nie rozmawiali w języku Saracenów, do którego przywykli. Byli mnichami, ale czynili publiczne widowisko ze swoich prostackich i swawolnych obyczajów i już wiele lat wcześniej papież Innocenty III musiał ogłosić bullę De insolentia Templa-riorum. Składali ślub ubóstwa, ale obnosili się z przepychem godnym arystokratycznej kasty, okazywali zachłanność nowo wzbogaconego kupiectwa, zuchwałość oddziału muszkieterów.
      Niewiele trzeba, żeby dały się słyszeć pełne aluzji pogłoski: homoseksualiści, heretycy, bałwochwalcy oddający cześć brodatej głowie, która nie wiadomo skąd się wzięła, ale z pewnością nie z panteonu poczciwych wiernych, być może dzielą sekrety izmailitów, mają stosunki z asasynami Starca z Gór. Filip i jego doradcy w pewnym sensie wyciągnęli korzyści z tej gadaniny.
      Za plecami Filipa działały jego złe duchy, Marigny i Nogaret. Marigny to ten, który ostatecznie dostanie w swe ręce skarb templariuszy i będzie nim zarządzał na rachunek króla, zanim przekaże go szpitalnikom, przy czym nie jest zbyt jasne, kto tu ciągnie zyski. Nogaret, królewski strażnik pieczęci, w 1303 r. zaplanował incydent w Anagni, kiedy Sciarra Colonna spoliczkował Bonifacego VIII i papież po trzech miesiącach umarł z upokorzenia.
      W pewnym momencie wkracza na scenę niejaki Esąuieu z Floy-ran. Zdaje się, że siedząc w więzieniu za jakieś nieznane przestępstwa, zagrożony karą najwyższą, spotkał w celi templariusza renegata, który również czekał na stryczek, i wysłuchał jego straszliwych zwierzeń. Floyran w zamian za życie i okrągłą sumkę sprzedaje to, co wie. A wie rzeczy, o których wszyscy już szepczą. Teraz jednak zrobiono krok od pogłosek do zeznań w ramach śledztwa. Król komunikuje rewelacje Floyrana papieżowi, Klemensowi V, temu samemu, który przeniósł stolicę apostolską do Awinionu. Papież i wierzy, i nie wierzy, a zresztą wie, jak trudno jest wetknąć nos w sprawy Templum. Ale w 1307 r. godzi się na wszczęcie urzędowego śledztwa. Molay zostaje o tym zawiadomiony, ale oświadcza, że jest spokojny. Nadal, jako książę między książętami, uczestniczy u boku króla w oficjalnych uroczystościach. Klemens V gra na zwłokę, król podejrzewa, że papież chce dać templariuszom czas na zniknięcie ze sceny. Nic bardziej fałszywego, templariusze popijają i klną w swoich komandoriach, nie wiedząc o niczym. I to jest pierwsza zagadka.
      14 września 1307 r. król wysyła zapieczętowane pisma do wszystkich bajliwów i seneszalów w królestwie, nakazując przeprowadzenie masowych aresztowań templariuszy i konfiskatę ich dóbr. Między wysłaniem rozkazu a aresztowaniami, do których dochodzi 13 października, mija cały miesiąc. Templariusze niczego nie podejrzewają. Rankiem owego dnia wszyscy wpadają w sieć i - kolejna zagadka - poddają się bez najmniejszego oporu. A trzeba zauważyć, że w poprzednich dniach urzędnicy królewscy, chcąc upewnić się, że wszystko będzie objęte konfiskatą, dokonali czegoś w rodzaju inwentaryzacji majątku zakonnego na terenie całego kraju, powołując się na dziecinne wymówki administracyjne. A templariusze nic, bardzo prosimy, panie bajliwie, zaglądaj sobie, gdzie chcesz, czuj się jak u siebie w domu.
      Kiedy papież dowiedział się o aresztowaniach, próbował protestować, ale było za późno. Komisarze królewscy przystąpili do swojej roboty z użyciem cęgów i sznurów i wielu rycerzy zaczęło wskutek tortur składać zeznania. W tym momencie można już było tylko oddać ich w ręce inkwizytorów, którzy nie uciekają się jeszcze do ognia, ale i tak wystarczy. Zeznania zostają potwierdzone.
      I to jest trzecia tajemnica: prawda, że były tortury, i to stosowane energicznie, skoro trzydziestu sześciu rycerzy ich nie przeżyło, ale spośród tych ludzi z żelaza, nawykłych stawiać czoło okrutnemu Turkowi, żaden nie oparł się bajliwom. W Paryżu tylko czterech rycerzy na stu trzydziestu ośmiu odmówiło zeznań. Pozostali wyznali wszystko, wśród nich także Jakub de Molay.
      - Ale co wyznali? - zapytał Belbo.
      - Wyznali dokładnie to, co było już zapisane w nakazie aresztowania. Bardzo mało zróżnicowane zeznania, przynajmniej we Francji i Włoszech. Natomiast w Anglii, gdzie nikt nie zamierzał na serio wytaczać im procesu, w zeznaniach pojawiają się oskarżenia kanoniczne, ale przypisane świadkom spoza zakonu, którzy powtarzają zasłyszane informacje. W sumie templariusze przyznają się tylko tam, gdzie ktoś chce, żeby się przyznali, i tylko do tego, do czego powinni się przyznawać.
      - Zwykły proces inkwizycyjny. Mieliśmy już z tym nie raz do czynienia - zauważył Belbo.
      - A jednak zachowanie oskarżonych jest dziwne. Główne punkty oskarżenia mówią o tym, że rycerze podczas rytuałów inicjacyjnych zapierali się trzykrotnie Chrystusa, pluli na krucyfiks; następnie obnażano ich i całowano in posteriori parte spine dorsi, to znaczy w zadek, w pępek, a wreszcie w usta in humane dignitatis opprobrium; na koniec oddawali się spółkowaniu ze sobą, powiada tekst. Orgia. Potem pokazywano im głowę brodatego bóstwa, której musieli oddać cześć. Cóż odpowiadają oskarżeni, kiedy przedstawia się im te zarzuty? Godfryd z Charney, ten, który miał potem umrzeć na stosie razem z Molayem, mówi, że owszem, zdarzało mu się wypierać Chrystusa, ale ustami, nie zaś sercem, i nie pamięta, czy pluł na krucyfiks, gdyż tego wieczoru wszystko odbywało się w pośpiechu. Jeśli chodzi o pocałunek w zadek, także to mu się zdarzyło i słyszał, jak preceptor z Owernii mówił, że w gruncie rzeczy lepiej jest złączyć się z bratem niż skompromitować z niewiastą, on jednak nigdy nie popełnił grzechu cielesnego z innymi rycerzami. No, owszem, ale była to prawie zabawa, nikt nie przykładał do tego wiary, inni to robili, ja nie, byłem tam dla nauki. Jakub de Mo-lay, wielki mistrz, a więc nie byle kto, powiedział, że kiedy dano mu krucyfiks, żeby nań napluł, udał tylko, że to robi, i splunął na ziemię. Przyznał, że uroczystości inicjacyjne były tego właśnie rodzaju, ale - zważcie tylko - nie potrafiłby dokładnie powiedzieć, gdyż w trakcie swojej kariery dokonał inicjacji bardzo niewielu braci. Inny mówi, że całował mistrza, ale nie w zadek, jedynie w usta, mistrz pocałował go natomiast w zadek. Niektórzy wyznawali więcej niż było trzeba, nie tylko wypierali się Chrystusa, ale stwierdzali, że był zbrodniarzem, negowali dziewictwo Maryi, oddawali nawet mocz na krucyfiks i to nie tylko w dniu inicjacji, ale przez cały Wielki Tydzień, nie wierzyli w sakramenty, nie ograniczali się do oddawania czci Bafometowi, ale adorowali samego diabła w postaci kota...
      Równie groteskowy, aczkolwiek mniej niewiarygodny, jest balet, jaki zaczyna się w tym momencie między królem a papieżem. Papież chce wziąć sprawę w swoje ręce, król woli sam doprowadzić proces do końca, papież chciałby znieść zakon tylko czasowo, skazując winnych, a następnie przywrócić początkową czystość, król chce, żeby skandal objął jak najszersze kręgi, żeby w proces został wciągnięty zakon jako całość i żeby doprowadziło to do ostatecznego rozbicia, oczywiście politycznego i religijnego, ale przede wszystkim finansowego.
      W pewnym momencie pojawia się dokument będący istnym majstersztykiem. Mistrzowie teologii ustalają, że nie można dać oskarżonym obrońcy, bo mogliby wycofać zeznania, a ponieważ przyznali się, nie warto nawet wszczynać procesu, król może skorzystać ze swojej władzy, proces odbywa się, jeśli są jakieś wątpliwości, a tutaj najmniejszych wątpliwości brak. Po cóż więc dawać im obrońcę, jak nie po to, by bronili błędów, do których się przyznali, zważywszy, że oczywistość faktów czyni zbrodnię znaną?"
      Ponieważ jednak istnieje niebezpieczeństwo, że proces wymknie się królowi i przejdzie w ręce papieża, król i Nogaret przygotowują głośną sprawę, w którą wplątany jest biskup Troyes, oskarżony o czary wskutek doniesienia tajemniczego intryganta, niejakiego Nof-fo Dei. Potem zostanie odkryte, że Dei kłamał - i zostanie powieszony - ale do tego czasu na biednego biskupa spadły publiczne o-skarżenia o sodomię, świętokradztwo, lichwę. Te same grzechy, co w przypadku templariuszy. Być może król pragnie pokazać synom Francji, że Kościół nie ma prawa sądzić templariuszy, gdyż nie jest wolny od ich skaz, a być może było to po prostu ostrzeżenie pod adresem papieża. To niejasna historia, gra policji i tajnych służb, infiltracja i delacje... Papież jest przyparty do muru i godzi się przepytać siedemdziesięciu dwóch templariuszy, którzy potwierdzają zeznania złożone na torturach. Jednak papież uwzględnia ich skruchę, wykorzystuje to, że wyrzekli się błędów, i udziela im swego przebaczenia.
      I tutaj następuje coś, co stanowiło węzłowy punkt mojej rozprawy i było rozproszone między rozmaitymi sprzecznymi źródłami: ledwie papież uzyskał z takim trudem pieczę nad rycerzami, natychmiast zwraca ich królowi. Nigdy nie zdołałem pojąć, co się stało. Molay cofa złożone zeznania, Klemens daje mu sposobność do obrony i przysyła trzech kardynałów, żeby go wypytali, oburzony Molay 26 listopada 1309 r. podejmuje obronę zakonu i jego czystość.
      - Czy jednak na pewno nie przeczytał pan tego u Orwella albo Koestlera? - Albo: - Niech pan da pokój, to przecież... jak się nazywa ten facet od rewolucji kulturalnej?...
      Wówczas Diotallevi wtrącał się sentencjonalnie:
      - Historia magistra vitae. Belbo mówił mu:
      - Co powiadasz, przecież kabalista nie wierzy w historię. Tamten zaś niezmiennie powtarzał:
      - W tym właśnie rzecz, wszystko toczy się ruchem okrężnym, historia jest nauczycielką, ponieważ poucza nas, że jej nie ma. Liczą się jednak permutacje.
      - Ale w sumie - zapytał Belbo na zakończenie - kim właściwie byli templariusze? Najpierw przedstawił ich pan jako sierżantów z filmów Johna Forda, potem jako brudasów, jeszcze potem jako rycerzy z miniatury, z kolei jako bankierów Bożych, którzy prowadzili niezbyt czyste interesy, następnie jako rozgromione wojsko, następnie jako adeptów lucyferskiej sekty, a na koniec jako męczenników wolności myślenia... Kim byli?
      - Nie bez powodu stali się mitem. Najprawdopodobniej byli wszystkim tym na raz. Czym był Kościół katolicki - mógłby zadać sobie pytanie marsjański historyk z roku trzytysięcznego - to ci, którzy oddawali się łwom na pożarcie, czy też ci, którzy zabijali heretyków? I jedni, i drudzy.
      - Ale robili to wszystko, czy nie?
      - Najzabawniejsze jest to, że ich naśladowcy, mam na myśli neotemplariuszy z rozmaitych epok, powiadają, że tak. Usprawiedliwień jest mnóstwo. Pierwsza teza powiada, że chodziło o rytuały goliardowskie: chcesz zostać templariuszem, pokaż więc, żeś mężczyzną, napluj na krucyfiks, a zobaczymy, czy zostaniesz rażony gromem przez Boga; skoro wstępujesz do naszej milicji, musisz oddać się ślepo i bez reszty braciom, niechaj więc pocałują cię w zadek. Druga teza powiada, że zachęcano ich do zapierania się Chrystusa, żeby zobaczyć, jak z tego wybrną, jeśli zostaną ujęci przez Sa-racenów. Jest to wyjaśnienie idiotyczne, gdyż nie można przygotowywać kogoś do wytrzymywania tortur każąc mu robić, choćby symbolicznie, to, czego kat od niego zażąda. Trzecia teza: templariusze zetknęli się na Wschodzie z heretykami manichejskimi, którzy gardzili krzyżem, gdyż stanowił narzędzie męki Pańskiej, i głosili, że trzeba wyrzec się świata i zniechęcać do małżeństwa i prokreacji. Stara idea, typowa dla herezji z pierwszych wieków; przejdzie do
      katarów - a mamy całą tradycję, która uważa, że templariusze byli przeniknięci kataryzmem. W tej sytuacji dałoby się zrozumieć, skąd sodomia - choćby tylko symboliczna. Załóżmy, że rycerze nawiązali kontakt z tymi heretykami; z całą pewnością nie byli intelektualistami, trochę z naiwności, trochę ze snobizmu i przez esprit de corps stworzyli sobie własny folklor, który odróżniał ich od innych krzyżowców. Praktykowali ryty jako znaki rozpoznawcze, nie zastanawiając się nad ich znaczeniem.
      - Ale co w tym wszystkim robi Bafomet?
      - Pomyśl tylko: w wielu zeznaniach mówi się figura Baffometi, ale w grę mógłby wchodzić błąd pierwszego kopisty, a skoro manipulowało się protokołami, pierwszy błąd mógł zostać powielony we wszystkich dokumentach. W innych przypadkach ktoś mówił o Mahomecie (istud caput vester deus est, et vester Mahumet), a to oznaczałoby, że templariusze stworzyli sobie własną synkretyczną liturgię. W niektórych zeznaniach mówi się również, że zachęcano ich do wzywania yalla", co musiałoby oznaczać Allacha. Ale muzułmanie nie czcili wizerunków Mahometa, któż więc mógł wywrzeć wpływ na templariuszy? Z zeznań wynika, że wielu z nich widziało te głowy, czasem zamiast głowy jest cały bożek z drewna, z kędzierzawymi włosami, okryty złotem i zawsze brodaty. Zdaje się, że prowadzący śledztwo znaleźli głowy i pokazywali je oskarżonym, ale w sumie po tych głowach nie został żaden ślad, wszyscy je zobaczyli, nikt ich nie widział. To jak z kotem, jeden widział, że był szary, drugi, że rudy, inny, że czarny. Ale wyobraźcie sobie tylko śledztwo prowadzone z użyciem rozpalonych cęgów: czy w trakcie inicjacji widziałeś kota? Jakżeby nie, folwark templariuszy, przy wszystkich zbiorach, które trzeba było chronić przed myszami, musiał być pełen kotów. W owych czasach kot nie był w Europie zbyt pospolity jako zwierzę domowe, natomiast w Egipcie - owszem. Kto wie, może templariusze trzymali koty u siebie wbrew obyczajom porządnych ludzi, którzy uważali te zwierzęta za podejrzane. To samo dzieje się z głowami Bafometa, może chodziło o relikwiarze w kształcie głowy, w owych czasach bywały takie w użyciu. Naturalnie są tacy, którzy utrzymują, że Bafomet był symbolem alchemicznym.
      - Alchemia pojawia się wszędzie - oznajmił z wielkim przekonaniem Diotallevi. - Templariusze znali prawdopodobnie sekret wytwarzania złota.
      - Z pewnością go znali - potwierdził Belbo. - Oblega się miasto saraceńskie, podrzyna gardła niewiastom i dzieciom, porywa wszystko, co wpadnie w ręce. Prawda jest taka, że cała ta historia to jeden wielki bajzel.
      - A może mieli bajzel w głowach, rozumiecie, co im po doktrynalnych dysputach? Historia obfituje w dzieje doborowych wojsk, które tworzyły sobie własny styl, trochę blagierski, trochę mistyczny, a oni też nie wiedzieli zbyt dobrze, co robią. Naturalnie przychodzi potem ezoteryczna interpretacja, wiedzieli wszystko, byli adeptami wschodnich misteriów i nawet pocałunek w tyłek miał znaczenie inicjacyjne.
      - Proszę wyjaśnić mi z grubsza inicjacyjne znaczenie pocałunku w tyłek - zażądał Diotallevi.
      - Niektórzy ezoterycy z czasów nowożytnych uważają, że templariusze naśladowali doktryny hinduskie. Pocałunek w tyłek miał służyć obudzeniu węża Kundalini, kosmicznej siły, która tkwi w zakończeniu kręgosłupa, w gruczołach płciowych, a kiedy już zostanie przebudzona, dociera do szyszynki...
      - Szyszynki Kartezjusza?
      - Tak sądzę, i powinna otworzyć w czole trzecie oko, oko bezpośredniego widzenia w czasie i przestrzeni. Z tego powodu nadal poszukuje się sekretu templariuszy.
      - Filip Piękny powinien spalić współczesnych nam ezoteryków, nie zaś tamtych biedaków.
      - Tak, ale współcześni ezoterycy nie mają złamanego szeląga.
      - Co za historii trzeba dzisiaj wysłuchiwać? - rzekł Belbo. - Teraz pojmuję, czemu ci templariusze stali się obsesją szaleńców, którzy do mnie przychodzą.
      - Sądzę, że jest to trochę jak pańskie rozważania z tamtego wieczoru. Wszystko, co im się przydarzyło, tworzy zawiły sylogizm. Zachowuj się jak głupiec, a będziesz nieprzenikniony na całą wieczność. Abrakadabra, Mane, Tekel, Fares, Pape Satan, Pape Satan Aleppe, la vierge le vivace et le bel aujourd'hui, za każdym razem, kiedy jakiś poeta, kaznodzieja, wódz, czarnoksiężnik wyrzucał z siebie nic nie znaczący bełkot, ludzkość całe wieki spędzała na rozszyfrowywaniu jego orędzia. Templariusze pozostają nie rozszyfrowani z powodu swojego zamętu myślowego. Dlatego właśnie tak wiele Osób ich czci.
      - Wyjaśnienie pozytywistyczne - oznajmił Diotallevi.
      - Tak - odparłem - być może jestem pozytywistą. Gdyby chi-rurg usunął templariuszom szyszynki, mogliby zostać szpitalnikami, to znaczy osobami normalnymi. Wojna degraduje obiegi mózgowe, pewnie to przez odgłosy kanonady albo ognie greckie... Proszę tylko pomyśleć o generałach.
      Była już pierwsza. Diotallevi, upojony tonikiem, chwiał się. Pożegnaliśmy się Była to dla mnie dobra zabawa. Dla nich też. Nie wiedzieliśmy jeszcze, że zaczynamy bawić się ogniem greckim, który parzy i spala.
      
15
Erard z Siverey rzekł mi: Sire, jeśli dopilnujesz, byśmy ni ja, ni mój potomek nie byli tym pohańbieni, udam się > po ratunek do hrabiego Andegaweńskiego, którego widzę tam w polu." Ja zaś odparłem: Wielmożny panie Erar-dzie~ pomnożysz wielce swój honor, jeśli wyruszysz, by szukać ratunku dla naszego życia, albowiem twoje jest nader niepewne."
(Joinwille, Histoire de Saint Louis, 46,226)

      Po tamtym dniu, kiedy opowiadałem o templariuszach, rozmawiałem z Belbem tylko przelotnie w barze, gdzie bywałem coraz rzadziej, gdyż pracowałem nad moją rozprawą.
      Pewnego dnia odbył się wielki pochód protestacyjny przeciwko faszystowskim knowaniom, który miał wyruszyć z uniwersytetu i na który zaproszono, jak to wówczas bywało, wszystkich intelektualistów antyfaszystowskich. Imponująca mobilizacja policji, ale zdaje się, że władze nie zamierzały przeszkadzać. Typowe dla tamtych czasów: pochód bez zezwolenia, jeśli jednak nie zdarzy się nic poważnego, siły porządkowe ograniczą się do patrzenia i pilnowania (obowiązywało wtedy mnóstwo terytorialnych kompromisów), żeby lewica nie przekroczyła pewnych umownych granic wytyczonych w centrum Mediolanu. W określonym obszarze kontestowano, natomiast za placem Augusto i w całej strefie placu San Babila mieli swoje pozycje faszyści. Jeśli ktoś naruszał granice, dochodziło do incydentów, ale poza tym nie działo się nic, jak między pogromcą a lwem. My uważaliśmy zwykle, że gniewny lew wywiera nacisk na pogromcę i że w pewnym momencie ten poskromi go uniesieniem w górę bata albo wystrzałem z pistoletu. Był to błąd: lew jest nasycony i pod działaniem środka usypiającego, skoro daje się zamknąć w klatce i nikogo nie atakuje. Podobnie jak wszystkie zwierzęta ma swoją przestrzeń bezpieczeństwa, poza którą mogą dziać się najrozmaitsze rzeczy, a on zachowa spokój. Kiedy pogromca wkracza na terytorium lwa, lew ryczy; potem pogromca unosi bicz, ale w rzeczywistości robi krok do tyłu (jakby chciał wziąć rozpęd do skoku) i lew uspokaja się. Symulowana rewolucja musi trzymać się swych własnych reguł.
      Poszedłem na pochód, ale nie dołączyłem do żadnej grupy. Trzy-110
      małem się trochę z boku, byłem na placu Santo Stefano, gdzie krążyli dziennikarze, redaktorzy z wydawnictw, artyści, którzy manifestowali solidarność. Cały bar Piladego.
      Zobaczyłem obok siebie Belba. Był z jakąś kobietą, z którą widywałem go często w barze i którą uważałem za jego przyjaciółkę (później zniknęła - dowiedziałem się dlaczego po przeczytaniu historii w fiszce dotyczącej doktora Wagnera).
      - Pan też? - spytałem.
      - Cóż - uśmiechnął się z zażenowaniem - trzeba zabiegać o zbawienie duszy. Crede firmiter et pecca fortiter. Czy ta scena czegoś panu nie przypomina?
      Rozejrzałem się. Było słoneczne popołudnie, jeden z tych dni, kiedy Mediolan z żółtymi fasadami swoich domów i łagodnie metalicznym niebem jest piękny. Stojąca naprzeciwko nas policja miała hełmy i plastikowe tarcze, które błyszczały jak stalowe, a komisarz w cywilu, ale przepasany jaskrawą, trójkolorową szarfą, przebiegał przed frontem swoich pododdziałów. Spojrzałem za siebie, na czoło pochodu: tłum poruszał się, ale właściwie dreptał w miejscu, w szeregach, ale nieregularnych, sfalowanych, i wydawało się, że ta masa ludzi najeżona jest pikami, sztandarami, transparentami, pałkami. Grupki niecierpliwych inicjowały co chwila skandowanie haseł; na flankach pochodu harcowali komandosi z czerwonymi chustami na twarzach, w kolorowych koszulach i nabijanych ćwiekami pasach podtrzymujących dżinsy, które zaznały wszelkich odmian pogody; także improwizowana broń, jaką zaciskali w dłoniach, zamaskowana zwiniętymi chorągiewkami - wszystko to jawiło się jako elementy jakiegoś obrazu; pomyślałem o Dufym i jego pogodnym nastroju. Potem Dufy skojarzył mi się z Wilhelmem Dufayem. Ogarnęło mnie poczucie, że mam przed sobą miniaturę, w małym skupisku po bokach szeregów spostrzegłem kilka bezpłciowych dam, czekających na obiecany wielki festyn śmiałości. Ale to wszystko przemknęło mi tylko przez głowę niby błyskawica, poczułem, że przenika mnie inne doznanie, którego jednak nie rozpoznałem.
      - Czyż nie jest to zdobycie Askalonu? - zapytał Belbo.
      - Na pana świętego Jakuba, mojego dobrego władcy - odparłem - to naprawdę bitwa krzyżowców! Nie wątpię, że dzisiejszego wieczoru wielu z nich znajdzie się w raju!
      - Owszem - zgodził się Belbo - ale kłopot z tym, żeby dowiedzieć się, po której stronie są Saraceni.
      - Policja jest teutońska - zauważyłem - tak że my bylibyśmy hordami Aleksandra Newskiego, ale być może mylę teksty. Proszę spojrzeć na tamtą grupę, to chyba bractwo hrabiego Artois, aż drżą z niecierpliwości, bo chcą rzucić się do ataku, albowiem nie mogą znieść hańby, i już ruszają ku liniom nieprzyjacielskim, już prowokują je okrzykami, w których pobrzmiewa groźba!
      Wtedy właśnie doszło do incydentu. Niezbyt to dobrze pamiętam, w każdym razie pochód drgnął, grupa aktywistów z łańcuchami i w czapkach-kominiarkacrf zaczęła przełamywać szeregi policji, kierując się w stronę placu San Babilo i wykrzykując agresywne hasła. Lew ruszył, i to dosyć zdecydowanie. Pierwszy szereg policji rozstąpił się i ujrzeliśmy armatki wodne. Z wysuniętych posterunków pochodu posypały się pierwsze pociski, pierwsze kamienie, jedna z grup policyjnych rozpoczęła zdecydowane natarcie, bijąc, ile wlazło, i pochód zafalował. W tym momencie gdzieś daleko, w głębi ulicy Laghetto, dał się słyszeć wystrzał. Może po prostu pękła dętka w jakimś samochodzie, może był to wybuch petardy, może celowe pistoletowe wystrzały ostrzegawcze ze strony tych grup, które za kilka lat miały regularnie używać p-38.
      Wybuchła panika. Policja sięgnęła po broń, zabrzmiała trąbka do ataku, pochód podzielił się na bojowych, którzy gotowi byli do starcia, i pozostałych, którzy uważali, że spełnili już swój obowiązek. Spostrzegłem, że uciekam via Larga i czuję szaleńczy strach, iż dosięgnie mnie jakieś tępe narzędzie, które znalazło się w czyichś rękach. Nagle zobaczyłem obok Belba i jego towarzyszkę. Biegli dosyć szybko, ale bez paniki.
      Na rogu ulicy Rastrelli Belbo chwycił mnie za ramię. - Tędy, młodzieńcze - rzekł. Chciałem zapytać, dlaczego, gdyż ulica Larga wydawała mi się dogodniejsza i ludniejsza, w labiryncie uliczek między via Pecorari i via Arcivescovado ogarnęła mnie klau-strofobia. Sądziłem, że tam, dokąd ciągnie mnie Belbo, trudniej będzie przybrać barwy ochronne, gdyby skądś wyłoniła się przed nami policja. Dał mi znak, żebym milczał, skręcił dwa albo trzy razy, stopniowo zwolnił i nagle szliśmy normalnym krokiem na tyłach katedry, gdzie trwał zwykły ruch i nie słychać było odgłosów walki toczonej niecałe dwieście metrów od tego miejsca. Nadal milcząc, obeszliśmy katedrę i znaleźliśmy się przed jej frontową fasadą po stro-; nie Galerii. Belbo kupił torebkę pokarmu dla ptaków i z anielskim , spokojem zaczai go rzucać gołębiom. Byliśmy całkowicie wmieszani w sobotni tłum, ja i Belbo w marynarkach i krawatach, kobieta ubrana jak mediolańska dama, w szarą bluzkę pod szyję i sznur pereł, może naturalnych, a może sztucznie hodowanych. Belbo przedstawił mi ją:
      - To jest Sandra, czy znacie się?
      - Z widzenia. Cześć, Sandro.
      - Widzi pan, Casaubon - pouczył mnie Belbo - nie należy nigdy uciekać prosto przed siebie. Napoleon III, idąc za przykładem Sabaudczyków w Turynie, kazał wyburzyć Paryż i zmienić go w siatkę bulwarów, które wszyscy podziwiamy jako arcydzieło urbanistycznych umiejętności. Ale proste ulice pozwalają lepiej kontrolować zbuntowany tłum. Jeśli tylko to możliwe, vide Champs Elysees, również ulice poprzeczne winny być szerokie i proste. Jeśli się nie da, jak wśród uliczek Dzielnicy Łacińskiej, to właśnie tam maj 68 będzie miał swoje najlepsze osiągnięcia. Ucieka się wąskimi i krętymi uliczkami. Nie ma takich sił porządkowych, które mogłyby wszystkie te uliczki kontrolować, a ponadto policjanci też boją się w nie zapuszczać małymi grupkami. Jeśli spotkasz ich dwóch tylko, boją się bardziej niż ty i jakby na dany znak zaczynacie uciekać w przeciwnych kierunkach. Kiedy ma się zamiar uczestniczyć w masowym zgromadzeniu, a nie zna się okolicy, należy w przeddzień dokonać rozpoznania, a następnie zająć stanowisko na rogu, z którego odchodzą małe uliczki.
      - Przeszkolono pana w Boliwii?
      - Techniki przeżycia uczymy się jedynie jako dzieci, chyba że ktoś, dorósłszy, zaciągnie się do komandosów. Ja złe czasy partyzanckiej wojny spędziłem w*** - tu wymienił krainę między Mon-ferrato a Langhe. - Ewakuowano nas z miasta w czterdziestym trzecim i było to cudownie wyliczone: czas i miejsce najodpowiedniejsze, by zażywać wszystkiego, przeczesywania terenu, SS, strzelaniny na drogach... Pamiętam, że pewnego wieczoru wspinałem się na wzgórze, idąc po świeże mleko do pewnego domu, i usłyszałem nad głową, wśród koron drzew, jakieś odgłosy: frr, frr. Uświadomiłem sobie, że z odległego wzgórza przede mną ostrzeliwują linię kolejową, która przebiegała doliną, za moimi plecami. Popełniłem błąd, pobiegłem w dół i nagle usłyszałem na polach wokół mnie pac, pac, pac. Były to zbyt krótkie wystrzały, które nie dosięgały linii kolejowej. Pojąłem, że skoro strzelają z góry, z bardzo wysoka i celują gdzieś daleko w dół, muszę uciekać pod górę; im dalej się piąłem, tym wyżej nad głową przelatywały pociski. Moja babka podczas strzelaniny między faszystami a partyzantami, którzy rozlokowali się po dwóch stronach pola kukurydzy, wpadła na wyborny pomysł: ponieważ.dokądkolwiek uciekała, groziło, że trafi ją zbłąkana kula, padła na ziemię pośrodku pola, dokładnie między dwiema liniami ognia. Leżała tak dziesięć minut twarzą do ziemi, mając nadzieję, że żadna ze stron nie posunie się zbytnio do przodu. Udało się. Widzi pan, kiedy ktoś nauczy się tego w dzieciństwie, już mu to pozostanie w połączeniach nerwowych.
      - Brał więc pan udział w ruchu oponii jak zwykło się mówić?
      - W roli widza - odparł. I dosłyszałem w jego głosie leciutkie zakłopotanie. - W czterdziestym trzecim miałem jedenaście lat, kiedy wojna się kończyła - trzynaście. Zbyt wczesny wiek, żeby uczestniczyć, wystarczający, żeby wszystko obserwować z dokładnością, powiedziałbym, fotograficzną. Cóż miałem robić? Patrzyłem. I uciekałem jak dzisiaj.
      - Może lepiej byłoby to opisać, zamiast redagować książki napisane przez innych.
      - Wszystko już zostało opisane, Casaubon. Gdybym wówczas miał dwadzieścia lat, w latach pięćdziesiątych uprawiałbym poezję upamiętniającą. Na szczęście urodziłem się zbyt późno i kiedy mógłbym pisać, nie pozostało mi nic innego, jak czytać książki już napisane. Z drugiej strony mogłem również skończyć na wzgórzu, z kulą w głowie.
      - Przez kogo wystrzeloną? - zapytałem i zaraz poczułem się zawstydzony. - Przepraszam, to był żart.
      - Nie, to nie był żart. Z pewnością wiem to dzisiaj, ale dopiero dzisiaj. Czy wiedziałem wtedy? Człowiek może przez całe życie odczuwać wyrzuty sumienia nie dlatego, że wybrał błędnie, gdyż tego można przynajmniej żałować, ale że nie potrafi dowieść samemu sobie, iż nie wybrałby błędnie... Byłem potencjalnym zdrajcą. Jakie więc mógłbym mieć prawo do napisania jakiejkolwiek prawdy i do pouczania o niej innych ludzi?
      - Przepraszam, ale ja mam inne zdanie - zaprzeczyłem. - Potencjalnie mógłby pan być równie dobrze potworem z via Salaria, ale tak się nie stało. To nerwicowe. Czy też pańskie wyrzuty sumienia opierają się na konkretnych przesłankach?
      - Czymże jest przesłanka w tego rodzaju sprawach? A propos nerwic, dziś wieczorem mamy kolację z doktorem Wagnerem. Trzeba poszukać taksówki na piazza delia Scala. Idziemy, Sandro?
      - Z doktorem Wagnerem? - zapytałem, kiedyśmy się żegnali. - We własnej osobie?
      - Tak, przyjechał na parę dni do Mediolanu i może uda mi się przekonać go do wydania u nas tomiku nie publikowanych esejów. Byłoby to piękne osiągnięcie.
      Tak więc już wtedy Belbo był w kontakcie z doktorem Wagnerem. Zastanawiam się, czy właśnie tamtego wieczoru Wagner (wymawiać należy z francuska: Wagnere) odbył z Belbem seans psychoanalityczny bezinteresownie i tak, że żaden z nich dwóch nie zdał sobie z tego sprawy. A może kiedyś później?
      Tego dnia Belbo po raz pierwszy wspomniał o swoim dzieciństwie w ***. Interesujące jest to, że opowiadał o ucieczkach - prawie chwalebnych w glorii wspomnienia, ale wyłaniających się z pamięci po tym, jak, wraz ze mną, lecz i wobec mnie, niechwalebnie, aczkolwiek roztropnie, raz jeszcze uciekał.
      
      
16
Po czym brat Stefan z Provins, sprowadzony przed oblicze owych komisarzy i spytany przez nich, czy chce bronić zakonu, odrzekł, że nie chce, a jeśli zwierzchnicy pragną zakonu bronić, niechaj tak czynią, lecz on przed aresztowaniem był w zakonie tylko przez dziewięć miesięcy.
(Zeznanie z 27.11.1309)

      Znalazłem w Abulafii opowieść o innych ucieczkach. I rozmyślałem o nich tamtego wieczoru w peryskopie, podczas gdy z mroku dochodziły jakieś szelesty, skrzypienia, trzaski; i mówiłem sobie, że trzeba zachować spokój, gdyż w ten właśnie sposób gawędzą same z sobą po nocach muzea, biblioteki, stare pałace, że to tylko stare szafy, które osiadają, gzymsy reagujące na wieczorną wilgoć, tynki, które powolutku kruszeją, milimetr na rok, ściany, które ziewają. Nie możesz uciekać - mówiłem sobie - bo jesteś tutaj po to, by się dowiedzieć, co się stało komuś, kto próbował zapobiec serii ucieczek, zdobywając się na akt nierozumnej (albo rozpaczliwej) odwagi, być może, aby przyspieszyć tyle razy odkładane spotkanie z prawdą.
      filename: Kanałek
    Czy uciekłem przed szarżą policji, czy też raz jeszcze przed historią? Co za różnica? Poszedłem na pochód dokonując w ten sposób wyborumoralnego, czy też by raz jeszcze poddać się próbie, ponieważ pojawiła się Okazja? No dobrze, zmarnowałem wielkie okazje, gdyż nadarzały się za wcześnie albo za późno, ale winę za to ponosi urząd stanu cywilnego. Chciałem znaleźć się na tamtej łące i strzelać, nawet gdybym miał trafić babcię. Nie wziąłem w tym udziału nie z powodu tchórzostwa, lecz z powodu wieku. No dobrze. A pochód? Znowu uciekłem z przyczyn pokoleniowych, to starcie nic mnie nie obchodziło. Mogłem jednak zaryzykować, chociaż bez entuzjazmu, po prostu aby dowieść, że tam, na łące,umiałbym dokonać wyboru. Czy ma sens wybieranie Okazji niewłaściwej, by przekonać się, że kiedy indziej wybrałoby się Okazję właściwą? Kto wie, ilu z tych, którzy dzisiaj uczestniczyli w zamieszkach, dokładnie tak postąpiło? Ale okazja niewłaściwa nie jest Okazją dobrą.
    Czy jest się tchórzem dlatego, że odwaga innych wydaje się niedopa-sowana do błahych okoliczności? Zatem mądrość czyni człowieka tchórzem. A potem, kiedy przez całe życie czyhało się na Okazję, analizując ją bez ustanku, chybia się tę właściwą. Okazję wybiera się bowiem instynktownie, nie dostrzegając w danej chwili, że to Okazja. Może już ją chwyciłem i wcale o tym nie wiedziałem? Czy można mieć nieczyste sumienie i czuć się tchórzem tylko dlatego, że człowiek przyszedł na świat w niewłaściwym dziesięcioleciu? Odpowiedź: czujesz się jak tchórz, bo już raz okazałeś się tchórzem.
    A jeśli i tym razem przepuściłem Okazję, gdyż czułem, że nie jest odpowiednia?
    Opisać dom w * * *, samotny na wzgórzu wśród winnic - czy nie mówi się wzgórze w kształcie kobiecej piersi"? - a dalej droga prowadząca poza miasteczko, do wylotu ostatniej zamieszkanej ulicy - albo pierwszej (z pewnością nie dowiesz się tego nigdy, jeśli nie wybierzesz sobie punktu widzenia). Mały przesiedleniec, który wymyka się spod skrzydeł rodziny i rusza na kuszącą wyprawę, kroczy aleją, z lękiem i zazdrością zerkając na ścieżkę.
    Ścieżka była miejscem spotkań paczki ze Ścieżki. Chłopcy wiejscy, brudni i hałaśliwi. Byłem zbyt miejski, lepiej trzymać się od nich z daleka. Ale żeby dotrzeć do placu, kiosku z gazetami i sklepu papierniczego, jeśli chciało się uniknąć niemal podrównikowej i niezbyt chwalebnej wędrówki dokoła, trzeba było przejść przez Kanałek. Chłopcy ze Ścieżki byli małymi dżentelmenami w porównaniu z bandą znad Kanałka, byłej rzeczki, która zmieniła się w ściek płynący przez najbiedniejszą okolicę. Chłopcy znad Kanałka byli naprawdę plugawi, brutalni i pochodzili z marginesu społecznego.
    Jeśli ktoś należał do paczki ze Ścieżki, nie mógł liczyć na to, że wróci znad Kanałka cały i zdrowy. Jako nowo przybyły z początku nie wiedziałem, że jestem ze Ścieżki, ale ci znad Kanałka zaliczyli mnie natychmiast do swoich wrogów. Zauważyli, że idę przez ich terytorium czytając rozpostarte pisemko dla dzieci. Zacząłem biec, a oni za mną, rzucali kamieniami, któryś kamień przebił pisemko, które nadal trzymałem przed sobą, by dodać sobie godności. Uratowałem życie, ale straciłem pisemko. Następnego dnia postanowiłem dołączyć do bandy ze Ścieżki.
    Kiedy stanąłem przed ich starszyzną, przywitał mnie ordynarny śmiech. W owych czasach miałem gęste włosy złośliwie sterczące na wszystkie strony jak na reklamie ołówków marki Presbitero". Wzorce, jakie podsuwały mi filmy, reklamy, niedzielne przechadzki po mszy, to młodzieńcy w dwurzędowych marynarkach wywatowanych w ramionach, z wąsikami i błyszczącymi włosami przyklejonymi pomadą gładko do głowy. Uczesanie do tyłu nazywało się wtedy wśród ludu mandoliną. Chciałem być uczesany w mandolinę. W poniedziałki kupowałem na targu za sumę śmieszną na giełdzie papierów wartościowych, ale dla mnie niemal niewyobrażalną, pudełeczka z ziarnistą niby miód pszczeli brylantyną i całe godziny spędzałem wcierając ją we włosy, aż zlepiały się w jedną ciężką skorupę, papieskie camauro. Potem przyciskałem je siatką. Ci ze Ścieżki widzieli mnie już w tej siatce i nie szczędzili przycinków wykrzykiwanych w chropowatym dialekcie, który rozumiałem, chociaż nim nie mówiłem. Tego dnia, po spędzeniu dwóch godzin w domu, z siatką na głowie, zdjąłem ją, zweryfikowałem w lustrze wspaniały rezultat i ruszyłem na spotkanie z tymi, którym miałem przysiąc wierność. Dotarłem na miejsce w momencie, kiedy targowa brylantyna utraciła już swoje klejące działanie i włosy zaczęły wracać do pozycji pionowej, aczkolwiek nie wszystkie na raz.
    Chłopcy ze Ścieżki powitali mnie wybuchem entuzjazmu; otoczyli ciasnym kołem i trącali się łokciami. Poprosiłem o przyjęcie do paczki.
    Niestety mówiłem po włosku, byłem więc odmieńcem. Wystąpił szef, Martinetti, bosonogi przystojniaczek, który wówczas wydawał mi się olbrzymem. Postanowił, że muszę dostać sto kopniaków w tyłek. Może chcieli obudzić węża Kundaliniego. Przyjąłem ten warunek. Oparłem się o mur i trzymany pod ramiona przez dwóch żandarmów zniosłem jakoś sto kopniaków bosymi stopami. Martinetti wziął się do dzieła z zapałem i metodycznie, kopiąc ze wszystkich sił, ale nie czupkiem stopy, tylko piętą, żeby nie połamać sobie paluchów. Chór łobuzów liczył kopniaki. Oczywiście w dialekcie. Potem postanowili zamknąć mnie na pół godziny w klatce z królikami, a sami przez ten czas rozmawiali swoją gardłową gwarą. Wypuścili mnie, kiedy zacząłem się uskarżać na mrówki w nogach. Byłem z siebie dumny, gdyż umiałem przystosować się do dzikich obrzędów bandy łobuzów, nie tracąc przy tym godności. Byłem mężczyzną zwanym koniem.
    W tym okresie przebywali w *** Krzyżacy, niezbyt czujni, gdyż partyzanci nie dali się im jeszcze we znaki - był to koniec czterdziestego trzeciego albo początek czterdziestego czwartego. Jeden z naszych pierwszych wyczynów polegał na tym, że paru z nas wśliznęło się do baraku, kiedy inni zagadywali wartownika, wielkiego Longobarda, który zajadał ku naszemu zgorszeniu ogromną bułkę z salami i marmoladą, a w każdym razie tak się nam zdawało. Oddział zagadujący pochlebiał Niemcowi wychwalając jego broń, a pozostali ukradli z baraku (który miał niewidoczne wejście od tyłu) kilka pałeczek trotylu. Nie wydaje mi się, by ten trotyl został kiedykolwiek użyty, ale Martinetti planował dokonanie na polu wybuchu w celach pirotechnicznych, stosując metody, jak wiem teraz, prostackie i niewłaściwe. Później Niemców zastąpili marynarze z De-cima Mas; objęli stanowiska nad rzeką, dokładnie na skrzyżowaniu, przez które o szóstej wieczorem przechodziły dziewczęta z gimnazjum Matki Bożej Wspomożycielki. Chcieliśmy namówić tamtych z Decima (nie mogli chyba mieć po więcej niż osiemnaście lat), by z wiązki niemieckich ręcznych granatów, tych z długą rączką, wyrwali zawleczki, tak żeby wybuch nastąpił w rzece dokładnie w momencie, kiedy pojawią się dziewczyny. Marinetti doskonale wiedział, jak się do tego zabrać i jak obliczyć czas. Wyjaśnił to majtkowi i efekt był wspaniały: rozległ się huk i słup wody wzbił się z rzeki, kiedy dziewczęta wychodziły zza rogu. Rzuciły się z piskiem do ucieczki, a my i marynarze pękaliśmy ze śmiechu. Zapamiętaliby te dni chwały, po stosie de Molaya, ci, którzy przeżyli Coltano.
    Główną rozrywką chłopaków ze Ścieżki było zbieranie łusek i różnych fragmentów uzbrojenia, których po ósmym września nie brakowało - stare hełmy, ładownice, chlebaki, a nawet całe naboje. Z nabojami postępowało się następująco; trzymając łuskę w dłoni, wsuwało się pocisk w dziurkę od klucza, naciskało łuskę, pocisk wychodził i dołączał do kolekcji. Z prochu wydobytego z łuski (czasem były to wąziutkie wstążki bali-stytu), układało się, by je następnie podpalić, kręte ścieżki prochowe. Łuska, najcenniejsza, jeśli była nowa, wzbogacała Armię. Dobry kolekcjoner miał ich mnóstwo i bawił się ustawiając oddziałami według faktury, koloru, kształtu i wysokości. Były więc pułki piechoty, czyli łuski od pistoletów maszynowych albo stenów, następnie chorążowie i kawaleria - karabin, dziewięćdziesiątka jedynka (garandy widzieliśmy tylko u Amerykanów) - i przedmiot największych westchnień, sztab główny, czyli łuski od karabinu maszynowego.
    Byliśmy pochłonięci tymi pokojowymi zabawami, ale Martinetti obwieścił pewnego dnia, że nadszedł moment. Do bandy znad Kanałka posłano list z wyzwaniem, które tamci przyjęli. Bitwa miała być stoczona na terenie neutralnym, za stacją kolejową. Jeszcze tego samego wieczoru o dziewiątej.
    Nadeszło późne letnie popołudnie, gnuśne, a jednocześnie zapowiadające wielkie wydarzenia. Każdy wyposażył się w najstraszliwszą broń, dobierając pałkę, którą najwygodniej byłoby władać, napychając ładownice i chlebaki mniejszymi i większymi kamieniami. Ktoś z rzemienia karabinu sporządził sobie bicz, broń straszliwą, jeśli ma się pewną rękę. W tych wieczornych godzinach wszyscy czuliśmy się jak bohaterowie, a ja najbardziej. Było to podniecenie przed atakiem, cierpkie, bolesne, wspaniałe - żegnaj, ukochana, żegnaj, to twardy i słodki trud być wojownikiem, szliśmy złożyć naszą młodość w ofierze, jak uczono nas w szkole przed ósmym września.
    Martinetti przygotował bardzo rozsądny plan: pokonamy nasyp kolejowy na północ od stacji i zajdziemy ich od tyłu, nieoczekiwani i praktycznie już zwycięzcy. Potem decydujący atak i żadnego pardonu.
    O zmierzchu przeszliśmy przez nasyp, z trudem pnąc się po stromiź-nie, jako że byliśmy obładowani kamieniami i pałkami. Kiedy znaleźliśmy się na szczycie nasypu, zobaczyliśmy, że tamci zajęli stanowiska za stacyjnymi ubikacjami. Dostrzegli nas natychmiast, bo podejrzewali, że nadciągniemy z tej właśnie strony. Nie pozostało nam nic innego, jak ruszyć do przodu, zanim ochłoną ze zdumienia oczywistością naszego manewru.
    Nie wydano nam wódki przed atakiem, ale i tak rzuciliśmy się z wyciem na przeciwnika. To, o czym chcę opowiedzieć, zdarzyło się sto metrów przed stacja. W tym miejscu zaczynały się pierwsze domy, które, choć nieliczne, tworzyły siatkę wąskich uliczek. Tak się złożyło, że grupa najodważniejszych ruszyła do natarcia, podczas gdy ja - na swoje szczęście - oraz kilku innych zwolniliśmy kroku i zajęliśmy stanowiska za rogami domów, obserwując wszystko z daleka.
    Gdyby Martinetti podzielił chłopaków na awangardę i ariergardę, spełnilibyśmy z honorem nasz obowiązek, ale taki właśnie szyk został przyjęty samorzutnie. Zapaleńcy z przodu, tchórze z tyłu. l z naszych stanowisk, przy czym moje było najbardziej z tyłu, obserwowaliśmy starcie. Do którego nie doszło.
    Dwie armie, zgrzytając zębami, stanęły w odległości kilku metrów od siebie, a następnie obaj dowódcy wystąpili przed szeregi i przystąpili do rokowań. Istna Jałta. Postanowili podzielić się strefami wpływów i przepuszczać w razie potrzeby przez swoje terytoria, zupełnie jak chrześcijanie i muzułmanie w Ziemi Świętej. Balans (to chyba z francuskiego!) uległ zachwianiu i rycerska solidarność przeważyła nad perspektywą nieuniknionej bitwy. Każdy pokazał się z najlepszej strony. W zgodzie wycofali się między swoich. W takiej samej zgodzie wycofały się obie bandy. Każda w swoją stronę.
    Wmawiam teraz sobie, że nie wziąłem udziału w ataku, bo chciało mi się śmiać. Ale wtedy tak nie myślałem. Czułem się tchórzem i tyle.
    Dzisiaj jeszcze bardziej tchórzliwie mówię sobie, że gdybym pobiegł z innymi, nic by mi się nie stało i moje dalsze życie lepiej by się ułożyło. Mając dwanaście lat przepuściłem Okazję. Podobnie brak erekcji przy pierwszym razie decyduje o impotencji przez resztę życia.
    Miesiąc później, kiedy z powodu przypadkowego naruszenia granicy obie bandy znowu stanęły naprzeciwko siebie na polu i zaczęły latać grudy ziemi, uspokojony przebiegiem poprzedniego starcia, a może spragniony męczeństwa, stanąłem w pierwszej linii. Potyczka była bezkrwawa, ale nie dla mnie. Jakaś gruda, która najwyraźniej kryła w środku kamień, rozcięła mi wargę. Uciekłem z płaczem do domu i matka musiała pęset-ką usuwać ziemię z rany. Pozostało mi po tym wydarzeniu zgrubienie koło prawego dolnego kła i kiedy przesuwam po nim językiem, czuję jakąś wibrację, przenika mnie dreszcz.
    Ale to zgrubienie nie rozgrzesza mnie, gdyż zdobyłem je niechcący, nie zaś dzięki śmiałości. Przesuwam językiem po wardze i co robię? Piszę. Ale zła literatura nie zapewnia odkupienia.
      Po tamtym pochodzie nie spotykałem Belba przez jakiś rok. Zakochałem się w Amparo i przestałem chodzić do Piladego, a jeśli nawet kilka razy tam zajrzałem, Belba nie było. Poza tym Amparo nie lubiła tego miejsca. Jej moralny i polityczny rygoryzm - dorównujący jedynie wdziękowi i wspaniałej dumie - sprawiał, że patrzyła na Piladego jak na klub demokratycznych dandysów, a demokratyczny dandyzm stanowił jej zdaniem jeden z najsubtelniejszych rodzajów kapitalistycznego spisku. Był to rok wielkich zaangażowań, wielkiej powagi i wielkiej słodyczy. Z upodobaniem, ale i spokojnie pracowałem nad moją rozprawą. Pewnego dnia spotkałem Belba nad kanałami, nie opodal Garamonda.
      - Coś takiego - wykrzyknął z radością - mój ulubiony templariusz! Zafundowałem sobie przed chwilą niewypowiedzianie wiekowy trunek. Może by pan wpadł do mnie? Mam kartonowe kieliszki i wolne popołudnie.
      - To figura retoryczna?
      - Nie, to burbon butelkowany, jak się zdaje, przed upadkiem El-Alamejn.
      Poszedłem z nim. Ale ledwie przystąpiliśmy do degustacji trunku, wkroczyła Gudrun i oznajmiła, że przyszedł jakiś pan. Belbo klepnął się dłonią w czoło. Zapomniał o tym spotkaniu, ale przypadek ma posmak spisku - oznajmił. O ile zrozumiał, facet chciał zaproponować książkę, która dotyczy również templariuszy.
      - Pozbędę się go raz dwa - rzekł - ale niech pan poprze mnie swoimi przenikliwymi zastrzeżeniami. Z pewnością był to przypadek. I tak wpadłem w pułapkę.
      
17
W ten sposób zniknęli rycerze Świątyni, a wraz z nimi tajemnica, w której cieniu pulsowała piękna nadzieja na doczesne państwo. Ale Abstrakcja, z którą sprzęgnięty był ich wysiłek, kontynuowała w nieznanych regionach niedostępne życie... i nieraz w toku dziejów przeszczepiała swą inspirację w umysły zdolne ją przyjąć. 
(Victor Emile Michelet, Le secret de la Chevalerie, 1930,2)

      Miał twarz z lat czterdziestych. Jeśli sądzić na podstawie starych czasopism, które znalazłem w piwnicy, w latach czterdziestych wszyscy mieli tego rodzaju twarze. Przyczyną musiało być wojenne wygłodzenie, które powodowało, że policzki zapadały się, a oczy w jakiś nieokreślony sposób rozpalały gorączką. Takie twarze widziałem w scenach rozstrzeliwania, i to po obu stronach. W tamtych czasach ludzie o jednakowych twarzach rozstrzeliwali jedni drugich.
      Nasz gość miał na sobie granatowy garnitur, białą koszulę i perło-woszary krawat, a ja mimowolnie zadałem sobie pytanie, czemu przyszedł tu po cywilnemu. Nienaturalnie czarne włosy zaczesywał na skroniach do tyłu tworząc dwa wypomadowane, lecz z umiarem, pasma, a na środku głowy pozostawiając błyszczącą łysinę prążkowaną cienkimi nitkami, regularnymi jak przewody telegraficzne i umykającymi od czoła gdzieś do tyłu. Twarz opalona, pobrużdżona nie tylko zmarszczkami - wyraźnie zresztą kolonialnymi. Blada blizna przecinała mu bowiem lewy policzek od ust do ucha, a ponieważ nosił czarne i długie wąsy a la Adolphe Menjou, lewy wąs był delikatnie przekreślony w miejscu, gdzie skóra otworzyła się na mniej niż milimetr, a potem zrosła. Mensur czy muśnięcie pocisku?
      Przedstawił się jako pułkownik Ardenti, podał rękę Belbowi, a w moją stronę po prostu skinął głową, kiedy Belbo wyjaśnił, że jestem jego współpracownikiem. Usiadł, założył nogę na nogę i podciągnął spodnie na kolanach, odsłaniając amarantowe skarpetki - krótkie.
      - Pułkownik... w służbie czynnej? - zapytał Belbo. Ardenti ukazał w uśmiechu kilka kosztownych sztucznych zębów.
      - Raczej w stanie spoczynku. Albo, jeśli pan woli, w rezerwie. Może na to nie wyglądam, ale mam już swoje lata.
      - Nie wygląda pan - oznajmił Belbo.
      - A jednak brałem udział w czterech wojnach.
      - Musiałby pan zaczynać u boku Garibaldiego.
      - Nie. Ochotnik w Etiopii w stopniu porucznika. Ochotnik w Hiszpanii w stopniu kapitana. Jako major znowu w Afryce aż do wycofania się z czwartego brzegu. Srebrny medal. W czterdziestym trzecim... powiedzmy, że stanąłem po stronie przegranej i straciłem wszystko poza honorem. Starczyło mi odwagi, żeby zacząć raz jeszcze. Legia Cudzoziemska. Szkoła zuchwałości. W czterdziestym szóstym byłem sierżantem, a w pięćdziesiątym ósmym pułkownikiem u Massu. Oczywiście staję zawsze po stronie przegrywającej. Kiedy do władzy doszła lewica z de Gaulle'em, podałem się do dymisji i zamieszkałem we Francji. Miałem dobre znajomości w Algierze, więc założyłem w Marsylii przedsiębiorstwo eksportowo-importowe. Tym razem wybrałem chyba stronę wygrywającą, gdyż żyję z odsetek i mogę zajmować się moim hobby - tak się w dzisiejszych czasach mówi, nieprawdaż? W ostatnich latach spisałem wyniki badań. Oto one...
      Wyciągnął ze skórzanej walizeczki grubą teczkę, która wówczas wydała mi się czerwona.
      - Tak zatem - rzekł Belbo - jest to rzecz o templariuszach?
      - O templariuszach - zgodził się pułkownik. - To pasja sięgająca czasów młodości. Oni również byli awanturnikami szukającymi chwały po drugiej stronie Morza Śródziemnego.
      - Pan Casaubon zajmuje się templariuszami - oznajmił Belbo.
      - Zna ten temat lepiej niż ja. Opowiadał nam o nich.
      - Templariusze zawsze mnie ciekawili. Zastęp szlachetnych, którzy nieśli światło Europy dzikusom z obu Trypolisów.
      - Przeciwnicy templariuszy nie byli wcale takimi dzikusami - zauważyłem pojednawczym tonem.
      - A czy był pan kiedyś w niewoli u buntowników z Maghrebu?
      - zapytał sarkastycznie.
      - Na razie nie - odparłem.
      Przyjrzał mi się bacznie, a ja poczułem zadowolenie, że nie służę pod jego rozkazami. Zwrócił się do Belba:
      - Proszę wybaczyć, należę do innej generacji. - Spojrzał w moją stronę z wyzywającą miną. - Jesteśmy tutaj przed obliczem sądu, czy po to, by...
      - Jesteśmy tutaj, żeby porozmawiać o pańskiej pracy, pułkowniku - zapewnił go Belbo. - Proszę o niej opowiedzieć.
      - Pragnę od razu postawić jedną sprawę jasno - oznajmił pułkownik kładąc dłonie na teczce. - Gotów jestem partycypować w kosztach wydawniczych, nie proponuję panu niczego, co mogłoby przynieść straty. Jeśli chcecie gwarancji naukowych, będziecie je mieli. Właśnie dwie godziny temu spotkałem się z ekspertem w tej dziedzinie, który przyjechał z Paryża. Napisze miarodajny wstęp... Odgadł pytanie Belba i zrobił gest, jakby chciał powiedzieć, że na razie lepiej niczego nie precyzować, zważywszy, iż cała sprawa jest nader delikatna.
      - Panie redaktorze - ciągnął - te stronice zawierają materiał do opowieści. Prawdziwej. Niebanalnej. Lepszej niż amerykańskie powieści kryminalne. Odkryłem pewną rzecz, rzecz bardzo ważną, ale to dopiero początek. Chcę wyjawić wszystkim to, co wiem, aby ktoś, kto byłby w stanie uzupełnić tę układankę, przeczytał książkę i ujawnił się. Chcę zarzucić przynętę. A muszę zrobić to szybko. Wszyscy, którzy przede mną dotarli do tych informacji, zostali prawdopodobnie zabici, żeby nie rozgłosili swojej wiedzy. Jeśli to, co wiem, wyjawię dwóm tysiącom czytelników, nikomu nie będzie już zależeć na mojej śmierci. - Zrobił pauzę. - Wiecie panowie to i owo o uwięzieniu templariuszy...
      - Opowiadał niedawno o tym pan Casaubon i uderzyło mnie wtedy, że aresztowania przebiegły bez najmniejszego oporu, rycerze zostali zaskoczeni...
      Pułkownik uśmiechnął się z politowaniem.
      - Istotnie. Jest rzeczą doprawdy dziecinną sądzić, że ludzie, których potęgi lękał się sam król Francji, nie byli w stanie dowiedzieć się, iż czterech łajdaków podżega króla, król zaś podżega papieża. Bez przesady! Nasuwa się konieczność obmyślenia planu. Planu wspaniałego. Załóżmy, że templariusze mieli zamiar podbić cały świat i znali tajemnicę ogromnego źródła mocy, tajemnicę, dla której chronienia warto poświęcić całą dzielnicę Świątyni w Paryżu, komandorie rozsiane po królestwie, a także po Hiszpanii, Portugalii, Anglii i Włoszech, zamki w Ziemi Świętej, depozyty pieniężne - wszystko... Filip Piękny ma jakieś podejrzenia, w przeciwnym wypadku nie można bowiem zrozumieć, dlaczego miałby rozpętać prześladowania, dyskredytować sam kwiat francuskiego rycerstwa. Templum pojmuje, że król pojął i spróbuje je zniszczyć, na nic zda się opór frontalny, plan wymaga czasu, skarb, czy coś innego, trzeba jeszcze ostatecznie ukryć albo korzystać z niego powoli... A tajny zarząd Templum, którego istnienie uznają już wszyscy...
      - Wszyscy?
      - Oczywiście. Jest nie do pomyślenia, żeby tak potężny zakon mógł przetrwać długo bez tajnej reguły.
      - Rozumowanie bez zarzutu - oświadczył Belbo patrząc na mnie z ukosa.
      - Dlatego - powiedział pułkownik - również oczywiste są wnioski. Wielki mistrz z pewnością wchodzi w skład tajnego kierownictwa, ale ma stanowić jego zewnętrzną osłonę. Gauthier Walther w La che-valerie et les aspects secrets de 1'histoire powiada, że przygotowany przez templariuszy plan zdobycia władzy przewidywał jako termin ostateczny rok dwutysięczny! Templum postanawia zejść w podziemie, a do tego niezbędne jest, by wszyscy zobaczyli, że zakon przestał istnieć. Oto, co robią, poświęcają się, nie wyłączając wielkiego mistrza. Niektórzy dają się zabić, prawdopodobnie zostali wylosowani. Inni podporządkowują się, przybierają barwy ochronne. Gdzież kończą niższej rangi zwierzchnicy, bracia świeccy, cieśle, szklarze?... Rodzi się stowarzyszenie wolnych mularzy, które szerzy się na całym świecie - to znana sprawa. Co jednak dzieje się w Anglii? Król opiera się naciskom papieża, przenosi ich wszystkich w stan spoczynku, żeby spokojnie dożyli swoich dni w komandoriach zakonu. Oni zaś siedzą tam cichutko. Pan się na to nabrał? Bo ja nie. W Hiszpanii zakon postanawia zmienić nazwę, staje się zakonem Montesa. Moi panowie, ci ludzie potrafili przekonać króla, mieli tyle weksli, że w ciągu tygodnia mogli doprowadzić go do bankructwa. Także król Portugalii wchodzi w układy: zróbmy tak, moi mili - powiada - nie nazywacie się już rycerzami Świątyni, ale rycerzami Chrystusa, i jeśli o mnie chodzi, wszystko jest w porządku. A w Niemczech? Mało procesów, czysto formalna kasata zakonu, ale mają wszak u siebie bratni zakon krzyżacki, który w owym czasie dokonuje czegoś więcej niż utworzenie państwa w państwie: sami są państwem, skupili w swych rękach tereny równie wielkie, jak te pozostające dzisiaj pod rosyjską władzą, dokonują stałych postępów aż do końca piętnastego wieku, gdyż w tym momencie pojawiają się Mongołowie - to jednak jest już inna historia, gdyż Mongołów mamy jeszcze daleko... Ale nie odbiegajmy od tematu...
      - Nie odbiegajmy, jeśli można - zgodził się Belbo. - Idźmy dalej.
      - Płyną stąd oczywiste wnioski. Jak wszyscy wiedzą, na dwa dni przed wydaniem przez Filipa rozkazu uwięzienia, a na miesiąc przed jego wykonaniem, wóz z sianem, zaprzężony w woły, opuszcza mury Świątyni, udając się w nie znanym kierunku. Mówi o tym także Nostradamus w jednej ze swoich centurii... 
      Odszukał odpowiednią stronicę manuskryptu.
      Souz la pasture d'animaux ruminant par eux conduits au ventre herbipoliąue soldats caches, les armes bruit menant...
      - Wóz z sianem to legenda - oświadczyłem - i nie uznawałbym Nostradamusa za autorytet w zakresie historiografii...
      - Osoby starsze niż pan, panie Casaubon, dawały wiarę wielu proroctwom Nostradamusa. Z drugiej strony nie jestem jednak tak naiwny, by wierzyć w historię z wozem. To symbol. Symbol oczywistego i sprawdzonego faktu, że spodziewając się aresztowania Jakub de Molay przekazał dowództwo i tajne instrukcje swemu bratankowi, hrabiemu de Beaujeu, który został zakonspirowanym przywódcą zakonspirowanego zakonu.
      - Czy istnieją odpowiednie dokumenty historyczne?
      - Oficjalna historia - uśmiechnął się z goryczą pułkownik - została napisana przez zwycięzców. Według historii oficjalnej ludzie tacy jak ja nie istnieją. Nie, za historią wozu z sianem kryje się coś więcej. Zakonspirowana grupa przenosi się do spokojnego ośrodka i stamtąd zaczyna budować swą tajną siatkę. Ten pewnik wziąłem za punkt wyjścia. Od wielu lat, nawet jeszcze przed wojną, zastanawiałem się, gdzie skończyli ci bracia w heroizmie. Kiedy wycofałem się do życia prywatnego, postanowiłem w końcu przystąpić do szukania tropu. Ponieważ ucieczka wozu nastąpiła we Francji, tam właśnie powinienem znaleźć miejsce wstępnego spotkania zakonspirowanej grupy. Ale gdzie?
      Miał wyczucie teatralnego efektu. Belbo i ja chcieliśmy się dowiedzieć gdzie. Nic lepszego nie przyszło nam do głowy, jak tylko zachęcić go do mówienia.
      - Proszę powiedzieć.
      - Już. Gdzie skryli się templariusze? Skąd pochodził Hugon z Payns? Z Szampanii, z okolic Troyes. A w Szampanii włada Hugon z Szampanii, który kilka lat później, w 1125 r., dołącza do nich w Jerozolimie. Potem wraca do domu, nawiązuje, jak się zdaje, kontakt z opatem Citeaux i pomaga mu przystąpić w klasztorze do odczytywania i tłumaczenia pewnych hebrajskich tekstów. Pomyślcie, rabini z Górnej Burgundii zostali zaproszeni do Citeaux, do białych benedyktynów. I to przez kogo? Przez świętego Bernarda - żeby studiować kto wie jakie teksty, które Hugon znalazł w Palestynie.
      Hugon oddaje mnichom świętego Bernarda las w Bar-sur-Aube, gdzie powstanie Clairvaux. I cóż czyni święty Bernard?
      - Staje się protektorem templariuszy - rzekłem.
      - A dlaczego? Czy wie pan, że uczyni templariuszy potężniejszymi od benedyktynów? Że benedyktynom zabrania przyjmowania ziemi i domów w darowiźnie i każe i ziemię, i domy oddawać templariuszom? Czy widział pan Foret d'Orient koło Troyes? Ogrom, jedna komandoria za drugą. I w tym czasie rycerze nie walczą w Palestynie - czy wie pan o tym? Osiadają w Świątyni i zamiast zabijać muzułmanów nawiązują z nimi przyjaźń. Kontaktują się z ich wtajemniczonymi. W sumie święty Bernard przy ekonomicznym wsparciu ze strony hrabiów Szampanii tworzy zakon, który w Ziemi Świętej kontaktuje się z tajnymi sektami arabskimi i żydowskimi. Nikomu nie znane kierownictwo planuje krucjaty, żeby zakon miał rację istnienia - nie zaś przeciwnie - i buduje siatkę władzy, która wymyka się jurysdykcji królewskiej... Nie jestem uczonym, lecz człowiekiem czynu. Zamiast snuć domysły zrobiłem to, czego tylu naukowców nigdy nie zrobiło, gdyż byli zajęci gadaniem. Udałem się tam, skąd templariusze się wzięli i gdzie mieli przez dwa wieki swoją bazę, gdzie czuli się jak ryba w wodzie...
      - Przewodniczący Mao powiada, że rewolucjonista powinien czuć się wśród ludu jak ryba w wodzie - przerwałem.
      - Brawo dla pańskiego przewodniczącego. Templariusze, którzy przygotowywali rewolucję znacznie większą niż rewolucja pańskich komunistów z warkoczem...
      - Nie noszą już warkocza.
      - Nie? Tym gorzej dla nich. Templariusze, jak powiedziałem, musieli szukać schronienia w Szampanii. W Payns? W Troyes? W Borze Wschodu? Nie. Payns było i pozostało osadą liczącą cztery domy, a wówczas był tam co najwyżej zamek. Troyes było miastem, za dużo kręciło się tam ludzi króla. Bór, z definicji związany z templariuszami, stanowił pierwsze miejsce, gdzie szukaliby ich królewscy strażnicy - co zresztą uczynili. Nie: Provins - powiedziałem sobie. Jeśli jest takie miejsce, musi nim być Provins!
      
18
Gdybyśmy potrafili przeniknąć wzrokiem ziemię od bieguna do bieguna albo od naszych stóp po antypody, w środku z przerażeniem ujrzelibyśmy gmach straszliwie podziurawiony szczelinami i pieczarami.
(T. Burnet, Telluris Theoria Sacra, Amsterdam, Wolters. 1694 s. 38)

      - Dlaczego Provins?
      - Nigdy nie był pan w Provins? Nawet dzisiaj wyczuwa się, że jest to miejsce magiczne. Miejsce przesiąknięte wonią tajemnicy. Na razie, w wieku jedenastym, jest siedzibą hrabiego Szampanii i pozostaje wolnym obszarem, do którego władza centralna nie ma prawa wścibiać nosa. Templariusze są tam u siebie, jedna z ulic nosi ich nazwę. Kościoły, pałace, skała panująca nad całą równiną i pieniądze, krążenie towarów, targi, zamęt, w którym można się zgubić. A przede wszystkim, i to od czasów prehistorycznych - podziemia. Sieć tuneli pod całym wzgórzem. Istne katakumby, z których te i owe można zwiedzać w naszych czasach. Gdyby w trakcie jakiegoś tajnego zgromadzenia wtargnęli tam nieprzyjaciele, spiskowcy mogliby zniknąć w ciągu kilku sekund, Bóg jeden wie gdzie, a jeśliby znali przejścia, wydostaliby się nie wiadomo którędy, weszliby z powrotem od przeciwnej strony, niby koty skoczyli na karki intruzom i sprawili im w ciemnościach prawdziwą rzeź. Mój Boże, mogę was zapewnić, panowie, że te tunele są jakby specjalnie wydrążone dla komandosów, szybkich i niewidzialnych, można tam wśliznąć się nocą ze sztyletem z zębach i dwiema bombami w rękach, by, do dia-ska, zgotować tamtym śmierć godną myszy!
      Oczy mu błyszczały.
      - Czy pojmujecie, panowie, jaką bajeczną kryjówką mogło być Provins? Grupka konspiratorów zbiera się potajemnie w podziemiach, a obywatele miasta, jeśli nawet coś widzą - milczą. Oczywiście ludzie króla docierają także do Provins, aresztują templariuszy, którzy wyszli na powierzchnię, i dostarczają ich do Paryża. Reynaud z Provins jest poddany torturom, ale nie puszcza pary z ust. Nie ulega wątpliwości, że zgodnie z tajnym planem miał być aresztowany, aby wiedziano, że także w Provins zrobiono porządki, ale jednocześnie musiał dać sygnał: Provins nie mięknie, Provins, siedziba nowych templariuszy, którzy zeszli w podziemie... Poszczególne budynki połączono tunelami, tak że wchodzi się do magazynu zboża albo składu bławatnika, a wychodzi w którymś z kościołów. Tunele podparte są filarami i mają murowane sklepienia i jeszcze dzisiaj w górnej części miasta pod każdym z domów jest piwnica o beczkowym sklepieniu i ta, podobno, ponad setka piwnic, co mówię, podziemnych sal miała połączenie z podziemiami.
      - To tylko domysły - oświadczyłem.
      - O nie, panie Casaubon. Są na to dowody. Nie widział pan tuneli w Provins. W trzewiach ziemi ciągną się sale za salami i wszędzie pełno napisów. Przeważnie spotykamy je w salach, które speleolodzy nazywają korytarzami bocznymi. Są to rysunki obrzędowe pochodzenia druidycznego. Wykonane przed pojawieniem się na tamtych terenach Rzymian. Cezar maszerował górą, a pod jego nogami układano plany oporu, praktykowano czary, przygotowywano zasadzki. Widuje się tam także znaki katarów, a jakże, proszę panów, katarowie zamieszkiwali nie tylko Prowansję, ci prowansalscy zostali wytępieni, ale ci z Szampanii przeżyli potajemnie i tam właśnie, w tych heretyckich katakumbach odbywali swoje spotkania. Stu osiemdziesięciu trzech spalono na powierzchni, ale reszta przeżyła. Kroniki określają ich jako bougres et manicheens - bougres to bo-gomiłowie, katarowie pochodzenia bułgarskiego, a czy słowo francuskie bougre nic panu nie mówi? Pierwotnie oznaczało sodomitę, gdyż uważano, że katarowie bułgarscy ulegają tej słabości... - Roześmiał się z zakłopotaniem. - A kogo oskarżano o tenże występek? Właśnie ich, templariuszy... To ciekawe, nieprawdaż?
      - Tylko do pewnego stopnia - odparłem. - Kiedy w tamtych czasach chciano załatwić heretyka, oskarżano go o sodomię...
      - Naturalnie. I proszę nie sądzić, że moim zdaniem templariusze... Przeciwnie, byli wojownikami, a my, ludzie wojny, kochamy piękne kobiety, mimo że przysięgamy mężczyznom. Ale wspominam o tym, bo nie wydaje mi się przypadkiem, że w środowisku templariuszy znaleźli schronienie katarscy heretycy, a tak czy owak od nich to templariusze dowiedzieli się, jakie korzyści można mieć z podziemi.
      - W sumie jednak - wtrącił się Belbo - są to jak dotąd tylko hipotezy...
      - Hipotezy robocze. Mówiłem już, dlaczego przystąpiłem do poszukiwań właśnie w Provins. W samym środku tego miasta wznosi się wielka budowla gotycka, la Grange-aux-Dimes, spichlerz na dziesięciny, a jak panom wiadomo, potęga templariuszy wynikała między innymi z tego, że sami ściągali dziesięcinę, nie mieli żadnych zobowiązań wobec państwa. Pod ziemią, jak wszędzie, mamy istny labirynt korytarzy, obecnie w bardzo złym stanie. Otóż kiedy szperałem w archiwach Provins, wpadła mi w ręce lokalna gazeta z 1894 roku. Opisano tam, jak dwaj dragoni, kawalerowie Camille Laforge z Tours i Edward Ingolf z Petersburga (właśnie tak, z Petersburga) parę dni wcześniej zwiedzali spichlerz w towarzystwie strażnika i zeszli dwa piętra pod ziemię, kiedy strażnik, chcąc pokazać, że można zejść jeszcze niżej, tupnął i dragoni usłyszeli echo i głuchy pogłos. Kronikarz wychwala śmiałość dragonów, którzy zaopatrzywszy się w lampy i sznury przecisnęli się jakimiś chodnikami niby małe dzieci pracujące w kopalni na czworakach, i dotarli do tajemniczych korytarzy. W końcu - pisze kronikarz - znaleźli się w wielkiej sali z pięknym kominkiem i studnią pośrodku. Obciążyli sznur kamieniem i sprawdzili, że studnia ma jedenaście metrów głębokości... Tydzień później wrócili z grubszymi sznurami i kiedy dwaj trzymali mocno sznur, trzeci, Ingolf, zsunął się do studni i odkrył wielkie pomieszczenie o kamiennych ścianach: dziesięć metrów na dziesięć i pięć metrów wysokości. Potem zsunęli się także tamci dwaj i przekonali się, że są na trzecim piętrze podziemi, trzydzieści metrów pod powierzchnią. Co widzieli i robili w tej sali - nie wiadomo. Kronikarz wyznaje, że kiedy wybrał się, by sprawdzić wszystko na miejscu, nie spuścił się do studni, bo przekraczało to jego siły. Ta historia poruszyła mnie do tego stopnia, że zapragnąłem tam się udać. Ale od końca ubiegłego wieku wiele podziemi się zapadło i jeśli owa studnia rzeczywiście nawet istniała, nie sposób było ją odnaleźć. Przyszło mi do głowy, że dragoni mogli w podziemiach coś znaleźć. Na krótko przedtem czytałem książkę o tajemnicy Rennes-le-Chateau, w którą w ten czy inny sposób także zamieszani byli templariusze. Pewien proboszcz bez grosza przy duszy i bez żadnych widoków na przyszłość, duszpasterz wioski liczącej dwieście dusz, postanawia odnowić stary kościółek, unosi więc kamienną płytę w chórze i znajduje szkatułkę z bardzo starymi manuskryptami - oznajmia. Czy tylko z manuskryptami? Nie wiadomo dokładnie, co i jak, ale w następnych latach proboszcz staje się człowiekiem niezmiernie bogatym, szasta pieniędzmi na prawo i lewo, prowadzi lekkomyślne życie, doczekuje się procesu kanonicznego... A jeśli któremuś z dwóch dragonów, a może obu, zdarzyło się coś podobnego? Ingolf schodzi pierwszy, znajduje cenny przedmiot o niewielkich rozmiarach, chowa go za pazuchą, wychodzi na górę, nie puszcza pary z ust... W gruncie rzeczy jestem człowiekiem bardzo upartym i gdyby nie to, moje życie potoczyłoby się zupełnie inaczej. - Musnął palcem bliznę na twarzy. Potem uniósł dłonie do skroni i przesunął nimi w stronę karku, by upewnić się, że włosy należycie przylegają.
      - Jadę do Paryża i na poczcie głównej wertuję wszystkie książki telefoniczne, szukając nazwiska Ingolf. Znajduję jedno jedyne, w Auxerre, piszę więc list, w którym przedstawiam się jako uczony archeolog. Dwa tygodnie później przychodzi odpowiedź od jakiejś starej akuszerki: jest córką tamtego Ingolf a i pyta, czemu się nim interesuję, a także, czy na miły Bóg, wiem coś o jego losach... Czyż nie mówiłem, że tkwi w tym jakaś tajemnica? Jadę czym prędzej do Auxerre, panna Ingolf mieszka w domku całkowicie obrośniętym bluszczem, drewnianą furtkę zamyka się na sznurek i gwóźdź. Stara panna w podeszłym wieku, schludna, uprzejma, bardzo kulturalna. Od razu pyta, co wiem o jej ojcu, wyjaśniam więc, że to tylko, iż pewnego razu zszedł do podziemi w Provins, a ja właśnie piszę esej historyczny o tamtych okolicach. Spada z obłoków, nigdy nie wiedziała nawet, że ojciec był w Provins. Owszem, był dragonem, ale opuścił służbę w 1895 roku, zanim przyszła na świat. Kupił ten domek w Auxerre i w 1898 roku poślubił miejscową pannę, która wniosła niewielki posag. Matka umarła w 1915 roku, kiedy panna Ingolf miała pięć lat. Natomiast ojciec zniknął w 1935. Właśnie zniknął. Wyjechał do Paryża, co zwykł czynić przynajmniej dwa razy do roku, i nie dał już znaku życia. Miejscowa policja depeszowała do Paryża: rozpłynął się w powietrzu. Uznano go za zmarłego. W ten sposób nasza panienka została sama i musiała pracować, ponieważ to, co odziedziczyła po ojcu, było niewiele warte. Oczywiście nie znalazła sobie męża i z westchnień, jakie z siebie dobywała, wywnioskowałem, że miała w całym życiu jedną jedyną przygodę, która i tak skończyła się źle. Zawsze żyłam z tym strapieniem, monsieur Ar-denti, z tym wyrzutem sumienia, że nic nie wiem o nieszczęsnym tatusiu, nawet gdzie jest jego grób i czy w ogóle jakiś ma." Czuła potrzebę mówienia o nim: był czuły, spokojny, systematyczny i taki wykształcony. Całe dnie spędzał na poddaszu, w swoim gabineciku, czytając i pisząc. Poza tym praca w ogródku i pogawędki z aptekarzem - który też już nie żyje. Co jakiś czas wyjazdy do Paryża w interesach - jak się wyrażał. Ale zawsze wracał z paczką książek. Jeszcze dzisiaj wypełniają cały pokoik, chętnie mi je pokaże. Weszliśmy na górę. Zadbany, czysty pokoik, który panna Ingolf co tydzień odkurza; mamie nosi kwiaty na cmentarz, dla biednego taty to tylko jest w stanie uczynić. Wszystko zostawiła tak jak było, szkoda, że nie dane jej było studiować, mogłaby te dzieła przeczytać, ale napisane są po starofrancusku, łacinie, niemiecku a nawet po rosyjsku, ponieważ tatuś urodził się w Rosji i tam spędził dzieciństwo, był bowiem synem urzędnika francuskiej ambasady. Biblioteka liczyła jakąś setkę tomów, z których większość (ku mojej radości) dotyczyła procesu templariuszy, na przykład zauważyłem antykwaryczną już pozycję Raynouarda z 1813 roku Monumens historiąues re-latifs a la condamnation des chevaliers du Tempie. Wiele tomów poświęconych tajnopisom, kolekcja zaiste godna kryptologa, kilka pozycji z zakresu paleografii i dziejów dyplomacji. Był też tam rejestr starych rachunków i kiedy go przerzucałem, natknąłem się na notatkę, która sprawiła, że aż podskoczyłem: dotyczyła sprzedaży szkatułki, jednak bez żadnych szczegółów i bez nazwiska nabywcy. Nie podano cyfr, tylko datę: 1895 rok, a zaraz poniżej dokładne rachunki, księga rachunkowa dbałego pana domu, który roztropnie gospodarzy swoimi oszczędnościami. Garść notatek dotyczących zakupów książek u paryskich antykwariuszy. Mechanizm całej sprawy wydał mi się prosty: Ingolf znajduje w krypcie złotą szkatułkę inkrustowaną cennymi kamieniami i niewiele myśląc wsuwa ją za pazuchę, wychodzi na górę i nic nie mówi o znalezisku swoim towarzyszom. Po powrocie do domu odkrywa w szkatułce jakiś pergamin - to wydaje się oczywiste. Rusza do Paryża, idzie do antykwariusza, pasera lub kolekcjonera i po sprzedaniu szkatułki nawet poniżej jej wartości może żyć dostatnio. Ale robi coś więcej, rzuca służbę, zaszywa się na prowincji i zaczyna kupować książki i studiować pergamin. Może ma naturę poszukiwacza skarbów, w przeciwnym bowiem razie nie zapuszczałby się w podziemia w Provins, a zapewne jest wystarczająco wykształcony, by dojść do wniosku, że bez niczyjej pomocy poradzi sobie z rozszyfrowaniem tego, co znalazł. Przez ponad trzydzieści lat pracuje spokojnie, bez żadnych trosk, jak przystało na człowieka ogarniętego nianią. Czy opowiada komuś o swoich odkryciach? Kto wie? Faktem jest, że w 1935 roku musiał dojść do wniosku, że coś osiągnął albo, przeciwnie, że znalazł się w martwym punkcie, ponieważ postanawia zwrócić się do kogoś, by wyjawić to, co sam wie, albo dowiedzieć się tego, czego nie wie. Ale to, co wie, musiało okazać się tak straszne i tajemnicze, że powiernik postanawia go zgładzić. Wróćmy jednak na poddasze. Przede wszystkim musiałem dowiedzieć się, czy Ingolf zostawił jakiś trop. Oznajmiłem poczciwej starej pannie, że jeśli przejrzę książki po ojcu, być może natrafię na jakiś ślad jego pobytu w Provins i wtedy w moim eseju będę mógł poświęcić mu sporo miejsca. Zapaliła się do tej myśli, biedny tatuś, mogę zostać tam przez całe popołudnie i nawet wrócić następnego dnia, gdyby okazało się to potrzebne; przyniosła mi kawę, zapaliła światło i wróciła do ogrodu, oddając poddasze do mojej dyspozycji. Pokój miał ściany gładkie i białe, żadnego sekre-tarzyka, żadnego kufra, żadnej wnęki, gdzie warto byłoby szperać, ale nie zaniedbałem niczego, oglądałem nieliczne meble z wierzchu, zaglądałem pod nie i do ich środka, otworzyłem prawie pustą szafę, w której znalazłem tylko kilka ubrań przesiąkniętych zapachem naftaliny, zajrzałem za trzy czy cztery ryciny, przedstawiające pejzaże. Oszczędzę panom szczegółów, powiem tylko, że pracowałem pilnie, nie wystarczy bowiem obmacać obicia kanapy, trzeba je nakłuć igłą, żeby sprawdzić, czy nie kryją się w nim jakieś obce ciała...
      Pojąłem, że pułkownik spędzał czas nie tylko na polach bitew.
      - Pozostało mi zająć się książkami, a w każdym razie należało spisać ich tytuły oraz sprawdzić, czy nie ma jakichś notatek na marginesach, jakichś podkreśleń, znaczków... W pewnym momencie wziąłem niezręcznie do ręki stary wolumin w ciężkiej oprawie i upuściłem go, a wtedy wypadła ze środka zapisana odręcznym pismem kartka z zeszytu. Gatunek papieru i atramentu wskazywały, że kartka nie może być bardzo stara i zapewne została zapisana w ostatnich latach życia Ingolf a. Rzuciłem tylko na nią okiem, ale to wystarczyło, żeby zauważyć adnotację na marginesie: Provins 1894". Wyobrażacie sobie, panowie, moje wzruszenie, tę falę uczuć, jakie mną zawładnęły... Zrozumiałem, że Ingolf pojechał do Paryża z oryginalnym pergaminem, a ta kartka jest tylko kopią. Nie wahałem się ani chwili. Panna Ingolf przez całe lata odkurzała książki, ale nigdy nie zauważyła kartki, gdyż inaczej byłaby mi o niej powiedziała. No cóż, nadal nie dowie się o jej istnieniu. Świat dzieli się na zwycięzców i pokonanych. Miałem już przypadający mi udział w klęskach, teraz przyszła wiktoria i musiałem chwycić okazję za włosy. Wsunąłem kartkę do kieszeni. Pożegnałem się ze starą panną, oznajmiając, że nie znalazłem nic interesującego, ale zacytuję jej ojca, jeśli tylko coś napiszę, a ona udzieliła mi błogosławieństwa na drogę. Panowie, człowiek czynu, jeśli w dodatku spala go, jak to było w moim przypadku, jakaś namiętność, nie może mieć żadnych skrupułów w stosunku do istot, które los skazał na to, by były zwykłymi zjadaczami chleba.
      - Proszę się nie usprawiedliwiać - uspokoił go Belbo. - Co się stało to się me odstanie. Słuchamy dalszego ciągu.
       - Pokażę teraz panom ten tekst. Proszę wybaczyć, że będzie to fotokopia. Nie chodzi o brak zaufania, ale o to, by nie zniszczyć oryginału.
       - Ale kartka Ingolfa nie była oryginałem - wtrąciłem się - lecz tylko kopią domniemanego oryginału.
       - Panie casaubob, kiedy nie ma oryginału, najstarsza kopia nabiera wartości oryginału.
      - Ingolf mógł popełnić błędy przy przepisywaniu.
      - Nie wie pan, czy tak się stało. Natomiast ja wiem, że Ingolf mówił prawdę nie widzę bowiem możliwości, żeby mogła istnieć jakaś inna prawda. A zatem kopia Ingolfa jest oryginalem. Zgadzamy się w tym punkcie, czy też będziemy prowadzić intelektualne igraszki?
      - Nie cierpię ich - oświadczył Belbo. - Obejrzyjmy pańską oryginalna kopię.
      
19
Po Beaujeu zakon ani na chwilę nie przestał istnieć i od Aumonta znamy nieprzerwany ciąg wielkich mistrzów zakonu aż do naszych dni, a jeśli nawet imię i siedziba wielkiego mistrza i prawdziwych Zwierzchników rządzących zakonem i kierujących obecnie jego wzniosłymi pracami jest tajemnicą znaną tylko prawdziwym oświeconym i przechowywaną w największym sekrecie, to dlatego że nie wybiła jeszcze godzina zakonu i czas się jeszcze nie spełnił...
(Rękopis z 1760 r., w: Schiffman, Die Entstehung der Rittergrade in der Freimauerei um die Mitte des XVIII, Lipsk, Zechel, 1882, ss. 178-190)

      Był to nasz pierwszy, na razie odległy, kontakt z Planem. Tamtego dnia mogłem być gdzie indziej. Gdybym nie znalazł się wówczas w gabinecie Belba, to czy w tej chwili przebywałbym... w Samarkan-dzie i sprzedawał ziarna sezamowe, byłbym redaktorem serii wydawniczej publikowanej w alfabecie Braille'a albo prezesem First National Bank na Ziemi Franciszka Józefa? Tryby warunkowe odmieniające fakty są zawsze prawdziwe, ponieważ fałszywa jest przesłanka. Ale owego dnia byłem tam, gdzie byłem, więc dzisiaj jestem tu, gdzie jestem.
      Pułkownik teatralnym gestem podsunął mi pod nos kartkę. Mam ją nadal tutaj, w plastikowej teczce, wetkniętą między moje dokumenty, bardziej pożółkłą i wypłowiałą niż wówczas - papier kserograficzny, jakiego używało się w owych latach. Właściwie były to dwa teksty, jeden ciągły, zajmujący pierwszą połowę strony, drugi rozbity na okaleczone wersety...
      Pierwszy stanowił jakby szatańską litanię, parodię któregoś z języków semickich:
      Kuabris Defrobax Rexulon Ukkazaal Ukzaab Urpaefel Taculbain Habrak Hacoruin Maguafel Tebrain Hmcatuin Rokasor Himesor Argaabil Kaąuaan Docrabax Reisaz Reisabrax Decaiąuan Oiąuaąuil Zaitabor Qaxaop Dugraq Xaelobran Disaeda Magisuan Raitak Huidal Uscolda Arabaom Zipreus Mecrim Cosmae Duquifas Rocar-bis.
      - Niezbyt jasne - zauważył Belbo. 
      - Nieprawdaż? - zgodził się pułkownik zjadliwym tonem. - i spędziłbym nad tym całe życie, gdybym prawie przez przypadek nie znalazł pewnego dnia na straganie książki o Tritemiuszu i gdyby mój wzrok nie padł na zaszyfrowane teksty: Pamersiel Oshurmy Delmuson Thafloyn..." Trafiłem na trop i poszedłem nim do samego końca. Tritemiusza nie znałem, ale znalazłem w Paryżu edycję jego Steganographia, hoc est ar s per occultam scripturam animi sui voluntatem absentibus apeńendi cera. Frankfurt 1606. Sztuka otwierania za pomocą tajnego pisma swojej duszy przed osobami przebywającymi daleko od nas. Ten Tritemiusz, cóż to za fascynująca postać! Opat benedyktyński w Spannheim, żyjący na przełomie piętnastego i szesnastego wieku, erudyta znający hebrajski i chaldejski, mówiący językami orientalnymi jak Tatar, utrzymujący kontakty z teologami, kabalistami, alchemikami, na pewno z wielkim Korneliuszem Agryppą z Nettesheim i być może z Paracelsusem... Swoje odkrycia dotyczące tajnopisów Tritemiusz maskuje nekromanckimi żarcikami, powiada, że należy wysyłać zaszyfrowane listy w rodzaju tego, który macie, panowie, przed oczami, adresat zaś ma wezwać anioły, Pamer-siela, Padiela, Dorothiela i tak dalej, którzy pomogą mu zrozumieć właściwą treść. Ale przykłady, jakich dostarcza, to często meldunki wojskowe, a książka została dedykowana hrabiemu Palatynatu i księciu bawarskiemu Filipowi i należy do pierwszych poważnych prac z zakresu kryptografii, ulubionej dziedziny tajnych służb.
      - Proszę mi wybaczyć - powiedziałem - ale jeśli dobrze zrozumiałem, Tritemiusz żył co najmniej sto lat po powstaniu rękopisu, którym się zajmujemy.
      - Tritemiusz należał do Sodalitas Celtica, a tam zajmowano się filozofią, astrologią, matematyką pitagorejską. Dostrzegacie, panowie, związek? Templariusze są zakonem inicjacyjnym, naśladującym mądrość między innymi starożytnych Celtów, obecnie można uznać, że zostało to obszernie udokumentowane. Jakimś sposobem Tritemiusz poznał te same systemy kryptograficzne, których używali templariusze.
      - Zadziwiające - wykrzyknął Belbo. - Co jednak oznacza ten tajny tekst po rozszyfrowaniu?
      - Panowie, chwilę cierpliwości. Tritemiusz przedstawia czterdzieści kryptosystemów głównych i dziesięć pomniejszych. Miałem szczęście albo templariusze z Proyins nie wysilili specjalnie mózgów, byli bowiem pewni, że nikt nie odgadnie użytego przez nich klucza. Natychmiast wypróbowałem pierwszy z czterdziestu głównych systemów i wysunąłem hipotezę, że w tym tekście liczą się tylko litery początkowe.
      Belbo poprosił o dokument i przebiegł go wzrokiem.
      - Ależ w ten sposób uzyskuje się pozbawiony wszelkiego sensu ciąg liter: kdruuuth...
      - Naturalnie - przyznał pobłażliwym tonem pułkownik. - To prawda, templariusze nie wysilili zanadto mózgów, ale też nie byli tak bardzo gnuśni. Ta pierwsza sekwencja jest z kolei innym zaszy-frowanym tekstem i zaraz pomyślałem o drugiej serii dziesięciu systemów szyfrowych. Widzicie, panowie, w tej drugiej serii Tritemiusz wykorzystywał ruchome tarcze, a tarcza zastosowana do pierwszego systemu wygląda tak...
      Wydobył ze swojej teczki następną fotokopię, przysunął krzesło do stołu i długopisem ze schowanym wkładem zaczai nam pokazywać poszczególne litery, dodając stosowne objaśnienia.
      
      - Jest to najprostszy system. Proszę zwrócić uwagę na krąg zewnętrzny. Każdą literę jawnego tekstu zastępuje się literą poprzedzającą. Zamiast A pisze się Z, zamiast B - A i tak dalej. Dobre do dziecinnych zabaw w tajnych agentów, ale dopiero dzisiaj, gdyż w dawnych czasach uważano to za czary. Naturalnie w celu rozszyfrowania postępuje się odwrotnie, każdą literę zaszyfrowanego tekstu zastępując literą następną. Spróbowałem, trafiłem już przy pierwszej próbie i oto rezultat. "~\
      Napisał: Les XXXVI inuisibles separez en six bandes - trzydziestu sześciu niewidzialnych podzielonych na sześć grup."
      - I co to znaczy?
      - Na pierwszy rzut oka nic. Chodzi o rodzaj testamentu, jakby konstytucji zespołu ludzi, zapisanej ze względów obrzędowych tajnym językiem. Zresztą nasi templariusze, pewni, że lokują swoją tajemnicę w niedostępnym schowku, zadowolili się czternastowieczną francuszczyzną. Spójrzmy bowiem na drugi tekst.
      a la... Saint Jean 36 p charrete de fein 6... entiers avec saiel p...les blanc mantiax r...s... chevaliers de Pruinspour la...j.nc. 6 foiz 6 en 6 places chascune foiz 20 a... 120 a... iceste est l'ordonation  al donjon U premiers                     it li secunz j os te iceus qui.. .pans  it al refuge                             it a Nostre Damę de 1'altre part de l'iau it a 1'ostel des popelicans
      it a la pierre 3 foiz 6 avant la feste... la Grant Pute. 
      - I to ma być tekst rozszyfrowany? - spytał Belbo, zawiedziony i zarazem rozbawiony.
      - Nie ulega wątpliwości, że w transkrypcji Ingolfa kropki to słowa nieczytelne, miejsca, gdzie pergamin uległ zniszczeniu... Ale tutaj macie, panowie, moją transkrypcję ostateczną i muszę stwierdzić, że dzięki domysłom, które uznam, jeśli panowie pozwolą, za przejrzyste i niepodważalne, przywróciłem temu tekstowi cały jego dawny blask, jak zwykło się mówić.
      Gestem prestidigitatora odwrócił fotokopię i pokazał nam notatki napisane drukowanymi literami.
      W NOC ŚWIĘTEGO JANA
      36 LAT PO WOZIE Z SIANEM
      6 PISM NIENARUSZONYCH Z PIECZĘCIĄ
      DLA RYCERZY W BIAŁYCH PŁASZCZACH (TEMPLARIUSZE)
      URATOWANYCH Z PROVINS DLA POMSTY 6 RAZY 6 W SZEŚCIU MIEJSCACH CO 20 LAT CZYLI PRZEZ 120 LAT OTO PLAN:
      IDĄ DO ZAMKU PIERWSI
      ITERUM (ZNOWU PO 120 LATACH) DRUDZY, OD CHLEBA, DO NICH DOŁĄCZAJĄ ZNOWU W UKRYCIU
      ZNOWU U NASZEJ PANI Z DRUGIEJ STRONY RZEKI ZNOWU W OBERŻY POPELICAN ZNOWU PRZY KAMIENIU 3 RAZY 6 (666) PRZED ŚWIĘTEM WIELKIEJ NIERZĄDNICY.
      - Ciemniej niż w nocy - oświadczył Belbo.
      - Z pewnością tekst wymaga interpretacji. Nie ulega jednak wątpliwości, że Ingolf to osiągnął, podobnie jak ja. Dla kogoś, kto zna dzieje zakonu, wygląda to mniej tajemniczo niż można by sądzić.
      Chwila przerwy. Poprosił o szklankę wody i zaczai słowo po słowie objaśniać tekst.
      - Otóż tak: w noc świętego Jana trzydzieści sześć lat po wozie z sianem. Templariusze, którzy mieli zapewnić przetrwanie zakonu, umknęli we wrześniu 1307 na wozie z sianem. W owych czasach rok liczono od Wielkanocy do Wielkanocy. Według naszych wyliczeń rok 1307 kończy się mniej więcej w okresie Wielkanocy roku 1308. Odliczając trzydzieści sześć lat od końca 1307 roku (czyli do naszej Wielkanocy 1308 roku), otrzymamy rok 1344. Po trzydziestu sześciu zapowiedzianych latach mamy nasz rok 1344. Tekst został złożony w krypcie w kosztownej szkatule pod pieczęcią, jak akt notarialny pewnego wydarzenia, które po utworzeniu tajnego zakonu rozegrało się w tym miejscu w noc świętego Jana, to znaczy 23 czerwca 1344 roku.
      - Dlaczego 1344?
      - Zakładam, że od roku 1307 do 1344 zakon reorganizuje się i pracuje nad planem, którego wejście w życie poświadcza pergamin. Trzeba było poczekać, by uspokoiły się wzburzone wody i zostały odnowione więzy między templariuszami z pięciu lub sześciu krajów. Z drugiej strony templariusze wyczekiwali trzydzieści sześć lat, nie zaś trzydzieści pięć albo trzydzieści siedem, gdyż najwyraźniej liczba 36 miała dla nich wartość mistyczną, co potwierdza zaszyfrowany tekst. Suma cyfr tej liczby daje dziewięć, i nie muszę chyba uświadamiać panom, jakie głębokie znaczenie ma cyfra 9.
      - Można? - Był to głos Diotalleviego, który wyłonił się za naszymi plecami bezszelestnie niby templariusz z Provins.
      - To kąsek dla ciebie - oznajmił Belbo. Przedstawił go zwięźle, a pułkownik nie wyglądał na zbytnio zakłopotanego, a nawet robił wrażenie człowieka, któremu zależy na licznym i uważnym audytorium. Dalej prowadził swoje wyjaśnienia, podczas gdy Diotallevi aż oblizywał się na te numeryczne smakołyki. Czysta Gematria.
      - Dochodzimy do pieczęci: sześć rzeczy nienaruszonych z pieczęcią. Szkatułka, którą znalazł Ingolf, była oczywiście zapieczętowana. Przez kogo? Przez Białe Płaszcze, czyli templariuszy. Tutaj dochodzimy w tekście do litery r", kilku liter nieczytelnych i litery s". Odczytuję relapsi". Dlaczego? Ponieważ wszyscy wiemy, że relapsi to ci, którzy przyznali się do winy, a potem to odwołali, a relapsi odegrali wcale nie obojętną rolę w procesie templariuszy. Templariusze z Provins z dumą przyjmują rolę relapsi. Właśnie oni dystansują się od haniebnej komedii procesu. A więc - mamy tu na myśli rycerzy z Provins - do czegóż są gotowi ci relapsi"? Tych kilka liter, jakimi dysponujemy, sugeruje venjance", czyli pomstę".
      - Jaką znowu pomstę?
      - Ależ, panowie! Od czasu procesu cała mistyka templariuszy jest skupiona na zamiarze pomszczenia Jakuba de Molay. Nie mam wielkiego szacunku dla rytów masońskich, ale ta mieszczańska karykatura rycerskości templariuszy jest jednak jakimś jej odbiciem, aczkolwiek zdegenerowanym. A jeden ze stopni rytu szkockiego to stopień rycerza Kadosha, po hebrajsku rycerza zemsty.
      - No dobrze, templariusze szykują się do zemsty. I co z tego?
      - Ile czasu zajmie realizacja planu zemsty? Zaszyfrowane pismo pomaga nam zrozumieć pismo jawne. Sześciu rycerzy ma się stawić sześć razy w sześciu miejscach, trzydziestu sześciu podzielonych na sześć grup. Następnie powiada się: Co dwadzieścia", a dalej nie jest zbyt jasne, o co chodzi, ale w transkrypcji Ingolfa mamy jakby a", pierwszą literę słowa ans", uznałem. A zatem co dwadzieścia lat i to sześć razy, czyli sto dwadzieścia lat. W dalszym ciągu tekstu mamy spis sześciu miejsc albo sześciu zadań do wykonania. Mówi
      się o ordonation", planie, zamyśle, regule, której należy się trzymać. Pierwsi mają udać się do donżonu albo zamku, drudzy w inne miejsce i tak dalej, aż do szóstego. Następnie dokument wyjaśnia nam, że ma być następnych sześć dokumentów, na razie opieczętowanych, rozmieszczonych w różnych miejscach i wydaje mi się rzeczą oczywistą, iż pieczęcie należy łamać kolejno i w odstępach stu-dwudziestoletnich.
      - Ale czemu co dwadzieścia lat? - spytał Diotallevi.
      - Rycerze pomsty mają co sto dwadzieścia lat wykonać w określonym miejscu pewne zadanie. Chodzi więc o rodzaj sztafety. Jest rzeczą oczywistą, że po nocy 1344 roku sześciu rycerzy rusza w drogę, każdy w jedno z sześciu miejsc przewidzianych w planie. Ale przecież strażnik pierwszej pieczęci nie mógł zostać przy życiu przez sto dwadzieścia lat. Rozumie się, że każdy z nich ma pełnić obowiązki przez dwadzieścia lat, a następnie przekazać pełnomocnictwo następcy. Dwadzieścia lat to okres rozsądny, sześciu strażników na pieczęć, każdy dwadzieścia lat, to gwarancja, że w roku sto dwudziestym pierwszym kustosz pieczęci będzie mógł odczytać instrukcję i przekazać ją pierwszemu strażnikowi drugiej pieczęci. Właśnie dlatego tekst posługuje się liczbą mnogą, pierwsi idą tam, drudzy tam... każde miejsce jest, że tak powiem, kontrolowane w ciągu stu dwudziestu lat przez sześciu rycerzy. Proszę policzyć, od pierwszego do szóstego przekazywanie pieczęci odbywa się pięć razy, co zajmuje sześćset lat. Owo sześćsetlecie zaczyna się w 1344 roku, a kończy w 1944. Potwierdza to ostatnia linijka tekstu. Jasne jak słońce.
      - To znaczy?
      - Ostatnia linijka mówi: Trzy razy sześć przed świętem Wielkiej Nierządnicy". Także tutaj mamy do czynienia z igraszką numeryczną, gdyż suma cyfr w liczbie 1944 wynosi właśnie 18. Osiemnaście to trzy razy sześć i ta kolejna zbieżność podsuwa templariuszom jeszcze jedną niezwykle subtelną zagadkę. Rok 1944 to rok spełnienia planu. I co dalej? Ależ chodzi o rok dwutysięczny! Templariusze sądzą, że drugie milenium oznacza nadejście ich Jeruzalem. Jeruzalem ziemskiego, Antyjeruzalem. Są prześladowani jako heretycy. W swojej nienawiści do Kościoła identyfikują się z Antychrystem. Wiedzą, że w całej tradycji tajemnej liczba 666 to liczba Bestii. Sześćset sześćdziesiąt sześć, rok Bestii, to podwójne milenium, i wtedy to przyjdzie czas zemsty dla Świątyni, wtedy zatryumfuje Antyjeruzalem i Nowy Babilon, i dlatego rok 1944 jest rokiem tryumfu Wielkiej Dziwki, wielkiej Nierządnicy Babilonu, o której mówi
      Apokalipsa! Powołanie się na 666 to prowokacja, brawura godna ludzi wojny. Zaakceptowanie swojej odmienności, jak powiedzielibyśmy dzisiaj. Czyż to nie wspaniałe?
      Gładząc swoją teczkę, zwrócił ku nam wilgotne oczy, wilgotne wargi i wąsy.
      - No dobrze - odezwał się Belbo. - Chodzi tutaj o kolejne etapy pewnego planu. Ale jakiego?
      - Zbyt wiele pan żąda. Gdybym to wiedział, nie musiałbym zarzucać przynęty. Wiem tylko jedno, że w tym czasie coś się stało i plan nie został zrealizowany, w przeciwnym bowiem razie wiedzielibyśmy o tym, pozwolę sobie zauważyć. Rok 1944 nie był rokiem łatwym, templariusze nie mogli wiedzieć, że będzie właśnie trwała wojna światowa, która utrudni wszelkie kontakty...
      - Pozwoli pan, że się wtrącę - przerwał Diotallevi - ale jeśli dobrze zrozumiałem, dynastia strażników wcale nie wyginie z chwila otwarcia pierwszej pieczęci. Będzie trwać na posterunku aż do złamania ostatniej, kiedy wymagana będzie obecność wszystkich przedstawicieli zakonu. Tak zatem w każdym wieku, a właściwie co sto dwadzieścia lat, mamy stale sześciu strażników w każdym miejscu, w sumie trzydziestu sześciu.
      - Dokładnie tak - potwierdził Ardenti.
      - Trzydziestu sześciu rycerzy na każdy z sześciu posterunków daje 216, a zatem sumę cyfr 9. A ponieważ jest sześć wieków, mnożąc 216 przez 6 uzyskamy 1296, czyli sumę cyfr 18, to znaczy trzy szóstki, jednym słowem 666.
      Diotallevi przeszedłby zapewne do wyznaczania nowych arytmetycznych fundamentów historii powszechnej, gdyby Belbo nic powstrzymał go mrugnięciem, podobnie jak czynią matki, kiedy dziecko jest na najlepszej drodze do popełnienia jakiegoś nietaktu. Ale pułkownik właśnie w Diotallevim rozpoznał człowieka nawiedzonego.
      - Ależ to, co pan powiedział, doktorze, jest po prostu wspaniałe! Pan wie, że dziewięć to liczba pierwszych rycerzy, którzy utworzyli w Jerozolimie zalążek Templum!
      - Wielkie imię Boga wyrażone w tentagramie - ciągnął Diotal-levi - składa się z siedemdziesięciu dwóch liter, a siedem plus dwa daje dziewięć. Ale, jeśli można, powiem panu coś więcej. Zgodnie z tradycją pitagorejską, którą Kabała podejmuje (lub dla której jest inspiracją), suma liczb nieparzystych od jednego do siedmiu daje szesnaście, a suma liczb parzystych od dwóch do ośmiu daje dwadzieścia, kiedy zaś zsumuje się dwadzieścia i szesnaście, otrzyma się trzydzieści sześć.
      - Na Boga, doktorze. - Pułkownik aż drżał ze wzruszenia. - Wiedziałem, wiedziałem. Pan dodaje mi otuchy. Jestem blisko prawdy.
      Nie byłem w stanie pojąć, do jakiego stopnia Diotallevi czyni z arytmetyki religię czy też z religii arytmetykę, a być może oba te stwierdzenia były prawdziwe i miałem przed sobą ateusza, który radował się, bo został wyniesiony do jakiegoś wyższego nieba. Mógł być wyznawcą ruletki (i tak byłoby lepiej), ale chciał być rabinem niedowiarkiem.
      Nie przypominam sobie już teraz dokładnie, co się stało, ale Belbo wtrącił się ze swoim zdrowym padewskim rozsądkiem i czar prysnął. Pułkownik nie zinterpretował jeszcze wszystkiego i paliła nas ciekawość. A była już szósta wieczorem. Szósta - pomyślałem - a więc osiemnasta.
      - No dobrze - powiedział Belbo. - Trzydziestu sześciu rycerzy na wiek krok po kroku zbliża się do odkrycia Kamienia Filozoficznego. Ale co jest tym kamieniem?
      - No jakże? Naturalnie chodzi o Graala!
      20
      Średniowiecze czekało na bohatera Graala i na to, by głowa Świętego Cesarstwa Rzymskiego stała się wizerunkiem i samym objawieniem Króla Świata"... Niewidzialny władca był także widzialnym i wieki środka... miały poczucie, że są również wiekami centrum... Niewidzialne i niezniszczalne centrum, monarcha, który miał się znowu przebudzić, tenże bohater, mściciel i odnowiciel, nie są fantazjami martwej przeszłości, mniej lub bardziej romantycznej, lecz prawdą tych, którzy dzisiaj jako jedyni mają prawo mówić o sobie, że są żywymi. (Julius Evola, // mistero del Graal, Rzym, Edizioni Mediterra-nee, 1983, rozdz. 23 i Epilog)
      - Powiada więc pan, że tkwi w tym również Graal? - zaciekawił się Belbo.
      - Naturalnie. I nie ja to powiedziałem. Nie będę się chyba rozwodził nad legendą Graala, rozmawiam wszak z ludźmi wykształconymi. Dla jednych oznacza on rycerzy Okrągłego Stołu, mistyczne poszukiwania tego niezwykłego przedmiotu, do którego zebrano krew Chrystusa, a który został przywieziony do Francji przez Józefa z Arymatei, dla innych - kamień o tajemniczych właściwościach. Często Graal jawi się jako jaśniejące światło... Chodzi o symbol, który wskazuje jakąś siłę, jakieś źródło ogromnej energii. Jest pokarmem, leczy rany, oślepia, poraża niby piorun... Promień laserowy? Ktoś przypomniał sobie kamień filozoficzny alchemików, ale jeśli nawet tak jest, czymże był kamień filozoficzny, jeśli nie symbolem jakiejś kosmicznej energii? Literatura na ten temat jest niewyczerpana, ale łatwo można wyodrębnić kilka rysów, które nie mogą mylić. Jeślibyście, panowie, przeczytali Parzivala Wolframa von Eschenbacha, wiedzielibyście, że Graal pojawia się u niego jako przedmiot przechowywany w jednym z zamków templariuszy. Czyżby Eschenbach należał do wtajemniczonych? Czyżby przez nieostrożność zdradził coś, co lepiej było przemilczeć? Ale to nie wszystko. Ten Graal przechowywany przez templariuszy opisany został jako kamień, który spadł z nieba, lapis exillis. Nie wiadomo, czy chodzi tu o kamień z nieba (ex coeliś), czy też o kamień wracający z wygnania. W każdym razie przybywa z daleka i ktoś sugerował nawet, że może to być meteoryt. Co do nas, wiemy, że to kamień. Czymkolwiek jest Graal, dla templariuszy symbolizuje przedmiot albo spełnienie planu.
      - Przepraszam - powiedziałem - logika dokumentu wymaga, aby po raz szósty rycerze znaleźli się przy kamieniu albo na kamieniu, nie zaś, by znaleźli kamień.
      - Jeszcze jedna subtelna dwuznaczność, jeszcze jedna olśniewająca analogia mistyczna! Bez wątpienia szóste spotkanie ma się odbyć na kamieniu, i zobaczymy gdzie, ale na tym właśnie kamieniu, kiedy dokonywać się będzie przekazywanie planu i otwarcie sześciu pieczęci, rycerze dowiedzą się, gdzie znaleźć Kamień! Jest to zresztą gra słów wprost z Ewangelii, ty jesteś opoką i na tej opoce... Na kamieniu znajdziecie Kamień.
      - Nie może być inaczej - wykrzyknął Belbo. - Proszę mówić dalej. Casaubon, niechże pan nie przerywa bez ustanku. Chcemy dowiedzieć się reszty.
      - Tak zatem - ciągnął pułkownik - jawna wzmianka o Graalu sprawiła, że długo myślałem, iż skarbem może być ogromny skład materiałów radioaktywnych, ewentualnie nawet dostarczonych z innych planet. Proszę na przykład pomyśleć o legendzie i tajemniczej ranie króla Amfortasa... Przypomina radiologa, który zbyt długo narażony był na promieniowanie... I rzeczywiście nie powinno się tego dotykać. Dlaczego? Proszę pomyśleć o tym, co czuli templariusze, kiedy dotarli nad Morze Martwe, wiecie, panowie, ta asfaltowa, ciężka woda, na której człowiek unosi się niby korek i która ma właściwości lecznicze... Musieli odkryć w Palestynie złoża radu lub uranu, którego nie mogli od razu eksploatować, i dobrze zdawali sobie z tego sprawę. Powiązania między Graalem, templariuszami i katarami badał naukowo dzielny oficer niemiecki, mam na myśli Ottona Rahna, Obersturmbannfiihrera SS, który całe życie poświęcił na prowadzone z wielką dyscypliną wewnętrzną medytacje nad europejską i ariańską naturą Graala... Nie chciałbym mówić, jak i dlaczego stracił życie w 1939 roku, ale niektórzy utrzymują... cóż, nie mogę przecież zapominać o tym, co przydarzyło się Ingolfowi... Rahn ukazuje nam związki między Złotym Runem Argonautów a Graalem... w sumie nie ulega wątpliwości, że istnieje jakaś więź między mistycznym Graalem z legendy, kamieniem filozoficznym (lapisl) i tym źródłem ogromnej mocy, do którego wzdychali wierni wyznawcy Hitlera w przeddzień wojny i do ostatniego swego tchu. Proszę zauważyć, że według jednej z wersji legendy Argonauci widzą puchar, powtarzam, puchar, unoszący się nad górą świata z Drzewem Światłości. Argonauci odnajdują Złote Runo i ich okręt zostaje przeniesiony wskutek czarów w sam środek Drogi Mlecznej, na półkulę południową, gdzie wraz z Krzyżem panują Trójkąt i Ołtarz, potwierdzając świetlistą naturę wiekuistego Boga. Trójkąt symbolizuje Boską Trójcę, krzyż - Boską ofiarę miłości, a ołtarz - stół Ostatniej Wieczerzy, na którym stał kielich Zmartwychwstania. Celtyckie i ariańskie pochodzenie tych symboli jest czymś oczywistym.
      Wydawało się, że pułkownika ogarnęło to samo heroiczne uniesienie, które do najwyższej ofiary pchnęło jego Obersturmund-drang, czy jak się tam, do diaska, nazywał. Należało przywołać go do rzeczywistości.
      - A wniosek z tego? - spytałem.
      - Panie Casaubon, czyż wniosek nie rzuca się w oczy? Mówiło się o Graalu jako Kamieniu Lucyferskim, kojarząc go z postacią Ba-fometa. Graal to źródło energii, templariusze zaś byli kustoszami energetycznej tajemnicy i przygotowali swój plan... Gdzie wyznaczono nieznane siedziby? Tutaj, moi panowie. - I pułkownik spojrzał na nas porozumiewawczo, jakbyśmy wraz z nim knuli jakiś spisek. - Wpadłem na pewien trop, błędny, ale pożyteczny. Pewien autor, który zasłyszał gdzieś o jakiejś tajemnicy, Charles-Louis Ca-det-Gassicourt (proszę zwrócić uwagę, że jego dzieło znajdowało się w bibliotece Ingolfa), napisał w 1797 roku książkę Le tombeau de Jacques Molay ou le secret des conspirateurs a ceux ąui veulent tout savoir, i wysunął w niej twierdzenie, iż Molay przed śmiercią powołał cztery tajne loże, w Paryżu, Szkocji, Sztokholmie i Neapolu. Te cztery loże miały zapewne unicestwić wszystkich monarchów i zniweczyć potęgę papieża. Zgoda. Gassicourt był zapaleńcem, ale ja wyszedłem od jego pomysłu, żeby ustalić, gdzie w istocie templariusze mogli ulokować swoje tajne siedziby. To oczywiste, że nie byłbym w stanie zrozumieć zagadek z szyfrowanego tekstu, jeślibym nie miał jakiegoś ogólnego wyobrażenia na ten temat. Miałem takie wyobrażenie, a wzięło się ono z przekonania, opartego na niezliczonych dowodach, że duch templariuszy czerpał natchnienie z tradycji druidycznej, celtyckiej, że był duchem celtyckiego arianizmu, który tradycja utożsamia z wyspą Avalon, ośrodkiem prawdziwej cywilizacji hiperborejskiej. Musicie wiedzieć, panowie, że rozmaici autorzy utożsamiali Avalon z ogrodem Hesperyd, z Ultima Thule, z Kolchidą i ze Złotym Runem. Nie przypadkiem największy zakon rycerski
      w dziejach to zakon Złotego Runa. Tym samym staje się jasne, co kryje się za słowem zamek". Chodzi o hiperborejski zamek, gdzie templariusze przechowywali Graala, najprawdopodobniej legendarny Monsalwat.
      Przerwał na chwilę. Pragnął, byśmy zawiśli wzrokiem na jego wargach. Uczyniliśmy to.
      - Dochodzimy do drugiego rozkazu; strażnicy pieczęci mieli udać się tam, gdzie spotkają tego lub tych, którzy uczynili coś z chlebem. Wskazówka jest sama w sobie wyraźna: Graal to kielich krwi Chrystusa, chleb to ciało Chrystusa, miejsce, gdzie jedzono chleb, to miejsce Ostatniej Wieczerzy, Jerozolima. Trudno sobie wyobrazić, by templariusze nie zachowali w Jerozolimie jakiejś tajnej bazy, nawet po odbiciu miasta przez Saracenów. Szczerze mówiąc, z początku zbił mnie nieco z tropu ten judaistyczny element w planie, który pozostawał całkowicie pod znakiem mitologii ariań-skiej. Potem przemyślałem rzecz na nowo i doszedłem do wniosku, że tylko my patrzymy na Jezusa jako na wyraz religijności judaj-skiej, gdyż wmawia to nam bez ustanku Kościół rzymski. Templariusze wiedzieli doskonale, że Jezus to mit celtycki. Cała opowieść ewangeliczna to hermetyczna alegoria, zmartwychwstanie po roztopieniu się w trzewiach ziemi i tak dalej, i tak dalej. Ten inny Chrystus jest po prostu Eliksirem alchemików. Z drugiej strony wszyscy wiedzą, że Trójca to koncepcja ariańska i dlatego właśnie cała reguła templariuszy, podyktowana przez druida, którym był święty Bernard, jest zdominowana przez liczbę trzy.
      Pułkownik wypił następny łyk wody. Jego głos stał się chrapliwy.
      - I oto dochodzimy do trzeciego etapu, Schronienia. To Tybet.
      - Dlaczego właśnie Tybet?
      - Przede wszystkim dlatego, że według Eschenbacha opuścili Europę i przewieźli Graala do Indii. Kolebka plemienia ariańskie-go. Schronienie znaleźli w Agarttha. Słyszeliście, panowie, o Agart-tha, siedzibie Króla Świata, podziemnym mieście, z którego Władcy Świata panują, kierując sprawami ludzkiej historii. Jeden ze swoich tajnych ośrodków templariusze założyli właśnie tam, blisko samych korzeni swojej duchowości. Znacie, panowie, związki między królestwem Agarttha i Synarchią...
      - Prawdę mówiąc...
      - To i lepiej, te tajemnice sprowadzają śmierć. Nie odbiegajmy jednak od tematu. Tak czy owak wszyscy wiedzą, że Agarttha została założona sześć tysięcy lat temu, na początku epoki Kali Juga,
      w której nadal żyjemy. Zadaniem zakonów rycerskich zawsze było podtrzymywanie stosunków z tym tajnym ośrodkiem, aktywne porozumienie między mądrością wschodnią a mądrością zachodnią. I teraz widzimy już jasno, gdzie wyznaczono czwarte miejsce spotkania, a mianowicie w innym druidycznym sanktuarium, w mieście Na j świętszej Panny, w katedrze w Chartres; względem Provins Chartres leży po drugiej stronie głównej rzeki Ille-de-France, Sekwany. Nie nadążaliśmy już za tokiem rozumowania naszego rozmówcy,
      - Co robi Chartres na tym pańskim celtyckim i druidycznym szlaku?
      - A jak panowie myślicie,  skąd wzięła się idea Dziewicy/ Pierwsze dziewice, jakie pojawiają się w Europie, to celtyckie czar ne dziewice. Święty Bernard klęczał za młodu w kościele w Saint Voirles przed czarną dziewicą, ona zaś wycisnęła z piersi trzy krople mleka, które spadły na wargi przyszłego założyciela templariu szy. Stąd powieści o Graalu, które miały stanowić przykrywkę dla krucjat, przy czym jednocześnie krucjaty miały służyć odnalezieniu Graala. Benedyktyni są spadkobiercami druidów, w to nikt nie wątpi.
      - A gdzie są te czarne dziewice?
      - Usunięte przez tych, którzy chcieli wypaczyć tradycję nordycką i przeobrazić religijność celtycką w śródziemnomorską, wymyślając mit Maryi z Nazaretu. Albo też przebrane, zniekształcone jako liczne czarne madonny, które pokazuje się nadal, by dać jakąś pożywkę fanatyzmowi mas. Jeśli jednak odczyta się we właściwy sposób obrazy znajdujące się w katedrach, jak to uczynił wielki Fulcanelli. widać, że ich historia jest opowiedziana w sposób całkowicie wyraz ny i że równie wyraźnie został przedstawiony związek między dziewicami celtyckimi a tradycją alchemiczną, wywodzącą się od templariuszy, co czyni z czarnej dziewicy symbol materiału, nad którym pracują poszukiwacze kamienia filozoficznego, czyli, jak się przekonaliśmy, po prostu Graala. A teraz proszę zastanowić się, skąd czerpał natchnienie inny wielki uczeń druidów, Mahomet, w kwestii czarnego kamienia z Mekki? W Chartres ktoś zamurował kryptę, która daje połączenie z podziemnym pomieszczeniem, gdzie znajduje się nadal pierwotny posąg pogański, ale jeśli dobrze się poszuka, można jeszcze znaleźć czarną dziewicę, choćby w Notre-Dame du Pil-lier, wyrzeźbioną przez kanonika, wyznawcę Odyna. Posąg zaciska w dłoni magiczną pałeczkę wielkich kapłanek Odyna, a po jej lewej stronie wyrzeźbiono magiczny kalendarz, na którym można zobaczyć - mówię można, gdyż te rzeźby nie uniknęły wandalizmu kanoników ortodoksyjnych - święte zwierzęta odynizmu, psa, orła, lwa, białego niedźwiedzia, wilkołaka. Z drugiej strony nikt z uczonych badających gotycki ezoteryzm nie przeoczył faktu, że także w Chartres pojawia się posąg zaciskający w dłoni kielich Graala. O, moi panowie, gdybyż umiano nadal odczytywać katedrę w Chartres nie według przewodników turystycznych katolicko-apostolskich i rzymskich, ale umiejąc patrzeć, mam na myśli patrzeć oczyma tradycji; prawdziwa historia, jaką ta skała Ereka opowiada...
      - Dochodzimy teraz do popelicans. Kim są?
      - To katarzy. Jedna z nazw nadawanych heretykom brzmiała popelicani albo popelicant. Katarzy w Prowansji zostali wytępieni, nie jestem taki naiwny, żeby wyobrażać sobie spotkanie w ruinach Montsegur, ale sekta przetrwała, istnieje cała geografia zakonspirowanego kataryzmu, z którego wywodzą się nawet Dante, przedstawiciele stilnovo, sekta Wiernych w Miłości. Piąte spotkanie zostało wyznaczone gdzieś w północnych Włoszech albo południowej Francji...
      - A spotkanie ostatnie?
      - Jaki jest najstarszy, najświętszy, najtrwalszy z kamieni celtyckich, sanktuarium słonecznego bóstwa, szczególne obserwatorium, z którego dotarłszy do skraju równiny, następcy templariuszy z Pro-vins mogą porównywać, zgromadzeni na nowo w jednym miejscu, ukryte tajniki sześciu pieczęci, odkryć wreszcie sposób wykorzystania ogromnej mocy wynikającej z posiadania Świętego Graala? Przecież chodzi o Anglię, o magiczny krąg w Stonehenge! O cóż by innego?
      - O basta la - rzekł Belbo. Tylko Piemontczyk potrafi zrozumieć uczucie, z jakim wypowiada się ten wyraz uprzejmego zdumienia. Żaden z jego odpowiedników w innych językach i dialektach (co mówisz, dis donc, arę you kidding?) nie oddaje wzniosłego poczucia obojętności, nie oddaje fatalizmu, z jakim potwierdza się raz jeszcze niewzruszone przekonanie, że inni są dziećmi jakiegoś niewprawnego boga i że nic na to nie da się poradzić.
      Ale pułkownik nie był Piemontczykiem i zrobił minę, jakby reakcja Belba mile go połechtała.
      - Ależ tak. Oto plan, oto ordonation w swojej cudownej prostocie i logice. I proszę tylko zauważyć, że jeśli weźmie się mapę Europy i Azji, nakreśli linię realizowania planu z północy do zamku w Jerozolimie, od Jerozolimy do Agarttha, od Agarttha do Chartres,
      od Chartres do wybrzeży Morza Śródziemnego, a stamtąd do Stone-henge, ukaże się kontur mniej więcej tego kształtu.
      
      - I co z tego? - spytał Belbo.
      - To, że takimi samymi runami można połączyć w wyobraźni niektóre z głównych ośrodków ezoteryzmu templariuszy, Amiens, Troyes, królestwo świętego Bernarda na skraju Boru Wschodniego, Reims, Chartres, Rennes-le-Chateau i Mont Saint-Michel, miejsce niezwykle starego kultu druidycznego. I tenże rysunek przypomina gwiazdozbiór Panny.
      - Astronomia to moja namiętność - wyznał nieśmiało Diotalle-vi - i o ile pamiętam, Panna ma inny rysunek i liczy, zdaje się, jedenaście gwiazd...
      Pułkownik uśmiechnął się pobłażliwie.
      - Panowie, panowie, wiecie wszak lepiej ode mnie, że wszystko zależy od tego, jak nakreśli się linie, i jeśli się tylko chce, można mieć albo Wóz, albo Niedźwiedzicę - na życzenie, i wiecie też, jak trudno zdecydować, czy jakaś gwiazda należy, czy też nie do danego gwiazdozbioru. Jeśli spojrzycie na Pannę, przyjmiecie Kłos za punkt najniższy odpowiadający wybrzeżu prowansalskiemu i weźmiecie tylko pięć gwiazd, podobieństwo będzie doprawdy uderzające.
      - Wystarczy postanowić, które gwiazdy należy odrzucić - rzekł Belbo.
      - Otóż to - potwierdził pułkownik.
      - Proszę pana - powiedział Belbo. - Dlaczego wyklucza pan możliwość, że do spotkań dochodziło jednak regularnie i że rycerze przystąpili do pracy, chociaż my nic o tym nie wiemy.
      - Nie dostrzegam żadnych przejawów ich działalności i, pozwoli pan, że dodam: niestety. Plan uległ zakłóceniu i być może ci, którzy powinni doprowadzić go do końca, już nie żyją, może grupy trzydziestu sześciu rozpadły się wskutek którejś z ogólnoświatowych katastrof. Ale grupa ludzi śmiałych, która dysponowałaby właściwymi informacjami, mogłaby nawiązać przerwany wątek. To coś nadal jest tam, gdzie było. Szukam więc odpowiednich ludzi. Dlatego chcę opublikować tę książkę, sprowokować reakcję. A jednocześnie próbuję nawiązać kontakt z osobami, które byłyby mi przewodnikami w meandrach tradycyjnej wiedzy. Dzisiaj spotkałem się z największym ekspertem w tej dziedzinie. Lecz niestety, chociaż jest takim luminarzem, nie potrafił nic mi powiedzieć, aczkolwiek bardzo się zainteresował moją historią i obiecał napisać przedmowę...
      - Proszę mi wybaczyć - spytał Belbo - ale czy nie było rzeczą niebezpieczną powierzać sekret temu panu? Mówił pan o błędzie, jaki popełnił Ingolf...
      - Nic nie szkodzi - odparł pułkownik. - Ingolf był nieostrożny. Ja nawiązałem kontakt z uczonym pozostającym poza wszelkim podejrzeniem. Z osobą, która nie wysuwa nie przemyślanych hipotez. Jeszcze dzisiaj prosił, żebym odłożył sprawę przedstawienia mojego dzieła wydawcy, aż wyjaśnię wszelkie wątpliwe punkty... Nie chciałbym narazić się na utratę jego sympatii i nie powiedziałem mu, że wybieram się tutaj, ale sami panowie pojmują, iż dotarłszy do tego etapu moich trudów, mam prawo być niecierpliwy. Ten pan... co tam, do diabła z ostrożnością, nie chciałbym, abyście, panowie, pomyśleli, że się przechwalam. Chodzi o Rakosky'ego...
      Przerwał obserwując naszą reakcję.
      - O kogo? - rozczarował go Belbo.
      - Ależ o Rakosky'ego! To autorytet w dziedzinie badań tradycyjnych, redaktor naczelny Cahiers du Mystere"!
      - Och - wykrzyknął Belbo. - Tak, wydaje mi się, Rakosky, chyba...
      - No, dobrze, zastrzegam sobie prawo do ostatecznej wersji tekstu po wysłuchaniu rad tego pana, ale zamierzam przeskoczyć pewne etapy i jeśli jednocześnie dojdę do porozumienia z firmą panów... Powtarzam, spieszno mi, by sprowokować reakcje, zebrać informacje. Musi być ktoś, kto wie, ale milczy... Panowie, aczkolwiek wiadomo było, że wojna jest przegrana, właśnie mniej więcej w 44 roku Hitler zaczai mówić o tajnej broni, która pozwoli mu odwrócić bieg wydarzeń. Powiada się, że był szalony. A jeśli nie? - Czoło pokrywał mu pot, wąsy nastroszyły się jak u kota. - W sumie - oświadczył - chcę zarzucić przynętę. Zobaczymy, czy ktoś się na nią skusi.
      Na podstawie tego, co wówczas wiedziałem i sądziłem o Belbie, spodziewałem się, że pułkownik zaraz wyleci za drzwi z bagażem stosownych na tę okoliczność uwag. Ale Belbo powiedział:
      - Proszę posłuchać, pułkowniku, sprawa jest niezwykle interesująca, niezależnie od tego, czy lepiej ułożyć się z nami, czy z kimś innym. Może pan poświęcić mi jeszcze dziesięć minut, prawda?
      Zwrócił się do mnie:
      - Już późno, Casaubon, zbyt długo pana zatrzymałem. Chyba zobaczymy się jutro?
      Jednym słowem pokazano mi drzwi. Diotallevi ujął mnie pod ramię i oznajmił, że on także wychodzi. Pułkownik serdecznie uścisnął dłoń Diotalleviego, mnie skinął głową i obdarzył chłodnym u-śmiechem.
      Kiedy schodziliśmy po schodach, Diotallevi powiedział:
      - Z pewnością zastanawia się pan, dlaczego Belbo nas wyprosił. Proszę nie brać tego za niegrzeczność. Belbo musi złożyć pułkownikowi bardzo poufną ofertę wydawniczą. Poufne załatwianie spraw to dewiza pana Garamonda. Ja też wychodzę, żeby nie stwarzać kłopotliwej sytuacji.
      Jak zrozumiałem później, Belbo spróbował pchnąć pułkownika w paszczę Manuzia.
      Zaciągnąłem Diotalleviego do baru, gdzie ja wypiłem campari, on zaś kompot z rabarbaru. Wydawało mu się to, jak oznajmił, napojem archaicznym, mnisim, stosownym prawie dla templariusza.
      Zapytałem, co myśli o pułkowniku.
      - W firmach wydawniczych - odparł - gromadzi się cała ignorancja świata. Ponieważ jednak przez ignorancję świata przeziera mądrość Najwyższego, mędrzec z pokorą patrzy na ignoranta. - Po chwili przeprosił, mówiąc, że musi już iść. - Mam dzisiaj gościa - oznajmił.
      - Jakaś feta? - spytałem.
      Robił wrażenie zgorszonego moją pustotą.
      - Zohar - wyjaśnił. - Lekh Lekha. Stronice dotychczas całkowicie niezrozumiałe.
      21
      Graal... jest tak ciężki, że istoty wydane na pastwę grzechu nie są w stanie poruszyć go zmiejsca. (Wolfram von Eschenbach, Parzival, IX, 477)
      Pułkownik nie spodobał mi się, ale wzbudził moje zaciekawienie. Można przyglądać się z zaciekawieniem nawet jaszczurce. Smakowałem pierwsze krople trucizny, która nas wszystkich miała doprowadzić do zguby.
      Zjawiłem się u Belba następnego popołudnia i gawędziliśmy trochę o naszym gościu. Belbo oznajmił, że pułkownik wywarł na nim wrażenie mitomana.
      - Słyszał pan, jak mówił o tym Rakoskym czy Rostropowiczu, zupełnie jak o Kancie.
      - To zresztą historie stare jak świat - oświadczyłem. - Ingolf był szalony, bo w nie uwierzył, pułkownik jest szalony, bo uwierzył Ingolf owi.
      - Może wierzył im wczoraj, a dzisiaj zmienił zdanie. Umówiłem się z z nim, że przyjdzie dzisiaj na spotkanie z innym wydawcą, firmą mniej wybredną, skłonną publikować książki nakładem autora. Mam wrażenie, że zapalił się do tego pomysłu. I przed chwilą dowiedziałem się, że wcale tam nie był. Pomyśleć, że zostawił mi fotokopię tekstu, o tutaj. Szasta na prawo i lewo tajemnicami templariuszy, jakby chodziło o byle co. Tacy już są ci faceci.
      W tym momencie zadzwonił telefon.
      Belbo podniósł słuchawkę.
      - Tak? Tu Belbo z wydawnictwa Garamond. Dzień dobry. Owszem, był tu wczoraj po południu z propozycją wydawniczą. Przepraszam, ale to sprawa poufna. Gdyby zechciał pan...
      Słuchał przez jakiś czas, a potem obrócił się do mnie z pobladłą nagle twarzą i powiedział:
      - Pułkownik zamordowany czy coś w tym rodzaju. Wrócił do swojego rozmówcy:
      - Przepraszam, powiedziałem o tym panu Casaubonowi, mojemu współpracownikowi, który był wczoraj przy rozmowie... Tak więc pułkownik Ardenti przyszedł do nas, gdyż chciał omówić pomysł historii, którą uważam za esktrawagancką, a która dotyczy rzekomego skarbu templariuszy. Byli to średniowieczni rycerze...
      Odruchowo zasłonił mikrofon dłonią, jakby chciał odizolować się od swojego rozmówcy, ale zauważył, że na niego patrzę, więc cofnął rękę i powiedział z pewnym podnieceniem.
      - Nie, komisarzu De Angelis, ten pan mówił o książce, którą zamierzał napisać, ale był to pomysł dosyć mglisty... Co? Obaj? Teraz? Już zapisuję adres.
      Odłożył słuchawkę. Przez chwilę milczał, bębniąc palcami w blat biurka.
      - Proszę wybaczyć, Casaubon, ale nie pomyślałem i wciągnąłem w to wszystko także pana. Wziął mnie z zaskoczenia. Był to komisarz, niejaki De Angelis. Zdaje się, że pułkownik mieszkał w pensjonacie i ktoś powiedział, że znalazł go wczoraj martwego...
      - Powiedział? I ten cały komisarz nie wie, czy to prawda?
      - To dziwne, ale nie wie. Zdaje się, że moje nazwisko i godzinę spotkania znaleźli w notesie. Wygląda na to, że jesteśmy ich jedynym śladem. No, trzeba iść.
      Wezwaliśmy taksówkę. Kiedy wsiedliśmy, Belbo ujął mnie za ramię.
      - Casaubon, pewnie to tylko zbieg okoliczności. Tak czy owak, może jestem stuknięty, ale, mój Boże, zawsze sobie mówię: Lepiej unikać nazwisk"... Kiedy byłem jeszcze chłopcem, poszedłem obejrzeć jasełka odgrywane w dialekcie i z udziałem pasterzy, którzy mieszkali w Betlejem albo nad brzegami Tanaro. Trudno się było domyślić... Przybyli trzej królowie i zapytali chłopaka grającego pastuszka, jak się nazywa jego pan, on zaś odpowiedział, że Gelindo. Kiedy Gelindo dowiedział się o tym, stłukł chłopaka kijem, bo jak wyjaśnił, nazwisko nie jest po to, żeby byle kto nim sobie gębę wycierał... W każdym razie, jeśli się na to zgodzisz, pułkownik nie powiedział nam ani słowa o Ingolfie i tekście z Provins.
      - Nie chcemy skończyć jak Ingolf - odparłem próbując zdobyć się na uśmiech.
      - Powtarzam, że to głupie. Ale od pewnych spraw lepiej trzymać się jak najdalej.
      Zgodziłem się z tym, ale nadal czułem się niewyraźnie. W końcu byłem studentem, który brał udział w pochodach, i perspektywa spotkania z policją sprawiała, że czułem się nieswojo. Dotarliśmy do pensjonatu. Niezbyt elegancki, z dala od centrum. Natychmiast skierowano nas do apartamentu - tak to określili - pułkownika Ardentiego. Policjanci na schodach. Wprowadzono nas do pokoju 27 (dwa i siedem daje dziewięć - pomyślałem). Sypialnia, korytarz
      i stolik, mała kuchnia, łazienka z prysznicem, bez zasłony; przez uchylone drzwi nie można było zobaczyć, czy jest tam bidet, ale w tego rodzaju pensjonacie było to zapewne pierwsze i ostatnie udogodnienie, jakiego żądają klienci. Umeblowanie nędzne, trochę rzeczy osobistych, ale wszystko w nieładzie, widać, że ktoś pospiesznie przerzucał walizki i szafy. Może policja, doliczyłem się dziesięciu policjantów, cywilnych i mundurowych.
      Wyszedł nam na spotkanie młody osobnik z raczej długimi włosami.
      - Jestem De Angelis. Doktor Belbo? Doktor Casaubon?
      - Nie jestem doktorem, dopiero studiuję.
      - Radzę pilnie studiować. Jeśli nie zrobi pan dyplomu, nie będzie pan mógł przystąpić do konkursu na posadę w policji, a sam pan wie, jaka to strata. - Jego mina wyrażała znudzenie. - Proszę wybaczyć, ale zaczniemy od koniecznych formalności. Oto paszport na nazwisko Ardenti, który należał do mieszkańca tego pokoju. Czy panowie go rozpoznają?
      - To on - oznajmił Belbo - ale proszę mi wyjaśnić, przez telefon nie mogłem się zorientować, czy nie żyje, czy też...
      - Bardzo bym chciał, żeby pan odpowiedział mi na to pytanie - rzekł De Angelis, krzywiąc się. - Ale sądzę, że macie panowie prawo dowiedzieć się czegoś więcej. Pan Ardenti, czy pułkownik Ardenti, zamieszkał tu przed czterema dniami. Sami panowie widzicie, że nie jest to Grand Hotel. Mają tu portiera, który kładzie się spać o jedenastej, gdyż goście otwierają drzwi własnymi kluczami, jedną czy dwie pokojówki, które przychodzą rano, żeby posprzątać w pokojach, i starego alkoholika, który jest tu fagasem i przynosi gościom coś do picia, kiedy dzwonią. Podkreślam, że to alkoholik i sklerotyk, więc wydobywanie z niego zeznań to męka. Portier utrzymuje, że tamten ma przywidzenia i nastraszył już kilkoro gości. Wczoraj koło dziesiątej portier widział, jak Ardenti przyszedł z dwiema osobami, które wprowadził do swojego pokoju. Tutaj nikt się nie przejmuje, jeśli klient sprowadza całą gromadę zboczeńców, a co dopiero dwie normalne, chociaż mówiące z obcym akcentem osoby. O pół do jedenastej Ardenti wezwał starego i kazał sobie przynieść butelkę whisky, wodę mineralną i trzy szklanki. Koło pół do drugiej stary usłyszał, że ktoś dzwoni z pokoju dwudziestego siódmego, jak twierdzi, z przerwami. Ale sądząc z tego, w jakim stanie zastaliśmy go dzisiaj rano, w tym momencie musiał już być po niejednej szklaneczce jakiegoś, zapewne paskudnego, trunku. Wdrapał się na
      górę, zapukał, nikt nie odpowiedział, więc otworzył drzwi kluczem uniwersalnym, zastał wszystko porozrzucane jak w tej chwili, a na łóżku - pułkownika z wybałuszonymi oczami i sznurem zaciśniętym na szyi. Zbiegł czym prędzej, obudził portiera, ale żaden z nich nie miał ochoty tam zaglądać; chcieli zadzwonić, ale linia była przerwana. Dzisiaj rano funkcjonowała bez zarzutu, ale powiedzmy, że im wierzę. Portier pobiegł na placyk na rogu, gdzie jest automat telefoniczny, żeby zadzwonić na policję, a stary powlókł się w przeciwną stronę, żeby wezwać lekarza. Zajęło im to dwadzieścia minut i czekali, przerażeni, na dole, aż lekarz ubrał się i przybył, prawie jednocześnie z wozem policyjnym. Poszli pod numer dwudziesty siódmy, ale na łóżku nie było nikogo. - Jak to nikogo? - zdumiał się Belbo.
      - Ani śladu zwłok. Teraz lekarz wrócił już do domu, a moi koledzy znaleźli tylko to, co panowie widzicie. Wypytaliśmy starego i portiera i dowiedzieliśmy się tego, co już panowie wiecie. Gdzie się podziali dwaj osobnicy, z którymi przyszedł o dziesiątej Ardenti? Możliwe, że wyszli między jedenastą a pierwszą i nikt tego nie zauważył. A może byli nadal w pokoju, kiedy wszedł tu stary? Trudno powiedzieć, zaraz wyszedł, nie zajrzał ani do kuchni, ani do łazienki. Może wymknęli się, zabierając trupa, kiedy ci dwaj nieszczęśnicy wzywali pomoc? Nie da się tego wykluczyć, gdyż są tu zewnętrzne schody prowadzące na podwórko, z którego przez furtkę wychodzi się na boczną ulicę. A przede wszystkim, czy rzeczywiście był tu trup, czy też pułkownik wyszedł sobie, powiedzmy o północy, z tamtymi dwoma facetami, a staremu wszystko się tylko przyśniło? Portier twierdzi uparcie, że tamten nie po raz pierwszy ma omamy; kiedyś przed laty oznajmił, że jedna z klientek powiesiła się nago, ale pół godziny później wróciła świeża jak różyczka, a na legowisku starego znaleziono tygodnik sadystyczno-pornogra-ficzny, więc zapewne przyszedł mu do głowy świetny pomysł, żeby zajrzeć do pokoju owej damy przez dziurkę od klucza, i zobaczył po prostu zasłonę poruszającą się w półmroku. Jedyny fakt pewny to ten, że pokój nie jest w stanie normalnym i że Ardenti rozpłynął się w powietrzu. Ale za dużo już powiedziałem. Teraz pana kolej, doktorze Belbo. Jedyny ślad, jakim dysponujemy, to karteczka znaleziona na ziemi koło stolika. Godzina czternasta: Hotel Princi-pe e Savoia, pan Rakosky; godzina szesnasta; Garamond, doktor Belbo. Potwierdził pan, że Ardenti był u pana. Proszę opowiedzieć przebieg spotkania.
      22
      Rycerze Graala nie chcieli, by zadawano im pytania. (Wolfram von Eschenbach, Parzival, XVI. 8 19)
      Belbo nie rozwodził się. Powtórzył wszystko to, co już powiedział przez telefon, dorzucając garść nieistotnych szczegółów. Pułkownik opowiedział ponoć jakąś zagmatwaną historię, twierdząc, że w pewnych dokumentach, które odkrył we Francji, natrafił na wskazówki dotyczące ukrytego skarbu, ale nie wyjawił wiele więcej, sądził, jak się zdaje, że posiadł niebezpieczną tajemnicę, i chciał wcześniej czy później ją rozgłosić, ażeby nie być jedynym, który ją zna. Kładł nacisk na to, że byli już tacy, którzy ją poznali, ale zniknęli w nie wyjaśniony sposób. Dokumenty pokaże dopiero, kiedy podpiszemy z nim umowę wydawniczą, ale Belbo nie mógł podpisać umowy, póki nie zobaczy jakichś materiałów, więc rozstali się wyznaczając sobie spotkanie w bliżej nie określonym terminie. Pułkownik wspomniał o spotkaniu z niejakim Rakoskym i wyjaśnił, że chodzi o redaktora naczelnego Cahiers du Mystere". Zamierzał poprosić go o napisanie przedmowy. Zdaje się, że Rakosky doradzał oddalenie terminu publikacji. Pułkownik nie powiedział mu, że idzie do wydawnictwa Garamond. To wszystko.
      - No tak - rzekł De Angelis. - Jakie wrażenie wywarł na panu?
      - Wydał się nam człowiekiem niezrównoważonym i wspomniał o przeszłości nieco, jakby powiedzieć, nostalgicznej, o służbie w Legii Cudzoziemkiej.
      - Powiedział wam prawdę, ale nie do końca. W pewnym sensie mieliśmy go na oku, ale nie przykładaliśmy do tego wielkiej wagi. Takich jak on nigdy nie brak... Nie nazywał się Ardenti, ale jego paszport francuski był bez zarzutu. Od kilku lat pokazywał się co jakiś czas we Włoszech i został zidentyfikowany, chociaż bez żadnej pewności, jako kapitan Arcoveggi, skazany zaocznie na śmierć w 1945 roku. Współpraca z SS przy wysyłaniu ludzi do Dachau. Również we Francji nie spuszczano go z oka, miał proces o oszustwo i o włos uniknął wyroku skazującego. Przypuszcza się, ale podkreślam, tylko przypuszcza, że to ten sam człowiek, który w zeszłym roku został pod nazwiskiem Fassotti zadenuncjowany przez drobnego przemysłowca z Peschiera Borromeo. Osobnik ów przekonał przemysłowca, że w jeziorze Como spoczywa jeszcze skarb z Dongo, że ustalił miejsce, że wystarczy parę dziesiątków milionów na dwóch płetwonurków i łódź motorową... Wziął pieniądze i zniknął. Teraz panowie potwierdzają, że był maniakiem i poszukiwaczem skarbów.
      - A ten Rakosky? - spytał Belbo.
      - Sprawdziliśmy. W Principe e Savoia zamieszkał pewien Rakosky, Wladimir, zameldowany na podstawie francuskiego paszportu. Charakterystyka mglista, ot, dystyngowany pan. Taką samą mógłby podać tutejszy portier. W Alitalia zgłosił się dzisiaj na pierwszy lot do Paryża. Interesował się nim Interpol. Annunziata, czy przyszło coś z Paryża?
      - Na razie nic, panie komisarzu.
      - No tak. A zatem pułkownik Ardenti, czy jak się zowie, przybywa do Mediolanu cztery dni temu, nie wiemy, co robi przez pierwsze trzy, a wczoraj o drugiej spotyka się w hotelu prawdopodobnie z niejakim Rakoskym, nie mówi mu, że będzie się widział z panem, i to wydaje się interesujące. Wieczorem przychodzi tutaj, zapewne z tymże Rakoskym i jakimś innym facetem... a potem wszystko staje się mgliste. Jeśli nawet go nie zabili, z pewnością przetrząsnęli pokój. Czego szukali? W marynarce - no, właśnie, jeśli nawet wyszedł w samej koszuli, gdyż marynarka wraz z paszportem pozostała w pokoju, ale proszę nie sądzić, że upraszcza to w jakikolwiek sposób sprawę, stary powiada bowiem, że Ardenti leżał na łóżku w marynarce, ale może była to bonżurka, o Boże, istny dom wariatów - a więc, jak mówiłem, w marynarce było trochę pieniędzy, nawet za dużo... Stąd wniosek, że szukali czegoś innego. I jedyny dobry pomysł podsunął mi właśnie pan. Pułkownik przyszedł z jakimiś dokumentami. Jak wyglądały?
      - Miał przy sobie brązową teczkę - odpowiedział Belbo.
      - Mnie wydała się czerwona - wtrąciłem się.
      - Brązowa - upierał się Belbo. - Zresztą może się mylę.
      - Czerwona czy brązowa, nie ma jej tutaj - wyjaśnił De Ange-lis. - Wczorajsi goście zabrali ją sobie. Najwyraźniej cała sprawa obraca się wokół tej teczki. Moim zdaniem Ardenti w gruncie rzeczy nie chciał publikować książki. Zgromadził garść faktów, żeby szantażować Rakosky'ego, i przechwalał się kontaktami wydawniczymi, wykorzystując je jako element nacisku. Byłoby to w jego stylu. I w tym punkcie należałoby sięgnąć po następne hipotezy. Tamci dwaj
      odchodzą, grożąc mu, Ardenti wpada w przerażenie i ucieka w mrok, zostawiając wszystko poza teczką. Może nawet, diabli wiedzą po co, udaje przed starym trupa. Ale to wszystko jest zbyt romantyczne i nie wyjaśnia, dlaczego tak wywrócono do góry nogami pokój. Z drugiej strony, jeśli tamci dwaj dokonali zabójstwa i ukradli teczkę, po cóż mieliby kraść na dodatek zwłoki? Zobaczymy. Przepraszam, ale muszę wziąć od panów adresy.
      Obracał w palcach na wszystkie strony moją legitymację uniwersytecką.
      - Student filozofii, co?
      - Nie ja jeden - odpowiedziałem.
      - Jest was aż za dużo. I zajmuje się pan templariuszami... Gdybym miał dowiedzieć się czegoś o nich, co powinienem przeczytać?
      Podałem mu dwa tytuły, popularnonaukowe, ale dosyć poważne. Oznajmiłem, że informacje, jakie tam znajdzie, obejmują okres do zakończenia procesu, bo wszystko późniejsze to brednie.
      - Rozumiem, rozumiem - odparł. - Tylko templariuszy brakowało mi do szczęścia. Z tym ugrupowaniem jeszcze się nie zetknąłem.
      Przyszła Annunziata z depeszą.
      - Oto odpowiedź z Paryża, panie komisarzu. Przeczytał.
      - Świetnie. W Paryżu nic nie wiedzą o Rakoskym, a numer jego paszportu odpowiada numerowi dokumentu skradzionego dwa lata temu. Wiemy już, czego się trzymać. Pan Rakosky nie istnieje. Mówił pan, że to wydawca czasopisma... jak się nazywało? - Zanotował nazwę. - Zobaczymy, ale założę się, że albo to czasopismo nie istnieje, albo przestało wychodzić nie wiadomo jak dawno. No dobrze, panowie. Dziękuję za pomoc, być może jeszcze będę musiał zakłócić wam spokój. Aha, jeszcze jedno pytanie. Czy ten Ardenti dał do zrozumienia, że ma powiązania z jakimś ugrupowaniem politycznym?
      - Nie - odparł Belbo. - Robił wrażenie, jakby porzucił politykę dla skarbów.
      - I dla nabierania naiwnych. Zwrócił się teraz do mnie.
      - Sądzę, że panu się nie spodobał.
      - Nie lubię takich typów - odparłem. - Ale to nie znaczy, że chętnie zarzuciłbym mu na szyję drut, żeby go udusić. Chyba że w wyobraźni.
      - Naturalnie. To zbyt męczące. Proszę się nie bać, panie Casau-bon, nie należę do tych, którzy uważają, że wszyscy studenci to kryminaliści. Może pan iść spokojnie. Życzę owocnej pracy nad dyplomem.
      Belbo spytał:
      - Przepraszam, komisarzu, ale gubię się w tym wszystkim. Pan jest z wydziału zabójstw czy politycznego?
      - Trafne pytanie. W nocy przybył tu mój kolega z wydziału zabójstw. Kiedy w archiwum odnaleziono to i owo na temat przeszłości Ardentiego, przekazano sprawę mnie. Ja jestem z wydziału politycznego. Ale nie wiem wcale, czy jestem właściwą osobą na właściwym miejscu. Życie nie jest takie proste jak powieści krymi nalne.
      - Tak przypuszczałem - oznajmił Belbo, podając mu rękę.
      Wyszliśmy, ale wcale nie byłem spokojny. Nie ze względu na komisarza, który wydał mi się porządnym facetem, ale przez to, że po raz pierwszy w życiu znalazłem się w samym środku jakiejś tajemniczej historii. I kłamałem. A Belbo razem ze mną.
      Kiedy żegnaliśmy się przed drzwiami wydawnictwa, obaj byliśmy zakłopotani.
      - Nie zrobiliśmy nic złego - powiedział Belbo głosem, w którym brzmiało poczucie winy. - To, czy komisarz dowie się o Ingol-fie albo katarach, nie ma najmniejszego znaczenia. Przecież chodzi o czyste brednie. I nie to było powodem zniknięcia Ardentiego, bo mogły być tysiące innych przyczyn. Może Rakosky jest z izraelskiej tajnej służby i uregulował jakieś stare porachunki. Może został nasłany przez jakiegoś ważniaka, którego pułkownik oskubał. Może w grę wchodzi kompan z Legii Cudzoziemskiej i zadawnione pretensje. Może to najemny morderca z Algieru. Może historia ze skarbem templariuszy była tylko drugorzędnym epizodem w życiu naszego pułkownika. Tak, wiem, zniknęła czerwona czy brązowa teczka. Dobrze pan zrobił zaprzeczając mi, w ten sposób nie ulega wątpliwości, że ledwie mogliśmy rzucić na nią okiem...
      Milczałem, a Belbo nie wiedział, jak zakończyć rozmowę.
      - Powie pan, że znowu uciekłem, jak na via Larga.
      - Plecie pan głupstwa. Zrobiliśmy dobrze. Do widzenia.
      Współczułem mu, bo sądził, że postąpił niegodziwie. Ja nie miałem żadnych wyrzutów sumienia, gdyż w szkole nauczyli mnie, że policji trzeba kłamać. Dla zasady. Ale tak to jest, nieczyste sumienie psuje przyjaźń.
      Od tego dnia już go nie spotykałem. Ja byłem jego wyrzutem sumienia, on moim.
      Ale właśnie wtedy doszedłem do wniosku, że jako student jest się zawsze bardziej podejrzanym niż jako absolwent. Pracowałem jeszcze przez cały rok i napisałem dwieście pięćdziesiąt stron na temat procesu templariuszy. W tamtych latach obrona pracy dyplomowej stanowiła dowód lojalnego podporządkowania się państwu i dawała prawo do pobłażliwego traktowania.
      W następnych miesiącach niektórzy studenci zaczęli strzelać, epoka wielkich manifestacji na świeżym powietrzu dobiegła końca.
      Brakowało mi ideałów. Miałem alibi, gdyż kochając się z Ampa-ro, kochałem się z trzecim światem. Amparo była piękna, była mar-ksistką, Brazylijką, entuzjastką, osobą pozbawioną złudzeń, miała stypendium i cudownie mieszaną krew. Wszystko razem.
      Zobaczyłem ją na przyjęciu i pod wpływem impulsu bez zwłoki przystąpiłem do działania.
      - Przepraszam, chciałbym pójść z tobą do łóżka.
      - Jesteś plugawym samcem.
      - Nic nie słyszałem. Nic nie powiedziałem.
      - Słyszałeś. Powiedziałeś. Ja jestem plugawą samicą.
      Miała wracać do swojej ojczyzny i nie chciałem jej stracić. Ułatwiła mi kontakt z uniwersytetem w Rio, gdzie szukali lektora języka włoskiego. Uzyskałem kontrakt na dwa lata z możliwością przedłużenia. Ponieważ we Włoszech zaczęło mi być ciasno, zgodziłem się.
      Zresztą - powiedziałem sobie - w Nowym Świecie nie spotkam przynajmniej templariuszy.
      Złudzenia - myślałem w sobotni wieczór, ukryty w peryskopie. Pnąc się po schodach Garamonda wkroczyłem do Pałacu. Mówił Diotallevi: Bina to pałac, który Chochma buduje sobie rozprzestrzeniając się od punktu początkowego. Jeśli Chochma jest źródłem, Bina to rzeka, która z niego wypływa, dzieląc się później na liczne odnogi, aż wszystkie wpadną do wielkiego morza ostatniej Se-firy - a w Bina wszystkie formy są z góry ukształtowane.
      

      4
      CHESED
      
23
Analogia przeciwieństw to relacja od światła do cienia, od szczytu do otchłani, od pełni do pustki. Alegoria, matka wszystkich dogmatów, to zastąpienie śladu przez pieczęć, cienia przez rzeczywistość, to kłamstwo prawdy i prawda kłamstwa.
(Eliphas Levi, Dogme de la haute magie, Paryż, Baillere, 1856, XXII, 22)

      Znalazłem się w Brazylii z miłości do Amparo, zostałem tam z miłości do tego kraju. Nigdy nie pojąłem, dlaczego dziewczyna mająca za przodków Holendrów, którzy osiedlili się w Recife i przemieszali z Indianami i sudańskimi Murzynami, dziewczyna o twarzy Jamajki i kulturze paryżanki, nosiła hiszpańskie imię. Nigdy nie udało mi się dojść do ładu z brazylijskimi imionami własnymi. To policzek wymierzony wszystkim słownikom onomastycznym i nie spotyka się ich nigdzie poza Brazylią.
      Amparo mówiła mi, że na jej hemisferze woda spływająca z umywalki wiruje z prawa na lewo, podczas gdy u nas w kierunku przeciwnym - albo na odwrót. Nie udało mi się sprawdzić, czy to prawda. Nie tylko dlatego, że na naszej półkuli nikt nie patrzy, jaki kierunek ma wir wody spływającej z umywalki, ale również dlatego, że po wielu próbach dokonanych na miejscu, w Brazylii, zdałem sobie sprawę, że jest to bardzo trudne do zaobserwowania. Woda znika zbyt szybko, żeby się jej przyjrzeć, a kierunek jej wirowania zależy najprawdopodobniej od siły i nachylenia strumienia wody, od kształtu umywalki czy wanny. Zresztą, gdyby było to prawdą, co działoby się na równiku? Może woda spływa tam prosto w dół, nie wirując, albo wcale nie chce spływać.
      Wtedy nie dramatyzowałem zbytnio tego problemu, ale w ów sobotni wieczór myślałem, że wszystko zależy od prądów tellurycz-nych i że cały sekret ukryty jest w wahadle. Amparo była niewzruszona w swej wierze. Nieważne, co pokazuje doświadczenie - o-znajmiła - chodzi przecież o zasadę idealną, którą można sprawdzić tylko w warunkach idealnych, a więc nigdy. Nie zmienia to faktu, że jest prawdziwa."
      W Mediolanie Amparo wydawała mi się godna pożądania, gdyż wyzbyła się wszelkich złudzeń. Tutaj, reagując jakoś na chemię
      ojczystej ziemi, stała się kimś nie do zdobycia, kimś przenikliwie wizjonerskim i zdolnym do jakiegoś podskórnego racjonalizmu. Czułem, że miotają nią odwieczne namiętności i że rozważnie je powściąga, patetyczna w swoim ascetyzmie, który nakazywał jej odrzucić ich pokusy.
      Zachwycające sprzeczności jej natury najlepiej mogłem ocenić, kiedy dyskutowała ze swoimi towarzyszami. Zebrania odbywały się w zaniedbanych mieszkaniach ozdobionych paroma plakatami i mnóstwem folklorystycznych bibelotów, portretami Lenina i ceramiką z północnego wschodu, uwielbianą przez cangaceiro, lub indiańskimi bożkami. Przybyłem do Brazylii w momencie nie najbardziej klarownym pod względem politycznym i. bogaty w doświadczenia wyniesione z ojczyzny, postanowiłem trzymać się z dala od ideologii, a zwłaszcza tam, gdzie ich nie rozumiałem. Wypowiedzi towarzyszy Amparo tylko wzmogły moje poczucie niepewności, aczkolwiek wskazały też nowe obszary zainteresowań. Oczywiście wszyscy byli marksistami i na pierwszy rzut oka mówili prawie to samo co marksiści europejscy, ale mieli na myśli coś zupełnie innego i nagle w toku jakiejś dyskusji o walce klas zaczynali rozprawiać o brazylijskim kanibalizmie" albo o rewolucyjnej roli kultów afroamerykań-skich.
      Słuchając o tych kultach, przekonałem się, że tutaj nawet wir ideologiczny kręci się w inną stronę. Szkicowali mi panoramę wahadłowych migracji wewnętrznych; nędzarze z północy wędrowali w stronę uprzemysłowionego południa, stawali się lumpenproletariatem ogromnych metropolii duszących się w chmurach smogu, wracali więc na północ; ale w toku tych oscylacji wielu osiedlało się w dużych miastach, gdzie wchłaniała ich cała plejada autochtonicznych Kościołów i oddawali się praktykom spirytystycznym, wywoływaniu afrykańskich bóstw... I w tym miejscu towarzysze Amparo dzielili się, gdyż dla jednych było to świadectwo powrotu do korzeni, sprzeciw wobec świata białych, dla drugich kulty stanowiły narkotyk, dzięki któremu klasa panująca trzyma na wodzy ogromny potencjał rewolucyjny, dla innych był to tygiel, w którym biali, Indianie i Murzyni stapiali się, roztaczając horyzonty na razie jeszcze zamglone i niepewne. Amparo nie miała wątpliwości co do tego, że religia jest wszędzie opium dla ludu, a tym bardziej są takim opium pseudople-mienne kulty. Później, kiedy obejmowałem ją w escolas de samba'" i wiłem się wraz z innymi tancerzami, którzy kreślili zagmatwane wzory przy niemożliwym do wytrzymania łoskocie bębnów, zdałem
      sobie sprawę, że przylegała do tego świata mięśniami brzucha, sercem, głową, nozdrzami... A potem wychodziliśmy i ona pierwsza z sarkazmem i odrazą analizowała głęboką, orgiastyczną religijność tego gibkiego poddawania się tydzień po tygodniu, miesiąc po miesiącu rytuałowi karnawału. Jest to taka sama plemienna i szamańska obyczajowość - mówiła z rewolucyjną nienawiścią - jak w piłce nożnej, gdyż wyzyskiwani trwonią siły potrzebne do walki, zatracają potrzebę buntu, by praktykować czary, rzucać uroki i wypraszać u bogów wszelkich możliwych światów śmierć dla obrońcy przeciwników, zapominając o władzy, która życzliwym okiem spogląda na ich podniecenie i entuzjazm, i skazując się dobrowolnie na życie w świecie ułudy.
      Z wolna zatracałem poczucie różnic. I podobnie stopniowo przyzwyczajałem się do tego, że w tym uniwersum twarzy opowiadających o wielowiekowych dziejach nie kontrolowanych krzyżówek nie należy podejmować prób odgadywania przynależności rasowej. Zrezygnowałem z ustalania, gdzie jest postęp, gdzie bunt, gdzie - jak wyrażali się towarzysze Amparo - spisek stolicy. Jakże mogłem myśleć nadal po europejsku, kiedy dowiadywałem się, że nadzieje skrajnej lewicy podsyca pewien biskup z północnego wschodu, podejrzewany o to, że w młodości sympatyzował z nazizmem, a teraz z niewzruszoną wiarą podtrzymujący płomień buntu, co wprawiało w przerażenie Watykan i barakudę z Wall Street, rozpłomieniający radością ateizm proletariackich mistyków, zwerbowanych pod groźne i słodkie sztandary Pięknej Pani, która umęczona siedmioma boleściami patrzyła na cierpienia swego ludu?
      Pewnego ranka po seminarium poświęconym klasowej strukturze lumpenproletariatu wsiadłem z Amparo do samochodu i pojechaliśmy szosą wzdłuż wybrzeża morskiego. Na plaży widać było dary wotywne, świeczki, białe koszyczki. Amparo powiedziała, że to ofiary dla Yemanja, bogini wód. Wysiadła z samochodu i poszła, skruszona, nad wodę, gdzie przez dłuższą chwilę stała w milczeniu. Spytałem, czy w to wierzy. Odparła z gniewem: Jakże bym mogła." Potem dodała: Babcia przyprowadzała mnie na plażę i błagała boginię, żebym wyrosła na kobietę piękną, dobrą i szczęśliwą. Który to z waszych filozofów pisząc o czarnych kotach i koralowych rogach stwierdził: Ťto nieprawda, ale wierzęť? Otóż ja nie wierzę, ale to prawda." Tego dnia postanowiłem odkładać z pensji, żeby zaoszczędzić na podróż do Bahia.
      Jednak również wtedy, i wiem o tym, zacząłem ulegać ułudzie podobieństw: wszystko ma jakieś tajemne analogie ze wszystkim.
      Kiedy wróciłem do Europy, przeobraziłem tę metafizykę w mechanikę i dlatego wpadłem w pułapkę, z której do dzisiaj nie znalazłem wyjścia. Ale wówczas poruszałem się w półmroku, w którym zacierały się różnice. Jak przystało rasiście, myślałem, że wierzenia innych są dla człowieka silnego sposobnością do miłego fantazjowania.
      Nauczyłem się rytmów, sposobów wyzwalania ciała i umysłu. Powtarzałem to sobie tamtego wieczoru w peryskopie, kiedy pragnąc pozbyć się mrowienia w kończynach, poruszałem nimi tak, jakbym nadal stukał w agogó. Pomyśl tylko - mówiłem sobie - aby wyzwolić się spod władzy ignorancji, aby pokazać samemu sobie, że w to nie wierzysz, zaakceptuj czary. Jak przysięgły ateista, który nocą widuje diabła i prowadzi takie oto czysto ateistyczne rozumowanie: on z całą pewnością nie istnieje i chodzi tylko o złudzenie pobudzonych zmysłów, może zależy to od trawienia, ale on przecież tego nie wie, przecież wierzy w swoją teologię na opak. Co w nim, tak pewnym swego istnienia, wzbudziłoby strach? Robisz znak krzyża, a on, łatwowierny, znika w wybuchu siarki.
      Było ze mną tak jak z pewnym przemądrzałym etnologiem, który całe lata poświęcił studiom nad kanibalizmem i rzucając wyzwanie tępocie białych, rozpowiadał dokoła, że mięso ludzkie ma delikatny smak. Okazywał w ten sposób brak poczucia odpowiedzialności, gdyż wiedział, że nigdy nie będzie musiał dokonać degustacji. Aż wreszcie ktoś złakniony prawdy zapragnął to wypróbować właśnie na nim. I kiedy będzie pożerany po kawałku, nie dowie się już, po czyjej stronie była racja, i zostanie mu tylko cień nadziei, że wszystko przebiegnie zgodnie z rytuałem, aby przynajmniej usprawiedliwić jakoś swoją śmierć. Tak samo tamtego wieczoru musiałem wierzyć, że Plan jest prawdziwy, w przeciwnym bowiem razie przez ostatnie dwa lata byłbym wszechmocnym twórcą złośliwego koszmaru. Lepiej żeby koszmar okazał się rzeczywistością, bo rzecz prawdziwa jest prawdziwa i nie ma na to rady.
      
      
24
Sauvez la faible Aischa des vertiges de Nahash, sauvez la plaintive Heva des mirages de la sensiblite, et que les Kherubs me gardent.
(Josephin Peladan, Comment on devient Fee, Paryż, 1893. s. XIII)

      W okresie kiedy zagłębiałem się w las podobieństw, przyszedł list od Belba.
      Drogi Casaubon.
      Do przedwczoraj nie miałem pojęcia, że jest pan w Brazylii, całkowicie straciłem Pana z oczu, nie wiedziałem nawet o skończeniu studiów (gratulacje), ale u Piladego znalazłem kogoś, kto podał mi Pański adres. Uznałem, że powinienem podać Panu garść nowych faktów dotyczących nieszczęsnej sprawy pułkownika Ardentiego. Minęły już z górą dwa lata, ale chciałbym jeszcze raz przeprosić za to, że mimo woli postawiłem Pana w kłopotliwej sytuacji.
      Prawie zapomniałem o tej nieprzyjemnej historii, lecz przed dwoma tygodniami pojechałem na wycieczkę do siedziby rodu Montefeltro i znalazłem się w fortecy San Leo. Zdaje się, że w osiemnastym wieku to miejsce wchodziło w skład państwa watykańskiego i papież zamknął tu Cagliostra w celi bez drzwi (po raz pierwszy i zarazem ostatni wchodziło się tu przez klapę w suficie) i z okienkiem, przez które skazaniec widział tylko dwa wiejskie kościółki. Na podwyższeniu, na którym Cagliostro spał i które było jego łożem śmierci, zobaczyłem bukiet róż i wyjaśniono mi, że nadal wielu wyznawców odbywa pielgrzymki do miejsca kaźni. Powiedziano też, że do najwierniejszych pielgrzymów należą członkowie Picatrix, mediolańskiego towarzystwa badań misteriofizycznych, które wydaje czasopismo nazywające się - proszę docenić ich pomysłowość - Picatrix".
      Wie pan, że interesują mnie takie osobliwości, więc po powrocie do Mediolanu zdobyłem numer Picatrix", z którego dowiedziałem się, że za kilka dni odbędzie się uroczyste wywoływanie ducha Cagliostra. Poszedłem.
      Na ścianach damaskinaż ze znakami kabalistycznymi, obfitość sów i puszczyków, skarabeuszy i ibisów, orientalnych bóstw niepewnej proweniencji. W głębi znajdowało się podwyższenie dla mówcy
      i proscenium z opartymi na klockach nie obrobionego drewna pochodniami, a w tle oltarz z trójkątną nastawą i dwoma posążkami, Izydy i Ozyrysa. Dokoła rozmieszczono amfiteatralnie figurki Anu-bisa, portret Cagliostra (kogóż by innego?), złoconą mumię jakby Cheopsa, pięcioramienne świeczniki, gong podtrzymywany przez dwa pełznące węże, pulpit na mównicy okrytej płótnem w hieroglify, dwie korony, dwa trójnogi, walizkowy sarkofag, tron, fałszywy siedemnastowieczny fotel, cztery krzesła, każde z innego kompletu, a wszystkie w stylu ławeczka u szeryfa z Nottingham", świeczki, świece, gromnice - wszystkie płonące w sposób nader uduchowiony.
      Krótko mówiąc, w pewnym momencie weszło siedmiu ministrantów w czerwonych, zmiętych komeżkach, a za nimi celebrans, jak się zdaje, redaktor naczelny Picatrix" - nazywający się, niechaj bogowie mi wybaczą, Brambilla - okryty różowooliwkowymi paramen-tami, potem adeptka czy też medium, a na koniec sześciu ubranych na biało akolitów, podobnych do Ninetta Davoli, ale w przepaskach bogów na głowie, jeśli pamięta pan jeszcze naszych poetów.
      Bramhilla nasadza sobie na głowę tiarę z półksiężycem, ujmuje w dłoń rytualny miecz, kreśli na podłodze magiczne figury, wywołuje parę anielskich duchów o imionach kończących się na el", i w tym momencie przypominam sobie mgliście te pseudosemickie sztuczki ~ tekstu Ingolfa, ale trwa to tylko chwilę, bo natychmiast się rozpraszam. Między innymi z tej przyczyny, że dzieje się coś osobliwego; mikrofony na mównicy są połączone z syntezatorem, który miał wychwytywać krążące w kosmosie fale, ale operator tego urządzenia musiał popełnić jakiś błąd, gdyż najpierw rozbrzmiewa muzyka dyskotekowa, a potem odzywa się radio Moskwa. Brambilla otwiera sarkofag, wydobywa grimoire, wymachuje trybularzem, wykrzykuje: Panie, niechaj przyjdzie twoje królestwo" i, jak się zdaje, osiąga niezły wynik, bo radio Moskwa milknie, by w najbardziej magicznym momencie huknąć w najlepsze pieśnią pijanych Kozaków z tych, co tańczą zamiatając tyłkami podłogę. Brambilla wzywa Clavicula Salomonis, pali na trójnogu jakiś pergamin, nie zwrażając na groźbę pożaru, przywołuje kilka bóstw ze świątyni w Karnaku, żąda bezczelnie, żeby postawiono go na sześciennym kamieniu z Esod i przystępuje do natarczywego wywoływania Domownika 39, który publiczności musi być doskonale znany, gdyż przez salę przebiega dreszcz. Jakaś kobieta z widowni wpada w trans, wywraca oczami, tak że widać tylko białka, ludzie krzyczą - lekarza, lekarza! Brambilla zaprasza mi ceremonię potęgę Amuletów, dziewczyna, która zdążyła już zasiąść
      w rzekomo siedemnastowiecznym fotelu, miota się i jęczy, Brambilla rzuca się w jej stronę i wypytuje ją z troską, a więc wypytuje Domownika 39, czyli, jak uświadamiam sobie w tymże momencie, samego Cagliostra.
      I oto zaczyna się część niepokojąca, gdyż dziewczyna naprawdę budzi współczucie i naprawdę cierpi, poci się, drży, wyje, zaczyna wypowiadać urywane zdania, bredzi coś o świątyni, o drzwiach, które należy otworzyć, oznajmia, że tworzy się zawirowanie siły, że trzeba wznieść się ku Wielkiej Piramidzie, Brambilla uwija się po scenie, waląc w gong i przyzywając wielkim głosem Izy de, ja rozkoszuję się spektaklem, kiedy nagle słyszę, że dziewczyna między westchnieniem a jękiem mówi o sześciu pieczęciach, stu dwudziestu latach oczekiwania i trzydziestu sześciu niewidzialnych. Nie ulega najmniejszej wątpliwości, że mówi o tekście z Provins. Czekam, żeby powiedziała coś więcej, ale ona wali się, wyczerpana, na ziemię, Brambilla gładzi jej czoło, błogosławi trybularzem obecnych i oznajmia, że rytuał dobiegł końca.
      Trochę pod wrażeniem tego wszystkiego, a trochę kierując się chęcią zrozumienia, podchodzę do dziewczyny, która doszła już do siebie, włożyła dosyć tandetny płaszczyk i już miała wymknąć się tylnym wyjściem, właśnie mam dotknąć jej ramienia, lecz nagle czuję, że ktoś chwyta mnie za rękę. Odwracam się i widzę komisarza De Angelisa, który mówi, żebym zostawił dziewczynę w spokoju, bo on wie, gdzie ją znaleźć. Zaprasza mnie na kawę. Idę za nim grzecznie, jakby przyłapał mnie na gorącym uczynku, i w pewnym sensie była to prawda, a w barze pyta, po co tu przyszedłem i dlaczego próbowałem rozmawiać z dziewczyną. Naprzykrza się, więc odpowiadam, że nie żyjemy w państwie dyktatury i że mogą rozmawiać, z kim mi się podoba. Przeprasza i wyjaśnia, w czym rzecz; śledztwo w sprawie Ardentiego toczy się w zwolnionym tempie, ale próbowali odtworzyć, jak spędził dwa dni w Mediolanie, zanim spotkał się z tajemniczym Rakoskym, a potem z nami u Garamonda. Po roku okazało się przypadkiem, że ktoś widział, jak Ardenti wychodzi z siedziby Picatrix w towarzystwie medium. Dziewczyna interesowała nas zresztą, gdyż żyła z facetem nieźle znanym wydziałowi narkotyków.
      'Wyjaśniam, że chodzi o czysty przypadek i że uderzył mnie fakt, iż dziewczyna wypowiedziała zdanie o sześciu pieczęciach, które padło też z ust pułkownika. Zwraca mi uwagę, że dziwne jest, iż po dwóch latach pamiętam tak dobrze, co powiedział pułkownik, chociaż jemu, komisarzowi, wspomniałem tylko o mglistej wypowiedzi
      na temat skarbu templariuszy. Tłumaczę, że pułkownik napomknął o skarbie chronionym przez sześć pieczęci czy coś w tym rodzaju, ale że nie uznałem tego szczegółu za ważny, gdyż wszystkie skarby są chronione przez siedem pieczęci i złote skarabeusze. Komisarz na to, że nie pojmuje, dlaczego tak mnie uderzyły słowa medium, skoro wszystkie skarby chronione są przez złote skarabeusze. Proszę, by nie traktował mnie jak recydywistą, a on zaraz zmienia ton i wybucha śmiechem. Oznajmia, że nie uważa za dziwne tego, że dziewczyna powiedziała to, co powiedziała, gdyż tak czy inaczej Ardenti musiał zwierzyć się jej ze swoich urojeń, może zamyślając nawiązać dzięki niej jakiś astralny kontakt, jak to się w tym środowisku mówi. Medium to gąbka, fotograficzna płyta, jej podświadomość musi przypominać lunapark - oznajmił - ci z Picatńx pewnie raz na rok przeprowadzają jej pranie mózgu, nie można więc wykluczyć, że w stanie transu - a ta dziewczyna przeżywa to na serio, nie udaje i nie należy do tych, co mają łeb na karku - wyłoniły się obrazy, które jakiś czas temu wywarły na niej wielkie wrażenie.
      Ale dwa dni później De Angelis zjawia się w biurze i powiada: proszę tylko pomyśleć, jakie to dziwne, dwa dni później poszedłem do dziewczyny, a jej nie było. Pytałem sąsiadów, nikt jej nie widział mniej więcej od popołudnia przed feralną ceremonią, nabrałem podejrzeń, wszedłem do mieszkania, wszędzie bałagan, bielizna na ziemi, poduszki ciśnięte w kąt, gazety podeptane, szuflady puste. Znik-nęła razem ze swoim gachem czy narzeczonym, czy też wspólnikiem, można to nazwać jak się komu podoba.
      Mówi, że jeśli wiem coś więcej, powinienem o tym powiedzieć, gdyż zniknięcie dziewczyny wygląda dziwnie i może mieć dwie przyczyny: albo ktoś zorientował się, że on, De Angelis, ma ją na oku, albo stwierdzili, że chce z nią rozmawiać niejaki Jacopo Belbo. A zatem być może to, co powiedziała w transie, odnosi się do jakiejś poważnej sprawy, a Oni, kimkolwiek są, nie mieli pojęcia, że wie pan tak dużo. Proszę zresztą tylko pomyśleć, któremuś z moich kolegów może przyjść do głowy, że to pan ją zabił - oznajmił De Angelis z szerokim uśmiechem - więc jak sam pan widzi, lepiej trzymać ze mną." Już miałem stracić zimną krew, choć Bóg jeden wie, że nie zdarza mi się to często, pytam go, czemuż to osoba, której nie zastaje się w domu, miałaby paść ofiarą zabójstwa, on zaś pyta, czy przypominam sobie historię pułkownika. Odpowiadam, że tak czy owak, jeśli ją zamordowali albo porwali, stało się to tego wieczoru,
      kiedy przebywałem w jego towarzystwie, a na to on, skąd ta pewność siebie, przecież rozstaliśmy się koło północy i on nie wie, co było potem, więc ja, czy mówi poważnie, a on rzuca kolejne pytanie, czy nigdy nie czytałem powieści kryminalnych i nie wiem, że policja ma zasadę umieszczać na liście podejrzanych wszystkich nie mających alibi jaśniejącego jak wybuch w Hiroszimie i gotów jest choćby zaraz oddać swoją głowę na przeszczep, jeśli mam alibi na okres między pierwszą a rankiem.
      Cóż, Casaubon. Może uczyniłbym dobrze wyjawiając mu całą prawdę, ale ludzie z moich stron są uparci i nie potrafią wycofywać tego, co raz powiedzieli.
      Piszę o tym wszystkim, bo skoro ja zdobyłem Pański adres, może go również zdobyć De Angelis. Jeśliby miał dać znak życia, powinien Pan przynajmniej wiedzieć, jakiej linii postępowania się trzymałem. Ponieważ jednak nie wydaje mi się, by ta linia była szczególnie prosta, może mu Pan powiedzieć wszystko, jeśli uzna, że tak będzie lepiej. Jestem zażenowany, bo mam uczucie, jakbym był współwinny i szukał choćby trochę szlachetniejszej pobudki, żeby siebie samego usprawiedliwić, lecz jej nie znajdował. To wszystko zapewne przez moje chłopskie pochodzenie, w naszych wsiach rodzą się ludzie niegodziwi.
      Cała historia jest - jak się to mówi po niemiecku - unheimlich.
      Pański Jacopo Belbo
      
25
... ci zagadkowi wtajemniczeni, którzy stali się liczni, zuchwali, zaczęli spiskować; jezuityzm, magnetyzm, marty-nizm, kamień filozoficzny, eklektyzm, wszystko od nich się wywodzi.
(C.-L. Cadet-Gassicourt, Le tombeau de Jacąues de Molay. Paryż, Desenne, 1797, s. 91)

      List wzbudził mój niepokój. Nie dlatego, bym bał się, że odnajdzie mnie De Angelis, proszę sobie wyobrazić - na drugiej półkuli, ale z powodów mniej uchwytnych. W tamtej chwili sądziłem, że irytuje mnie to, iż powraca rykoszetem świat, który opuściłem. Teraz pojmuję już, że tym, co mnie wzburzyło, był któryś kolejny wątek podobieństwa, podejrzenie analogii. Nastąpiła odruchowa reakcja i pomyślałem, że nie zachwyca mnie perspektywa ponownego spotkania z Belbem i jego wiecznymi wyrzutami sumienia. Postanowiłem nie zajmować się tym wszystkim i nawet nie wspomniałem Amparo o liście.
      Przyszło mi to tym łatwiej, że dwa dni później Belbo przysłał drugi list, żeby mnie uspokoić.
      Historia z medium znalazła rozsądne wyjaśnienie. Konfident policyjny doniósł, że kochanek dziewczyny był zamieszany w jakieś porachunki związane z partią narkotyków, którą sprzedał detalicznie, zamiast dostarczyć uczciwemu hurtownikowi, choć ten z góry zapłacił za towar. W tym środowisku takie sprawki są źle widziane. Zniknął więc, żeby ratować skórę. Zrozumiałe, że zabrał ze sobą swoją ukochaną. Przeglądając później gazety znalezione w ich apartamencie, De Angelis natknął się na czasopisma w rodzaju Picatrix" z serią podkreślonych na czerwono artykułów. Jeden dotyczył skarbu templariuszy, drugi różokrzyżowców, którzy zamieszkują jakiś zamek czy pieczarę, czy diabli wiedzą co, gdzie jest napis post 120 annos potebo", i których określono jako trzydziestu sześciu niewidzialnych. De Angelis oznajmił więc, że wszystko jest dla niego jasne. Medium karmiło się tego rodzaju literaturą (taką samą zresztą jak pułkownik), a potem w transie wyrzucało ją z siebie. Sprawa została zamknięta, przekazana wydziałowi narkotyków.
      List Bejba ociekał wprost poczuciem ulgi. Wyjaśnienie De Ange-lisa robiło wrażenie najbardziej oszczędnego.
      Tamtego wieczoru w peryskopie mówiłem sobie, że być może fakty wyglądały zupełnie inaczej: medium, owszem, cytowało słowa zasłyszane u Ardentiego, ale chodziło o coś, o czym czasopisma nigdy nie pisały i o czym nikt nie mógł się dowiedzieć. W środowisku Pi-catrix był ktoś, kto doprowadził do zniknięcia pułkownika, by go uciszyć, i ten sam ktoś spostrzegł, że Belbo chciał rozmawiać z medium, więc usunął dziewczynę. Potem, żeby zmylić trop, usunął także jej kochanka i poinstruował odpowiednio policyjnego konfidenta, żeby ten opowiedział historię z ucieczką.
      To proste, jeśli istniał Plan. Czy jednak istniał, skoro sami go wymyśliliśmy, i to znacznie później? Czy to możliwe, aby rzeczywistość nie tylko przerosła fikcję, ale ją poprzedziła, czyli biegła przodem i naprawiała szkody, jakich fikcja dopiero narobi?
      A jednak wtedy, w Brazylii, nie takie myśli snułem pod wpływem listu. Raczej znowu miałem uczucie, że coś jest podobne do czegoś innego. Myślałem o wyprawie do Bahii i całe popołudnie spędziłem w księgarniach i sklepach z przedmiotami kultowymi, w miejscach, które dotychczas omijałem z daleka. Znalazłem prawie zakonspirowane sklepiki i składy wypełnione posążkami i bożkami. Kupiłem perfumadores Yemanjd, mistyczne kadzidła o ostrym zapachu, troci-czki, butlę mdławego sprayu poświęconego Najświętszemu Sercu Jezusowemu, taniutkie amulety. I mnóstwo dobranych bez ładu i składu książek, jednych dla wyznawców, innych dla osób badających wyznawców, a także wzory egzorcyzmów, Como adivinar o fu-turo na bolą de cristal i podręczniki antropologii. A także monografię różokrzyżowców.
      Zrobił mi się z tego w głowie jeden wielki zamęt. Obrzędy satanistyczne i mauretańskie w świątyni jerozolimskiej, afrykańscy szamani i lumpenproletariat z północnego wschodu, tekst z Provins ze swoimi stu dwudziestoma latami i sto dwadzieścia lat różokrzyżowców.
      Stałem się żywym shakerem, nadającym się jedynie do mieszania rozmaitych trunków czy też doprowadziłem do krótkiego spięcia, gdyż nogi zaplątały mi się w gmatwaninie wielobarwnych przewodów, które kłębiły się same z siebie, i to od bardzo dawna? Kupiłem książkę o różanym krzyżu. Potem powiedziałem sobie, że jeśli spędzę kilka godzin w tych księgarniach, spotkam co najmniej tuzin pułkowników Ardentich i tyleż mediów.
      Wróciłem do domu i oficjalnie zakomunikowałem Amparo, że świat jest pełen zwyrodnialców. Obiecała mi pociechę i zakończyliśmy dzień zgodnie z naturą rzeczy.
      Było to pod koniec 75 roku. Postanowiłem zapomnieć o podobieństwach i wszystkie siły poświęcić pracy. W końcu miałem uczyć o kulturze włoskiej, nie zaś o różokrzyżowcach.
      Zająłem się filozofią humanistyczną i odkryłem, że ledwie uwolniono się od mroków średniowiecza, świeccy luminarze nowożytnego sposobu myślenia nie znaleźli nic lepszego do roboty, jak zagłębić się w studia nad Kabałą i magią.
      Po dwóch latach obcowania z humanistami, którzy recytowali formuły mające skłonić naturę do czynienia tego, czego czynić nie chciała, dotarły do mnie wiadomości z Włoch. Moi dawni towarzysze, a przynajmniej niektórzy z nich, strzelali w kark każdemu, kto się z nimi nie zgadzał, by zachęcić w ten sposób ludzi do robienia rzeczy, których nie mieli ochoty robić.
      Nie mogłem tego pojąć. Uznałem, że należę teraz do trzeciego świata, i postanowiłem pojechać do Bahii. Ruszyłem z historią kultury renesansowej pod pachą oraz z książką o różokrzyżowcach, która dotychczas stała nie rozcięta na półce.
      
26
Na wszystkie tradycje ziemi należy patrzeć jak na tradycje wywodzące się z tradycji matki i podstawowej, która od samego początku została powierzona grzesznemu człowiekowi i jego pierwszym potomkom.
(Louis-Claude de Saint-Martin, De 1'espńt des choses. Paryż, La-ran, 1800, II, De 1'esprit des traditions en generał")

      I ujrzałem Salwador, Salvador de Bania de Todos os Santos, murzyński Rzym" i jego trzysta sześćdziesiąt pięć rysujących się na tle linii wzgórz albo ciągnących wzdłuż wybrzeża kościołów, w których czci się bogów z afrykańskiego panteonu.
      Amparo znała pewnego ludowego artystę, który malował na deskach wielkie obrazy, szczelnie wypełnione wizjami biblijnymi i apokaliptycznymi, błyszczące jak średniowieczne miniatury, kryjące w sobie elementy koptyjskie i bizantyjskie. Był naturalnie marksistą, mówił o nadciągającej rewolucji, całe dnie spędzał snując marzenia w zakrystiach sanktuarium Nosso Senhor do Bomfim, tryumfie horror vacui, w otoczeniu ex voto, okrywających niby łuski sklepienie i tworzących inkrustację ścian, wśród mistycznego assemblage srebrnych serc, drewnianych protez nóg i rąk, dramatycznych obrazów ocalenia z szalejących sztormów, trąb morskich, malstromów. Zaprowadził nas do zakrystii innego kościoła zapełnionej pachnącymi meblami z palisandru.
      - Kogo przedstawia ten obraz? - spytała Amparo zakrystiana. - Świętego Jerzego?
      Zakrystian spojrzał na nią porozumiewawczo.
      - Nazywają go świętym Jerzym i lepiej tak właśnie go nazywać, bo inaczej proboszcz by się gniewał, ale to Oxossi.
      Malarz oprowadzał nas przez dwa dni po nawach i krużgankach skrytych za fasadami zdobnymi niby srebrne półmiski, teraz już poczerniałe i zniszczone. Towarzyszyli nam pomarszczeni i kuśtykający zakrystianie, zakrystie ociekały złotem i cyną, wszędzie ciężkie komody i bogate ramy. W kryształowych szkatułach królowały wzdłuż ścian naturalnej wielkości wizerunki świętych, spływających krwią, z otwartymi ranami, które okrywała rubinowa rosa, a obok nich obrazy przedstawiające Chrystusa skręconego w męce, z nogami we krwi. W blasku późnobarokowego złota zobaczyłem anioły o etruskich twarzach, romańskie gryfony i orientalne syreny na kapitelach kolumn.
      Chodziłem po starych ulicach, oczarowany nazwami, które brzmiały jak-piosenki, Rua da Agonia, Avenida dos Amores, Tra-vessa de Chico Diabo... Przyjechałem do Salwadoru w okresie, kiedy rząd albo ktoś w jego imieniu zapragnął uzdrowić stare miasto usuwając stamtąd tysiące burdeli, ale zdołał wykonać ledwie połowę zadania. U stóp tych pustych i pokrytych liszajami kościołów, zakłopotane ich przepychem, rozciągały się nadal smrodliwe zaułki, gdzie roiło się od piętnastoletnich murzyńskich prostytutek, starych przekupek siedzących w kucki na trotuarach nad kociołkami, w których podgrzewały afrykańskie łakocie, od zgrai alfonsów tańczących wśród rynsztoków przy dźwiękach radia z pobliskiego baru. Zabytkowe pałace kolonizatorów z nieczytelnymi już tarczami herbowymi stały się domami rozpusty.
      Trzeciego dnia poszliśmy z naszym przewodnikiem do baru hotelowego w górnej części miasta, już przebudowanej, na ulicę pełną luksusowych antykwariatów. Mam spotkanie z pewnym Włochem
      - oznajmił. - Zamierza kupić, nie targując się, mój obraz o wymiarach dwa metry na trzy, na którym mnogie zastępy anielskie toczą ostatnią bitwę z tymi drugimi zastępami."
      W ten sposób poznaliśmy pana Aglie. Nienagannie ubrany pomimo upału w dwurzędowy, jasnopopielaty garnitur; złote okulary na różowej twarzy, srebrne włosy. Pocałował Amparo w rękę jak ktoś, kto nie zna innego sposobu witania się z damą, i zamówił szampan. Malarz dokądś się spieszył. Aglie wręczył mu plik travellers' cheques i poprosił o odesłanie arcydzieła do hotelu. Zostaliśmy, żeby porozmawiać, Aglie mówił po portugalsku poprawnie, ale jak człowiek, który nauczył się tego języka w Lizbonie, co jeszcze bardziej podkreślało styl staroświeckiego dżentelmena. Zaczął wypytywać o nas, podzielił się domysłami co do genueńskiego pochodzenia mojego nazwiska, zainteresował się dziejami rodu Amparo, ale nie wiadomo jak domyślił się już, że musi ona pochodzić z Recife. O swoim pochodzeniu wypowiadał się mgliście. Jestem jak ludzie z tej części świata - oznajmił
      - w moich genach zmieszały się niezliczone rasy... Nazwisko jest włoskie, od starej posiadłości jednego z antenatów. Tak, być może szlacheckie, ale kto dzisiaj na to zważa. Do Brazylii przyjechałem z ciekawości. Pasjonuję się wszystkimi przejawami Tradycji."
      - W Mediolanie, gdzie mieszkam od paru lat, mam piękną bibliotekę religioznawczą - oświadczył. - Proszę zajrzeć po powrocie do kraju, znajdzie pan niejedną interesującą pozycję, od rytuałów afrobrazylijskich po kult Izydy za czasów nowego państwa.
      - Uwielbiam kulty Izydy - oznajmiła Amparo, której duma często nakazywała udawać głuptasa. - Pewnie wie pan wszystko o kultach Izydy.
      Odpowiedział skromnie:
      - Tylko tę odrobinę, którą udało mi się zobaczyć. Amparo spróbowała odzyskać teren.
      - To musiało być jakieś dwa tysiące lat temu.
      - Nie jestem taki młody jak pani - uśmiechnął się Aglie.
      - Przypomniał mi się Cagliostro - zażartowałem. - Czy to nie on przechodząc pewnego razu koło krucyfiksu szepnął lokajowi tak, że wszyscy to usłyszeli: Powiedziałem temu Żydowi, żeby wieczorem miał się na baczności, ale nie chciał mnie słuchać."
      Aglie zesztywniał, przestraszyłem się, że żart był niestosowny. Już miałem przeprosić, ale powstrzymał mnie, uśmiechając się pojednawczo.
      - Cagliostro był oszustem, ponieważ wiadomo doskonale, kiedy i gdzie przyszedł na świat, i nawet nie udało mu się pożyć zbyt długo. Chełpił się.
      - Tak sądzę.
      - Cagliostro był oszustem - powtórzył Aglie - ale to nie znaczy, że nie istniały i nie istnieją osoby, które miały ten przywilej, że zaznały niejednego życia. Współczesna nauka wie zbyt mało o procesach starzenia się, by można wykluczyć, iż śmiertelność to po prostu skutek niewłaściwego wychowania. Cagliostro był oszustem, ale hrabia de Saint-Germain nie, i kiedy mówił, że niektórych swoich sekretów chemicznych nauczył się od starożytnych Egipcjan, być może nie była to czcza przechwałka. Ponieważ jednak nikt mu nie chciał wierzyć, przez grzeczność wobec swoich rozmówców udawał, że żartował.
      - A pan udaje, że żartuje, aby dowieść nam, że mówi prawdę - zauważyła Amparo.
      - Pani jest nie tylko piękna, ale i nadzwyczajnie przenikliwa - odparł Aglie. - Ale zaklinam, proszę mi nie wierzyć. Gdybym ukazał się w oślepiającym blasku i okryty pyłem moich czasów, pani uroda zwiędłaby od razu, a tego nigdy bym sobie nie wybaczył.
      Podbił tym Amparo, a ja poczułem ukłucie zazdrości. Skierowałem rozmowę na kościoły i na świętego Jerzego-Oxossi, którego widzieliśmy. Aglie oświadczył, że koniecznie musimy wziąć udział w candomble.
      - Nie chodźcie tam, gdzie będą żądać pieniędzy. Miejsca prawdziwe to te, gdzie witają niczego nie żądając, nawet wiary. Uczestniczenia z szacunkiem, owszem, z taką samą tolerancją dla wszystkich wierzeń, do których zaliczają także wasze niedowiarstwo. Niektórzy pai albo mae-de-santo wyglądają, jakby dopiero co wyszli z chaty wuja Toma, ale wiedzą nie ustępują teologom z Akademii Gregoriańskiej .
      Amparo położyła rękę na jego dłoni.
      - Proszę nas zaprowadzić - powiedziała. - Ja byłam kiedyś, wiele lat temu, w szałasie umbanda, ale moje wspomnienia są niewyraźne, przypominam sobie tylko wielkie zamieszanie.
      Aglie robił wrażenie, jakby dotyk dłoni Amparo wprawił go w zażenowanie, ale nie cofnął ręki. Tyle że drugą sięgnął do kieszonki kamizelki i wydobył - jak miałem zobaczyć to także później w momentach, kiedy się zamyślał - maleńkie puzderko ze złota i srebra, z wieczkiem ozdobionym agatem, może tabakierkę albo pudełeczko na pigułki. Na barze paliła się małym płomykiem woskowa świeca i Aglie jakby przypadkiem przysunął do niej puzderko. Ciepło sprawiło, że nie widziałem już agatu, a na jego miejscu pojawiła się maleńka, bardzo delikatna miniatura, niebiesko-zielona i złota, przedstawiająca pastereczkę z koszykiem kwiatów. Z roztargnieniem i jednocześnie jakimś nabożeństwem obracał puzderkiem w palcach jakby przesuwał paciorki różańca. Zauważył moje zainteresowanie, uśmiechnął się i schował przedmiot.
      - Zamieszanie? Nie byłoby dobrze, moja miła, gdyby okazała się pani nie tylko przenikliwa, ale również przesadnie wyczulona. To wyborna cnota, kiedy łączy się z wdziękiem i rozumem, ale niebezpieczna dla kogoś, kto udaje się w pewne miejsca, nie wiedząc, czego szuka i co znajdzie... Z drugiej strony nie należy mylić umbanda z candomble. Candomble jest czymś bez reszty autochtonicznym, afrobra-zylijskim, jak zwykło się mówić, podczas gdy umbanda to kwiat dosyć późny, zrodzony z zaszczepienia na rytach tubylczych europejskiej kultury ezoterycznej, mistyki, powiedziałbym, templariuszy...
      Templariusze dopadli mnie nawet tutaj. Powiedziałem Agliemu, że zajmowałem się nimi. Spojrzał na mnie z zainteresowaniem.
      - Osobliwy zbieg okoliczności, mój młody przyjacielu. Tutaj, pod Krzyżem Południa, spotkać młodego templariusza...
      - Nie chciałbym, żeby uważał mnie pan za adepta...
      - Na miłość boską, panie Casaubon. Czy wie pan, ile szarlatanerii wkradło się do tych spraw?
      - Wiem aż nadto dobrze.
      - No tak. Musimy się zobaczyć, zanim państwo wyjedziecie. Umówiliśmy się na następny dzień: wszyscy troje chcieliśmy zobaczyć kryty bazar koło portu.
      Spotkaliśmy się tam następnego ranka; był to targ rybny, arabski suk, odpust, który pożerał wszystko jak rak, było to Lourdes, które znalazło się pod władzą zła, gdzie zaklinacze deszczu współżyją z pogrążonymi w ekstazie i noszącymi stygmaty kapucynami, a wszystko wśród zaszywanych pod podszewką błagalnych woreczków z modlitwami, dłoni z półszlachetnego kamienia, które pokazywały figę, koralowych rogów, krucyfiksów, gwiazd Dawida, seksualnych symboli religii przedjudaistycznych, hamaków, kobierców, toreb, sfinksów, najświętszych serc, kołczanów plemienia Bororo, naszyjników z muszelek. Zdegenerowana mistyka europejskich zdobywców stopiła się z jakościową wiedzą niewolników, podobnie jak kolor skóry każdego z obecnych był opowieścią o dziejach minionych pokoleń.
      - Oto obraz tego - rzekł Aglie - co podręczniki etnologii nazywają brazylijskim synkretyzmem. Ale w bardziej wzniosłym sensie synkretyzm to uznanie jedynej Tradycji, która przenika i karmi wszystkie religie, wszystkie mądrości, wszystkie filozofie. Mędrcem nie jest ten, kto rozróżnia, ale ten, kto zestawia ze sobą strzępy światła, skądkolwiek pochodzą... Tak więc ci niewolnicy albo potomkowie niewolników są mądrzejsi niż etnologowie z Sorbony. Czy chociaż pani mnie pojmuje, moja piękna?
      - Nie umysłem - odparła Amparo. - Trzewiami. Przepraszam, sądzę, że hrabia de Saint-Germain nie wyraziłby się w ten sposób. Mam na myśli to, że urodziłam się w tym kraju i nawet to, czego nie wiem, przemawia do mnie skądś, może stąd... - Dotknęła piersi.
      - Jak to powiedział owego wieczoru kardynał Lambertini pewnej damie noszącej wspaniały diamentowy krzyż na decollete? Cóż za radość umrzeć na tej Kalwarii. Tak i ja chciałbym słuchać tych głosów. Teraz muszę się z państwem pożegnać. Pochodzę z epoki, w której ludzie gotowi byli narazić się na wieczne potępienie, byleby oddać hołd urodzie. Zostawiam państwa. Będziemy w kontakcie.
      - Mógłby być twoim ojcem - powiedziałem Amparo prowadząc ją wśród straganów.
      - Nawet dziadkiem. Dał nam do zrozumienia, że liczy sobie co najmniej tysiąc lat. Czyżbyś był zazdrosny o mumię faraona?
      - Jestem zazdrosny o kogoś, kto sprawia, że w głowie zapala ci się jakaś lampka.
      - Cudownie, to naprawdę miłość.
      
27
Opowiadając pewnego razu, że poznał w Jerozolimie Pon-cjusza Piłata, opisał drobiazgowo pałac namiestnika i wymienił, co podano na kolację. Kardynał du Rohan, mniemając, iż słucha jakichś fantazji, zwrócił się do lokaja hrabiego de Saint-Germain, starca o białych włosach i uczciwym wyglądzie: Przyjacielu, z trudem mi przychodzi wierzyć temu, co powiada twój pan. Że jest brzucho-mówcą - zgoda, że robi złoto - zgoda, ale że ma dwa tysiące lat i widział Poncjusza Piłata - tego już za wiele. Ty też tam byłeś? - O nie, ekscelencjo - wyjaśnił naiwnie kamerdyner - ja jestem na służbie u pana hrabiego dopiero od czterystu lat."
(Collin de Flancy, Dictionnaire infernal, Paryż, Mellier, 1844, s. 434)

      W następnych dnia Salwador zawładnął mną bez reszty. Rzadko bywałem w hotelu. Przerzucając indeks książki o różokrzyżowcach znalazłem odnośnik do hrabiego de Saint-Germain. No, no - powiedziałem sobie - tout se tient.
      Pisał o nim Wolter: C'est un homme ąui ne meurt jamais et qui sait tout", ale Fryderyk Pruski odpisał mu, że c'est un comte pour rire". Horace Walpole mówił o nim jako o Włochu albo Hiszpanie, albo Polaku, który zrobił wielki majątek w Meksyku, a potem uciekł do Konstantynopola z klejnotami swojej żony. Poważniejszych informacji o nim można zasięgnąć w memuarach madame de Hausset, damę de chambre pani de Pompadour (piękne referencje - powiedziała nietolerancyjna Amparo). Występował pod rozmaitymi nazwiskami, jako Surmont w Brukseli, Welldone w Lipsku, markiz de Aymar, de Bedmar albo Belmar, hrabia Sołtykow. W 1745 roku aresztowany w Londynie, gdzie błyszczał jako muzyk grający w salonach na skrzypcach i klawicymbale; trzy lata później w Paryżu ofiarowuje Ludwikowi XV swoje służby jako ekspert od barwników w zamian za rezydencję w zamku Chambord. Król wykorzystuje go do misji dyplomatycznych w Holandii, gdzie popada w tarapaty i znowu ucieka do Londynu. W 1762 roku widzimy go w Rosji, potem raz jeszcze w Belgii. Tam poznaje go Casanovą, który opowiada, że zmienił monetę w złoto. W roku 76 jest na dworze Fryderyka II, któremu podsuwa rozmaite pomysły chemiczne, osiem lat
      później umiera w Szlezwiku u landgrafa Hesji, u którego pracował nad uruchomieniem wytwórni barwników.
      Nic nadzwyczajnego, typowy życiorys osiemnastowiecznego awanturnika, który miał mniej romansów niż Casanovą i repertuar sztuczek mniej efektowny niż Cagliostro. W gruncie rzeczy, pominąwszy kilka incydentów, cieszy się pewnym zaufaniem możnych tego świata, którym obiecuje cuda alchemii, ale w ujęciu przemysłowym. Poza tym, że wokół niego, i przez niego podsycana, szerzy się pogłoska o jego nieśmiertelności. Z wielką dezynwolturą opowiada w salonach o dawnych wydarzeniach tak, jakby był ich naocznym świadkiem, i kultywuje swoją legendę z wdziękiem, w sposób jakby przytłumiony.
      W książce przytoczono także fragment z Goga Giovanniego Papi-niego, który opisuje nocne spotkanie na pokładzie transatlantyku z hrabią de Saint-Germainem, znużonym liczącą tysiące lat przeszłością, wspomnieniami tłoczącymi się w umyśle, naznaczonym jakąś desperacją przywodzącą na myśl Funesa, el memorioso" Borgesa, tyle że tekst Papiniego pochodzi z 1930 roku. Proszę sobie nie wyobrażać, że nasz los jest godny pozazdroszczenia - mówi hrabia do Goga. - Po kilku wiekach nieuleczalna nuda bierze w swoje władanie nieśmiertelnych nieszczęśników. Świat jest monotonny, ludzie niczego nie potrafią się nauczyć i każda kolejna generacja popełnia te same błędy i okropności, wydarzenia nie powtarzają się, ale są do siebie podobne... nie ma już nowości, zaskoczenia, olśnienia. Mogę to wyznać panu teraz, kiedy słucha nas tylko Morze Czerwone: jestem znużony nieśmiertelnością. Świat nie ma dla mnie tajemnic i przestałem żywić jakiekolwiek złudzenia co do moich bliźnich."
      - Osobliwa postać - skomentowałem. - To jasne, że nasz Aglie chce się w niego wcielić. Dojrzały dżentelmen, odrobinę mdły, z dobrze wypchanym portfelem, mnóstwem wolnego czasu, co pozwala spędzać życie na podróżach, miłośnik zjawisk nadnaturalnych.
      - Konsekwentny reakcjonista, mający dosyć odwagi, by być de-kadentem. W gruncie rzeczy wolę go od mieszczańskich demokratów - oświadczyła Amparo.
      - Women power, women power, a nagle wpadasz w ekstazę, bo pocałowano cię w rękę.
      - Tak nas wychowywaliście przez całe wieki. Pozwólcie, że będziemy się wyzwalać stopniowo. Wcale nie powiedziałam, że chcę za niego wyjść.
      - Tym lepiej.
      W następnym tygodniu zatelefonował Aglie. Dziś wieczorem zostaniemy wpuszczeni na terreiro de candomble. Nie weźmiemy udziału w obrzędzie, gdyż Ialorixa nie ufa turystom, ale ona sama przyjmie nas przed ceremonią i pokaże scenerię.
      Przyjechał po nas samochodem i pojechaliśmy przez favdas na drugą stronę wzgórza. Budynek, przed którym się zatrzymaliśmy, nie rzucał się w oczy, wyglądał jak zwykły blok mieszkalny, ale na progu powitał nas stary Murzyn z kadzidłem w ręku, żeby dokonać oczyszczenia. Dalej, w marnym ogródku, zobaczyliśmy coś w rodzaju ogromnego corbeille z wielkich liści palmowych, na którym leżało trochę plemiennych smakołyków, comidas de santo.
      Wewnątrz znaleźliśmy się w wielkiej sali o ścianach pokrytych obrazami, czymś w rodzaju ex voto, afrykańskimi maskami. Aglie wytłumaczył nam rozstawienie sprzętów: w głębi ławy dla nie wtajemniczonych, bliżej loża dla muzyków i krzesła dla Ogd.
      - To osoby dobrze widziane, niekoniecznie wierzące, ale respektujące obrządki. Tutaj, w Bahii, wielki Jorge Amado jest Oga w jednym z terreiros. Został wybrany przez lansa, panią wojny i wichrów.
      - Skąd pochodzą te bóstwa?
      - To złożona historia. Przede wszystkim jest gałąź sudańska, która od samego początku niewolnictwa zapanowała na północy, i z tego pnia wywodzi się candomble ońxds i candomble afrykańskich bóstw. W stanach południowych odcisnęły Swe piętno plemiona Bantu i tam wtajemniczają mieszkańców taśmowo. Kulty z północy dochowują wierności pierwotnym religiom afrykańskim, ale na południu dawna macumba ewoluuje w stronę umbanda, na którą wpłynął katolicyzm, kardecyzm i europejski okultyzm...
      - Więc dzisiaj nie będziemy mieli do czynienia z templariuszami?
      - Templariusze byli tylko metaforą. W każdym razie dzisiaj ich nie będzie. Ale mechanika synkretyzmu jest bardzo subtelna. Czy zauważył pan na zewnątrz, koło camidas de santo, żelazną statuetkę, jakby diabełka z widłami, u którego stóp złożono parę ofiar wotywnych? To Exu, niezwykle potężny w umbanda, ale w candomble - me. A przecież także candomble czci go, uważa za ducha-posłań-ca, jakby Merkurego, który uległ zwyrodnieniu. W umbanda jest się w mocy Exu, tutaj nie. Jednak traktuje się go przychylnie, bo nigdy nie wiadomo. Proszę zobaczyć tu na ścianach... _ wskazał polichro-mową figurę nagiego Indianina i drugą starego, ubranego na biało
      Murzyna-niewołnika, który siedzi i pali fajkę. - To caboclo i preto velho, duchy zmarłych, które odgrywają wielką rolę w rytuałach umbanda. Co robią tutaj? Przyjmują hołdy, nie odrzuca się ich, ale nie są wykorzystywani, gdyż candomble ustanawia więzy tylko z afrykańskimi orixds.
      - Co łączy te wszystkie wyznania?
      - Wszystkie kulty afrobrazylijskie charakteryzują się tym, że w trakcie obrzędu wtajemniczeni znajdują się we władzy istoty wyższej, jakby w transie. W candomble tymi wyższymi istotami są ori-xds, w umbanda duchy zmarłych...
      - Zapomniałam mojego kraju i mojej rasy - rzekła Amparo. - Mój Boże, wystarczyła odrobina Europy, szczypta materializmu historycznego, by wszystko gdzieś przepadło, a przecież opowiadała mi o tym babcia...
      - Szczypta materializmu dialektycznego? - uśmiechnął się Aglie. - Zdaje się, że gdzieś o tym słyszałem. Apokaliptyczny kult wywodzący się bodajże z Trę wiru, czy tak?
      Ścisnąłem Amparo za ramię.
      - No pasaran, kochanie.
      - Chryste - szepnęła.
      Aglie śledził nasz krótki, prowadzony półgłosem dialog nie wtrącając się.
      - Siły synkretyzmu są nieskończone, miła pani. Jeśli pani sobie życzy, przedstawię polityczną wersję tej historii. Dziewiętnastowieczne prawa przywróciły wolność niewolnikom, ale w trakcie próby unicestwienia stygmatów niewolnictwa spalono wszystkie archiwa dotyczące handlu niewolnikami. Niewolnicy stali się formalnie wolni, ale pozbawiono ich przeszłości. Skoro zabrakło im tożsamości plemiennej, podjęli próbę odbudowania tożsamości zbiorowej. Wrócili do korzeni. Był to ich sposób stawiania oporu siłom panującym, jak powiadacie wy, młodzi.
      - Ale przed chwilą słyszałam, że włączyły się w to sekty europejskie... - powiedziała Amparo.
      - Moja droga, czystość jest luksusem, a niewolnicy biorą to, co mają pod ręką. Lecz mszczą się. Dzisiaj mają w swej mocy więcej białych niż pani sądzi. Pierwotne kulty afrykańskie odznaczały się słabością wspólną wszystkim religiom, były lokalne, etniczne, krótkowzroczne. W zetknięciu z mitami zdobywców odtworzyły starodawny cud: przywróciły życie misteriom z drugiego i trzeciego wieku naszej ery, rozpowszechnionym wokół Morza Śródziemnego, między Rzymem, który stopniowo się rozpadał, i fermentami napływającymi z Persji, Egiptu, z przedjudaistycznej Palestyny... W czasach późnego cesarstwa Afryka wchłonęła wpływy całej religijności śródziemnomorskiej i stała się ich schronieniem, miejscem kondensacji. Europę znieprawiło chrześcijaństwo racji stanu, Afryka zaś przechowała skarby mądrości, tak samo jak przechowała je i rozpowszechniła w czasach Egiptu, przekazując Grekom, którzy jednak doprowadzili do ich unicestwienia.
      
28
Istnieje substancja, która utula świat w jego całości i pokazuje ci go w formie kolistej, gdyż taka jest forma Wszystkiego... Przedstaw sobie teraz, że pod kręgiem tej substancji przebywa 36 dziekanów, a to w środku między kręgiem całkowitym a kręgiem zodiaku, oddzielając tym sposobem od siebie te dwa kręgi i wytyczając, by tak rzec, granicę zodiaku, i że owi dziekani przesuwają się po zodiaku wraz z planetami... Zmiany królów, powstawanie miast, klęski głodu, zaraza, przepływy mórz, trzęsienia ziemi - nic nie dzieje się bez wpływu dziekanów...
(Corpus Hermeticum, Stobaeus, excerptum VI)

      - Ale jakiej mądrości?
      - Czy zdaje pan sobie sprawę, jaka wielka była epoka między drugim a trzecim wiekiem po Chrystusie? Nie ze względu na przepych imperium chylącego się już do upadku, ale na to, co rozkwita ł o w basenie śródziemnomorskim. W Rzymie pretorianie podrzynali gardła swoim cesarzom, a tam trwała w pełnym rozkwicie epoka Apulejusza, misteriów Izydy, tego wielkiego nawrotu uduchowię nią, jakim był neoplatonizm, gnoza... Błogosławione czasy, kiedy chrześcijanie nie wzięli jeszcze władzy w swe ręce i nie posłali na śmierć heretyków. Wspaniałe czasy obecności Nous, rozświetlone ekstazą, zaludnione obecnościami, emanacjami, demonami i zastę parni anielskimi. To mądrość powszechna, nieznana, stara jak świat sięgająca do okresu przed Pitagorasem, do indyjskich braminów, do Żydów, do magów, do gimnosofistów i nawet do barbarzyńców dalekiej północy, do druidów z Galii i Wysp Brytyjskich. Grecy uważali, że barbarzyńcy są barbarzyńcami, gdyż nie umieją się wysłowić, gdyż posługują się językami, które w wykształconych hel leńskich uszach brzmią jak szczekanie. Ale było wprost przeciwnie w tej właśnie epoce doszło do tego, że barbarzyńcy wiedzieli znacznie więcej od Greków, i to z tej dokładnie przyczyny, iż mówili ję zykami nie do przeniknięcia. Sądzi pan, że ci, którzy będą tańczyć dzisiejszego wieczoru, pojmują sens wszystkich pieśni i magicznych imion, jakich użyją? Na szczęście nie, gdyż nieznane imię będzie działało jak ćwiczenie na oddech, jak mistyczna wokaliza. Epoka Antoninów... Świat był nasycony cudowną harmonią, subtelnymi
      podobieństwami, należało w nie przeniknąć i dopuścić, by przeniknęły człowieka - poprzez sen, wyrocznię, magię, która pozwala oddziaływać na naturę i użyć jej siły do poruszania podobnego podobnym. Mądrość jest nieuchwytna, ulotna, wymyka się wszelkim miarom. Oto czemu w tamtej epoce zwycięskim bogiem był Hermes, wynalazca wszelkich podstępów, władca rozstajnych dróg, bóg łotrzyków, ale twórca pisma, sztuki zwodzenia i zatargów, żeglowania, które pozwala dotrzeć do najodleglejszych horyzontów, gdzie wszystko zlewa się w jedno, dźwigni do podnoszenia kamieni, broni zmieniającej życie w śmierć, pompy wodnej, która unosi ciężką materię, filozofii, która łudzi i oszukuje... I wie pan, gdzie jest dzisiaj Hermes? Tutaj, widział go pan przy drzwiach, nazywają go Exu, tego posłańca bogów, pośrednika, kupca, nie zważającego na różnicę między dobrem a złem.
      Przyjrzał się nam wyzywająco.
      - Uważacie pewnie, że zbyt pochopnie rozmieszczam na nowo bogów - niby Hermes swoje towary. Spójrzcie na tę broszurę, którą kupiłem rano w popularnej księgarni w Pelourinho. Czary i tajemnice świętego Cypriana, receptury pozwalające pozyskać miłość lub sprowadzić śmierć na wroga, inwokacje do aniołów i Dziewicy. Popularna literatura dla tych mistyków w kolorze czarnym. Ale chodzi tu o świętego Cypriana z Antiochii, po którym została ogromna literatura z wieków srebrnych. Rodzice chcieli, żeby wykształcił się we wszystkich dziedzinach i żeby poznał wszystko, co istnieje na ziemi, w powietrzu, w wodach morskich, więc wysłali go do najodleglejszych krajów, by dowiedział się wszystkich tajemnic, zrozumiał, jak rodzą się i gniją zioła, jakie są przymioty zwierząt i roślin, nie te, które wymieniają nauki przyrodnicze, lecz te, o których mówią nauki tajemne pogrzebane w otchłaniach archaicznych i odległych tradycji. I Cyprian złożył w Delfach śluby Apollinowi i poetyce węża, poznał misteria Mitry, w wieku piętnastu lat pod przewodem piętnastu hierofantów uczestniczył na Olimpie w rytuale przywoływania Księcia tego Świata, by nadzorować jego knowania, w Argos został wtajemniczony w misteria Era, we Frygii nauczył się wieszczenia, hepatoskopii, i nie było już nic na ziemi, w morzu i w powietrzu, czego by nie znał, ani zjawy, ani przedmiotu wiedzy, ani wybiegu, ani nawet sztuki odmieniania czarami dokumentów. W podziemnych świątyniach Memfis dowiedział się, jak demony porozumiewają się z tym światem, jakie miejsca budzą ich obrzydzenie, jakie przedmioty kochają, jak zamieszkują mroki, jakie opory stawiają w pewnych obszarach i skąd umieją opętać ciało i duszę, jakie korzyści mają w wyższej wiedzy, poznał pamięć, przerażenie, złudzenie, sztukę wywoływania trzęsienia ziemi i wpływania na podziemne prądy... Potem niestety się nawrócił, ale okruchy jego wiedzy przetrwały, przekazywano je sobie i oto teraz odnajdujemy je tutaj, na ustach i w umysłach tych obdartusów, których wy nazwiecie bałwochwalcami. Droga przyjaciółko, przed chwilą patrzyła pani na mnie, jakbym był kimś ci devant. Kto żyje przeszłością? Pani, która chciałaby podarować temu krajowi okropności wieku robotniczego i przemysłowego, czy ja, który chciałbym, aby nasza biedna Europa odzyskała naturalność i wiarę tych synów niewolników?
      - Chryste - syknęła rozeźlona Amparo - wie pan doskonale, że jest to tylko sposób, żeby siedzieli cicho...
      - Nie żeby siedzieli cicho, lecz by nadal potrafili podsycać oczekiwanie. Bez poczucia oczekiwania nie ma nawet raju, czyż nie tego nauczaliście wy, Europejczycy?
      - Bierze mnie pan za Europejkę?
      - Nie liczy się kolor skóry, liczy się wiara w tradycję. Aby przywrócić poczucie oczekiwania Zachodowi, sparaliżowanemu przez dobrobyt, ci poganie być może cierpią, ale znają jeszcze język duchów natury, powietrza, wód, wiatrów...
      - Znowu chce nas pan wyzyskiwać?
      - Znowu?
      - Tak, i powinien się był pan tego nauczyć w dziewiętnastym wieku, hrabio. Kiedy mamy już wszystkiego dosyć, ciach! - I u-śmiechając się jak anioł przesunęła wyprostowaną piękną dłonią po gardle. Pożądałem nawet jej zębów.
      - To wstrząsające - powiedział Aglie wydobywając z kieszeni swoją tabakierkę i otaczając ją splecionymi dłońmi. - A więc rozpoznała mnie pani? Ale w dziewiętnastym wieku głowy spadały nie za sprawą niewolników, ale tych poczciwych mieszczuchów, których powinna pani nienawidzić. A zresztą hrabia de Saint-Germain widział w ciągu wieków tyle głów spadających i tyle wracających na karki. Ale oto nadchodzi mae-de-santo, Ialorixa.
      Spotkanie z przełożoną terreiro odbyło się spokojnie, serdecznie, na ludowo i w sposób światły. Była to wielka Murzynka o olśniewającym uśmiechu. Na pierwszy rzut oka można by wziąć ją za gospodynię wiejską, ale kiedy zaczęliśmy rozmawiać, zrozumiałem, dlaczego tego rodzaju kobiety zdominowały życie obrzędowe Salwadoru.
      - Czy orixas to osoby, czy siły? - spytałem.
      Mae-de-santo odparła, że to z pewnością siły, woda, wiatr, liście, tęcza. Ale jak zabronić ludziom prostym widzieć w nich wojowników, kobiety, świętych z kościołów katolickich? Czyż wy także - powiedziała - nie czcicie siły kosmicznej w osobach dochowujących czystości? Ważne jest, żeby adorować siłę, wygląd ma być dostosowany do możliwości umysłowych człowieka.
      Potem poprosiła, byśmy wyszli do ogrodu na tyłach i przed rozpoczęciem obrzędu zwiedzili kaplice. Były tam domy orixas. Gromada murzyńskich dzieci w miejscowych strojach krzątała się wesoło przy ostatnich przygotowaniach.
      Domy orixds rozmieszczono w ogrodzie jak kaplice na jakiejś Świętej Górze, przy czym każdy miał na zewnątrz wizerunek odpowiedniego świętego. W środku porażały wzrok jaskrawe kolory kwiatów, posążków, świeżo przyrządzonych pokarmów, złożonych w ofierze bogom. Biel dla Oxala, błękit i czerwień dla Yemanja, róż i biel dla Xangó, złoto i żółć dla Oguna... Wtajemniczeni klękali, całowali próg i dotykali swego czoła i miejsca za uchem.
      - Czy zatem - zapytałem - Yemanja nie jest Matką Boską Niepokalanego Poczęcia? A Xangó świętym Hieronimem?
      - Proszę nie zadawać kłopotliwych pytań - doradził mi Aglie.
      - W umbanda jest to jeszcze bardziej skomplikowane. Do linii O-xala należą święty Antoni oraz święci Kosma i Damian. Do linii Yemanja należą syreny, ondyny, caboclas morskie i rzeczne, marynarze i gwiazdy przewodnie. Do linii wschodu należą Hindusi, lekarze, ludzie nauki, Arabowie i Marokańczycy, Japończycy, Chińczycy, Mongołowie, Egipcjanie, Aztekowie, Inkowie, Karaibowie i Rzymianie. Do linii Oxosi należy słońce, księżyc, caboclo wodospadów i caboclo czarnych. Do linii Ogun należą Ogun Beira-Mar, Rompe-Mato, lara, Mege, Naruee... W sumie to zależy.
      - Chryste - powiedziała znowu Amparo.
      - Mówi się Oxala - szepnąłem muskając wargami jej ucho. - Spokojnie, no pasardn.
      Ialorixa pokazała nam całą serię masek, jakie niektórzy wyznawcy noszą w świątyni. Były to wielkie maski ze słomy albo kaptury, w które zapewne przebierały się media, w miarę jak wpadały w trans, jak brały je w swoje władanie bóstwa. To forma wstydliwości
      - wyjaśniła - w niektórych terreiro wybrańcy tańczą z odsłoniętymi twarzami, okazując obecnym całą swą namiętność. Ale wtajemniczony jest chroniony, otoczony szacunkiem, osłonięty przed ciekawością profanów i wszystkich, którzy nie są w stanie pojąć wewnętrznej radości i łaski. To zwyczaj tego terreiro - powiedziała - i dlatego niechętnie wpuszcza się obcych. Może kiedyś, kto wie - dodała. Pozostało nam tylko powiedzieć do widzenia.
      Nie chciała nas jednak wypuścić, dopóki nie poczęstowała na spróbowanie - nie z corbeille, które muszą pozostać nie naruszone aż do końca obrzędu, ale ze swojej kuchni - odrobiną comidas de santo. Wyniosła nam jedzenie na tyły terreiro i była to istna wielobarwna uczta, którą złożyły się maniok, papryka, kokosy, migdały, imbir, mocqueca z sin mole, vatapa, efó, caruru, czarna fasola z fa-rofa, a wszystko z dodatkiem delikatnego zapachu afrykańskich korzeni, słodkawych i pikantnych przypraw tropikalnych, uczta, którą spożywaliśmy ze skruchą, wiedząc, że uczestniczymy w posiłku starożytnych Sudańczyków. Właśnie dlatego - oznajmiła nam Ialorixa - że każdy z nas, nie zdając sobie z tego sprawy, jest dzieckiem któregoś orixd i często można powiedzieć którego. Zapytałem zuchwale, czyim jestem synem. Ialorixa najprzód odmawiała, mówiąc, że nie można ustalić tego na pewno, potem jednak zgodziła się obejrzeć moją dłoń, przesunęła po niej palcem, zajrzała mi w oczy i powiedziała:
      - Jesteś synem Oxala.
      Poczułem dumę. Amparo, rozluźniona teraz, zaproponowała, byśmy zbadali, czyim synem jest Aglie, ale on oznajmił, że woli tego nie wiedzieć.
      Po powrocie do domu Amparo powiedziała:
      - Czy widziałeś jego dłoń? Zamiast linii życia ma całe mnóstwo linii przerywanych jak strumyk, który napotyka głaz i wypływa metr dalej. To linia życia człowieka, który wiele razy był martwy.
      - Mistrz świata metempsychozy na czas.
      - No pasardn - roześmiała się Amparo.
      
29
Z prostego faktu, że zmieniają i skrywają swe imię, że kłamią co do swego wieku i że, jak sami przyznają, nie są rozpoznawani, nie wynika w sposób nieodparty, iżbym mógł negować jawną prawdę ich istnienia.
(Heinrich Neuhaus, Pia et ultimissima admonestatio de Fratribus Roseae-Crucis, nimirum: an sint? ąuales sint? unde nomen illud sibi asciverint, Gdańsk, Schmidlin, 1618, wyd. fr. 1623, s. 5)

      Diotallevi mówił, że Chesed to sefira łaski i miłosierdzia, biały ogień, wiatr z południa. Tamtego wieczoru w peryskopie myślałem o tym, że ostatnie dni przeżyte w Bahii z Amparo były pod tym właśnie znakiem.
      Pamiętam - ileż rzeczy człowiek sobie przypomina oczekując godzinami w ciemnościach - jeden z ostatnich wieczorów. Nogi nas bolały, bo bardzo dużo chodziliśmy po zaułkach i targowiskach i zaraz poszliśmy do łóżka, bynajmniej nie zamierzając spać. Amparo zwinęła się wokół poduszki w pozycji embrionalnej i udawała, że przez lekko rozchylone kolana czyta jedną z moich broszur na temat umbanda. Co jakiś czas przeciągała się leniwie, gibka, z nogami rozchylonymi, książką na brzuchu i słuchała mnie, kiedy starałem się wciągnąć ją w rozmowę o tym, co wyczytałem właśnie w książce o różokrzyżowcach. Wieczór był przyjemny, ale, jakby napisał znużony literaturą Belbo w swoich files, nie czuło się najlżejszego tchnienia wiatru. Pozwoliliśmy sobie na dobry hotel, przez okno widać było morze, a dodatkowo otuchy dodawał mi koszyk tropikalnych owoców, które kupiliśmy tego ranka na targu i postawiliśmy we wnęce kuchennej, gdzie nadal było widno.
      - Pisze, że w 1614 roku ukazał się w Niemczech anonimowy tekst Allgemeine und general Reformation, czyli Powszechna i pospolita reforma całego uniwersum, a nadto Fama Fraternitatis Czcigodnej Konfraterni Różanego Krzyża skierowana do wszystkich mędrców i władców Europy, wraz z krótką odpowiedzią pana Haselmay-era, który z tej przyczyny został wtrącony do więzienia jezuitów i przykuty do galery. Podana do druku i do wiadomości wszystkich szczerych serc. Wydana w Cassel przez Wilhelma Wessela.
      - Czy nie wydaje ci się, że ten tytuł jest trochę przydługi?
      - Przypuszczam, że w siedemnastym wieku wszystkie tytuły były właśnie takie. Musiała je pisać Lina Wertmiiller. To dziełko satyryczne, bajka o powszechnej reformie całej ludzkości, co więcej przepisana częściowo z Ragguali di Parnaso Traiana Boccaliniego. Zawiera broszurę, paszkwil i manifest na dwanaście stroniczek, Fama Fraternitatis, wznowiony rok później razem z innym manifestem, tym razem po łacinie, Confessio fraternitatis Roseae Crucis, ad eru-ditos Europae. W obu konfraternia różokrzyżowców przedstawia się i przemawia ustami swojego założyciela, tajemniczego C.R. Dopiero później i na podstawie innych źródeł wywnioskowano, że chodzi o niejakiego Christiana Rosencreutza.
      - Dlaczego nie podano pełnego nazwiska?
      - Wszędzie szasta się na prawo i lewo inicjałami, nikogo nie wymienia się z pełnym nazwiskiem, wszyscy nazywają się G.G.M.P.L, a kto ma czuły przydomek, nazywa się P.D. Opisuje się tu pierwsze lata kształtowania się osobowości C.R., który najpierw odwiedza Święty Grób, potem płynie do Damaszku, potem wstępuje do Egiptu, a stamtąd do Fezu, w owych czasach jednego z sanktuariów mądrości muzułmańskiej. Tam nasz Christian uczy się języków orientalnych, fizyki, matematyki, nauk przyrodniczych i gromadzi w swoim umyśle całą tysiącletnią mądrość Arabów i Afrykanów, nie wyłączając Kabały i magii, tłumaczy nawet na łacinę tajemniczą Liber M i poznaje tym samym wszystkie sekrety makro- i mikrokos-mosu. Już od dwóch wieków w modzie było wszystko co orientalne, a zwłaszcza jeśli nie rozumiało się tego ni w ząb.
      - Ciągle się to powtarza. Jesteście głodni, zawiedzeni, wyzyskiwani? Żądajcie pucharu tajemnicy! Masz... - Zwinęła mi skręta. - Dobry.
      - Widzę, że ty też chcesz zapomnieć.
      - Ale ja wiem, że chodzi o chemię, i tyle. Nie ma w tym żadnej tajemnicy, rozluźniają się nawet tacy, co nie znają hebrajskiego. Chodź.
      - Zaraz. Następnie Rosencreutz udaje się do Hiszpanii, także tam faszeruje się zachłannie wiedzą tajemną i oznajmia, że coraz bardziej zbliża się do Centrum wszelkiej mądrości. A w toku tych podróży, które dla ówczesnego intelektualisty naprawdę oznaczały wyprawę po totalną mądrość, dochodzi do wniosku, że należy założyć w Europie stowarzyszenie zdolne poprowadzić rządzących drogą wiedzy i dobra.
      - Co za oryginalny pomysł! Warto było przysiąść fałdów. Poproszę o schłodzoną mamaję.
      - Jest w lodówce. Bądź miła, przynieś sobie sama, widzisz, że pracuję.
      - Skoro pracujesz, jesteś mrówką, a skoro jesteś mrówką, postępuj jak mrówka i idź po prowiant.
      - Mamaja to rozkosz, idzie więc po nią konik polny. Albo idę ja, a ty czytasz.
      - O Chryste, nie. Nienawidzę kultury białego człowieka. Idę.
      Poszła w stronę wnęki, a ja przyglądałem się jej pożądliwie pod światło. W tym czasie C.R. wrócił do Niemiec i zamiast przystąpić do transmutacji metali, na co pozwoliłaby mu już jego rozległa wiedza, postanowił poświęcić się reformie duchowej. Założył konfraternię, wymyślił tajemny język i pismo, które posłużą przyszłym braciom za fundament mądrości.
      - Nie, pobrudzę książkę, włóż mi ją do ust, no nie... nie wygłupiaj się... o tak. O Boże, jaka dobra mamaja, rosencreutzliche Mut-ti-ja-ja... Czy wiesz jednak, że to, co różokrzyżowcy napisali w ciągu pierwszych lat, mogłoby oświecić świat spragniony prawdy?
      - Co takiego napisali?
      - Z tym cały kłopot, manifest o tym nie mówi, pozwala, żeby ciekła ci ślinka. Chodzi o coś ważnego, ale tak ważnego, że musiało pozostać zatajone.
      - Co za świństwo!
      - Nie, no nie, ojej, przestań! Ponieważ różokrzyżowcy pomnożyli swoje szeregi, postanowili wyruszyć w cztery strony świata, by leczyć za darmo chorych, nie nosić szat, po których można by ich rozpoznać, przyjmować wszędzie barwy ochronne, to znaczy przestrzegać miejscowych obyczajów, spotykać się raz do roku i pozostawać w ukryciu przez sto lat.
      - Ale jaką reformę chcieli przeprowadzać, skoro jedna już była, i to świeżej daty? Luter to co, gówno?
      - Ależ działo się to przed reformą protestancką. Tutaj napisano, że z uważnej lektury Fama i Confessio płynie wniosek...
      - Komu niby płynie?
      - Kiedy płynie wniosek, to płynie sobie, i już. Nieważne komu. Ważny jest rozum, zdrowy rozsądek... Rozmawiamy wszak o różanym krzyżu, sprawie najwyższej wagi...
      - Gadanie.
      - Płynie więc wniosek, że Rosencreutz urodził się w roku 1378, a umarł w 1484, w pięknym wieku stu sześciu lat, i nietrudno się domyślić, że tajna konfraternia niemało przyczyniła się do tej reformy,
      która w 1615 roku świętowała swoje stulecie. Jest również prawdą, że w herbie Lutra mamy krzyż i różę.
      - Bujasz.
      - Wolałabyś, żeby Luter umieścił sobie w herbie płonącą żyrafę albo rozpłynięty zegar. Każdy jest dziecięciem swoich czasów. Zrozumiałem, czyim synem jestem, milcz i daj mi kontynuować. Koło roku 1604 różokrzyżowcy odnawiają część swojego tajemnego pałacu czy też zamku, znajdują marmurową płytę z wbitym w nią wielkim gwoździem. Wyrywają gwóźdź, odpada fragment ściany, ukazują się drzwi, na których napisano wielkimi literami POST CXX AN-NOS POTEBO...
      Wiedziałem już o tym z listu Belba, ale nie mogłem powstrzymać okrzyku.
      - O Boże!
      - Co się stało?
      - To mi przypomina pewien dokument templariuszy, który... Nigdy nie opowiadałem ci tej historii o pułkowniku...
      - No i co z tego? Templariusze przepisali od różokrzyżowców.
      - Przecież templariusze byli wcześniej.
      - No to różokrzyżowcy przepisali od templariuszy.
      - Kochanie, gdyby nie ty, dreptałbym w miejscu.
      - Kochanie, ten Aglie cię zniszczył. Czekasz na objawienie.
      - Ja? Nie czekam na nic.
      - Tym lepiej, ale strzeż się opium dla ludu.
      - El pueblo unido jamds sera vencido.
      - Śmiej się, śmiej. No dalej, czytaj, co mają do powiedzenia ci głupcy.
      - Ci głupcy nauczyli się wszystkiego w Afryce, nie słyszałaś?
      - Ci z Afryki zaczynali już nas pakować i wysyłać tutaj.
      - Chwała Bogu. Mogłaś urodzić się w Pretorii. - Pocałowałem ją i ciągnąłem: - Za drzwiami odkryto grobowiec o siedmiu bokach i siedmiu kątach, cudownie oświetlony sztucznym słońcem. Pośrodku okrągły ołtarz ozdobiony rozmaitymi dewizami i emblematami w rodzaju NEQUAQUAM YACUUM...
      - Nie kwak kwak? Podpisano: Kaczor Donald.
      - To po łacinie, kapujesz? Oznacza: pustka nie istnieje.
      - Tym lepiej, chyba zdajesz sobie sprawę, jakie to by było okropne.
      - Włączyłaś wentylator, animula vagula blandula?
      - Przecież jest zima.
      - Dla was, na tej niewłaściwej półkuli, kochanie. Mamy lipiec, bądź miła i grzeczna i włącz wentylator i nie dlatego, że jestem samcem, ale dlatego, że masz bliżej. Dziękuję. W sumie pod ołtarzem znaleziono nie naruszone ciało założyciela. Trzymał w dłoni Liber I, wypełnioną nieskończoną mądrością, szkoda, że świat nie może jej poznać, powiada manifest, w przeciwnym razie gulp, au, brrrr, pfiuu!
      - Ojej!
      - A nie mówiłem. Manifest kończy się obietnicą ogromnego skarbu, który nie został dotychczas odkryty, i zadziwiającymi rewelacjami na temat relacji między mikrokosmosem a makrokosmo-sem. Nie łudź się, że jesteśmy tandetnymi alchemikami i uczymy robić złoto. To zabawa dla majsterkowiczów, my zaś chcemy czegoś lepszego i mierzymy wyżej w każdym sensie. Rozpowszechniamy tę oto Fama w pięciu językach, nie mówiąc o Confessio, już wkrótce na naszych ekranach. Czekamy na odpowiedzi i oceny uczonych mężów oraz pospólstwa. Piszcie do nas, telefonujcie, podawajcie nazwiska, zobaczymy, czy jesteście godni dopuszczenia do naszych tajemnic, których podaliśmy tutaj ledwie blady szkic. Sub umbra alarum tuarum Iehova.
      - Co to znaczy?
      - Słowa pożegnalne. Przechodzę i zamykam. W sumie chyba ró-żokrzyżowcom nie przyszło do głowy, by rozgłosić to, czego się nauczyli, i czekali na właściwego rozmówcę. Ani słowa o tym, co sami wiedzieli.
      - Jak ten facet ze swoją fotografią... to ogłoszenie w gazecie, które widzieliśmy lecąc samolotem. Jeśli dacie mi dziesięć dolarów, wyjawię wam tajemnicę, jak zostać milionerem.
      - Ale ten nie kłamie. Odkrył przecież tajemnicę. Jak ja.
      - Daj spokój, lepiej już czytaj dalej. Robisz wrażenie, jakbyś widział mnie dzisiaj po raz pierwszy.
      - Zawsze jest jak za pierwszym razem.
      - Źle. Nie mam zaufania do pierwszego razu, jaki się nawinie. Ale możliwe, że właśnie ty trafiasz na wszystkie pierwsze razy. Najpierw templariusze, potem różokrzyżowcy, ale czy czytałeś, powiedzmy, Plechanowa?
      - Nie, czekam, aż odkryją jego grobowiec za sto dwadzieścia lat. Jeśli Stalin nie kazał zasypać go spychaczem.
      - Co za dureń. Idę do wanny.
      
30
A teraz sławetne bractwo różokrzyżowców obwieszcza, że po całym świecie rozproszyli się prorokujący szaleńcy. W istocie ledwie pojawiła się ta zmora (aczkolwiek Fama i Confessio dowodzą, że chodzi o zwykłą igraszkę próż-niaczych umysłów), od razu obudziła nadzieję na powszechną reformę i spłodziła rzeczy po części śmieszne i niedorzeczne, a po części niegodne wiary. I w ten sposób prawi i rzetelni ludzie z różnych krajów dali posłuch drwinie i krotochwili, by jawnie dać im poparcie albo by pokazać się przed tymi braćmi... przez Zwierciadło Salomona albo w inny tajemny sposób.
(Christoph von Besold [?], aneks do: Tommaso Campanella, Von der Spanischen Monarchy, 1623)

      Potem było najlepsze, i kiedy Amparo wróciła, mogłem już zdać jej sprawę z rzeczy doprawdy zadziwiających.
      - Nie do wiary. Manifesty pojawiają się w czasach urodzaju na tego typu literaturę, wszyscy rozglądają się za odnową, złotym wiekiem, krainą obfitości dla ducha. Ten wertuje teksty magiczne, ten nie daje spokoju piecom do transmutacji metali, tamten chce zawładnąć gwiazdami, jeszcze inny mozoli się nad tajnymi alfabetami i uniwersalnymi językami. Rudolf II zmienia dwór praski w laboratorium alchemiczne, zaprasza Komeńskiego i Johna Dee, nadwornego astrologa królestwa Anglii, który wszystkie tajemnice kosmosu wyjawił na kilku stroniczkach Monas lerogliphica, przysięgam, że taki jest tytuł, a monas oznacza monadę.
      - A nie mówiłam?
      - Lekarzem Rudolfa II jest Michael Maier, który pisze księgę symboli wzrokowych i muzycznych. Atalanta Fugiens, istny festyn filozoficznych jaj, smoków zjadających własny ogon, sfinksów, nic nie jaśnieje jak tajemna cyfra, wszystko jest hieroglifem czegoś innego. Tylko pomyśl. Galileusz rzuca kamienie z wieży w Pizie, Ri-chelieu gra z połową Europy w monopoly", a tutaj wszyscy wybałuszają oczy, by odczytać sygnaturę świata. Ale weź też pod uwagę, moja piękna pani, że poza swobodnym spadaniem ciał, pod spodem (albo właśnie w górze) tkwi coś więcej. I wyjawię ci to: abrakada-bra. Torricelli pracował nad barometrem, oni zaś urządzali balety.
      pokazy wodotrysków i sztucznych ogni w Hortus Palatinus w Heidelbergu. I zbliżała się wojna trzydziestoletnia.
      - Co za radość dla Matki Courage!
      - Jednak nawet oni nie zawsze się bawili. Elektor Palatynatu przyjmuje w 1619 roku koronę Czech, a bierze ją chyba dlatego, że wprost umiera z pragnienia, by panować w Pradze, mieście magicznym, ale rok później Habsburgowie i tak dopadają go pod Białą Górą, w Pradze dochodzi do rzezi protestantów, Komeńskiemu palą dom i bibliotekę, zabijają żoną i syna, on sam ucieka z dworu na dwór i głosi, jak wielka i brzemienna w nadzieję jest idea różokrzyżowców.
      - Biedaczysko, chciałbyś, żeby pocieszył cię barometrem? Ale wybacz, wiesz, że my, kobiety, nie jesteśmy jak mężczyźni i nie potrafimy zrozumieć wszystkiego od razu. Kto napisał manifesty?
      - To właśnie jest najlepsze. Nie wiadomo. Daj mi zrozumieć, podrap mnie po różokrzyżu... nie między łopatkami, wyżej, bardziej w lewo, o tu. W tym niemieckim środowisku można spotkać postacie zupełnie nieprawdopodobne. Taki Simon Studion, który pisze pracę pod tytułem Naometria, okultystyczny traktat o wymiarach świątyni Salomona, Heinrich Khunrath, który pisze Amphithe-atrum sapientiae aeternae, rzecz pełną alegorii, z alfabetem hebrajskim i kabalistycznymi kawernami, z których musieli czerpać natchnienie autorzy Fama. Są zapewne zaprzyjaźnieni z jednym z dziesięciu tysięcy konwentykli utopistów chrześcijańskiego odrodzenia. Obiegowa pogłoska mówi, że autorem był niejaki Johann Yalentin Andreae, który rok później opublikuje Chemiczne wesele Christiana Rosencreutza, ale tamto napisał w młodości, kiedy chodziła mu po głowie od jakiegoś czasu idea różokrzyżowców. Ale w jego otoczeniu w Tybindze nie brakuje innych zapaleńców, marzą o republice Christianopolis, być może jakoś się skrzyknęli. Wygląda jednak na to, że zrobili to dla żartu, dla zabawy, pandemonium, jakie rozpętali, nie było w ich planach. Andreae spędza resztę życia na przysięganiu, że nie on napisał manifesty, że stanowiły lusus, ludibrium, żakowski figiel, kładzie na szalę swoją reputację akademicką, wpada we wściekłość, mówi, że różokrzyżowcy to oszuści, a może w ogóle nie istnieją. Nic z tego. Ledwie manifesty ujrzały światło dnia, ma się wrażenie, że wszyscy tylko na nie czekali. Uczeni z całej Europy piszą do różokrzyżowców, a ponieważ nie wiedzą, gdzie ich szukać, ogłaszają listy otwarte, broszury, książki. Maier nie zasypia gruszek w popiele i w tym samym jeszcze roku wydaje Arcana arcanissima,
      gdzie wprawdzie nie wymienia różokrzyżowców, ale wszyscy są przekonani, że ich właśnie ma na myśli i sam już nie wie, co pisze. Niektórzy kłamią, twierdzą, że czytali Fama w rękopisie. Uważam, że w owych czasach przygotowanie książki do druku było nie lada wyczynem, a jeszcze z rycinami, lecz Robert Fludd w tym samym 1615 roku (pisze w Anglii i drukuje w Lejdzie, dolicz więc wędrówki korekt) ogłasza Apologia compendiaria Fraternitatem de Rosea Cru-ce suspicionis et infamiis maculis aspersam, veńtatem quasi Fluctibus abluens et abstergens, by bronić różokrzyżowców i oczyścić ich z podejrzeń, z plam", którymi ich zbrukano, a to oznacza, że trwa już w najlepsze zaciekły spór, że argumenty krążą między Czechami, Niemcami, Anglią, Holandią, a wszystko z użyciem konnych kurierów i wędrownych mędrców.
      - A różokrzyżowcy?
      - Grobowa cisza. Post centoventi annos patebo un cavolo. Obserwują z niebytu swego pałacu. Sądzę, że właśnie ich milczenie ekscytowało umysły. Skoro nie odpowiadają, to znaczy, że naprawdę istnieją. W 1617 roku Fludd pisze Tractatus apologeticus integritatem societatis de Rosea Cruce defendens, a niejaki Aloisius Marlianus o-znajmia, że nadszedł moment, by odsłonić tajemnicę różokrzyżowców.
      - I odsłonił.
      - Można sobie wyobrazić. Komplikuje ją. Odkrywa bowiem, że jeśli od roku 1618 odejmie się 188 lat zapowiedzianych przez różokrzyżowców, otrzyma się rok 1430. czyli datę utworzenia Zakonu Złotego Runa.
      - Jaki to ma związek?
      - Nie wiem, skąd wzięło się 188, jako że powinno być 120, ale kiedy człowiek zabiera się do mistycznych dodawań i odejmowań, rachunek zawsze się zgadza. Jeśli chodzi o Złote Runo, mamy tu do czynienia z Argonautami, a dowiedziałem się z pewnego źródła, że mają coś wspólnego ze świętym Graalem, a także, jeśli pozwolisz, z templariuszami. Ale to jeszcze nie koniec. Między rokiem 1617 a 1619 Fludd, który publikował więcej niż Barbara Cartland, oddaje do druku cztery następne księgi, a wśród nich Utriusque cosmi historia. coś w rodzaju krótkiego opisu wszechświata, ilustrowanego samymi różami i krzyżami. Maier zdobywa się na odwagę i wydaje swoje Si-lentium post damores, gdzie utrzymuje, że konfraternia istnieje i jest powiązana nie tylko ze Złotym Runem, ale i z Zakonem Podwiązki. Jest on jednak postacią zbyt mało znaczącą, by go wysłuchano. Wyobraź sobie europejskich uczonych. Skoro nie chcą przyjąć nawet Maiera, chodzi o sprawę naprawdę ekskluzywną. I dlatego osobnicy mniejszego kalibru grają fałszywymi kartami, byleby ich dopuszczono. Wszyscy krzyczą, że różokrzyżowcy istnieją, wszyscy przyznają, że nie widzieli ich na oczy, wszyscy piszą tak, jakby chcieli wyznaczyć im spotkanie, uzyskać audiencję, nikt nie jest na tyle bezczelny, żeby powiedzieć: ja jestem różokrzyżowcem, nieliczni mówią, że nie istnieją, gdyż nie nawiązano z nimi kontaktu, inni, że istnieją właśnie po to, by nawiązano z nimi kontakt.
      - A oni milczą.
      - Jak ryby.
      - Otwórz usta. Należy ci się mamaja.
      - Delicje. Zaczyna się wojna trzydziestoletnia i Johann Yalentin Andreae pisze Tunis Babel, aby obiecać, że w ciągu roku Antychryst zostanie pokonany, a niejaki Mundus pisze Tintinnabulum sophorum...
      - Tintinnabulum! Jakie to piękne!
      - ...którego nie rozumiem ni w ząb, ale jest pewne, że Campa-nella, czy ktoś za niego, podejmuje rękawicę w Monarchia Spagno-la, gdzie oznajmia, że cała sprawa różokrzyżowców jest tylko igraszką znieprawionych umysłów... Potem koniec, między 1621 a 1623, wszyscy dają sobie spokój.
      - Naprawdę?
      - Naprawdę. Znudzili się. Jak Beatlesi. Ale tylko w Niemczech. Gdyż przypomina to toksyczną chmurę. Napływa nad Francję. Pewnego pięknego ranka 1623 roku na murach Paryża pojawiają się manifesty różokrzyżowe, które zawiadamiają poczciwych mieszczuchów, że wysłannicy głównego kolegium konfraterni przenieśli się właśnie tutaj i są gotowi otworzyć zapisy. Jednak według innej wersji w manifestach mówi się bez ogródek, że chodzi tutaj o trzydziestu sześciu niewidzialnych rozproszonych po świecie w grupach po sześciu i że mają oni władzę czynić niewidzialnymi swoich adeptów... Do licha, znowu trzydziestu sześciu...
      - Co za trzydziestu sześciu?
      - Z mojego dokumentu templariuszy.
      - Tym ludziom brak fantazji. Co dalej?
      - Dalej rodzi się zbiorowe szaleństwo, jedni ich bronią, inni chcą poznać, jeszcze inni oskarżają o praktyki diabelskie, alchemię i herezję, przy czym Astarotte ma zapewniać im bogactwo, potęgę,
      władzę przenoszenia się w powietrzu z jednego miejsca na drugie, jednym słowem wybucha skandal dnia.
      - Tym różokrzyżowcom nie brak sprytu. Jeśli chce się uzyskać rozgłos, należy wylansować się w Paryżu.
      - Zdaje się, że masz rację, bo zaraz usłyszysz, co się stało. Matko, cóż za czasy! Kartezjusz, właśnie Kartezjusz, był w poprzednich latach w Niemczech i poszukiwał różokrzyżowców, ale, jak powiada jego biograf, nie zdołał ich znaleźć, gdyż, jak wiemy, zmienili szaty. Kiedy, już po pojawieniu się manifestów, wraca do Paryża, dowiaduje się, że wszyscy uważają go za różokrzyżowca. A wiały wtedy takie wiatry, że tego rodzaju opinia nikomu nie mogła służyć, ściągnęła kłopoty nawet na głowę jego przyjaciela, Mersenne'a, który grzmiał przeciwko różokrzyżowcom, wyzywając ich od nędzników, wywrotowców, czarowników, kabalistów, siewców przewrotnych nauk. Co czyni Kartezjusz? Pokazuje się, gdzie tylko może. A ponieważ wszyscy go widzą, i nie sposób temu zaprzeczyć, nie może być niewidzialny, a więc nie jest różokrzyżowcem.
      - Niezła metoda.
      - Z pewnością nie wystarczyło powiedzieć, że nie jest się różokrzyżowcem. Sprawy przedstawiały się tak, że jeśli ktoś przychodził i mówił dzień dobry, jestem różokrzyżowcem, był to znak, iż nim nie jest. Szanujący się różokrzyżowiec nigdy czegoś takiego nie mówi. A nawet jak najgłośniej zaprzecza.
      - Nie można jednak twierdzić, że jeśli ktoś zapewnia, że nie jest różokrzyżowcem, w istocie nim jest, bo tak samo ja mówię, że nie jestem różokrzyżowcem, ale przez to wcale nim się nie staję.
      - Jednak podejrzane jest już samo przeczenie.
      - Nie. Co bowiem robi różokrzyżowiec, kiedy zrozumie, że ludzie nie wierzą temu, kto mówi, że jest różokrzyżowcem, a podejrzewają tego, który mówi, że nim nie jest. Zaczyna mówić, że nim jest, aby przekonać wszystkich, że nim nie jest.
      - Do diaska! Od tej chwili wszyscy, którzy mówią, że są różo-krzyżowcami, kłamią, a więc są nimi naprawdę! No nie, Amparo, nie dajmy się wciągnąć w ich pułapkę. Mają wszędzie szpiegów, nawet pod tym łóżkiem, wiedzą już zatem, że my wiemy. I mówią, że wcale nie są różokrzyżowcami.
      - Kochanie, zaczęłam się bać.
      - Spokojnie, kochanie, jestem przy tobie ja, głupiec, bo kiedy mówią, że nie są różokrzyżowcami, ja uważam, że są, i natychmiast
      ich zdemaskuję. Zdemaskowany różokrzyżowiec staje się nieszkodliwy i wypędzę go przez okno machając gazetą.
      - A Aglie? Stara się wmówić nam, że jest hrabią de Saint-Ger-main. Oczywiście chce nas w ten sposób przekonać, że nim nie jest. Jest więc różokrzyżowcem. A może nie?
      - Dość tego, Amparo, idziemy spać.
      - Nie, nie, chcę dowiedzieć się wszystkiego.
      - Ogólne pomieszanie. Sami różokrzyżowcy. W roku 1624 Fran-cis Bacon pisze Nową Atlantydę i czytelnicy myślą, że opisuje krainę różokrzyżowców, chociaż nie wymienia ich ani razu. Biedny Johann Yalentin Andreae umiera zaklinając się, że albo nie był to on, albo jeśli był to on, wymyślił wszystko dla śmiechu. Ale jest już za późno. Różokrzyżowcy wykorzystują to, że ich nie ma, i pojawiają się wszędzie.
      - Jak Pan Bóg.
      - Nie przyszło mi to do głowy... Pomyślmy, Mateusz, Łukasz, Marek i Jan to grupa wesołków, którzy zbierają się i postanawiają zrobić kawał, wymyślając pewną postać, ustalają kilka najważniejszych faktów, co do reszty każdy ma wolną rękę, potem zobaczymy, kto najlepiej sobie poradził. Cztery opowieści trafiają do rąk znajomych, którzy zaczynają się wymądrzać, Mateusz jest dosyć realistyczny, ale zbyt duży nacisk kładzie na kwestię mesjasza. Marek całkiem, całkiem, ale trochę bałaganiarski, Łukasz ma elegancki styl... to trzeba przyznać. Jan za dużo filozofuje... ale w sumie książeczki podobają się, krążą z rąk do rąk i kiedy tamci czterej spostrzegają, co się stało, jest już za późno. Paweł spotyka Jezusa na drodze do Damaszku. Pliniusz rozpoczyna śledztwo na rozkaz zatroskanego przebiegiem wydarzeń cesarza, całe stosy apokryfów wmawiają czytelnikom, że ich autorzy też wiedzą niejedno... ty, apokryficzny czytelniku, mój bliźni, mój bracie... Piotrowi to wszystko uderza do głowy, zaczyna traktować siebie poważnie. Jan grozi, że wyjawi całą prawdę. Piotr i Paweł każą go złapać, zakuwają w łańcuchy na wyspie Patmos i biedaczysko zaczyna widzieć niestworzone rzeczy, szarańcza na oparciu łoża, uciszcie trąby, skąd wzięła się ta krew... Inni mówią, że za dużo pije, że to arterioskleroza... A jeśli naprawdę tak było?
      - Tak było. Poczytaj sobie Feuerbacha zamiast tych swoich broszurek.
      - Amparo, już świta.
      - Chyba upadliśmy na głowę.
      - Jutrzenka różokrzyżowca pieści fale...
      - O tak, dobrze. To Yemanja, posłuchaj tylko, nadchodzi.
      - Zrób mi ludibria.
      - Och, tintinnabulum!
      - Jesteś moją Atalanta Fugiens...
      - Och, Turris Babel...
      - Pragnę Arcana arcanissima, Złotego Runa, bladoróżowego jak morska muszla...
      - Sza... Silentium post clamores - powiedziała.
      
      
31
Jest prawdopodobne, że większość rzekomych różokrzy-żowców, chociaż została za nich uznana, należała w istocie do rozmaitych różokrzyżowcowych stowarzyszeń... Nie ulega nawet wątpliwości, że nie mogli być różokrzy-żowcami, a to z tego prostego powodu, iż byli członkami takich stowarzyszeń, co może wydać się paradoksalne i na pierwszy rzut oka wewnętrznie sprzeczne, ale jest mimo to łatwe do zrozumienia...
(Renę Guenon, Apercu sur 1'initation. Paryż, Editions Tradition-nelles, 1981, XXXVIII, s. 241)

      Wróciliśmy do Rio i znowu zacząłem pracować. Pewnego dnia zobaczyłem w jakimś ilustrowanym tygodniku, że w mieście działa Zakon Różokrzyżowy Starożytny i Uznany. Zaproponowałem Ampa-ro, żebyśmy tam zajrzeli, a ona się zgodziła, chociaż niezbyt chętnie.
      Siedziba mieściła się przy bocznej uliczce; na zewnątrz umieszczono gablotkę z figurkami z gipsu, przedstawiającymi Cheopsa, Nefre-tete i Sfinksa.
      Właśnie tego dnia odbyło się posiedzenie plenarne na ternat Ró-żokrzyżowcy a urnbanda". Wykład miał wygłosić niejaki profesor Bramanti, referendarz Zakonu na Europę. Tajny Rycerz Wielkiego Przeorstwa In Partibus na Rodos, Malcie i w Salonikach.
      Postanowiliśmy wejść do środka. Wnętrze raczej zaniedbane, jako dekoracje miniatury tantryczne przedstawiające węża Kundali-niego, tego samego, którego templariusze chcieli obudzić pocałunkiem w tyłek. Pomyślałem, że w gruncie rzeczy nie warto było wyprawiać się za Atlantyk i odkrywać Nowego Świata, skoro takie same rzeczy mogłem sobie obejrzeć w siedzibie Picatrix.
      Za przykrytym czerwonym suknem stołem, przed niezbyt liczną, ale za to senną widownią stał Bramanti, korpulentny mężczyzna, którego można by uznać za tapira, gdyby nie wymiary ciała. Wykładał już okrągłymi zdaniami, ale chyba od niedawna, gdyż był przy różokrzyżowcach za panowania Amozisa I, czyli w okresie osiemnastej dynastii.
      Czterech Zasłoniętych Panów czuwało nad ewolucją rasy, która dwadzieścia tysięcy lat przed założeniem Teb dała początek cywilizacji na Saharze. Faraon Amozis założył pod ich wpływem Białe Bractwo sprawujące pieczę nad przedpotopową mądrością, którą Egipcjanie mieli w małym palcu. Bramanti twierdził, że dysponuje dokumentami (naturalnie niedostępnymi dla zwykłych śmiertelników), które sięgają czasów mędrców ze świątyni w Karnaku i ich tajnych archiwów. Symbol róży i krzyża został później wymyślony przez faraona Echnatona. Pewien człowiek ma ten papirus - oświadczył Bramanti - ale proszę nie pytać, kto to taki.
      W nurcie Wielkiego Białego Bractwa uformowali się Hermes Trismegistos, którego wpływ na włoskie odrodzenie jest równie niewątpliwy jak na gnozę z Princeton, a dalej Homer, druidzi z Galii, Salomon, Solon, Pitagoras, Plotyn, esseńczycy, terapeuci, Józef z Arymatei, który przywiózł Graala do Europy, Alkuin, król Dago-bert, święty Tomasz, Bacon, Szekspir, Spinoza, Jakob Boehme, De-bussy i Einstein. Amparo szepnęła mi, że, jak się jej zdaje, brakuje tu tylko Nerona, Cambronne'a, Geronima, Pancho Villi i Bustera Keatona.
      Jeśli chodzi o wpływ pierwotnych różokrzyżowców na chrześcijaństwo, Bramanti wskazał każdemu, kto dotychczas nie miał okazji rozważyć dogłębnie tej sprawy, że nie jest zgoła przypadkiem, iż zgodnie z legendą Chrystus skonał na krzyżu.
      Nie kto inny, lecz właśnie mędrcy Wielkiego Białego Bractwa utworzyli pierwszą lożę masońską w czasach króla Salomona. To, że Dante był różokrzyżowcem i masonem - tak samo zresztą jak święty Tomasz - jest zapisane wyraźnie w jego utworze. W pieśniach XXIV i XXV Raju mamy potrójny pocałunek księcia Różanego Krzyża, Pelikana, białe suknie takie same jak suknie starców z Apokalipsy, trzy cnoty kardynalne kapituł masońskich (Wiara, Nadzieja, Miłość). W istocie symboliczny kwiat różokrzyżowy (mistyczna róża z pieśni XXX i XXXI) został przejęty przez Kościół Rzymski jako symbol Matki Zbawiciela - stąd właśnie mamy w litaniach ową Różę Mistyczną.
      A fakt, że różokrzyżowcy przetrwali przez wieki średnie, jest oczywisty nie tylko z tego względu, iż przeniknęli między templariuszy, ale wynika to z dokumentów znacznie jaśniej się wyrażających. Bramanti zacytował niejakiego Kiesewettera, który pod koniec ubiegłego wieku dowiódł, że w średniowieczu różokrzyżowcy wyprodukowali cztery kwintale złota dla księcia elektora Saksonii, a dowodem niechaj będzie konkretna stronica z Theatrum Chemicum, opublikowanego w Strasburgu w 1613 roku. Zapewne jednak niewiele osób zwróciło uwagę na aluzję do templariuszy w legendzie Wilhelma Telia. Tell wyciął swoją strzałę z gałęzi jemioły, rośliny występującej w mitologii aryjskiej, i trafił w jabłko, symbol trzeciego, aktywnego oka węża Kundaliniego - a wiadomo, że Ariowie przybyli z Indii, gdzie skryli się przecież różokrzyżowcy po opuszczeniu Niemiec.
      Co zaś do rozmaitych ruchów, które twierdzą, że nawiązują - aczkolwiek w sposób bardzo dziecinny - do Wielkiego Białego Bractwa, Bramanti uznaje jako wystarczający ortodoksyjny Rosi-crucian Fellowship Maxa Heindela, jednak wyłącznie dlatego, że w tym środowisku ukształtował się Alain Kardec. Wszyscy wiedzą, że Kardec jest ojcem spirytyzmu i że z jego teozofii, kontemplującej kontakty z duszami zmarłych, ukształtowała się duchowość umbanda, chwała szlachetnej Brazylii. W tej teozofii Aum Bhanda jest wyrażeniem sanskryckim odnoszącym się do boskiej zasady i źródła życia (znowu nas oszukano - szepnęła Amparo - nawet umbanda nie jest naszym słowem, tyle że brzmi z afrykańska).
      Korzeniem jest Aum albo Um, równoważne zresztą z buddyjskim Om, imię Boga w języku Adamowym. Um to sylaba, która wymówiona we właściwy sposób przeobraża się w potężną mantrę i wywołuje fluidyczne prądy harmonii w psychice poprzez siakra, czyli Splot Czołowy.
      - Co to jest splot czołowy? - spytała Amparo. - Nieuleczalna choroba?
      Bramanti ostrzegł, byśmy odróżniali prawdziwych różokrzyżowców, spadkobierców Wielkiego Białego Bractwa, oczywiście utajonych jako Zakon Starożytny i Uznany, który on niegodnie reprezentuje, od różokrzyżowców", to znaczy tych wszystkich, którzy ze względu na swój osobisty interes czerpią natchnienie z mistyki różo-krzyżowej, nie mając do tego najmniejszego prawa. Zalecił publiczności, by nie dawała wiary różokrzyżowcowi, który twierdzi, że jest różokrzyżowcem.
      Amparo zauważyła, że każdy różokrzyżowiec jest różokrzyżowcem" dla tego drugiego.
      Jakiś zuchwalec spośród publiczności wstał i zapytał, dlaczegoż to jego, Bramantiego, zakon uważa siebie za autentyczny, skoro gwałci regułę milczenia, obowiązującą każdego prawdziwego adepta Wielkiego Białego Bractwa.
      Bramanti wstał i oświadczył:
      - Nie wiedziałem, że nawet tutaj zdołają się wcisnąć prowokatorzy na żołdzie ateistycznego materializmu. W tych warunkach nie powiem już nic.
      I wyszedł dosyć majestatycznym krokiem.
      Wieczorem zadzwonił Aglie, by zapytać o nowiny i oznajmić, że następnego dnia będziemy w końcu mogli wziąć udział w rytuale. Na razie zaproponował, byśmy się czegoś napili. Amparo miała zebranie polityczne ze swoimi przyjaciółmi, więc poszedłem sam.
      32
      Valentiniani... nihil magis curant quam occultare quod preadicant: si tamen praedicant, qui occultant... Si bona fides quaeres, concreto vultu, suspenso supercilio - al-tum est - aiunt. Si subtiliter tentes, per ambiguitates bi-lingues communem fidem affirmant. Si scire te subosten-das, negant quidquid agnoscunt... Habent artificium quo prius persuadeant, quam edoceant. (Tertulian, Adversus Valentinianos)
      Aglie zaprosił mnie do odwiedzenia miejsca, gdzie robili jeszcze batida, jaką umieją przyrządzać tylko ludzie żyjący poza czasem. Wystarczyło kilka kroków, by opuścić cywilizację Carmen Mirandy i znaleźć się w mrocznym pomieszczeniu, gdzie paru tubylców paliło tłusty jak salceson tytoń przypominający liny kotwiczne skręcone przez starego wilka morskiego. Taką liną trzeba było manipulować dotykając jej samymi opuszkami palców i uzyskiwało się wtedy szeroki, przezroczysty arkusz, który zawijało się w bibułkę z oleistej słomy. Trzeba co chwila zapalać je na nowo, ale wiadomo, czym byt tytoń w czasach, kiedy odkrył go sir Walter Raleigh.
      Opowiedziałem o popołudniowej przygodzie.
      - Na dodatek różokrzyżowcy? Mój przyjacielu, pańskie pragnienie wiedzy jest nienasycone. Ale proszę nie dawać wiary tym szaleńcom, wszyscy oni mówią o niepodważalnych dokumentach, ale nigdy ich nie pokazali. Znam tego Bramantiego. Mieszka w Mediolanie, poza tym krąży po całym świecie, szerząc swoje słowo. Jest nieszkodliwy, ale wierzy jeszcze w Kiesewettera. Całe legiony różo-krzyżowców opierają się na tej stroniczce z Theatrum Chemicum. Ale jeśli się tam zajrzy - a wyznaję skromnie, że wchodzi w skład mojej mediolańskiej biblioteki - tego cytatu nie ma.
      - Więc pan Kiesewetter jest błaznem.
      - Trafił pan w sedno. To dlatego, że w dziewiętnastym wieku nawet okultyści padli ofiarą ducha pozytywizmu: rzecz jest prawdziwa tylko wtedy, gdy można jej dowieść. Proszę przypomnieć sobie debatę na temat Corpus Hermeticum. Kiedy w piętnastym wieku przeniknął do Europy, Pico delia Mirandola, Ficino i mnóstwo innych obdarzonych wielką mądrością spostrzegli prawdę: musi to być dzieło bardzo starej daty, starszej niż Egipcjanie, starszej niż sam
      14 - Wahadto.
      Mojżesz, gdyż znajdowały się tam myśli, które później padły z ust Platona i Jezusa.
      - Jak to później? Takie same argumenty przytaczał Bramanti mówiąc o Dantem jako masonie. Skoro Corpus powtarza myśli Platona i Jezusa, oznacza to, że został napisany po nich!
      - Otóż to! Nawet pan! Rzeczywiście, takim argumentem posłużyli się współcześni filologowie, którzy dorzucili do tego swoje zagmatwane analizy lingwistyczne, byleby dowieść, że Corpus został napisany między drugim a trzecim wiekiem naszej ery. To jakby powiedzieć, że Kasandra urodziła się po Homerze, gdyż wiedziała już o zniszczeniu Troi. Wiara, że czas jest liniowy i zorientowany, że biegnie od A do B, to tylko nowożytne złudzenie. Może również biec od B do A i wtedy skutek rodzi przyczynę... Co oznacza stwierdzenie, że coś dzieje się przedtem albo potem? Czy pańska piękna Amparo pojawia się przed swoimi nieznanymi przodkami, czy po nich? Jest zbyt olśniewająca - jeśli pozwoli pan wygłosić ten obiektywny sąd człowiekowi, który mógłby być jej ojcem. Więc pojawia się przed. Jest tajemniczym początkiem tego, co przyczyniło się do jej stworzenia.
      - Ale w tym punkcie...
      - Właśnie koncepcja tego punktu" jest błędna. Punkty zostały wprowadzone przez naukę po Parmenidesie, aby ustalać, skąd dokąd coś się porusza. Nic się nie porusza i jest tylko jeden punkt, z którego w jednym i tym samym momencie powstają wszystkie punkty. Naiwność dziewiętnastowiecznych okultystów, a i tych współczesnych, polega na dowodzeniu prawdy metodami naukowego kłamstwa. Należy rozumować nie według logiki czasu, ale według logiki tradycji. Wszystkie czasy symbolizują się nawzajem, a zatem niewidzialna świątynia różokrzyżowców istnieje i istniała zawsze, niezależnie od przepływów historii, waszej historii. Czas ostatecznego objawienia nie jest czasem zegarowym. Jego więzy utrwalają się w toku historii subtelnej", gdzie naukowe przed" i po" liczą się bardzo mało.
      - Ale w końcu wszyscy ci, którzy głoszą wieczność różokrzyżowców...
      - To scjentystyczni błaźni, gdyż starają się udowodnić coś, co powinno się po prostu wiedzieć, bez dowodu. Mniema pan, że wierni, których zobaczymy jutro wieczorem, wiedzą lub są w stanie dowieść wszystkiego, co powiedział im Kardec? Wiedzą, bo gotowi są przyjąć wiedzę. Gdybyśmy wszyscy zachowali tę wrażliwość na tajemnicę, zostalibyśmy olśnieni objawieniem. Niekoniecznie trzeba chcieć, wystarczy być gotowym.
      - Ale w sumie, i proszę wybaczyć mi trywialność tego pytania, różokrzyżowcy są, czy ich nie ma?
      - Co znaczy być?
      - Proszę mi powiedzieć.
      - Wielkie Białe Bractwo, może ich pan sobie nazwać różokrzy-żowcami, rycerzami duchowymi, których templariusze są incydentalnym czasowym wcieleniem, to jakby zgromadzenie mędrców, niewielu, ledwie garstki wybranych, którzy wędrują poprzez dzieje człowiecze, by uchronić jądro wiecznej mądrości. Historia nie rozwija się od przypadku do przypadku, jest dziełem Władców Świata, których uwadze nic się nie wymyka. Oczywiście Władcy Świata muszą otoczyć się tajemnicą, to ich sposób obrony. Tak więc za każdym razem, kiedy spotka pan kogoś, kto mówi, że jest Władcą albo różokrzyżowcem, albo templariuszem, będzie to kłamstwo. Trzeba ich szukać gdzie indziej.
      - A zatem ta historia ciągnie się w nieskończoność?
      - Tak jest. Na tym polega wybieg Władców.
      - Ale co wedle tych Władców powinni wiedzieć ludzie?
      - Że istnieje tajemnica. Po cóż byłoby żyć, gdyby wszystko było takie, jakim się nam jawi?
      - A jaka to tajemnica?
      - Ta, której religie objawione nie potrafiły wypowiedzieć. Tkwi bowiem gdzie indziej.
      
      
33
Wizje są białe, błękitne, biało-bladoróżowe. A w końcu są przemieszane i całkowicie wyraźne, barwy płomienia białej świecy: ujrzycie iskry, dostaniecie na ciele gęsiej skórki. Wszystko to zapowiada, że przyczyna da siłę napędową temu, kto dokonuje dzieła.
(Papus, Martines de Pasgually, Paryż. Chamuel, 1895, s. 92)

      Nadszedł obiecany wieczór. Tak samo jak w Salwadorze przyjechał po nas Aglie. Namiot, w którym miała się odbyć sesja, czyli girą, znajdował się w dzielnicy dosyć centralnie położonej, jeśli można mówić o centrum w mieście, które swoimi jęzorami sięga między wzgórza aż po linię morza, tak że widziane z góry wydaje się w nocnych światłach kosmykami zaczesanymi na łysinę mroku.
      - Pamiętajcie, dzisiaj będzie umbanda. Nie jest się w mocy ori-xas, lecz eguns, które są duchami zmarłych. A nadto w mocy Exu, afrykańskiego Hermesa, którego widzieliście państwo w Bahii, i jego towarzyszki Pomba Gira. Exu to bóstwo plemienia Joruba, demon skłonny do złośliwości i płatania figli, ale bóg kawalarz istniał także w mitologii amerykańskich Indian.
      - A kim są zmarli?
      - Pretos velhos i caboclos. Pretos velhos to starzy mędrcy afrykańscy, którzy prowadzili swoich ludzi w czasach deportacji, jak Rei Congo lub Pai Agostinho... Są wspomnieniem łagodniejszej fazy niewolnictwa, kiedy Murzyn nie jest już zwierzęciem, a staje się przyjacielem rodziny, wujaszkiem, dziadkiem. Natomiast caboclos to duchy Indian, siły dziewicze, czystość pierwotnej natury. W umbanda afrykańscy orixds pozostają w tle, nigdy nie bywają synkrety-zowani ze świętymi katolickimi i nigdy też nie mamy do czynienia z żadnymi innymi bytami. To one wytwarzają trans: medium, cavalo, w pewnym momencie czuje, że przenika go istota wyższa, i traci świadomość siebie. Tańczy, dopóki boska istota go nie opuści, a potem będzie czuł się lepiej, przejrzysty, oczyszczony.
      - Szczęśliwi ludzie - rzekła Amparo.
      - Tak, szczęśliwi - potwierdził Aglie. - Nawiązują kontakt z matką ziemią. Zostali wykorzenieni, rzuceni w okropny tygiel miasta, a jak powiada Spengler, merkantylny Zachód w chwilach kryzysu zwraca się znowu ku światu ziemi.
      Dotarliśmy na miejsce. Z zewnątrz namiot wyglądał na zwykły budynek. Tutaj także wchodziło się przez ogródek, skromniejszy niż w Bahii, a przed drzwiami barracao, jakby magazynu, zobaczyliśmy posążek Exu, wokół którego ustawiono już dary przebłagalne.
      Kiedy wchodziliśmy, Amparo odciągnęła mnie na bok.
      - Wszystko jest dla mnie jasne. Nie słyszałeś? Tamten tapir rozwodził się podczas odczytu nad epoką aryjską, ten zaś mówi o zmierzchu Zachodu. Blut und Boden, krew i ziemia, czysty nazizm.
      - To nie takie proste, kochanie, jesteśmy na innym kontynencie.
      - Dziękuję za informację, Wielkie Białe Bractwo! Przyniosło wam Boga, byście go jedli.
      - Ci są katolikami, kochanie, to zupełnie co innego.
      - To samo. Nie słyszałeś? Pitagoras, Dante. Maryja Dziewica i masoni. Jak zwykle chodzi o to, żeby nas wykantować. Uprawiajcie umbanda, ale nie uprawiajcie miłości.
      - Wygląda na to, że właśnie ty jesteś synkretyczna. Chodź, zobaczymy. To także jest wyrazem kultury.
      - Istnieje tylko jedna kultura: powiesić ostatniego księdza na kiszce ostatniego różokrzyżowca.
      Aglie skinął, byśmy weszli. Na zewnątrz było ubogo, za to w środku szalał istny pożar jaskrawych barw. Była to czworokątna sala z miejscem wyznaczonym na taniec cavalos, ołtarzem w głębi, odgrodzonym kratą, przylegającym do podium dla bębnów, ataba-ques. Ta część sali, w której miał odbywać się rytuał, była jeszcze pogrążona w mroku, ale po drugiej stronie kraty falował już różnoraki i przemieszany tłum wiernych i ciekawskich, białych i czarnych. Wyróżniały się w nim media ze swoimi asystentami i cambonos, ubrani na biało, niektórzy boso, inni w tenisówkach. Od razu uderzył mnie widok ołtarza: pretos velhos, caboclos w barwnych pióropuszach, święci, którzy przypominaliby głowy cukru, gdyby nie pan-tagrueliczne rozmiary, święty Jerzy w skrzącej się zbroi i szkarłatnym płaszczu, święci Kosma i Damian. Dziewica przeszyta mieczami i bezwstydnie superrealistyczny Chrystus z ramionami otwartymi jak Odkupiciel z Corcovado, tyle że kolorowy. Brakowało orixas, ale ich obecność dostrzegało się na twarzach zgromadzonych i wyczuwało w słodkawym zapachu trzciny i przygotowanych potraw, w kwaśnej woni potu spowodowanego gorącem i podnieceniem bliską już girą.
      Wystąpił pai-de-santo, usiadł koło ołtarza i przyjął paru wiernych
      i gości, osnuwając ich gęstymi kłębami dymu z cygara, błogosławiąc i częstując filiżanką napoju, przy czym to wszystko przypominało jakiś pospieszny obrządek eucharystyczny. Ukląkłem wraz z moimi towarzyszami i piłem: kiedy cambo nalewał płyn z butelki, zauważyłem, że to zwykły dubonnet, ale sączyłem go z namaszczeniem, jakby był to eliksir długiego życia. Od strony podium dobiegł głuchy warkot atabaąues i wtajemniczeni zaintonowali przebłagalny hymn do Exu i do Pomba Gira: Sen Tranca Ruas e Mojuba! E Mojuba, e Mojuba! Sete Encruzilhadas e Mojuba! E Mojuba, e Mojuba! Seu Maraboe e Mojuba! Seu Tiriri, e Mojuba! Exu Yeludo, e Mojuba! A Pomba Girą e Mojuba!
      Rozniósł się ciężki zapach indiańskich kadzideł, gdyż pai-de-san-to, wznosząc stosowne modły do Oxala i Nossa Senhora, wziął try-bularz i przystąpił do okadzania.
      Atabaques przyspieszyły rytm, cavalos zajęli przestrzeń przed ołtarzem i już zaczynali poddawać się magicznemu działaniu pontos. Większość stanowiły kobiety i Amparo nie omieszkała wygłosić ironicznej uwagi na temat słabości swojej płci (jesteśmy wrażliwsze, prawda?")
      Wśród kobiet było kilka Europejek. Aglie wskazał nam blondynkę, niemieckiego psychologa, która od lat uczestniczyła w obrządkach. Próbowała wszystkiego, ale jeśli nie ma się predyspozycji, to na nic: nigdy nie osiągnęła transu. Tańczyła ze wzrokiem zagubionym w pustce, podczas gdy atabaques nie dawały chwili wytchnienia jej i naszym nerwom, a cierpki dym kadzideł wypełniał salę odurzając tancerzy i widzów, sprawiając, że wszyscy - a w każdym razie ja - czuli skurcz w żołądku. Ale zdarzało mi się to również w esco-las de samba w Rio, znałem więc psychagogiczne oddziaływanie muzyki i hałasu, identyczne jak to, któremu w sobotnie wieczory poddają się w dyskotekach nasi rozpaleni młodzieńcy. Niemka tańczyła z wytrzeszczonymi oczami, każdym histerycznym ruchem kończyn błagała o zapomnienie. Stopniowo inne córki świętego wpadały w ekstazę - odrzucały głowy do tyłu, miotały się, falowały, żeglowały po morzu niepamięci, ona zaś prawie płakała, spięta, wyprężona jak ktoś, kto rozpaczliwie pragnie osiągnąć orgazm, więc rzuca się i męczy, ale nie może rozładować humorów. Starała się wyzbyć samokontroli i w każdej chwili ją odzyskiwała, biedna Teutonka chora na dobrze nastrojone klawicymbały.
      Wybrani dokonywali w tym czasie swojego skoku w pustkę, spojrzenia mętniały, kończyny sztywniały, ruchy stawały się coraz bardziej automatyczne, ale nie przypadkowe, gdyż ujawniały naturę istoty, która nawiedziła tańczącego: niektórzy nabrali chorobliwego wyglądu, zwiesiwszy bezwładnie dłonie, wykonywali całymi rękami ruchy jak przy pływaniu, inni, skuleni, poruszali się powoli i cambo-nos okrywali ich białym płótnem, by chronić przed spojrzeniem tłumu tych, których dotknął duch doskonały...
      Niektórzy cavalos potrząsali gwałtownie ciałami, a ci w mocy pretos velhos wydawali z siebie głuche dźwięki - hum, hum, hum - poruszając się z ciałem pochylonym do przodu jak starzec, który wspiera się na kiju, wysuwając szczękę - i ich twarze stawały się wychudłe i bezzębne. Opętani przez cabados wydawali natomiast z siebie okrzyki przenikliwe i wojownicze - hiahau! - i cambonos spieszyli, by podtrzymać tych, którzy nie panowali nad gwałtownością daru.
      Bębny warczały, pontos wzbijały się w powietrzu gęstym od dymu. Trzymałem Amparo pod ramię; nagle rozchyliły się jej wargi, dłonie zaczęły się pocić, całe ciało drżeć.
      - Nie czuję się dobrze - oznajmiła - chciałabym wyjść. Aglie spostrzegł, co się stało, i pomógł mi wyprowadzić ją na zewnątrz. W wieczornym powietrzu wróciła do siebie.
      - Nic mi nie jest - zapewniła - musiałam coś zjeść. Na dodatek te zapachy i gorąco...
      - Nie - powiedział pai-de-santo, który wyszedł za nami. - To z powodu zdolności mediumicznych. Zareagowała pani właściwie na pontos, przyglądałem się.
      - Dość tego - wykrzyknęła Amparo i dorzuciła kilka słów w narzeczu, którego nie znałem. Zobaczyłem, że pai-de-santo zbladł - poszarzał, jak pisze się w powieściach przygodowych o blednięciu czarnoskórych. - Dość tego, mam mdłości, bo coś zjadłam... Błagam, zostawcie mnie, wracajcie na salę, muszę trochę odetchnąć. Wolę zostać sama, nie jestem kaleką.
      Zrobiliśmy tak, ale kiedy prosto z dworu wszedłem do środka, zapachy, bębny, wszechobecny zapach potu, który oblewał teraz wszystkie ciała, i samo zużyte powietrze podziałały na mnie jak łyk alkoholu na kogoś, kto po długiej abstynencji pierwszy raz sięga po kieliszek. Przesunąłem dłonią po czole i jakiś staruszek wsunął mi w rękę agogó, mały złocony instrument, rodzaj trójkąta z dzwoneczkami, w który uderzało się pręcikiem.
      - Wejdź na podium - poradził - zagraj, poczujesz się lepiej. W tej radzie zawarta była jakaś homeopatyczna wiedza. Uderzałem w agogó, starając się trzymać rytmu bębnów, i stopniowo zacząłem uczestniczyć w wydarzeniu, lecz uczestnicząc panowałem nad nim, ruchami stóp i całych nóg rozładowywałem napięcie, wyzwalałem się od tego, co mnie otaczało, prowokując to coś i kusząc. Później Aglie miał mi powiedzieć o różnicy między tym, który wie, a tym, który doświadcza.
      W miarę jak media wchodziły w trans, cambonos odprowadzali je pod ścianę, sadzali, podawali cygara i fajki. Wierni, którzy nie zaznali opętania, podbiegali i klękali u ich stóp, mówili im coś na ucho, wysłuchiwali rad, wchłaniali ich dobroczynny wpływ, rozładowywali się w wyznaniach, czerpali z tego ulgę. Niektórzy dawali oznaki początku transu, do czego cambonos zachęcali z umiarem, odprowadzając ich następnie w tłum, teraz bardziej odprężonych.
      W miejscu dla tancerzy poruszało się teraz wielu kandydatów do ekstazy. Niemka miotała się nienaturalnie, oczekując, że coś zacznie miotać nią - ale daremnie. Niektórzy byli w mocy Exu i robili miny wyrażające złośliwość, podstępność, przebiegłość, a ich ciałami miotały bezładne wstrząsy.
      W tym momencie zobaczyłem Amparo.
      Teraz wiem, że Chesed jest nie tylko sefirą łaski i miłosierdzia. Jak przypominał Diotallevi, jest również momentem ekspansji boskiej substancji, która rozszerza się do swoich nieskończonych peryferii. Jest troską żywych o zmarłych, ale ktoś musiał przecież powiedzieć, że jest również troską zmarłych o żywych.
      Stukając w agogó, nie śledziłem już tego, co dzieje się na sali, gdyż byłem skupiony na kontrolowaniu swoich ruchów i na poddawaniu się muzyce. Amparo musiała wrócić jakieś dziesięć minut temu i z pewnością odczuwała to samo co ja poprzednio. Ale nikt nie dał jej agogó i może nawet już by nie chciała. Wzywana przez głosy z głębi, wyzbyła się wszelkiej woli obrony.
      Zobaczyłem, że rzuca się nagle w sam środek tańca, zatrzymuje z twarzą nienaturalnie wzniesioną, z prawie całkowicie sztywnym karkiem, a następnie oddaje w zapamiętaniu lubieżnej sarabandzie, rękami wskazując, że składa ofiarę ze swojego ciała.
      - A Pomba Gira, a Pomba Gira! - wykrzyknęli niektórzy u-szczęśliwieni cudem, gdyż tego wieczoru diablica jeszcze się nie ujawniła. - O seu manto e de veludo, rebordado todo em ouro, o seu garfo e de p rata, muito grandę e seu tesouro... Pomba Giras das Al-mas, vem toma cho cho...
      Nie śmiałem interweniować. Być może przyspieszyłem rytm metalowej rózgi, by złączyć się cieleśnie z moją kobietą albo z duchem chtonicznym, którego w tym momencie uosabiała.
      Cambonos zajęli się nią, ubrali ją w strój rytualny, podtrzymywali, kiedy kończyła swój trans, krótki, ale intensywny. Odprowadzili ją, aby usiadła, była bowiem teraz zlana potem i z trudem oddychała. Odmówiła przyjęcia tych, którzy przychodzili żebrać o wróżby, i zaczęła płakać.
      Gira dobiegła końca, zszedłem z podium i podbiegłem do niej. Był już przy niej Aglie i masował jej delikatnie skronie.
      - Co za wstyd - powiedziała Amparo. - Nie mogę uwierzyć, nie chciałam, ale jak mogłam?
      - Zdarza się, zdarza - powtarzał łagodnie Aglie.
      - Ale nie ma w takim razie wyzwolenia - płakała Amparo. - Jestem nadal niewolnicą. Wynoś się - krzyknęła do mnie ze złością - jestem biedną, brudną Murzynką, dajcie mi pana, bo na to zasługuję!
      - Zdarza się to również blond Achajom - pocieszał ją Aglie. - Taka jest ludzka natura.
      Amparo poprosiła, żeby zaprowadzić ją do toalety. Obrządek kończył się. Jeszcze tylko Niemka tańczyła na środku sali, rzucając przy tym w stronę Amparo spojrzenia pełne zawiści. Ale poruszała się teraz z niechętnym uporem.
      Amparo wróciła po dziesięciu minutach, kiedy my żegnaliśmy się już z pai-de-santo, który cieszył się wspaniałym sukcesem naszego pierwszego spotkania ze światem zmarłych.
      Aglie prowadził samochód w ciszy późnej już nocy i kiedy stanął pod naszym domem, zaraz zaczął się żegnać. Amparo oznajmiła jednak, że woli wrócić do domu sama.
      - Może byś się przeszedł - powiedziała mi. - Wróć, kiedy będę już spała. Wybaczcie mi obaj, panowie. Już mówiłam, że musiałam coś zjeść. Wszystkie te dziewczyny coś zjadły i wypiły. Nienawidzę mojego kraju. Dobranoc.
      Aglie zrozumiał, że czuję się nieswojo, i zaproponował, byśmy usiedli w barze Copacabana, otwartym przez całą noc.
      Milczałem. Aglie poczekał, żebym zaczął sączyć trunek, a potem przerwał milczenie i zakłopotanie.
      - Rasa lub, jeśli pan woli, kultura, to część naszej podświadomości. Drugą część zamieszkują archetypowe symbole, takie same
      dla wszystkich ludzi i wszystkich epok. Dzisiejszego wieczoru nastrój, środowisko rozluźniły naszą czujność, doświadczył pan tego na sobie. Amparo odkryła, że orixds, które - wydawało się jej - usunęła ze swego serca, mieszkają jeszcze w jej brzuchu. Nie sądzę, żeby uznała to za fakt pozytywny. Słyszał pan, z jakim szacunkiem mówiłem o tych nadprzyrodzonych energiach wibrujących wokół nas w tym kraju. Proszę jednak nie sądzić, że z jakąś szczególną sympatią patrzę na praktyki opętania. Co innego być wtajemniczonym, a co innego mistykiem. Inicjacja, intuicyjne rozumienie tajemnic, których rozum nie potrafi objaśnić, to proces głębinowy, powolne przeobrażanie ciała i umysłu, mogące prowadzić do zyskania cnót wyższego rzędu, a nawet nieśmiertelności, ale jest to coś intymnego, sekretnego. Nie przejawia się na zewnątrz, jest wstydliwe, a nade wszystko składają się nań trzeźwość spojrzenia i dystans. Dlatego właśnie Władcy Świata są wtajemniczonymi, lecz nie pozwalają sobie na mistykę. Mistyk jest dla nich niewolnikiem, miejscem przejawiania się numinosum, przez niego można śledzić przejawy tajemnicy. Wtajemniczony zachęca mistyka, posługuje się nim jak telefonem, by nawiązać kontakt na odległość, jak chemik posługuje się papierkiem lakmusowym, by dowiedzieć się, że w danym miejscu działa jakaś substancja. Mistyk jest pożyteczny przez swą teatralność, obnaża się. Natomiast wtajemniczeni rozpoznają się tylko między sobą. Wtajemniczony kontroluje siły, którym mistyk się poddaje. W tym sensie nie ma żadnej różnicy między opętaniem cavalos a ekstazami świętej Teresy albo świętego Jana od Krzyża. Mistycyzm to niższa forma kontaktu z bóstwem. Wtajemniczenie to owoc długiej ascezy rozumu i serca. Mistycyzm jest zjawiskiem demokratycznym, jeśli nie demagogicznym, wtajemniczenie jest arystokratyczne.
      - Jest więc faktem umysłowym, nie zaś cielesnym?
      - W pewnym sensie tak. Pańska przyjaciółka Amparo strzeże zaciekle swojego umysłu, ale nie upilnowała ciała. Niedowiarek jest najsłabszy z nas.
      Było bardzo późno. Aglie wyjawił mi, że opuszcza Brazylię. Zostawił mi swój mediolański adres.
      Wróciłem do domu i zastałem Amparo śpiącą. Położyłem się w milczeniu przy niej, w ciemności, i przez całą noc nie zmrużyłem oka. Miałem uczucie, że leżę obok obcej osoby.
      Następnego ranka Amparo oznajmiła mi chłodno, że jedzie do Petropolis, żeby odwiedzić przyjaciółkę. Pożegnaliśmy się z uczuciem zakłopotania.
      Wyjechała z płócienną torbą i tomem ekonomii politycznej pod
      pachą. .
      Przez dwa miesiące nie dawała znaku życia, a i ja me zabiegałem o nawiązanie kontaktu. Potem napisała krótki, bardzo wymijający list. Wyjaśniła w nim, że potrzebuje jakiegoś czasu na przemyślenie wszystkiego. Nie odpowiedziałem.
      Nie było żadnej udręki, zazdrości, tęsknoty. Czułem się pusty, jasny, czysty i lśniący jak aluminiowy garnek.
      Spędziłem w Brazylii jeszcze rok, ale już ze świadomością, że siedzę na bagażach. Nie zobaczyłem więcej Agliego, nie spotkałem się z przyjaciółmi Amparo, całymi godzinami wylegiwałem się na plaży. Puszczałem latawce, które w Brazylii są niezwykle piękne.
      
5
      GEWURA
      
34
Beydelus, Demeymes, Adulex, Metecgayn, Atine, Ffex, Uquizuz, Gadix, Soi, Veni cito cum tuis spiritibus.
(Picatrix, Ms. Sloane 1305, 152 verso)

      Pęknięcie naczyń. Diotallevi często mówił nam o późnej kabalisty-ce Izaaka Lurii, w której gubiły się uporządkowane i elastyczne połączenia sefirot. Tworzenie - mawiał - to proces wdechu i wydechu, jakby Bóg dyszał niespokojnie, to coś przywodzącego na myśl miech.
      - Wielka Astma Boga - skomentował Belbo.
      - Sam spróbuj stworzyć coś z niczego. To udaje się najwyżej raz w życiu. Bóg chcąc stworzyć świat tak, jak wydmuchuje się szklaną bańkę, musi się skurczyć, a dopiero potem z sykiem przeciągłym i świetlistym wyemanować dziesięć sefirot.
      - Z sykiem czy światłem?
      - Bóg tchnął i stało się światło.
      - Mnogość środków.
      - Ale światła sefirot trzeba zebrać do zbiorników zdolnych wytrzymać ich blask. Naczynia mające przyjąć Keter, Chochmę i Binę oparły się jasności, ale w przypadku sefirot niższych, od Chesed po Jesod, światło i dech zostały wyemanowane za jednym razem i ze zbyt wielką siłą, i naczynia trzasnęły. Fragmenty światła rozproszyły się po świecie i z nich to powstała prostacka materia.
      Pęknięcie naczyń - ciągnął Diotallevi z troską - to poważna szkoda. Nie ma nic mniej zdolnego do życia niż świat, gdy okazuje się poronionym płodem. Od samego początku w kosmosie musi tkwić jakiś defekt, lecz nawet najmądrzejsi rabini nie zdołali tego wyjaśnić. Być może w chwili, kiedy Bóg robił wydech, w pierwotnym zbiorniku pozostało parę kropel oliwy, materialne residuum, reszimu, i Bóg się rozsmarował wraz z tą pozostałością. A może w którymś miejscu czekały już obłudnie w zasadzce owe skorupy, keli-pa, zasady burzenia.
      - Śliskie typy z tych kelipa - wtrącił Belbo - agenci demonicznego doktora Fu Manchu... A co dalej?
      - Dalej - wyjaśniał cierpliwie Diotallevi - w świetle Srogiego Sądu, Gewury, zwanej też Paszad albo przerażenie, sefiry, w której, według Izaaka Ślepego, ujawnia się Zło, skorupy zyskały byt rzeczywisty.
      - I są wśród nas - rzekł Belbo.
      - Rozejrzyj się tylko - dorzucił Diotallevi.
      - Ale czy można z nich wyjść?
      - Raczej w nie wchodzimy - odparł Diotallevi. - W skurczu cimcum wszystko emanuje z Boga. Nasz problem to wprowadzenie w życie tikkun, wtórej integracji z Adamem Kadmonem. Wówczas zrekonstruujemy wszystko w zrównoważonej strukturze parsufim, twarzy, czyli form, które zajmą miejsce sefirot. Wstępowanie dusz to jakby jedwabny sznur, który pozwala pobożnej intencji odnaleźć po omacku, w ciemnościach, drogę ku światłu. Tak w każdej chwili świat, ustawiając litery Tory, stara się odnaleźć naturalną formę, która wyzwoli go z odrażającego pomieszania.
      I tak czynię ja w środku nocy, teraz, zamknięty oto w nienaturalnym spokoju tych wzgórz. Ale tamtego wieczoru w peryskopie byłem jeszcze otulony lepką śliną skorup, które dostrzegałem wokół siebie, tych niewidzialnych ślimaków wtopionych w kryształowe baseny Conservatoire, wplątanych między barometry i zardzewiałe kółka zegarów trwających w tępej hibernacji. Myślałem o tym, że jeśli naprawdę doszło do pęknięcia naczyń, pierwsza rysa powstała być rnoże owego wieczoru w Rio, w trakcie obrządku, ale pęknięcie nastąpiło dopiero po moim powrocie od ojczyzny. Przebiegało powoli, nie rozległ się żaden huk, lecz zostaliśmy oblepieni szlamem prostackiej materii, w której podobne do robaków stworzenia otwierają się w procesie samorództwa.
      Wróciłem z Brazylii, nie wiedząc już, kim jestem. Zbliżałem się do trzydziestki. A w tym wieku mój ojciec był już ojcem, wiedział, kim jest i gdzie żyje.
      Przebywałem zbyt daleko od mojego kraju, kiedy dochodziło w nim do wielkich wydarzeń, żyłem w świecie brzemiennym w sprawy niewiarygodne, do którego wiadomości z Włoch docierały otulone w legendę. Niedługo przed opuszczeniem tamtej półkuli, kiedy na zakończenie pobytu zafundowałem sobie lot nad puszczą amazońską, wpadł mi w ręce lokalny dziennik, dostarczony do samolotu podczas postoju w Fortaleza. Na pierwszej stronicy królowało zdjęcie kogoś, kogo rozpoznałem, gdyż przez całe lata widziałem go sączącego białe wino u Piladego. Podpis głosił: O homem que matou Moro".
      Naturalnie, jak dowiedziałem się po powrocie do Mediolanu, nie on zabił Mora. On raczej, mając w ręku naładowany pistolet, strzeliłby sobie w łeb, by sprawdzić, czy działa. Był jako jedyny obecny, kiedy policja wtargnęła do mieszkania, gdzie ktoś ukrył pod łóżkiem trzy pistolety i dwie paczki ładunku wybuchowego. On sam, w stanie ekstazy, spoczywał natomiast na łóżku, gdyż był to w tej kawa-lerce jedyny mebel, jaki grupka niedobitków z sześćdziesiątego ósmego wzięła w dzierżawę od społeczeństwa, by zaspokajać potrzeby ciała. Gdyby pomieszczenie nie było ozdobione jedynie manifestem Inti Illimani, można by je nazwać garsonierą. Jeden z najemców był związany z pewną bojówką, a inni nie mogli sfinansować mu kryjówki. Wszyscy więc znaleźli się na rok pod kluczem.
      Bardzo niewiele rozumiałem z tego, czym były Włochy w ostatnich latach. Opuściłem kraj stojący u progu wielkich przemian, czując się prawie winowajcą, jako że umykałem w momencie zdawania rachunków. Kiedy wyjeżdżałem, umiałem rozpoznać ideologię każdego po brzmieniu głosu, krągłości zdań, po kanonicznych cytatach, jakich używał. Po powrocie nie wiedziałem nawet, kto z kim trzyma. Nie mówiło się już o rewolucji, lecz o Pragnieniu, jeśli ktoś uważał się za człowieka lewicy, cytował Nietzschego i Celine'a, czasopisma prawicowe sławiły rewolucję w trzecim świecie.
      Znowu bywałem u Piladego, ale czułem się tu obco. Pozostawał bilard, przychodzili mniej więcej ci sami malarze, ale zmieniła się fauna młodzieżowa. Dowiedziałem się, że niektórzy ze starych bywalców otworzyli szkoły medytacji transcendentalnej i restauracje makrobiotyczne. Spytałem, czy ktoś otworzył już jakiś namiot um-banda. Nie, może wyprzedziłem swoje czasy, nabyłem umiejętności nie znanych szerokim kręgom.
      Chcąc przypodobać się historycznej już grupce dawnych klientów, Pilade zostawił jeszcze stary model flippera, z tych, które robią wrażenie, jakby zostały skopiowane z Lichtensteina, i są masowo skupowane przez antykwariuszy. Ale obok stały, oblężone przez młodszych, maszyny z jaśniejącym ekranem, po którym przemykały chmarami jastrzębie na śrubki, kamikaze Przestrzeni Zewnętrznej albo wyskakiwała jak Filip z konopi i żaba, skrzecząc coś po japońsku. U Piladego rozbłyskiwały teraz złowrogie światła i być może przed ekranem z galaktyką pojawiali się także kurierzy Czerwonych Brygad, wykonując zadania werbunkowe. Ale z pewnością musieli porzucić flipper, gdyż nie dało się na nim grać, mając pistolet zatknięty za pasek.
      Zdałem sobie z tego sprawę, kiedy mój wzrok pobiegł za spojrzeniem Belba utkwionym w Lorenzy Pellegrini. Pojąłem w sposób niejasny to, co Belbo pojął z większą przenikliwością i co znalazłem w jednej z jego files. Nie wymienił Lorenzy, ale niewątpliwie chodziło o nią, bo tylko ona grała w ten szczególny sposób we flipper.
    
    Filename: flipper
    
    We flipper gra się nie tylko rękami, ale i wzgórkiem łonowym. Przy tej grze problem nie polega na tym, by zatrzymać kulkę, zanim wpadnie w otwór, ani by skierować ją na środek pola obrońcą, ale by zmusić ją do pozostawania na górze, gdzie najwięcej świetlistych strzelców, i odbijać od jednego do drugiego, aby wirowała, zbłąkana i oszalała, lecz według własnej woli. A trzeba to osiągnąć nie przez prztykanie w kulkę, lecz przekazując w sposób łagodny wibrację flipperowi, tak aby tego nie spostrzegł i nie pochylił się. Możesz to robić tylko wzgórkiem łonowym lub raczej ruchami bioder, przy czym wzgórek nie może napierać rytmicznie na flipper, ale przez cały czas pozostawać na progu orgazmu. A jeśli biodra poruszają się zgodnie z naturą, to nie tyle wzgórek łonowy, ile mięśnie pośladków prą do przodu, jednak z wdziękiem, by w momencie, kiedy impet przenosi się na wzgórek, był już wytłumiony jak w homeopatii, gdzie im więcej esencji dodasz do roztworu - jednocześnie substancja już rozpływa się w dolewanej bez ustanku wodzie, aż prawie całkowicie niknie - tym mocniejsze jest działanie medyczne, l oto jakiś infinitezymalny prąd przenosi się ze wzgórka na obudowę flippera i flipper oddaje się bez śladu nerwowości, kuleczka biega wbrew naturze, wbrew swojej bezwładności, wbrew prawu ciążenia i zasadom dynamiki, wbrew nawet przebiegłości konstruktora, który chciał narzucić jej ruchliwość, i upaja się vis movendi, pozostając w grze przez cały czas pamiętny, z zapamiętaniem. Ale musi to być wzgórek łonowy niewieści, by nie wciskać ciał jamistych między jelita a maszynę i by nie było pośrednictwa tkanki erekcyjnej, lecz tylko włosy, ścięgna, kości, tworzące całość dzięki obciągnięciu dżinsami, lecz tylko wysublimowany szał miłosny, jakaś szelmowska oziębłość, jakaś szczodra umiejętność przystosowania się do wrażliwości partnera, jakieś upodobanie do pobudzania jego żądzy bez doświadczania nadmiaru własnej: amazonka winna doprowadzać flipper do szaleństwa i z góry smakować fakt, że wkrótce go porzuci.
      Sądzę, że Belbo zakochał się w Lorenzy Pellegrini w tym momencie, kiedy spostrzegł, że mogłaby obiecać mu nieosiągalne szczęście. I chyba przez nią zaczął dostrzegać erotyczny charakter światów automatycznych, maszyny jako metafory kosmicznego ciała, a mechanicznej gry jako talizmatycznego wywoływania duchów. Narkotyzował się przecież Abulafią i być może już wtedy przeniknął go duch projektu Hermes. Z pewnością widział Wahadło. Lorenza Pellegrini, wskutek nie wiem jakiego krótkiego spięcia skojarzeń, była dla niego zapowiedzią Wahadła.
      W pierwszym okresie z trudem zadomawiałem się na nowo u Pila-dego. Stopniowo, ale nie co wieczór, w gąszczu obcych twarzy zacząłem dostrzegać swojskie oblicza niedobitków, aczkolwiek jak przez mgłę, bo przyszła pora, kiedy chcąc nie chcąc musieli zdjąć maski; ten został pracownikiem agencji reklamowej, tamten radcą skarbowym, inny sprzedawcą książek na raty - z tym że jeśli przedtem entuzjazmowali się dziełami Che Guevarry, teraz propagowali zielarstwo, buddyzm, astrologię. Zaczęli odrobinę seplenić, na ich głowach pojawiły się pasma siwych włosów, trzymali w dłoniach szklaneczki whisky i wydawało mi się przez chwilę, że jestem tym samym gołowąsem, co dziesięć lat wcześniej, kiedy sączyłem z namaszczeniem jedną kroplę na semestr.
      - Co porabiasz? Całkiem zniknąłeś z horyzontu - zagadnął jeden z nich.
      - Kim jesteście teraz? Ty?
      Spojrzał, jakby nie było mnie całe lata.
      - Powiedzmy, naczelnikiem wydziału kultury. Zbyt wiele dowcipów mnie ominęło.
      Postanowiłem wymyślić jakiś sposób zarabiania na życie. Zdałem sobie sprawę, że wiem mnóstwo rzeczy zupełnie ze sobą nie powiązanych, ale że dla ich powiązania wystarczy kilka wizyt w bibliotece. Kiedy wyjeżdżałem, trzeba było mieć jakąś teorię, i cierpiałem, gdyż nie miałem żadnej. Teraz wystarczały same wyobrażenia, wszyscy stali się na nie łasi, a tym lepiej, jeśli pochodziły z innych czasów. Odnosiło się to również do uniwersytetu, gdzie wpadłem, żeby się rozejrzeć, czy nie dałoby się tu zaczepić. W aulach panował spokój, studenci przesuwali się po korytarzach jak widma, pożyczając jedni drugim źle opracowane bibliografie. Co jak co, ale bibliografię z prawdziwego zdarzenia umiałem przygotować.
      Pewnego dnia któryś z dyplomantów, biorąc mnie za docenta (nauczyciele akademiccy byli teraz w tym samym wieku co studenci - albo na odwrót), spytał mnie, co właściwie napisał ten lord Chandos, o którym mówiło się na wykładzie w związku z cyklicznymi kryzysami w gospodarce.  Powiedziałem, że to postać z Hof-mannsthala, nie zaś ekonomista.
      Tego samego wieczoru byłem na spotkaniu starych znajomych i rozpoznałem jednego z nich, pracującego dla firmy wydawniczej. Podjął tę pracę, kiedy zrezygnowali z wydawania powieści francuskich kolaborantów, by skupić się na albańskich tekstach politycznych. Zorientowałem się, że nadal publikują rzeczy polityczne, ale zbliżone do rządowego punktu widzenia. Nie odżegnywali się też od dobrych pozycji filozoficznych.
      - Chodzi o klasyków - dodał.
      - A właśnie - przyszło mu nagle do głowy - przecież ty jesteś filozofem, więc...
      - Niestety nie.
      - Ale w swoim czasie należałeś do tych, którzy wiedzą wszystko. Opracowuję właśnie przekład tekstu mówiącego o kryzysie marksizmu i trafiłem na cytat z niejakiego Anzelma of Canterbury. Kto to taki? Nie znalazłem go nawet w słowniku pisarzy.
      Powiedziałem mu, że to Anzelm z Aosty, tyle że Anglicy nazywają go tak, bo oni niczego nie robią tak samo jak wszyscy.
      Spłynęło na mnie objawienie. Oto mój zawód. Postanowiłem założyć agencję dostarczającą informacji z zakresu kultury. Jako rodzaj przypisów do wszelkiej wiedzy. Zamiast włóczyć się po nocnych barach i burdelach, będę bywalcem księgarń, bibliotek, korytarzy uniwersyteckich instytutów. A potem siedziałbym sobie w biurze. z nogami na stole i whisky w kartonowym kubeczku, przyniesioną ze sklepiku na rogu. Ktoś dzwoni i mówi: Tłumaczę właśnie książkę i natknąłem się na niejakiego... na niejakich mutakallaminów. Nie mogę dojść z tym do ładu."
      Ty też nie masz pojęcia, o co chodzi, ale to nieważne, prosisz o dwa dni zwłoki. Kartkujesz katalog w bibliotece, częstujesz papierosem faceta z biura porad, trafiasz na trop. Wieczorem zapraszasz do baru asystenta z wydziału orientalistyki, stawiasz mu piwo, potem drugie, ten w chwili słabości podaje ci informację, której szukasz, i to za darmo. Potem już tylko dzwonisz do klienta: Mutakallamini to byli radykalni teologowie muzułmańscy w czasach Awicenny, powiadali, że świat był, by tak rzec, miazgą przypadków i zastygł w formę jedynie przez nagły i doraźny akt boskiej woli. Wystarczy, że Bóg popadnie na moment w roztargnienie, a świat rozpada się na kawałki. Czysta anarchia atomów, bez żadnego sensu. Wystarczy? Pracowałem nad tym trzy dni, pan ustala wynagrodzenie."
      Szczęście uśmiechnęło się do mnie, znalazłem dwa pokoiki z kuchnią w starym domu na peryferiach, który musiał być niegdyś fabryką z pomieszczeniami administracyjnymi w jednym skrzydle. Mieszkania, jakie z tego wykrojono, wychodziły na długi korytarz: znalazłem się między agencją nieruchomości i pracownią specjalisty od wypychania zwierząt (A. Salon - Taksidermista). Człowiek miał uczucie, że mieszka w amerykańskim drapaczu chmur z lat trzydziestych i gdybym miał tylko oszklone drzwi, czułbym się jak Marlowe. Wstawiłem tapczan do tylnego pokoju, a biuro urządziłem w pierwszym. Dwie półki przeznaczyłem na atlasy, encyklopedie, katalogi, które stopniowo kupowałem. W zasadzie powinienem pójść na kompromis ze swoim sumieniem i pisać również rozprawy dyplomowe dla zrozpaczonych studentów. Nie byłoby to trudne, wystarczyłoby przepisywać rozprawy z poprzedniego dziesięciolecia. A poza tym zaprzyjaźnieni wydawcy zaczną przysyłać mi do czytania rękopisy i zagraniczne książki, naturalnie najbardziej niewdzięczne i za nader umiarkowane wynagrodzenie.
      Gromadziłem doświadczenia, pojęcia i niczego nie wyrzucałem. Wszystko znajdowało swoje miejsce w kartotece. Nie myślałem o kartotece komputerowej (komputery dopiero wchodziły w powszechne użycie i Belbo był pionierem w tej dziedzinie), posługiwałem się sposobami rękodzielniczymi, ale na kartonikach z cienkiej tektury prowadziłem coś w rodzaju pamięci, w której krzyżowały się odnośniki. Kant... mgławica... Łapiące, Kant... Królewiec... siedem mostów w Królewcu... twierdzenia topologiczne... Trochę tak jak z tą grą, w której trzeba przez kojarzenie pojęć w pięciu posunięciach dojść od serdelka do Platona. Zobaczmy: serdelek-świnia-szczecina-pędzel-manieryzm-Idea-Platon. Nic trudnego. Nawet najbardziej zakalcowaty rękopis pozwoli zyskać dwadzieścia fiszek do mojego łańcuszka świętego Antoniego. Kryterium było rygorystyczne i, jak mi się zdaje, takim samym posługiwano się w tajnych służbach: nie ma informacji lepszych i gorszych, siła polega na tym, żeby wszystkie je umieścić w kartotece, a następnie tropić skojarzenia. Istnieją zawsze, wystarczy nie lenić się, tylko szukać.
      Po mniej więcej dwóch latach pracy byłem zadowolony z samego siebie. Bawiłem się. W tym czasie poznałem Lię.
      
      
35
Kto spyta, wiedz, że jestem Lija;
Tu się krzątają palce moje skore,
w mych pięknych rękach wianuszek się zwija."
(Dante Alighieri, Boska Komedia, przeł. Edward Porębowicz. Warszawa, PIW, 1978; Czyściec, XXVII, 100-102)

      Lia. Nie wierzę, bym ją jeszcze zobaczył, ale moglem nie spotkać jej nigdy. Chciałbym, żeby tu była, żeby trzymała mnie za rękę, kiedy rekonstruuję etapy mojej klęski. Bo mi ją zapowiedziała. Ale musi pozostać poza tą historią, ona i dziecko. Mam nadzieję, że opóźnią powrót, że przybędą już po wszystkim, bo wszystko przecież dobiega końca.
      Szesnasty lipca osiemdziesiątego pierwszego roku. Mediolan wyludniał się, czytelnia podręczna w bibliotece była prawie pusta.
      - Przepraszam, ale tom 109 miałam wziąć ja.
      - Czemu więc zostawiła go pani na półce?
      - Podeszłam do stolika, żeby sprawdzić notatkę.
      - To jeszcze nie powód.
      Bezczelnie poszła do stolika z książką pod pachą. Usiadłem naprzeciwko i próbowałem zajrzeć jej w oczy.
      - Jak pani czyta, przecież to nie jest braille'em? - spytałem. Podniosła głowę i naprawdę nie wiedziałem, czy to twarz, czy kark.
      - Co? - spytała. - Aha, widzę doskonale przez włosy. Ale mówiąc to odgarnęła je; miała zielone oczy.
      - Ma pani zielone oczy.
      - Chyba tak. Dlaczego? To źle?
      - Proszę sobie wyobrazić! Bywały już takie zielonookie. Tak się zaczęło.
      - Jedz, jesteś chudy jak szczapa - powiedziała przy kolacji.
      O północy siedzieliśmy jeszcze w greckiej restauracji nie opodal Piladego; świeca osadzona w szyjce butelki prawie się stopiła, a my opowiadaliśmy sobie o wszystkim. Uprawialiśmy bardzo podobne zawody i ona właśnie przeglądała hasła w encyklopedii.
      Miałem uczucie, że powinienem jej coś powiedzieć. O pół do pierwszej odgarnęła grzywkę, żeby lepiej mi się przyjrzeć, a ja
      wycelowałem w nią palcem wskazującym, unosząc prosto w górę kciuk, i oznajmiłem:
      - Pim! Strzał w dziesiątkę.
      - Dziwne. Dla mnie też.
      W ten sposób staliśmy się jednym ciałem i od tego wieczoru byłem dla niej Pimem.
      Nie mogliśmy pozwolić sobie na nowe mieszkanie, spałem u niej, a ona zostawała często w moim biurze albo ruszała na polowanie, gdyż była lepszym ode mnie tropicielem i umiała podsunąć mi cenne skojarzenia.
      - Zdaje się, że mamy prawie pustą fiszkę dotyczącą różokrzyżo-wców - zauważyła.
      - Muszę kiedyś do niej wrócić, to notatki z Brazylii...
      - Dobrze, wpisz odgałęzienie do Yeatsa.
      - Co tu ma do rzeczy Yeats?
      - Owszem, ma. Czytam właśnie, że był członkiem stowarzyszenia różokrzyżowców, które nazywało się Gwiazda Zaranna.
      - Co ja bym bez ciebie zrobił?
      Znowu zacząłem chodzić do Piladego, gdyż było to miejsce ubijania interesów, spotykałem tam klientów.
      Pewnego wieczoru zobaczyłem Belba (w poprzednich latach musiał przychodzić tu rzadko, a później wrócił do starego nawyku, kiedy poznał Lorenzę Pellegrini). Zawsze taki sam, może trochę bardziej szpakowaty, odrobinę chudszy, ale nie za wiele.
      Spotkanie było serdeczne, oczywiście w granicach, jakie wyznaczała jego natura. Kilka żartów o dawnych czasach, parę powściągliwych uwag na temat ostatniego wydarzenia, w które obaj byliśmy zamieszani, oraz jego epistolarnych następstw. Komisarz De Ange-lis nie dał już znaku życia. Być może więc sprawa jest zamknięta.
      Kiedy powiedziałem mu o swojej pracy, okazał zainteresowanie.
      - W gruncie rzeczy to byłoby zajęcie dla mnie, być Samem Spa-de'em kultury, dwadzieścia dolarów dziennie plus koszta.
      - Ale nie przychodzą do mnie tajemnicze i fascynujące kobiety i nikt mi nie opowiada o sokole maltańskim.
      - Nigdy nie wiadomo. To zabawne.
      - Zabawne? - spytałem. I przytoczyłem jego słowa: - To jedyna rzecz, jaką moim zdaniem umiem robić dobrze.
      - Good for you - odparł.
      Spotkaliśmy się jeszcze wiele razy, opowiedziałem mu o swoich przeżyciach brazylijskich, ale widziałem, że jest ciągle jakiś roztargniony, bardziej niż zwykle. Kiedy nie było Lorenzy Pellegrini, siedział ze wzrokiem utkwionym w drzwiach, kiedy była, nerwowo zerkał w stronę baru i śledził wszystkie jej ruchy. Pewnego wieczoru, tuż przed zamknięciem, powiedział, patrząc w drugą stronę:
      - Proszę posłuchać, może się okazać, że jest nam pan potrzebny, ale nie do udzielenia doraźnej konsultacji. Czy mógłby poświęcić mi pan, powiedzmy w tym tygodniu, któreś popołudnie?
      - Nie widzę przeszkód. O co chodzi?
      - Pewne zakłady metalurgiczne powierzyły nam książkę o metalach. Chodzi przede wszystkim o obrazki. Pozycja popularna, ale i poważna. Domyśla się pan, w czym rzecz. Metale w historii ludzkości od wieku żelaza do stopów stosowanych w astronautyce. Potrzebujemy kogoś, kto przeszedłby się po bibliotekach i archiwach i wyszukał piękne ilustracje, stare miniatury, ryciny z dziewiętnastowiecznych dzieł, bo ja wiem, o odlewach albo piorunochronach.
      - Dobrze, wpadnę jutro. Podeszła Lorenza Pellegrini.
      - Odwieziesz mnie do domu?
      - Dlaczego dzisiaj ja?
      - Bo jesteś mężczyzną mojego życia.
      Zarumienił się, jak to mu się zdarzało, odwracając jeszcze bardziej głowę. Powiedział:
      - Mamy świadka.
      I zwracając się do mnie:
      - Jestem mężczyzną jej życia. Lorenza.
      - Cześć.
      - Cześć.
      Wstał i szepnął jej coś do ucha.
      - Co to ma za związek? - zdziwiła się. - Spytałam, czy odwieziesz mnie do domu.
      - Aha - rzekł. - Przepraszam pana, Casaubon, będę taksówkarzem dla kobiety nie wiadomo czyjego życia.
      - Głuptasie - powiedziała czule i pocałowała go w policzek.
      
36
Proszę pozwolić, że udzielę rady memu przyszłemu lub obecnemu czytelnikowi, jeśli okaże się prawdziwym me-lancholikiem: nie powinien czytać o symptomach i prognostykach w dalszej części książki, by nie popadł w zatrwożenie i by nie wynikło dlań więcej zła niż dobra, kiedy zastosuje do siebie to, co przeczyta... jak czyni większość melancholików.
(R. Burton, Anatomy of Melancholy, Oxford, 1621. Wstęp)

      Nie ulegało wątpliwości, że Belbo był w jakiś sposób związany z Lorenza Pellegrini. Nie wiedziałem, jak mocno i od kiedy. Nawet fi-les Abulafii nie pomogły mi odtworzyć tej historii.
      Jest na przykład nie oznaczona datą file mówiąca o kolacji z doktorem Wagnerem. Belbo znał doktora Wagnera jeszcze przed moim wyjazdem i miał podtrzymywać tę znajomość także po tym, jak zacząłem współpracować z Garamondem, więc ja też się do niego zbliżyłem. A zatem ta kolacja mogła poprzedzać wieczór, o którym piszę, albo po nim następować. Jeśli poprzedzała, pojmuję zażenowanie Belba, jego stateczną rozpacz.
      Doktor Wagner - Austriak od lat mieszkający w Paryżu, stąd wymowa Vagnere, zalecana każdemu, kto chciał pochwalić się zażyłością z tym uczonym - od mniej więcej dziesięciu lat był regularnie zapraszany do Mediolanu przez dwie grupy rewolucyjne wywodzące się z okresu bezpośrednio po sześćdziesiątym ósmym. Wyrywały go sobie i oczywiście każda z nich podawała radykalnie odmienną wersję jego myśli. Nigdy nie byłem w stanie pojąć, dlaczego ten człowiek zgodził się na to, by sponsorowały go ugrupowania pozaparlamentarne. Teorie Wagnera były wyprane z barw, jeśli można tak rzec, i gdyby tylko chciał, mógłby być zapraszany przez uniwersytety, kliniki, akademie. Myślę, że przyjmował te zaproszenia, a nie inne, gdyż był w gruncie rzeczy epikurejczykiem i zależało mu na książęcym geście przy zwrocie kosztów. Osoby prywatne potrafią zgromadzić więcej pieniędzy niż instytucje, a dla doktora Wagnera oznaczało to podróż pierwszą klasą, luksusowy hotel, plus rachunki za wykłady i seminaria, obliczane według taryfikatora, który stosował jako terapeuta.
      Dlaczego właściwie te dwie grupy znalazły źródło inspiracji ideologicznej w teoriach Wagnera, to całkiem inna sprawa. Ale w tamtych latach psychoanaliza Wagnera wydawała się wystarczająco destruktywna, kontrowersyjna, nastawiona na kwestię libido, by dać teoretyczny zapłon dla działalności rewolucyjnej.
      Okazało się, że jest niestrawna dla robotników, i być może właśnie dlatego w pewnym momencie dwie grupy musiały wybierać między robotnikami a Wagnerem i wybrały Wagnera. Wypracowano koncepcję, że nowym podmiotem rewolucyjnym będzie nie proletariat, lecz zboczeńcy seksualni.
      - Zamiast doprowadzać do zboczenia proletariuszy, lepiej spro-letaryzować zboczeńców, i jest to łatwiejsze, jeśli weźmie się pod uwagę ceny doktora Wagnera - powiedział mi pewnego dnia Bel-bo.
      Rewolucja Wagnerowców była z pewnością najkosztowniejszą rewolucją w dziejach świata.
      Garamond, sfinansowany przez jeden z instytutów psychologii, przetłumaczył zbiór drobniejszych esejów Wagnera, bardzo specjalistycznych, ale już nieosiągalnych, a więc pożądanych przez wiernych wyznawców. Wagner przybył do Mediolanu na prezentację książki i w tych okolicznościach zaczęła się jego znajomość z Bel-bem.
      
      Filename: doktor Wagner
      
    Demoniczny doktor Wagner Odcinek dwudziesty szósty
    Kto w ten szary poranek...
    Podczas dyskusji wystąpiłem z zastrzeżeniem. Satarriczny starzec był tym z pewnością poirytowany, ale nie dał tego po sobie poznać. Odpowiedział nawet tak, jakby chciał mnie oczarować.
    Robił wrażenie Charlusa i Jupiena, pszczoły i kwiatka. Geniusz nie potrafi znieść tego, że nie jest kochany, i natychmiast musi oczarować każdego, kto jest odmiennego zdania, by ten go pokochał. Udało mu się, pokochałem go.
    Chyba mi jednak nie wybaczył, gdyż w wieczór rozwodu wymierzył mi śmiertelny cios. Nie wiedząc o tym, instynktownie: poświadomie próbował mnie oczarować i podświadomie postanowił mnie ukarać. Za cenę deontologii dokonał gratis mojej psychoanalizy. Podświadomość kąsa nawet swoich strażników.
    Historia markiza de Lantenaca z Roku 93. Okręt Wandejczyków znajduje się w czasie sztormu na pełnym morzu nie opodal wybrzeży bre-tońskich, w pewnym momencie któreś z dział wyrywa się z łożyska, a ponieważ okrętem miota na wszystkie strony, działo rusza w szaleńczy tan po pokładzie: ogromna bestia grozi rozwaleniem jednej lub drugiej burty. Jeden z kanonierów (niestety ten, przez którego niedbalstwo działo nie zostało należycie umocowane), okazując niezrównaną odwagę, z łańcuchem w dłoni rzuca się pod bestie, która prawie go miażdży, i zatrzymuje ją, unieruchamia, wlecze do łożyska. Straszliwy Lantenac uroczyście zwołuje załogę na pokład, chwali śmiałka, zdejmuje ze swojej szyi wysokie odznaczenie, dekoruje go nim, bierze w ramiona, a załoga wrzeszczy wniebogłosy hura!
    Następnie Lantenac, twardy jak diament, przypomina, że właśnie odznaczony ponosi odpowiedzialność za całe wydarzenie, i każe go rozstrzelać.
    Wspaniały Lantenac, cnotliwy, sprawiedliwy, bez skazy! Tak samo zrobił ze mną doktor Wagner, zaszczycił swoją przyjaźnią, a potem zabił odsłaniając mi prawdę.
    i zabił, odsłaniając, czego naprawdę pragnę i ujawnił, czego, pragnąc, lękałem się.
    Historia zaczyna się od życia barowego. Potrzeba zakochania się.
    Czasem czujesz, że coś się stanie, zakochujesz się nie dlatego, że się zakochujesz, zakochujesz się, ponieważ w danym momencie miałeś rozpaczliwą potrzebę zakochania się. W okresach, kiedy czujesz potrzebę zakochania się, winieneś baczyć, którędy stąpasz: zupełnie jak po wypiciu jednego z tych wywarów, co sprawiają, że zakochujesz się w pierwszej spotkanej istocie. Może to być dziobak.
    Dlaczego odczuwałem taką potrzebę właśnie w momencie, kiedy przestałem pić? Związek między wątrobą a sercem. Nowa miłość to dobry powód, żeby znowu zacząć pić. Jest z kim ruszyć na wędrówkę po barach. Poczuć się dobrze.
    Wędrówka po knajpach jest krótka i ukradkowa. Pozwala ci na długie i pełne słodyczy oczekiwanie przez cały dzień, aż będziesz mógł pójść i skryć się w półcieniu, zapaść w skórzany fotel, o szóstej po południu jest pusto, plugawa klientela zjawi się wieczorem, kiedy zaczną się występy pianisty. Wybrać późnym popołudniem pusty i dwuznaczny bar amerykański, kelner przychodzi dopiero po trzecim wezwaniu i niesie już gotowe kolejne martini.
    Najważniejsza rzecz to martini. Nie whisky, lecz martini. Płyn jest biały, unieś kieliszek, zobaczysz, jaki oleisty. Różnica między patrzeniem na ukochaną kobietę przez koktajl martini w trójkątnym, zbyt małym kieliszku, a patrzeniem na nią przez martini z ginem on the rocks, przez szklaneczkę; jej twarz ulega kubistycznemu rozbiciu w przezroczystych kostkach lodu, a efekt zdwojony uzyskacie, jeśli zbliżycie swoje szklaneczki i oprzecie czoła o chłodne szkło, tak by miedzy waszymi czołami znalazły się szklaneczki - z kieliszkiem to niemożliwe.
    Krótka pora knajpy. Potem będziesz czekał z drżeniem na następny wieczór. Nie istnieje okup za poczucie bezpieczeństwa.
    Kto zakochuje się barowo, nie potrzebuje kobiety wyłącznie dla siebie. Ktoś wypożycza was tylko jedno drugiemu.
    Jego wizerunek. Zostawiał wam dużo swobody, wiecznie był w rozjazdach. Podejrzana szczodrość, mogłem telefonować nawet o północy, on był, ciebie nie było, odpowiadał, że nie ma cię w domu, ale skoro już dzwonisz, może wiesz przypadkiem, gdzie się zapodziała. Jedyne chwile zazdrości. Ale w ten sam sposób odbierałem Cecylię saksofoniście. Kochać albo sądzić, że się kocha - jako wieczny kapłan odwiecznej wendety.
    Skomplikowały się sprawy z Sandrą; uświadomiła sobie, że tym razem wpadłem naprawdę, żyjemy w ciągłym napięciu. Powinniśmy się rozstać? No więc rozstańmy się. Nie, poczekaj, pomówmy. Nie, tak nie może dłużej trwać. W sumie problemem była Sandrą.
    Kiedy ruszasz w wędrówkę po knajpach, dramat namiętności polega nie na tym, z kim wędrujesz, ale z kim się rozchodzisz.
    W tym czasie wypada kolacja z doktorem Wagnerem. Podczas wykładu podał tylko pewnemu prowokatorowi definicję psychoanalizy: La psy-chanalise? C'est qu'entre l'homme et la femme... chers amis... ca ne co/te pas."
    Dyskutowano o małżeństwie, o rozwodzie jako złudzeniu Prawa. Pochłonięty moimi problemami, z żarliwością uczestniczyłem w rozmowie. Daliśmy się wciągnąć w igraszki dialektyczne, my mówiliśmy, a Wagner milczał, zapomnieliśmy, że mamy wśród nas wyrocznię. Miał minę pogrążonego w myślach
    miał minę milczka
    miał minę melancholika, którego to nie obchodzi
    i z tą miną człowieka, który odbiega od tematu, Wagner oznajmił (próbuję przypomnieć sobie dokładnie jego słowa, wyryły mi się przecież w pamięci, niemożliwe, bym sam siebie oszukał): W całym moim życiu zawodowym nie miałem nigdy pacjenta cierpiącego na nerwicę przez swój rozwód. Powodem złego samopoczucia był zawsze rozwód Tamtego."
    Doktor Wagner nawet wymawiał słowo Tamten przez duże T". Faktem jest, że podskoczyłem jak ukąszony przez żmiję.
    wicehrabia podskoczył, jakby ukąsiła go żmija lodowaty pot wystąpił mu na czoło
    baron przyglądał mu się przez kłęby dymu snujące się leniwie z jego delikatnych rosyjskich papierosów
    - Chce pan powiedzieć - spytałem - że kryzys następuje nie ze względu na rozwód z własnym partnerem, ale ze względu na możliwość lub niemożliwość rozwodu tej trzeciej osoby, sprawcy kryzysu małżeństwa, którego jest się uczestnikiem?
    Wagner przyjrzał mi się z zakłopotaniem laika, który po raz pierwszy spotyka się z osobą niezrównoważoną psychicznie. Spytał, co mam na myśli.
    Prawdę mówiąc, cokolwiek chciałem powiedzieć, powiedziałem to niezdarnie. Spróbowałem osiągnąć większą precyzję rozumowania. Wziąłem ze stołu łyżkę i położyłem ją obok widelca.
    - Tutaj jestem ja, Widelec, ożeniony z nią, Łyżką. A tu mamy drugie małżeństwo, Łyżeczki z Nożem lub Mackie Majchrem. Teraz mnie, Widelcowi, wydaje się, że cierpię, gdyż muszę opuścić moją Łyżkę, ale nie chciałbym, kocham Łyżeczkę, ale chcę, żeby pozostała ze swoim Nożem. Jednak w gruncie rzeczy powiada mi pan, doktorze Wagner, czuję się źle, gdyż Łyżeczka nie rozstaje się z Nożem. Czy tak?
    Wagner odpowiedział innemu współbiesiadnikowi, który niczego podobnego nie twierdził.
    - Czyż nie powiedział pan tego? Stwierdził pan przecież, że nigdy nie spotkał nikogo znerwicowanego z powodu swojego rozwodu, ale zawsze z powodu rozwodu tego innego.
    - Być może, nie pamiętam - oznajmił wówczas niechętnie Wagner.
    - A skoro tak, czy nie miał pan na myśli tego, co ja zrozumiałem?
    Wagner milczał przez kilka minut.
    Kiedy biesiadnicy czekali, nawet nie przełykając, Wagner skinął, żeby nalano mu wina, przyjrzał się uważnie płynowi pod światło i wreszcie przemówił:
    - Skoro tak to pan zrozumiał, to dlatego, że tak właśnie chciał pan to zrozumieć.
    Potem odwróci) się w inną stronę, oznajmił, że robi się gorąco, wspomniał o pewnej arii z opery lirycznej, poruszając bułeczką jakby dyrygowat daleką orkiestrą, ziewnął, skupił się na ciastku z kremem, a w końcu, po kolejnym ataku mutyzmu, poprosił, żeby odwieziono go do hotelu.
    Pozostali spojrzeli na mnie jak na koguś, Kto zrujnował sympozjum, na którym mogły paść Słowa ostateczne.
    Prawdę mówiąc, to ja usłyszałem, jak przemawia prawda.
    Zadzwoniłem do ciebie. Byłaś w domu, z Tamtym. Spędziłem bezsenną noc. Wszystko stało się jasne: nie mogłem znieść, że jesteś przy nim. Sandra nie miała tu nic do rzeczy.
    Nastąpiło sześć dramatycznych miesięcy, kiedy nie dawałem ci chwili spokoju, czułaś na karku mój oddech, chciałem zniszczyć twoje małżeństwo, wmawiając ci, że chcę cię wyłącznie dla siebie i że nienawidzisz Tamtego. Zaczęłaś się z nim kłócić, on zaś stał się wymagający, zazdrosny, nie wychodził wieczorami, kiedy był w podróży, dzwonił dwa razy dziennie, a nawet w środku nocy. Pewnego wieczoru spoliczkował cię. Zażądałaś ode mnie pieniędzy, bo chciałaś uciec, wyjechałaś w góry z przyjaciółmi, nie zostawiając mi adresu. Tamten telefonował do mnie rozpaczliwie, pytając, czy nie wiem, gdzie jesteś, a ja nie wiedziałem, i chyba wyglądało to na kłamstwo, bo powiedziałaś, że rzucasz go dla mnie.
    Kiedy wróciłaś, oznajmiłaś promiennie, że napisałaś do niego pożegnalny list. W tym punkcie zadałem sobie pytanie, do czego dojdzie między mną a Sandra, ale nie zdążyłem nawet się zatrwożyć. Oznajmiłaś, że poznałaś kogoś z blizną na policzku i bardzo cygańskim mieszkaniem. Zostaniesz z nim. Już mnie nie kochasz? - Przeciwnie, jesteś jedynym mężczyzną w moim życiu, ale po tym wszystkim, co się zdarzyło, czuję potrzebę przeżycia tego doświadczenia, nie bądź dziecinny, spróbuj mnie zrozumieć, w gruncie rzeczy rzuciłam męża dla ciebie, niech każdy żyje po swojemu."
    - Po swojemu? Masz na myśli to, że odchodzisz z innym.
    - Jesteś intelektualistą, w dodatku lewicowym, nie zachowuj się więc jak mafioso. Do zobaczenia.
    Wszystko zawdzięczam doktorowi Wagnerowi.
      
37
Kto rozmyśla nad czterema rzeczami, lepiej byłoby dla niego, żeby się nigdy nie narodził: nad tym, co jest nad, co jest pod, co jest przed i co jest po.
(Talmud, Hagigah 2.1)

      Stawiłem się w Garamondzie właśnie tego ranka, kiedy instalowali Abulafię, podczas gdy Belbo i Diotallevi zatracali się w diatrybie na cześć imion Boga, a Gudrun podejrzliwie przyglądała się mężczyznom, którzy ten nowy i niepokojący byt wciskali między stosy coraz bardziej zakurzonych maszynopisów.
      - Niech pan siada, Casaubon, tutaj są projekty do naszej historii metali.
      Zostaliśmy we dwóch i Belbo pokazał mi spis treści, szkice rozdziałów, schematy paginacji. Miałem przeczytać tekst i dobrać ilustracje. Wymieniłem kilka mediolańskich bibliotek, które uważałem za dobrze zaopatrzone.
      - To nie wystarczy - stwierdził Belbo. - Trzeba będzie zajrzeć jeszcze w inne miejsca. Na przykład w Muzeum Nauki w Monachium jest wspaniała fototeka. W Paryżu mamy Conservatoire des Arts et Metiers. Chciałbym tam zajrzeć sam, ale boję się, że nie będę miał czasu.
      - Jest takie niezwykłe?
      - Niepokojące. Tryumf maszyny w gotyckim kościele... - Zawahał się, ułożył jakieś kartki poniewierające się po biurku. Potem dodał głosem takim, jakby bał się nadać zbyt wielką wagę swojej informacji: - Mają tam Wahadło.
      - Co za wahadło?
      - Wahadło. Nazywa się wahadłem Foucaulta.
      Opisał mi Wahadło tak, jak zobaczyłem je w sobotę - a może w sobotę ujrzałem je właśnie dlatego takim, że Belbo przygotował mnie do tego widoku. Wtedy jednak nie okazałem chyba zbyt wielkiego entuzjazmu, bo Belbo spojrzał na mnie jak na człowieka, który, patrząc na wnętrze Kaplicy Sykstyńskiej, pyta, czy to wszystko.
      - Panuje tam atmosfera kościoła, ale zapewniam, że wrażenie jest niezwykłe. Proszę pomyśleć, wszystko wokół nas dokądś pędzi i tylko tam w górze tkwi jedyny punkt stały we wszechświecie... Dla niedowiarka to okazja powrotu do Boga, i to bez podważania swojego niedowiarstwa, gdyż chodzi o Biegun Nicości. Widzi pan, dla osób z mojej generacji, która nałykała się rozczarowań na śniadanie i kolację, może to być kojące.
      - Moja generacja skonsumowała więcej rozczarowań.
      - To zarozumialstwo. Nie, dla was był to tylko etap, śpiewaliście karmoniolę, a potem znaleźliście się w Wandei. To szybko minie. Z nami było inaczej. Najpierw faszyzm, nawet jeśli przeżywaliśmy go jako dzieci, a więc jak powieść przygodową - nieśmiertelne przeznaczenie było punktem stałym. Następnym punktem stałym był ruch oporu, zwłaszcza dla tych, którzy, jak ja, przyglądali mu się z zewnątrz i uczynili z niego rytuał życia, powrót wiosny, ekwi-nokcjum czy też solstycjum, zawsze mi się to myli... Potem dla jednych Bóg, dla innych klasa robotnicza, a dla wielu i jedno, i drugie. Dla intelektualisty pocieszająca była myśl, że istnieje robotnik, piękny, czysty, mocny, gotów przystąpić do przebudowy świata. A jeszcze potem, sami byliście tego świadkami, robotnik pozostał, ale klasa zniknęła. Zabili ją pewnie na Węgrzech. I zjawiliście się wy. Dla was było to pewnie naturalne, zapanował nastrój święta. Dla ludzi w moim wieku przyszła pora zdawania rachunków, wyrzutów sumienia, skruchy, odrodzenia duchowego. Nam się nie powiodło, ale oto wy przynosicie entuzjazm, śmiałość, samokrytykę. Dla nas, którzy mieliśmy wtedy trzydzieści pięć albo czterdzieści lat, była to nadzieja, upokarzająca, ale nadzieja. Na nowo staliśmy się jak wy, płacąc jednak za to określoną cenę: wszystko musieliśmy zaczynać od nowa. Nie nosiliśmy już krawatów, zrzuciliśmy trench coat, a kupiliśmy sobie używane kurtki, ten i ów porzucił nawet pracę, żeby nie służyć burżujom...
      Zapalił papierosa i udał, że udaje urazę, by dzięki temu wybaczono mu wylewność.
      - I cofnęliście się na wszystkich frontach. My z naszymi pokutniczymi pielgrzymkami do katakumb przy via Ardeatina odmawialiśmy wymyślania haseł reklamowych dla coca-coli, gdyż byliśmy anty-faszystami. Zadowalaliśmy się nędznymi zarobkami u Garamonda, gdyż przynajmniej książka jest demokratyczna. A wy teraz, żeby zemścić się na burżujach, których nie zdołaliście zaprowadzić na szubienicę, sprzedajecie im wideokasety i tygodniki dla fanów rocka, ogłupiacie ich zenem i sztuką obchodzenia się z motocyklem. Ustawiliście nas za cenę podpisania się pod waszą wersją myśli Mao i za te pieniądze poszliście kupić sobie petardy na święto nowej kreatywności. Bez cienia wstydu. My wstydziliśmy się przez całe życie.
      Oszukaliście nas, nie było w was ani krzty czystości, to wszystko okazało się młodzieńczym trądzikiem. Przez was poczuliśmy się jak robaki, gdyż nie mieliśmy dość odwagi, by z otwartą przyłbicą stawić czoło boliwijskiej żandarmerii, a potem strzelaliście w plecy nieszczęśnikom, którzy przechodzili akurat ulicą. Dziesięć lat temu zdarzało się nam kłamać, żeby wyciągnąć któregoś z was z więzienia, wy zaś kłamaliście, żeby posyłać do więzienia waszych przyjaciół. Dlatego podoba mi się tamto urządzenie: jest głupie, w nic nie wierzy, nie narzuca mi wiary, robi, co mu każę, ja głupi i ono głupie... lub on. To uczciwa relacja.
      - Ja...
      - Pan jest niewinny, Casaubon. Uciekł pan, zamiast rzucać kamieniami, skończył studia, nie strzelał. A jednak kilka lat temu czułem się szantażowany także przez pana. Proszę jednak przyjąć do wiadomości, że nie było w tym nic osobistego. Cykle pokoleń. A kiedy zobaczyłem w zeszłym roku Wahadło, zrozumiałem wszystko.
      - Co wszystko?
      - Prawie wszystko. Widzi pan, Casaubon, nawet Wahadło jest fałszywym prorokiem. Człowiek patrzy na nie, sądzi, że to jedyny punkt stały w kosmosie, lecz przecież jeśli odczepi się je od sklepienia Conservatoire i powiesi w burdelu, też będzie funkcjonowało. Są jeszcze inne wahadła, jedno w Nowym Jorku w gmachu ONZ, jedno w San Francisco w Muzeum Nauki i kto wie, ile jeszcze innych. Wahadło Foucaulta jest niezmienne, tylko ziemia obraca się bez względu na to, w jakim miejscu je zawiesić. Każdy punkt wszechświata jest punktem stałym, wystarczy zaczepić w nim Wahadło.
      - Bóg jest wszędzie?
      - W pewnym sensie tak. Właśnie dlatego Wahadło mnie denerwuje. Obiecuje nieskończoność, ale mnie pozostawia decyzję, gdzie chcę ją mieć. Tak więc nie wystarczy adoracja Wahadła tam, gdzie jest, trzeba jeszcze podjąć decyzję i poszukać lepszego punktu. Albo...
      - Albo?
      - Albo... nie weźmie pan jednak tego poważnie, prawda, Casaubon? Nie, mogę być spokojny, należymy do ludzi, których nie bierze się poważnie... Albo, jak mówiłem, ma się uczucie, że człowiek w swoim życiu zawieszał Wahadło w wielu miejscach i nigdzie nie funkcjonowało, a tam, w Conservatoire, kołysze się bez zarzutu... A jeśli w kosmosie istnieją jakieś punkty osobliwe? Tutaj, pod sufitem tego pokoju? Nie, nikt w to nie uwierzy. Potrzebna jest atmosfera. Bo ja wiem, może ciągle szukamy właściwego punktu, może jest blisko nas, ale nie potrafimy go rozpoznać, bo trzeba by uwierzyć... No tak, idziemy do pana Garamonda.
      - Zawiesić Wahadło?
      - To głupstwa. Idziemy załatwić sprawy poważne. Żeby były pieniądze, trzeba pokazać pana szefowi, który musi pana dotknąć, obwąchać i oznajmić, że jest pan w porządku. Chodźmy, niech pana obmaca, jego dotyk leczy ze skrofułów.
      
38
Mistrz Tajemny. Mistrz Doskonały, Mistrz od Ciekawości, Intendent Gmachów, Wybraniec Dziewięciu, Kawaler Prawdziwej Arki Salomona i Mistrz Dziewiątej Arki, Wielki Szkot Świętego Sklepienia, Kawaler Orientu i Miecza, Książę Jerozolimy, Rycerz Wschodu i Zachodu, Książę Różanego Krzyża i Kawaler Orła i Pelikana, Wielki Pontifex i Wzniosły Szkot Niebiańskiego Jeruzalem, Czcigodny Wielki Mistrz Wszystkich Lóż ad vitam, Kawaler Pruski i Patriarcha Noachicki, Kawaler Rzeczywistego Topora albo Książę Libanu, Książę Tabernakulum, Kawaler Miedzianego Węża, Kawaler Współczucia i Łaski, Wielki Komtur Świątyni, Kawaler Słońca albo Książę Adept, Kawaler Świętego Andrzeja Szkockiego lub Wielki Mistrz Światła, Kawaler Wielkiego Wybrańca Kadosza i Kawaler Białego i Czarnego Orła.
Š(Wyższe Stopnie Masonerii Rytu Szkockiego Antycznego i Uznanego)

      Przeszliśmy korytarzem, pokonaliśmy trzy schodki i otworzyliśmy drzwi ze szlifowanego szkła. Od razu znaleźliśmy się w innym świecie. Pomieszczenia, które oglądałem dotychczas, były mroczne, zakurzone, poobijane, te przypominały salon dla VIP-ów na międzynarodowym lotnisku. Rozlewna muzyka, błękitne ściany, sala o wyglądzie kojącym, markowe meble, ściany ozdobione fotografiami, na których widnieli panowie o twarzach posłów do parlamentu, wręczający skrzydlatą Nike panom o obliczach senatorów. Na stoliku, rzucone niedbale niby w poczekalni u dentysty, jakieś czasopisma wydrukowane na lakierowanym papierze. Dowcip Literacki", Poetycki Atanor", Róża i Kolec", Parnas Winopłynny", Wiersz Swobodny". Nigdy nie widziałem ich w obiegu i potem dowiedziałem się dlaczego. Były rozprowadzane wyłącznie wśród klientów firmy Manuzio.
      W pierwszej chwili sądziłem, że znaleźliśmy się w strefie dyrektorskiej Garamonda, ale szybko musiałem zmienić zdanie. Byliśmy w biurach innego domu wydawniczego. W korytarzu Garamonda była mroczna i brudna gablota z ostatnio wydanymi książkami, ale były to książki skromne, wymagające rozcięcia i miały nie rzucające się w oczy, szarawe okładki - przypominały francuskie wydania uniwersyteckie drukowane na papierze żółknącym po niewielu latach, co miało sugerować, że autor, a już zwłaszcza autor młody, publikuje od nie wiadomo jak długiego czasu. Tutaj była inna witryna, oświetlona od środka, goszcząca książki domu wydawniczego Manu-zio, niektóre otwarte na najpiękniejszych stronicach: okładki białe, lekkie, foliowane, bardzo eleganckie, papier ryżowy, czcionka piękna, wyraźna.
      Serie Garamonda nosiły nazwy poważne i skłaniające do refleksji, jak Studia Humanistyczne albo Filozoficzne. Serie Manuzia miały nazwy subtelne i poetyckie: Nie Zrywaj Tego Kwiatka (poezja), Ziemia Nieznana (proza), Godzina Oleandru (gościła tytuły w rodzaju Dzienniczek chorej dziewczynki), Wyspa Wielkanocna (zdaje się, że ta obejmowała różnoraką eseistykę), Nowa Atlantyda (ostatnim opublikowanym dziełem była Koenigsberg Redenta - Prolegomena do wszelkiej przyszłej metafizyki, która zaprezentuje się. jako podwójny system transcendentalny, i wiedza o noumenie fenomeno-logicznym). Na wszystkich okładkach znak firmy, pelikan pod palmą, i dewiza: Mam tyle, ile dałem innym."
      Belbo był mglisty, a jednocześnie zwięzły: Pan Garamond ma dwa wydawnictwa, to wszystko. W następnych dniach spostrzegłem, że przejście między Garamondem a Manuziem jest całkowicie prywatne i poufne. Oficjalne wejście do Manuzia było przy via Marche-se Gualdi, gdzie zaropiały świat z via Sińcero Renato ustępował miejsca wyszorowanym świeżo fasadom, szerokim schodom wejściowym, lśniącym od aluminium windom. Nikt nie mógł podejrzewać, że apartament starego przedsiębiorstwa przy via Sincero Renato łączy się trzema ledwie schodkami z firmą jak się patrzy, mieszczącą się przy via Gualdi. Aby uzyskać na to pozwolenie, pan Garamond musiał nieźle się nagimnastykować, zdaje się, że skorzystał nawet z rekomendacji jednego ze swoich autorów, pracownika urzędu budowlanego.
      Zostaliśmy przyjęci od razu przez panią Grację, łagodnie macierzyńską, w apaszce znanej firmy i kostiumie dopasowanym kolorem do ścian, która ze stosownym uśmiechem wprowadziła nas do gabinetu map.
      Pomieszczenie nie było zbyt duże, ale nasuwało na myśl salon w Palazzo Venezia, pewnie z powodu globusa przy wejściu i, w głębi, mahoniowego biurka pana Garamonda, który wyglądał tak, jakby patrzyło się na niego przez odwrotną stronę lunety. Garamond skinął, żebyśmy podeszli, i poczułem się nagle onieśmielony. Później.
      kiedy wszedł De Gubernatis, Garamond wybiegł mu naprzeciw i ten gest serdeczności nadał mu jeszcze większy charyzmat, gdyż gość najpierw widział, jak Garamond kroczy przez salę, a później wraca tą samą drogą, prowadząc go pod ramię: przestrzeń w jakiś magiczny sposób powiększała się dwukrotnie.
      Garamond kazał nam usiąść naprzeciwko swojego biurka i traktował nas z szorstką życzliwością.
      - Doktor Belbo chwalił pana, doktorze Casaubon. Potrzebujemy sprawnych współpracowników. Jak pan pojmuje, nie wchodzi w grę stała posada, nie możemy sobie na to pozwolić. Będzie pan wynagradzany stosownie do swojej pilności, do oddania, jeśli pan pozwoli, albowiem nasza praca jest rodzajem posłannictwa.
      Rzucił liczbę a forfait, na podstawie przypuszczalnych godzin pracy, i w tamtym momencie wydała mi się ona rozsądna.
      - Doskonale, drogi Casaubon. - Wyeliminował tytułowanie, od chwili kiedy stałem się jego pracobiorcą. - Ta historia metali ma być okazała, powiem więcej, przepiękna. Popularna, przystępna, ale naukowa. Musi działać na wyobraźnię czytelnika, ale od strony naukowej. Podam panu przykład. Czytam tutaj, w pierwszych szkicach, że była ta kula, jakże się nazywa, magdeburska, dwie zestawione półkule, a w środku wytwarzało się próżnię. Zaprzęgli do niej dwie pary normandzkich koni, jedną z jednej, a drugą z drugiej strony, i ciągnęły, ale nie rozdzieliły dwóch półkul. Dobrze, to informacja naukowa. Musi pan jednak wyłuskać ją spośród wszystkich innych, mniej malowniczych. A kiedy już ją pan wyłuska, trzeba znaleźć ilustrację, fresk, olej, co się uda. Ówczesną. Damy ją na całą stronę, w kolorach.
      - Jest taka rycina - oznajmiłem. - Znam ją.
      - No widzi pan? Wybornie. Cała stronica. Barwna.
      - Jeśli to rycina, będzie czarno-biała - wyjaśniłem.
      - Ach tak? Doskonale, w takim razie czarno-biała. Naszym hasłem jest wierność. Ale na złotym tle, żeby uderzyła czytelnika jak obuchem. Musi poczuć, że tam jest, tego dnia, kiedy przeprowadzano eksperyment. Jasne? Naukowość, realizm, pasja. Naukę można wykorzystać, żeby chwycić czytelnika za trzewia. Chodzi o coś teatralnego, dramatycznego, jak madame Curie, która wraca wieczorem do domu i widzi w ciemnościach fosforyzujące światło, o mój Boże, a to co takiego... To węglowodan, golkonda, flogiston, czy jak się zwie, i voila - Maria Curie wynalazła promieniowanie X. Dramatyzować. Z poszanowaniem prawdy.
      - Czy promieniowanie X ma coś wspólnego z metalami? - spytałem.
      - A czy rad nie jest metalem?
      - Chyba jest.
      - Sam pan widzi. Wychodząc od metali, można puścić w ruch całe uniwersum wiedzy. Belbo, jaki tytuł daliśmy książce?
      - Myśleliśmy o czymś poważnym, w rodzaju Metale a kultura materialna.
      - I musi to być rzecz poważna. Ale z tym wabikiem, z tym czymś, co mówi wszystko, pomyślmy... Mam. Powszechna historia metali. Są tam Chińczycy?
      - Tak, są.
      - A więc powszechna. To nie sztuczka reklamowa, ale czysta prawda. A nawet Cudowna przygoda metali.
      W tym właśnie momencie pani Gracja zaanonsowała komandora De Gubernatisa. Pan Garamond zawahał się, spojrzał na mnie niepewnie, ale Belbo dał mu znak, jakby chciał zapewnić, że teraz może mi zaufać. Garamond polecił więc, żeby wprowadzono gościa, i ruszył mu naprzeciw. De Gubernatis ubrany był w dwurzędowy garnitur, miał rozetkę odznaczenia w butonierce, wieczne pióro w kieszonce, złożoną gazetę w bocznej kieszeni i teczkę pod pachą.
      - Kochany komandorze, proszę siadać, mój drogi przyjaciel, De Ambrosiis, mówił mi o panu, o całym życiu w służbie państwa. I utajona wena poetycka, prawda? Proszę zaraz mi pokazać ten skarb, który trzyma pan w rękach... Przedstawiam panu dwóch moich dyrektorów generalnych.
      Posadził go przed biurkiem zawalonym rękopisami i ręką drżącą z ciekawości pogładził teczkę zawierającą arcydzieło, które mu przyniesiono.
      - Proszę nic nie mówić, wiem wszystko. Pochodzi pan z Yipite-no, miasta wielkiego i szlachetnego. Życie spędzone w służbie celnej. I w tajemnicy dzień po dniu, noc po nocy te stroniczki podyktowane przez demona poezji. Poezja... Wypaliła młodość Safony i żywiła podeszły wiek Goethego... Pharmakon - powiadali Grecy - trucizna i lekarstwo. Oczywiście będziemy musieli zapoznać się z owocem pańskiej twórczości, ja wymagam co najmniej trzech recenzji, jednej wewnętrznej, a dwóch sporządzonych przez ekspertów z zewnątrz (niestety, anonimowych, chodzi o osoby na świeczniku), Manuzio nie publikuje książek, jeśli nie ma gwarancji, że trafiło mu w ręce dzieło wysokiego lotu, wie pan o tym lepiej niż ja.
      cała rzecz w tym czymś nieuchwytnym, trzebd to odkryć szóstym zmysłem, zdarza się, że w książce są fragmenty mniej udane, jakieś zbędne słowo - nawet Svevo pisał źle, powie mi pan - ale, na Boga, można tam wyczuć myśl, rytm, siłę. Wiem, wiem, proszę nic nie mówić, zaledwie rzuciłem okiem na incipit tych stroniczek, poczułem, że coś w tym jest, ale nie chcę oceniać sam, aczkolwiek wielokrotnie - i to ile razy! - recenzje były chłodne, ale ja się uparłem, albowiem nie można wyrokować o autorze, jeśli, by tak rzec, człowiek nie uchwyci tego tonu, oto na przykład otwieram na chybił trafił pański tekst i mój wzrok pada na wers niby jesienią rzęsa wynędzniała"... No tak, nie wiem, co jest dalej, ale wyczuwam w tym szeroki oddech, chwytam obraz, czasem tak jest z jakimś tekstem, ekstaza, uniesienie... Cela dit, drogi przyjacielu, gdybyż można było czynić to, czego się pragnie! Lecz wydawanie książek to także produkcja, najszlachetniejsza, ale produkcja. Czy wie pan, ile kosztuje dziś druk i papier? Proszę tylko zajrzeć do dzisiejszej gazety, o ile wzrosła prime ratę na Wall Street. Powiada pan, że nas to nie dotyczy? Jednak, niestety, dotyczy. Czy wie pan, że płacimy podatek także za pozycje leżące w magazynie? Nic nie sprzedaję, a oni nakładają podatek na dochody. Płacę również za niepowodzenie, cierpienia geniusza, którego kołtuni nie chcą uznać. Ten papier welino-wy - jest bardzo delikatny, jeśli pan pozwoli, wydrukowałbym tekst na papierze właśnie tak delikatnym, wyczuwa się wtedy poetę, pierwszy z brzegu szarlatan użyłby papieru extra strong, by olśnić oko i wprowadzić zamęt do umysłu, ale ta poezja pisana jest sercem, cóż, słowa są kamieniami i wstrząsają światem - ten papier welinowy kosztuje mnie tyle, co papier na banknoty.
      Zadzwonił telefon. Dowiedziałem się później, że Garamond nacisnął guzik pod blatem biurka i pani Gracja połączyła go z fikcyjnym rozmówcą.
      - Drogi Mistrz! Co? To wspaniale! Wielka nowina, bijemy we wszystkie dzwony! Nowa pańska książka to wydarzenie. Ależ z pewnością, firma Manuzio jest dumna, wzruszona, powiem więcej, szczęśliwa, że ma pana wśród swoich autorów. Widziałem, co pisano w prasie o pańskim ostatnim poemacie epickim. To ma rangę Nobla. Co więcej, wyprzedza pan swoje czasy. Z trudem zdołaliśmy sprzedać trzy tysiące egzemplarzy...
      Komandor De Gubernatis zbladł. Trzy tysiące egzemplarzy - to przekraczało jego wyobraźnię.
      - Nie zwróciły się koszty produkcji. Niech pan tylko przejdzie
      na drugą stronę oszklonych drzwi, a zobaczy, ilu mam ludzi w redakcjach. W dzisiejszych czasach, żeby nie stracić na książce, muszę wydać co najmniej dziesięć tysięcy egzemplarzy, i na szczęście w wielu przypadkach mogę sprzedać nawet więcej, ale chodzi o pisarzy, by tak rzec, mających talent innego typu. Balzac był wielki i sprzedawał książki jak świeże bułeczki. Proust był równie wielki i publikował własnym nakładem. Pan trafi do antologii szkolnych, ale nie do kiosków na dworcach, i nawet Joyce'owi, podobnie jak Proustowi, zdarzało się publikować własnym nakładem. Na wydawanie takich książek jak pańska mogę sobie pozwolić raz na dwa, trzy lata. Proszę dać mi trzy lata czasu...
      Nastąpiła dłuższa przerwa. Na twarzy Garamonda odbiło się bolesne zakłopotanie.
      - Jak? Pańskim sumptem? Nie, nie, nie w tym rzecz, koszty można zawrzeć... chodzi o to, że Manuzio nie ma zwyczaju... Z pewnością, powiada pan, Joyce, Proust... Oczywiście, rozumiem...
      Następna wytrzymana odpowiednio pauza.
      - No dobrze, pomówmy o tym. Byłem szczery, pan się niecierpliwi, przystąpmy do, jak to się mówi, joint venture. Amerykanie nas tego nauczyli. Proszę wpaść jutro, policzymy... Moje uszanowanie i wyrazy podziwu.
      Garamond jakby się przebudził, potarł ręką oczy, a potem okazał, że nagle przypomniał sobie o obecności gościa.
      - Proszę wybaczyć. To pisarz, może wielki. A jednak, pewnie właśnie dlatego... Czasem człowiek czuje się upokorzony, wykonując ten zawód. Gdyby nie to, że takie jest moje powołanie... Ale wróćmy do pana. Powiedzieliśmy sobie wszystko, napiszę, powiedzmy, za trzy miesiące. Pański tekst zostaje tutaj, w dobrych rękach.
      Komandor De Gubernatis wyszedł bez jednego słowa. Postawił stopę w kuźni sławy.
      
39
Kawaler Planisfery, Książę Zodiaku, Subtelny Filozof Hermetyczny, Najwyższy Komtur Ciał Niebieskich, Najwspanialszy Pontefix Izydy, Książę Świętego Wzgórza, Filozof z Samotraki, Tytan Kaukaski, Dziecię Złotej Lutni, Kawaler Prawdziwego Feniksa, Kawaler Sfinksa, Wzniosły Starzec Labiryntu, Książę Bramiński, Mistyczny Strażnik Sanktuarium, Budowniczy Tajemnej Wieży, Wzniosły Książę Świętej Zasłony, Tłumacz Hieroglifów, Doktor Orficki, Strażnik Trzech Ogni, Kustosz Imion Nieprzekazywalnych, Wzniosły Edyp Wielkich Tajemnic, Umiłowany Pasterz Oazy Tajemnic, Doktor Świętego Ognia, Kawaler Świetlistego Trójkąta.
(Stopnie Dawnego i Pierwotnego Obrzędu Memfis-Misraim)

      Firma Manuzio była wydawnictwem dla NWA.
      NWA w żargonie obowiązującym u Manuzia - czemu jednak używać czasu przeszłego? NWA istnieją po dziś dzień, sprawy toczą się tam swoim torem, tylko ja rzutuję wszystko na straszliwie odległą przeszłość, gdyż to, co zdarzyło się tamtego wieczoru, było jakby rozdarciem w czasie, w nawie Saint-Martin-des-Champs zburzony został porządek wieków... albo od tamtego wieczoru postarzałem się o całe dziesięciolecia, albo lęk, że Tamci mnie znajdą, każe mi przemawiać, jakbym spisywał kronikę rozpadającego się imperium, leżąc w balneum, z żyłami już przeciętymi, czekając, aż utonę we własnej krwi.
      NWA oznacza Nakład Własny Autora i Manuzio to jedno z tych przedsięwzięć, które w krajach anglosaskich nazywają się vanity press. Faktury wysokie, koszty własne żadne. Garamond, pani Gracja, księgowy zwany dyrektorem administracyjnym w klitce na tyłach oraz Luciano, kaleki ekspedytor, władający rozległym magazynem w suterenie.
      - Nigdy nie mogę pojąć, jak Luciano pakuje książki jedną ręką - powiedział mi Belbo. - Zdaje się, że pomaga sobie zębami. Z drugiej strony niewiele ma do pakowania. Ekspedytorzy z normalnych domów wydawniczych wysyłają książki do księgarń, podczas gdy Luciano wysyła książki wyłącznie do autorów. Firma Manuzio nie interesuje się czytelnikami... Najważniejsze, powiada pan Garamond, żeby nie zawiedli nas autorzy, bez czytelników można się doskonale obejść.
      Belbo podziwiał pana Garamonda. Widział w nim siłę, która jemu nie została dana.
      System Manuzia był bardzo prosty. Trochę ogłoszeń w gazetach lokalnych, czasopismach fachowych, periodykach literackich na prowincji, a zwłaszcza takich, które po wydaniu kilku numerów padają. Reklamy średniej wielkości z fotografią autora i kilkoma zwięzłymi zdaniami. Szlachetny ton w naszej poezji" albo Nowy dowód talentu autora Floriana i sióstr".
      - W tym momencie sieć jest zarzucona - wyjaśniał Belbo - i NWA wpadają w nią kiściami, jeśli w sieć można wpadać kiściami, ale niedorzeczna metafora jest specjalnością autorów Manuzia i zaraziłem się od nich, przepraszam.
      - A potem?
      - Weźmy przypadek De Gubernatisa. Za miesiąc, kiedy nasz emeryt przemaceruje się już w trwodze, Garamond telefonuje i zaprasza go na kolację z paroma pisarzami. Spotkanie w bardzo ekskluzywnej restauracji bez żadnych szyldów na zewnątrz: dzwoni się do drzwi i podaje swoje nazwisko portierowi. Luksusowe wnętrze, przygaszone światła, egzotyczna muzyka. Garamond ściska dłoń mistrza, mówi ty" kelnerom i odsyła butelki wina, ponieważ rocznik mu nie odpowiada, albo mówi, proszę wybaczyć, mój kochany, ale nie jest to kuskus, jaki jada się w Marakeszu. De Gubernatis zostaje przedstawiony komisarzowi Caio, nadzorującemu wszystkie służby w porcie lotniczym, ale przede wszystkim wynalazcy, apostołowi kosmoranto, międzynarodowego języka pokojowego, nad którym dyskutuje się w UNESCO. Potem idzie profesor Tizio, wielka postać włoskiej prozy, nagroda Petru-zellis delia Gattina 1980, ale także luminarz nauk medycznych. Ile lat profesor wykładał? W innych czasach, owszem, kiedy studia były rzeczą poważną. I nasza wyśmienita poetka Olinda Mezzofanti Sassabetti, autorka tomu Cnotliwe macanki, pewnie pan czytał.
      Belbo wyznał mi, że długo się zastanawiał, dlaczego wszyscy NWA płci żeńskiej podpisują się dwoma nazwiskami, Laurette Soli-meni Calcanti, Dora Ardenzi Fiamma, Carolina Pastorem' Cefalu. Dlaczego poważne pisarki, poza Ivy Compton-Burnett, mają jedno nazwisko, a niektóre żadnego imienia, na przykład Colette, natomiast każda NWA musi być Odolinda Mezzofanti Sassabetti? Gdyż prawdziwy pisarz pisze, bo nakazuje mu to miłość do dzieła i nieważne, jeśli znany jest z pseudonimu, vide Nerval, podczas gdy taki
      NWA chce być rozpoznany przez sąsiadów, mieszkańców tej samej dzielnicy, a także tej, w której mieszkał poprzednio. Mężczyźnie wystarczy własne nazwisko, ale kobiecie nie, gdyż są tacy, którzy znali ją wyłącznie jako pannę. Stąd podwójne nazwisko.
      - Jednym słowem wieczór gęsty od przeżyć intelektualnych. De Gubernatis ma wrażenie, że pije koktajl z LSD. Będzie słuchał paplaniny współbiesiadników, smakowitej anegdoty o wielkim poecie znanym ze swojej impotencji, i że nawet jako poeta niewiele jest wart, rzuci przenikliwym spojrzeniem na nową edycję Encyklopedii Stawnych Włochów, którą Garamond wyciągnie nagle, pokazując odpowiednią stronicę komisarzowi (widzisz, mój drogi, także ty znalazłeś się w Panteonie, no tak, sprawiedliwości stało się zadość).
      Belbo pokazał mi tę encyklopedię.
      - Przed godziną udzielałem panu pouczeń. Ale nikt z nas nie jest bez winy. Encyklopedię opracowujemy tylko we dwóch, Diotal-levi i ja. Przysięgam jednak, że nie po to, by zaokrąglić wypłatę na pierwszego. Jest to jedna z najzabawniejszych rzeczy na tym świecie i co roku trzeba przygotować nowe, uzupełnione wydanie. Struktura jest mniej więcej taka: jedno hasło poświęcone sławnemu pisarzowi, jedno jakiemuś NWA, i problem polega tylko na tym, żeby dobrze opracować porządek alfabetyczny i nie marnować miejsca na pisarzy sławnych. Proszę spojrzeć na przykład na literę L".
      LAMPEDUSA, Giuseppe Tomasi di (1889-1959). Pisarz sycylijski. Długo był nie znany i sławę zyskał dopiero po śmierci powieścią Lampart.
      LAMPUSTRI, Adeodato (1919- ). Pisarz, wychowawca, kombatant (medal brązowy w Afryce Wschodniej), myśliciel, prozaik i poeta. Jego postać dominuje w literaturze włoskiej naszego stulecia. Lampustri objawił się już w 1959 r. pierwszym tomem pomyślanej z rozmachem trylogii Bracia Carmassi, utworu wyróżniającego się surowym realizmem i szerokim oddechem. Za tym dziełem, wyróżnionym w 1960 r. nagrodą Petruzzellis delia Gattina, w następnych latach przyszły Odprawa oraz Pantera o bezrząsych oczach, które może jeszcze dobitniej niż pierwsze dzieło wyznaczają miarę epickiej, olśniewającej wyobraźni plastycznej, lirycznego oddechu tego niezrównanego artysty. Lampustri, sumienny urzędnik ministerialny, uznawany jest w swoim otoczeniu za człowieka niezwykłej prawości, przykładnego ojca i małżonka, subtelnego mówcę.
      - Taki De Gubernatis z pewnością zapragnie znaleźć się w encyklopedii - wyjaśniał dalej Belbo - zawsze powtarzał przecież, że sława największych jest sławą sztucznie rozdmuchaną, wynikiem spisku życzliwych krytyków. Ale przede wszystkim zrozumie, że wejdzie do rodziny pisarzy, którzy są jednocześnie dyrektorami instytucji państwowych, pracownikami bankowymi, arystokratami, urzędnikami miejskimi. Od razu rozszerzy krąg swoich znajomych i jeśli będzie potrzebował czyjejś przysługi, będzie miał do kogo się zwrócić. Pan Garamond ma władzę wydobycia De Gubernatisa z zapadłej prowincji, wyniesienia go na sam szczyt. Pod koniec bankietu Garamond powie mu na ucho, żeby wpadł następnego ranka.
      - I przychodzi?
      - Można przysiąc. Spędzi bezsenną noc marząc o sławie Adeo-data Lampustriego.
      - A potem?
      - Następnego ranka Garamond powie mu: wczoraj wieczorem nie chciałem o tym mówić, żeby nie upokarzać reszty, cóż za wspaniała rzecz, mam na myśli nie tylko entuzjastyczne recenzje wewnętrzne, powiem więcej, pozytywne, ale ja sam pierwszy spędziłem noc nad tymi stronicami. Książka godna nagrody literackiej. Wielka, doprawdy wielka. Podejdzie do biurka, uderzy otwartą dłonią w rękopis - teraz wymięty, zużyty od zakochanych spojrzeń co najmniej czterech czytelników - patynowanie rękopisów to zadanie pani Gracji - i zacznie przyglądać się NWA zatroskanym spojrzeniem. Co z tym zrobimy? Co zrobimy? - pyta De Gubernatis. A Garamond odpowie: wartość dzieła jest poza wszelką dyskusją, ale to oczywiste, że książka wyprzedza swoje czasy i nie uda się wydać więcej niż dwa tysiące, dwa tysiące pięćset egzemplarzy. Dla De Gubernatisa dwa tysiące to dość, żeby obdarować wszystkie znane sobie osoby. NWA nie myśli w terminach globu, a właściwie jego planeta składa się ze znajomych twarzy, kolegów szkolnych, dyrektorów banku, kolegów nauczycieli ze szkoły średniej, pułkowników w stanie spoczynku. To wszystkie osoby, jakie NWA chce wprowadzić do swojego poetyckiego świata, wliczając tych, którzy wcale nie mają na to ochoty, jak masarz albo prefekt... Wobec niebezpieczeństwa, że Garamond zechce wycofać się z przedsięwzięcia, i to teraz, kiedy już wszyscy w domu, okolicy, urzędzie wiedzą, iż pokazał rękopis wielkiemu mediolańskiemu wydawcy, De Gubernatis dokona obliczeń. Mógłby podjąć wszystko z konta, poprosić o odstąpienie piątej części, wziąć pożyczkę, sprzedać parę obligacji państwowych,
      w końcu Paryż wart mszy. Proponuje nieśmiało swój udział w kosztach. Garamond okaże zakłopotanie, u Manuzia tego się nie robi, a potem, cóż, targ ubity, przekonał mnie pan, w końcu nawet Proust i Joyce musieli ugiąć się przed twardą rzeczywistością, koszty są takie a takie, drukujemy na razie dwa tysiące egzemplarzy, ale umowa będzie na maksimum dziesięć tysięcy. Proszę tylko policzyć, dwieście egzemplarzy dla pana, żeby mógł pan ofiarować komu pan zechce, dwieście wyślę do prasy, gdyż możemy zrobić huczek, jakby to była Angelica dei Golon, i kolportujemy tysiąc sześćset. I jeśli chodzi o te egzemplarze, sam pan rozumie, żadnych praw dla pana, ale jeśli książka sprzeda się dobrze, wznowimy ją i od tego momentu bierze pan dwanaście procent.
      Widziałem później typową umowę, jaką De Gubernatis, teraz już pod pełną narkozą poetycką, podpisałby nawet nie czytając, słuchając za to, jak obecny przy wszystkim księgowy lamentuje, że pan Garamond podał zbyt niskie koszta. Dziesięć stron klauzul, czcionka osiem punktów, prawa na zagranicę, prawa do adaptacji teatralnych, scenariuszy radiowych i filmowych, wydań braille'em dla niewidomych, odstąpienie skrótu Reader's Digest", gwarancje na wypadek procesu o zniesławienie, prawo autora do wglądu w poprawki redakcyjne, kompetencja trybunału mediolańskiego w przypadku sporu... NWA musi w stanie skrajnego wyczerpania, ze wzrokiem zagubionym teraz w marzeniach o sławie dojść do zgubnych klauzul, w których mówi się o maksymalnym nakładzie dziesięciu tysięcy, ale ani słowa o nakładzie minimalnym, o tym, że suma, jaką ma wpłacić, nie jest związana z nakładem, omówionym tylko ustnie, zwłaszcza że wydawca ma prawo oddać w ciągu roku na przemiał nie sprzedane egzemplarze, chyba że autor odkupi je po połowie ceny podanej na okładce. Podpisuje.
      Promocja w stylu nie dopuszczającym najmniejszych wątpliwości, komunikat dla prasy na dziesięciu stronach, wraz z biografią i esejem krytycznym. Za grosz wstydu, i tak w redakcjach czasopism trafi to bezpośrednio do kosza. Nakład rzeczywisty: tysiąc egzemplarzy w arkuszach, z czego tylko trzysta pięćdziesiąt oprawionych. Dwieście dla autora, pięćdziesiąt dla drugorzędnych i należących do spółki księgarń, pięćdziesiąt do prowincjonalych gazet, trzydzieści do wielkich dzienników na wypadek, gdyby stał się cud i zechciały poświęcić tej pozycji linijkę w rubryce książki otrzymane. Jeden egzemplarz zostanie wysłany w darze do szpitala lub więzienia - i rozumiemy już, dlaczego pierwsze nie leczą, a drugie nie resocjalizują.
      W lecie nadejdzie nagroda Petruzzellis delia Gattina, twór Gara-monda. Koszt całkowity: wikt i hotel dla jury przez dwa dni i cynobrowa Nike z Samotraki, telegramy z gratulacjami od autorów Ma-nuzia.
      Półtora roku później przychodzi wreszcie moment prawdy. Gara-mond napisze: Drogi Przyjacielu, jak przewidziałem, pojawił się Pan o pięćdziesiąt łat za wcześnie. Recenzji, jak sam Pan widział, ile dusza zapragnie, nagrody i pochwały krytyki, ca va sans dire. Ale sprzedaliśmy niewiele egzemplarzy, publiczność nie jest jeszcze na takie dzieła przygotowana. Jesteśmy zmuszeni opróżnić magazyn zgodnie z terminami umowy (dołączonej). Albo oddamy na przemiał, albo skorzysta Pan ze swoich uprawnień i odkupi po połowie ceny podanej na okładce.
      De Gubernatis szaleje z bólu, krewni go pocieszają, ludzie nie rozumieją cię, z pewnością gdybyś był jednym z nich, gdybyś dał w łapę komu trzeba, miałbyś już recenzje nawet w Corriere...", to mafia, trzeba walczyć. Egzemplarzy autorskich zostało pięć, a tyle jeszcze ważnych osób można uszczęśliwić, nie do pomyślenia, żeby twoje dzieło poszło na przemiał i zostało zmienione na papier toaletowy, obliczmy, ile zdołamy uciułać, to pieniądze dobrze wydane, żyje się raz, powiedzmy, że odkupimy pięćset egzemplarzy, a co do reszty sic transit gloria mundi.
      W firmie Manuzio zostało 650 egzemplarzy nie oprawionych, pan Garamond oprawia je i wysyła za zaliczeniem pocztowym. Ostateczny rachunek: autor opłacił szczodrze koszty produkcji 2 tysięcy egzemplarzy, Manuzio wyprodukował tysiąc, z czego oprawił osiemset pięćdziesiąt, a z tego 500 zostało zapłaconych po raz drugi. Pięćdziesięciu autorów rocznie i Manuzio zawsze wyjdzie na swoje.
      I żadnych wyrzutów sumienia: sprzedaje szczęście.
      
40
Lękliwy stokroć umiera przed śmiercią
(Szekspir, Dzieła, Warszawa, PIW 1958. Juliusz Cezar, prze}. Józef Paszkowski, II, 2)

      Zawsze dostrzegałem kontrast między nabożeństwem, z jakim Belbo pracował nad szacownymi autorami firmy Garamond, dążąc do tego, żeby mieć prawo do dumy z książki, którą się zajmował, a bezwzględnością, jaką się odznaczał nie tylko biorąc udział w osku-bywaniu nieszczęśników od Manuzia, ale i odsyłając na via Gualdi tych, których uznał za nie nadających się dla Garamonda - jak próbował w przypadku pułkownika Ardentiego.
      Pracując z nim, często zadawałem sobie pytanie, dlaczego godzi się na taką sytuację. Myślę, że nie dla pieniędzy. Znał wystarczająco dobrze swój fach, żeby znaleźć pracę lepiej płatną.
      Długo sądziłem, że chodziło mu o okazję do studiów nad ludzką głupotą z wyjątkowo dogodnego stanowiska obserwacyjnego. To, co nazywał głupotą, ta nieuchwytna paralogika, ten zdradziecki obłęd zamaskowany argumentacją, której nie można było nic zarzucić, fascynowało go - i mówił o tym bez przerwy. Ale to także była tylko maska. Diotallevi, owszem, tkwił tam dla zabawy, z nadzieją w sercu, że pewnego dnia jedna z książek oficyny Manuzio okaże się nieznaną kombinacją Tory. Również dla zabawy, dla czystej rozrywki, dla kawału i z ciekawości tkwiłem tam ja, zwłaszcza odkąd Garamond zaczął lansować Projekt Hermes.
      Z Belbem było inaczej. Stało się to dla mnie jasne dopiero, kiedy przejrzałem jego files.
      
      
    Filename: wendeta, straszliwa wendeta
    
    Przychodzi ot tak. Nawet jeśli w biurze są ludzie, chwyta mnie za klapę marynarki, unosi głowę i całuje mnie w policzek. Anna, która całując mnie staje na palcach. Całuje mnie, jakby grała we flipper.
    Wie, że wprawia mnie w zakłopotanie, ale lubi się popisywać.
    Nigdy nie kłamie.
    - Kocham cię.
    - Zobaczymy się w niedzielę?
    - Nie, spędzam weekend ze znajomym...
    - Miałaś na myśli znajomą.
    - Nie, znajomego, znasz go, to ten, który był ze mną w barze w zeszłym tygodniu. Obiecałam, nie chcesz chyba, żebym odwoływała?
    - Nie odwołuj, ale nie przychodź tutaj, żeby... Proszę cię... czekam na autora.
    - Geniusz, którego trzeba wylansować?
    - Nieszczęśnik, którego trzeba zniszczyć.
    Nieszczęśnik, którego trzeba zniszczyć.
    Przyszedłem po ciebie do Piladego. Nie było cię. Długo czekałem, potem wyszedłem, żeby zdążyć przed zamknięciem galerii. Na miejscu powiedziano mi, że wyszłaś już do restauracji. Udawałem, że przyglądam się obrazom - tyle dzieł umarło od czasów Holderlina - mówią mi. Dwadzieścia minut zajęło mi odszukanie restauracji, gdyż właściciele galerii wybierają zawsze lokale, które staną się sławne miesiąc później.
    Byłaś tam wśród tych samych co zawsze twarzy, u boku mężczyzny z blizną. Ani przez chwilę nie okazałaś zakłopotania. Spojrzałaś na mnie porozumiewawczo i jednocześnie - jak to osiągasz? - wyzywająco, jakby mówiąc: no i co? Intruz z blizną zmierzył mnie wzrokiem jak intruza. Inni, zorientowani w sytuacji - czekali. Powinienem był znaleźć jakiś pretekst do awantury. Wyszedłbym na tym dobrze, nawet gdyby mnie wyszydził. Wszyscy wiedzieli, że byłaś tam z nim, żeby mnie sprowokować. Czy pozwolę się sprowokować, czy nie, moja rola została już wyznaczona. Robiłem przecież z siebie widowisko.
    Widowisko za widowisko, zdecydowałem się więc na brawurową komedię, włączyłem się uprzejmym tonem do rozmowy, mając nadzieję, że znajdzie się ktoś, komu zaimponuje moje panowanie nad sobą.
    Jesteś nędznikiem, kiedy czujesz się nędznikiem.
    Zamaskowany mściciel. Niby Clark Kent troszczę się o młodych nie zrozumianych geniuszy i jak Superman karzę starych geniuszy, słusznie nie zrozumianych. Współpracuję przy łupieniu tych, którzy nie mieli tyle odwagi co ja i nie potrafili się ograniczyć do roli widzów.
    Czy to możliwe? Spędzić życie na karaniu ludzi, którzy nawet nie będą wiedzieć o tym, że zostali ukarani? Chciałeś zostać Homerem? Masz, chłystku, i uwierz.
    Nienawidzę tych, którzy chcą mi sprzedać iluzję namiętności.
      
41
Kiedy przypomnimy sobie, że Daath jest usytuowany w punkcie, w którym Otchłań odcina Filar Środkowy, i że na szczycie Filara Środkowego znajduje się Ścieżka Strzały... i że również tam przebywa Kundalini, widzimy, że w Daath tkwi sekret zarówno generacji, jak regeneracji, klucz do objawienia wszystkich rzeczy poprzez dyferencjację par przeciwieństw i ich jedność w Trzecim.
(Dion Fortune, The mystical Qabalah, Londyn, Fraternity of the Inner Light, 1957, 7, 19)

      Ja jednak miałem zajmować się nie firmą Manuzio, ale cudowną przygodą metali. Poszukiwania zacząłem od bibliotek mediolańskich. Za punkt wyjścia posłużyły mi podręczniki, spisywałem z nich bibliografie i piąłem się z tego miejsca ku mniej lub bardziej starym oryginałom, w których mogłem natrafić na ciekawe ilustracje. Nie ma niczego gorszego niż, ilustrując rozdział o wyprawach kosmicznych, posłużyć się zdjęciem ostatniej amerykańskiej sondy. Pan Ga-ramond nauczył mnie, że kiedy nie znajduje się żadnego lepszego wyjścia, trzeba wykorzystać aniołka Dorego.
      Uzyskałem zgodę na czterodniowy wyjazd do Paryża. Mało, jeśli chce się odwiedzić wszystkie archiwa. Pojechałem z Lią, na miejscu znalazłem się w czwartek i zarezerwowałem bilet powrotny na poniedziałkowy wieczór. Popełniłem błąd, gdyż wizytę w Conservatoi-re przewidziałem na poniedziałek, a właśnie w ten dzień Conserva-toire jest zamknięte. Za późno, wróciłem jak niepyszny.
      Belbo był niezadowolony, ale zebrałem mnóstwo interesującego materiału, który zanieśliśmy panu Garamondowi do przejrzenia. Przerzucał reprodukcje, które wybrałem, wiele kolorowych. Potem zerknął na rachunek i syknął:
      - Mój drogi. Mamy do wypełnienia posłannictwo, pracujemy dla kultury, ca va sans dire, ale nie jesteśmy Czerwonym Krzyżem, powiem więcej, nie jesteśmy nawet UNICEF-em. Czy konieczne było kupowanie wszystkich tych materiałów? Choćby tutaj, widzę jakiegoś pana w gaciach i z wąsami, przypominającego d'Artagna-na, w otoczeniu abrakadabry i koziorożców, ale kto to taki, Man-drake?
      - Pierwociny medycyny. Wpływ zodiaku na różne części ciała oraz stosowne zioła lecznicze. A także minerały, w tym metale. Doktryna sygnatur kosmicznych. W tamtych czasach granice między magią a nauką były jeszcze niepewne.
      - Interesujące. Ale co mówi ten frontispis? Philosophia Moysai-ca. Co tu ma do rzeczy Mojżesz, czy te pierwociny nie są zbyt zamierzchłe?
      - Chodzi o dysputę na temat unguentum armarium albo weapon salve. Sławni medycy przez pięćdziesiąt lat dyskutowali, czy ten balsam, wtarty w broń, która zadała cios, może uleczyć ranę.
      - To czyste szaleństwo. Gdzie tu nauka?
      - Nie ma jej w tym sensie, w jakim rozumiemy ją my. Ale dyskutowano nad tym, gdyż niedawno odkryto cudowne właściwości magnesu i przekonano się, że możliwe jest działanie na odległość. Zgodnie z tym, co twierdziła magia. To jasne, oni się mylili, ale Volta i Marconi nie. Czym jest elektryczność i radio, jeśli nie działaniem na odległość?
      - Tylko popatrzcie, no, no, jaki zuch z naszego Casaubona. Nauka i magia ramię w ramię, co? Mocna rzecz. A więc damy to poniżej, obetnie pan nieco to odrażające dynamo, a doda Mandra-ke. Parę skojarzeń demonicznych, bo ja wiem, może na złotym tle.
      - Boję się przesadzić. To ma być cudowna przygoda metali. Osobliwości pasują tu jedynie, jeśli są z czymś skojarzone.
      - Cudowna historia metali ma być przede wszystkim historią błędów. Umieszcza się piękną osobliwość, a w podpisie wyjaśnia, że to fałsz. Na razie jest tam i czytelnika ogarnia zaciekawienie, gdyż widzi, że nawet wielcy ludzie popełniali błędy w rozumowaniu - zupełnie jak on sam.
      Opowiedziałem o dziwnym przeżyciu, jakie miałem nad Sekwaną, niedaleko Quai St-Michel. Wszedłem do jakiejś księgarni, która nawet rozmieszczonymi symetrycznie witrynami zachwalała swoją schizofrenię. Po jednej stronie książki dotyczące komputerów i elektroniki, po drugiej wyłącznie dzieła okultystyczne. Tak samo w środku. Apple i Kabała.
      - Nie do wiary - powiedział Belbo.
      - Oczywiste - oświadczył Diotallevi. - A przynajmniej ty powinieneś być ostatnim, który się temu dziwi, Jacopo. Świat maszyn próbuje odnaleźć tajemnicę stworzenia. Litery i liczby.
      Garamond milczał. Złożył ręce jak do modlitwy i wzniósł wzrok do nieba. Potem klasnął w dłonie.
      - Wszystko, co powiedzieliście dzisiaj, utwierdza mnie w przekonaniu, że pomysł, który od kilku dni... Ale wszystko w swoim czasie, trzeba to jeszcze przemyśleć. Nie ustawajcie w pracy. Świetnie, Casaubon, przejrzymy jeszcze pańską umowę, bo okazał się pan cennym współpracownikiem. I nie szczędźcie, nie szczędźcie, moi panowie, Kabały i komputerów. Komputery robią z krzemu. Nie mylę się, prawda?
      - Tak, tylko że krzem nie jest metalem, lecz metaloidem.
      - Co komu z tego drobiazgowego badania końcówek? A czymże jest rosa rosarum! Komputerem. I Kabałą.
      - Która nie jest metalem - upierałem się. Odprowadził nas do drzwi. Na progu, zwracając się do mnie, powiedział:
      - Casaubon, wydawanie książek to sztuka, nie nauka. Nie jesteśmy rewolucjonistami, których czas minął. Proszę dołożyć Kabałę. Aha, a propos pańskich rachunków, pozwoliłem sobie skreślić kuszetkę. Nie ze skąpstwa, chyba nie ma pan co do tego wątpliwości. Dlatego, że poszukiwaniom sprzyja, by tak rzec, pewien duch spartański. Inaczej człowiek traci w nie wiarę.
      Wezwał nas znowu kilka dni później. Mam w biurze - oznajmił Belbowi - gościa, którego powinniście poznać.
      Poszliśmy. Garamond rozmawiał z tęgim, pozbawionym podbródka mężczyzną o twarzy tapira i z jasnymi wąsikami pod wielkim, mięsistym nosem. Wydało mi się, że skądś go znam, i po chwili przypomniałem sobie, że to profesor Bramanti, którego wykładu słuchałem w Rio, donosiciel, czy jak to nazwać, w sprawie zakonu różokrzyżowców.
      - Profesor Bramanti - wyjaśnił Garamond - utrzymuje, że dla wydawcy doświadczonego i wrażliwego na klimat kulturalny naszych czasów byłoby rzeczą właściwą uruchomić serię poświęconą naukom okultystycznym.
      - Dla... Manuzia - podsunął Belbo.
      - Dla kogóż by innego? - uśmiechnął się chytrze pan Garamond. - Profesor Bramanti, który został mi polecony między innymi przez naszego drogiego przyjaciela, doktora De Amicisa, autora tych wspaniałych Kronik zodiaku, które wydaliśmy w tym roku, ubolewa, że nieliczne serie poświęcone tym sprawom - prawie zawsze publikowane przez wydawców mało poważnych i mało wiarygodnych, znanych natomiast z tego, iż są powierzchowni, nierzetelni, niechlujni, powiem więcej, nieprecyzyjni - nie oddają w pełni bogactwa i głębi tego obszaru badań...
      - Po upadku utopii nowożytnego świata wybiła godzina dokonania nowej oceny kultury minionych epok - stwierdził Bramanti.
      - Święte słowa, profesorze. Musi pan jednak wybaczyć nam naszą, mój Boże, nie powiem ignorancję, ale przynajmniej nasze mgliste wyobrażenie o tej materii. Co pan miał na myśli, mówiąc o naukach okultystycznych? Spirytualizm, astrologię, czarną magię?
      Bramanti zrobił gest wyrażający upadek jego ducha.
      - Na miłość Boską! Ależ to bzdury, którymi upajają się prostacy. Ja mówię o nauce, aczkolwiek nauce tajemnej. Oczywiście także o astrologii, skoro już przy tym jesteśmy, ale uprawianej nie po to, by wyjawić maszynistce, że w najbliższą niedzielę pozna młodzieńca swego życia. Chodzi raczej o poważne studia, powiedzmy, nad Dziekanami.
      - Pojmuję. Podejście czysto naukowe. Ta problematyka mieści się z pewnością w naszych zamierzeniach programowych, czy zechciałby pan jednak nieco ten temat rozwinąć?
      Bramanti rozsiadł się w fotelu i powiódł spojrzeniem po pokoju, jakby szukał natchnienia astralnego.
      - Z pewnością najlepiej posłużyć się przykładami. Powiedziałbym, że idealnym czytelnikiem serii tego rodzaju byłby adept różo-krzyżowców, a zatem ktoś biegły in magiam, in necromantiam, in astrologiom, m geomantiam, in pyromantiam, in hydromantiam, in chaomantiam, in medicinam adeptam, by przytoczyć księgę Azoth - tę, którą tajemnicza dziewczynka wręczyła diakonowi niosącemu krzyż w procesji, jak to zostało opisane w Raptus philosophorum. Ale wiedza adepta obejmuje również inne dziedziny, jest wśród nich fizjognoza dotycząca tajemnej fizyki, statyka, dynamika i kinematyka, astrologia albo biologia ezoteryczna i badanie duchów natury, zoologia hermetyczna i astrologia biologiczna. Dodajmy do tego kosmognozę, badającą tematykę astrologiczną, ale w aspekcie astronomicznym, kosmologicznym, fizjologicznym, ontologicznym, albo antropognozę, która zajmuje się anatomią homologiczną, nauki wieszcze, fizjologię fluidalną, psychurgię, astrologię społeczną i hermetyzm historii. Następnie matematyka jakościowa i, jak pan wspomniał, arytmologia... Ale wiedza wstępna musiałaby objąć kosmografię niewidzialnego, magnetyzm, zefiry, sny, fluidy, psycho-metrię oraz jasnowidztwo - i w ogóle badanie pozostałych pięciu zmysłów hiperfizycznych - nie mówiąc już o astrologii horoskopowej, która staje się karykaturą nauki, jeśli nie jest uprawiana z należytą ostrożnością - a dalej fizjonomika, odczytywanie myśli, sztuki odgadywania (tarok, mimika) aż po stopnie wyższe, jak profetyka i ekstaza. Potrzebne są dostateczne informacje na temat postępowań fluidycznych, alchemii, sztuki spagirycznej, telepatii, ezoteryki, magii obrzędowej i ewokacyjnej, podstaw teurgii. Jeśli chodzi o właściwy okultyzm, radziłbym podjęcie wyprawy badawczej na terytorium pierwotnej Kabały, braminizmu, gimnosofii, hieroglifów z Mem-fis...
      - Fenomenologii templarnej - podsunął Belbo. Twarz Bramantiego rozjaśniła się.
      - Bez wątpienia. Ale byłbym zapomniał. Przed podstawowymi pojęciami z zakresu nekromancji i guślarstwa ras niebiałych jeszcze jest onomancja, profetyczne szały, taumaturgia wolicjonalna, sugestia, joga, hipnotyzm, somnambulizm, chemia rtęci... Wroński doradzał mistykom, by uwzględnili technikę opętanych z Loudun, spazmatyków od świętego Medarda, napoje mistyczne, wino z Egiptu, eliksir życia i aqua tofana. Jeśli chodzi o zasadę zła (a rozumiem, że dochodzimy tutaj do najbardziej zastrzeżonego działu ewentualnej serii), powiedziałbym, że należy się oswoić z tajemnicami Belzebuba jako właściwą destrukcją i Szatana jako zdetronizowanego księcia, a dalej Eurinomia, Molocha, inkubów i sukkubów. Jeśli chodzi o zasadę pozytywną, niebiańskie tajemnice świętego Michała, Gabriela i Rafaela oraz agatodaimonów. Następnie tajemnice Izydy, Mitry, Morfeusza, Samotraki i Eleuzis oraz tajemnice naturalne męskiego członka, fallusa, Drzewo Życia, Klucz Nauk, Bafo-met, młot, naturalne tajemnice organu żeńskiego, Ceres, Kteis, Patera, Kybele, Asztarte.
      Pan Garamond wychylił się do przodu z przymilnym uśmiechem.
      - Proszę nie zapomnieć o gnostykach...
      - Ależ z pewnością nie zapomnę, aczkolwiek na ten szczególny temat krąży mnóstwo mało poważnych i tandetnych materiałów. Tak czy inaczej każdy zdrowy okultyzm jest formą Gnozy.
      - A nie mówiłem? - wtrącił się pan Garamond.
      - I to wszystko? - odezwał się łagodnie pytającym tonem Belbo.
      Bramanti wydął policzki i w jednej chwili przeobraził się z tapira w chomika.
      - To wszystko... dla zainicjowania serii, lecz nie dla inicjacji... proszę wybaczyć mi grę słów. Ale już wydając pięćdziesiąt tomów
      moglibyście, panowie, zmesmeryzować publiczność, składającą się z tysięcy czytelników, którzy czekają na słowo niepodważalne... Inwestując parę setek milionów - przychodzę właśnie do pana, doktorze Garamond, gdyż wiem, że jest pan skłonny do najszlachetniejszych przygód - oraz uwzględniając skromny procencik dla mnie jako redaktora prowadzącego serii...
      Bramanti powiedział już dosyć i w oczach Garamonda przestał być interesujący. Rzeczywiście, został odprawiony pospiesznie i z wielkimi obietnicami. Jak zwykle komisja konsultantów rozważy starannie propozycję.
      
42
Lecz wiedzcie, że wszyscy jesteśmy zgodni, cokolwiek mówimy.
(Turba Philosophorwri)

      Kiedy Bramanti wyszedł, Belbo stwierdził, że profesor powinien wyciągnąć sobie korek. Pan Garamond nie znał tego wyrażenia i Belbo spróbował mu wyjaśnić używając pełnych respektu peryfraz, ale bez powodzenia.
      - Tak czy owak - oznajmił Garamond - nie stwarzajmy problemów tam, gdzie ich nie ma. Ledwie ten pan wypowiedział pięć pierwszych słów, wiedziałem, że nie jest to klient dla nas. On sam. Ale ci, o których mówił, jak najbardziej. Autorzy i czytelnicy. Ten Bramanti potwierdził rozważania, jakie snułem od kilku dni. O, proszę, panowie.
      I teatralnym gestem wyciągnął z szuflady trzy książki.
      - Oto trzy tomy, które wyszły w ostatnich latach i odniosły sukces. Pierwszy jest po angielsku i nie czytałem go, ale autorem jest sławny krytyk. A co napisał? Spójrzcie na podtytuł. Powieść gnosty-czna. A teraz spójrzcie na to. Z pozoru powieść o wątku kryminalnym, bestseller. A o czym mówi? O pewnym gnostycznym Kościele w okolicach Turynu. Wiecie, panowie, kim są ci gnostycy... - Powstrzymał nas gestem dłoni. - Nieważne, chodzi o jakieś sprawy demoniczne i to mi wystarczy... Wiem, wiem, być może nie powinienem tak się z tym spieszyć, ale nie chcę mówić jak wy, tylko jak ten Bramanti. A w tym momencie jestem wydawcą, nie zaś profesorem gnoseologii porównawczej, czy czegoś w tym guście. Co oczywistego, obiecującego, zachęcającego, powiem więcej, ciekawego dostrzegłem w słowach naszego gościa? Tę zadziwiającą umiejętność wpychania wszystkiego do jednego worka; nie powiedział gnostycy, chociaż, jak sami widzieliście, mógł wymienić tę nazwę między geo-mancją, gerovitalem i radamesem z rtęcią. Dlaczego kładę na to nacisk? Ponieważ mam tu inną książkę, napisaną przez sławną dziennikarkę, która opowiada niewiarygodne rzeczy, jakie dzieją się w Turynie, powtarzam, w Turynie, mieście samochodów. Gusła, czarne msze, wywoływanie diabła, a wszystko dla ludzi z gotówką, nie dla tych z Południa, którzy podrygują po ukąszeniu tarantuli. Ca-saubon, Belbo powiedział mi, że przyjechał pan z Brazylii, gdzie
      uczestniczył w satanicznych obrzędach tamtejszych dzikusów... Dobrze, później mi pan opowie, co to za jedni... ale to bez znaczenia. Panowie, Brazylia jest tutaj. Przedwczoraj wszedłem osobiście do tej księgarni, jakże się nazywa, wszystko jedno, chodzi o księgarnię, która sześć czy siedem lat temu sprzedawała teksty anarchistyczne, rewolucyjne. Tupamaros, terroryści, powiem więcej, marksiści... No i co? Jak się przystosowała? Sprzedaje rzeczy, o których mówił Bramanti. To prawda, żyjemy w epoce zamętu i jeśli pójdziecie, panowie, do księgarni katolickiej, gdzie niegdyś można było kupić tylko katechizm, teraz znajdziecie także nowe podejście do Lutra, choć nie sprzedawaliby jednak książki mówiącej, że cała religia to szalbierstwo. Natomiast w księgarniach, o których mówię, sprzedaje się autorów wierzących w to, co piszą, i szydzących z tego, wszystko jedno, byleby dotknęli tematu, by tak rzec...
      - Hermetycznego? - podsunął Diotallevi.
      - Otóż to, chyba właśnie o to słowo chodzi. Widziałem tam co najmniej dziesięć książek o Hermesie. I właśnie dochodzę do Projektu Hermes. Zajmiemy się tą gałęzią...
      - Złotą gałęzią - wtrącił Belbo.
      - Właśnie - potwierdził Garamond, nie chwytając aluzji. - Chodzi o żyłę złota. Zauważyłem, że gotowi są przełknąć wszystko, byleby było hermetyczne, jak to pan ujął, byleby mówiło coś odwrotnego niż to, co znajdują w szkolnych podręcznikach. Nie jestem z powołania dobroczyńcą, ale w tych mrocznych czasach ofiarować komuś wiarę, uchylić rąbka wiedzy o sprawach nadprzyrodzonych... Garamond zawsze był wierny swojej naukowej misji.
      Belbo zesztywniał.
      - Myślałem, że chodzi panu o firmę Manuzio.
      - O jedną i drugą. Proszę posłuchać. Szperałem w tej księgarni, a potem poszedłem do innej, bardzo szacownej, która jednak nie omieszkała zafundować sobie półki z dziełami poświęconymi okul-tyzmowi. Prowadzi się na ten temat badania uniwersyteckie i książki poważnych autorów stoją obok dzieł takich ludzi jak Bramanti. Pomyślmy: ten Bramanti być może nigdy nie zetknął się z ludźmi nauki, ale ich czytał, i to tak, jakby był jednym z nich. Należy do osób, które, cokolwiek się im powie, sądzą, że odnosi się to do problemu będącego przedmiotem ich zainteresowań, jak w tej historii z kotem, o którego toczą spór rozwodzący się małżonkowie, podczas gdy on myśli, że trwa dyskusja nad tym, jakie podroby dać mu na
      śniadanie. Pan też to dostrzegł, Belbo, podsunął mu pan tę historię z czymś templarnym, a on natychmiast okay, również templariusze, a także Kabała i totolotek, i fusy z kawy. Są wszystkożerni. Wszystkożerni! Widzieliście, panowie, twarz Bramantiego. To gryzoń. Ogromna publiczność podzielona na dwie wielkie kategorie, już ich widzę, defilują przed oczyma mojej duszy, a jest ich legion. In primis ci, którzy piszą, i tych Manuzio gotów jest przyjąć z otwartymi ramionami. Wystarczy ich przyciągnąć, inicjując serię, która zrobi trochę hałasu, a która mogłaby nazywać się, pomyślmy...
      - Tabula Smaragdina - podsunął Diotallevi.
      - Jak? Nie, to za trudne, i na przykład mnie nic nie mówi, potrzeba nam czegoś, co kojarzyłoby się z czymś innym.
      - Izyda Obnażona - powiedziałem.
      - Izyda Obnażona! To brzmi dobrze, świetnie, Casaubon, kryje się w tym Tutenchamon, skarabeusz, piramidy. Izyda Obnażona i okładka z aluzją do czarów, ale nie natrętną. Idziemy dalej. Mamy następną grupę, czyli kupujących. Otóż, moi przyjaciele, powiecie może, że Manuzio nie interesuje się kupującymi książki. A kto nam zabrania? Tym razem, proszę panów, będziemy sprzedawać książki firmy Manuzio, dokonamy skoku jakościowego! A wreszcie pozostają badania na poziomie naukowym i tutaj wkracza na scenę Garamond. Poszukamy sobie poważnego konsultanta i obok studiów historycznych i innych serii uniwersyteckich będziemy publikować trzy albo cztery książki rocznie w kolekcji poważnej, surowej, opatrzonej nazwą jasną, ale nie malowniczą...
      - Hermetyka - rzucił Diotallevi.
      - Wybornie. Klasyczna, godna. Spytacie, dlaczego wydawać pieniądze na Garamonda, skoro możemy zarabiać je u Manuzia. Ale kolekcja poważna będzie wabikiem, przyciągnie rozsądne osoby, które przyjdą z innymi propozycjami, wskażą nam tropy, a zresztą przyciągnie też tamtych, różnych Bramantich, których będzie się rzucało w objęcia Manuzia. Projekt Hermes wydaje mi się bez zarzutu, operacją nieskazitelną, dochodową, umacniającą idealny przepływ między dwiema firmami... Panowie, do pracy. Odwiedzajcie księgarnie, zbierajcie bibliografię, żądajcie katalogów, zbadajcie, co robią w innych krajach... Kto wie, ile nam się wymknęło osób, które przynosiły tu skarby określonego rodzaju, a których pozbyliśmy się, gdyż wtedy nie były nam potrzebne. I zalecam, Casaubon, także historię metali ma pan przyprawić nieco alchemią.
      Złoto, spodziewam się, jest metalem. Komentarze później, wiecie, panowie, że jestem otwarty na wszelkie uwagi krytyczne, sugestie, wątpliwości, jak to jest przyjęte wśród ludzi na pewnym poziomie kulturalnym. Projekt wchodzi z tą chwilą w fazę realizacji. Pani Gracjo, proszę wprowadzić tę panią, która czeka od dwóch godzin, nie można tak traktować Autora - oznajmił, otwierając nam drzwi i starając się mówić tak, by było go słychać w poczekalni.
      
43
Ludzie spotykani na ulicy... oddają się potajemnie praktykom Czarnej Magii, wiążą się lub próbują związać z Duchami Ciemności, by zaspokoić swoje pragnienia, ambicje, nienawiści, miłości, jednym słowem czynić Zło.
(J.K.Huysmans, przedmowa do: Le satanisme et la magie. 1895, ss. VIII-IX)

      Zdawało się, że Projekt Hermes to ledwie zarysowany pomysł. Nie znałem pana Garamonda. Kiedy ja chodziłem po bibliotekach, szukając ilustracji do książki o metalach, u Manuzia praca szła pełną parą.
      Po dwóch miesiącach zobaczyłem u Belba pachnący jeszcze farbą drukarską numer Parnasu Winopłynnego" z długim artykułem Odrodzenie okultyzmu, w którym znany hermetyk, profesor Moebius - nowiutki, prosto z igły pseudonim Belba; wykonał on w ten sposób pierwszy ruch w ramach Projektu Hermes - omawiał cudowne odrodzenie nauk okultystycznych we współczesnym świecie i zapowiadał, że Manuzio wkroczy na tę drogę nową serią, Izyda Obnażona.
      W tym samym czasie pan Garamond napisał szereg listów do różnych czasopism hermetycznych, astrologicznych, zajmujących się taro kiem, ufologią i podpisując się pierwszym nazwiskiem, jakie przyszło mu do głowy, prosił o informacje na temat nowej serii, zapowiedzianej przez wydawnictwo Manuzio. Wskutek tego redaktorzy tych czasopism dzwonili do niego, chcąc czegoś się na ten temat dowiedzieć, on zaś był tajemniczy i mówił, że nie może na razie ujawnić dziesięciu pierwszych tytułów, które zresztą są już w produkcji. W ten sposób świat okultystów, z pewnością pobudzony bezustannym łomotem tam-tamu, dowiedział się o Projekcie Hermes.
      - Przebierzmy się za kwiaty - rzekł pan Garamond, który przed chwilą wezwał nas do gabinetu z mapami - a zlecą się pszczoły.
      Ale to nie wszystko. Garamond chciał nam pokazać folder (de-pliant - jak powiedział, ale w mediolańskich firmach wydawniczych wymawia się to słowo podobnie jak citroen" i trecencinquanta"): nic nadzwyczajnego, cztery stroniczki, ale na lakierowanym papierze. Na pierwszej stronie znajdowała się reprodukcja schematycznej
      okładki serii, coś w rodzaju złotej pieczęci (nazywa się to Penta-klem Salomona - objaśnił Garamond) na czarnym tle, przy czym brzeg okładki obramowany był motywem dekoracyjnym przypominającym mnóstwo splecionych ze sobą swastyk (to swastyka azjatycka - wyjaśnił Garamond - skierowana zgodnie ze słońcem, nie zaś nazistowska, która zwrócona jest zgodnie z ruchem wskazówek zegara). U góry, w miejscu tytułu poszczególnych tomów, napis: Są rzeczy na niebie i ziemi..." Na stronicach wewnętrznych wynoszono pod niebiosa zasługi Manuzia dla kultury, a następnie za pomocą kilku zgrabnych haseł wskazywano na fakt, że współczesny świat domaga się pewników głębszych i bardziej olśniewających od tych, jakie może dać nauka: Z Egiptu, Chaldei, Tybetu zapomniana mądrość - by Zachód odrodził się duchowo."
      Belbo spytał, dla kogo przeznaczone są depliant, a Garamond u-śmiechnął się tak, jak uśmiecha się - oznajmił później Belbo - potępiona dusza radży Assamu.
      - Kazałem przysłać sobie z Francji spis wszystkich tajemnych stowarzyszeń, istniejących obecnie na całym świecie, ale nie pytajcie mnie, skąd wziął się ogólnie dostępny spis tajnych stowarzyszeń; jest i tyle. Oto on, editions Henry Yeyrier, wraz z adresami, numerami telefonów, kodami pocztowymi. Tak więc pan, Belbo, przejrzy go i wyeliminuje te, które nas nie interesują, gdyż widzę tutaj również jezuitów, Opus Dei, karbonariuszy i Klub Rotariański, wyszuka natomiast wszystkie mające odcień okultystyczny, niektóre zresztą już zaznaczyłem.
      Zaczai kartkować księgę.
      - Są tu: Absolutyści (wierzą w metamorfozy), Aetherius Society w Kalifornii (telepatyczne relacje z Marsem), Astara z Lozanny (przysięga absolutnej tajemnicy), Atlanteans z Wielkiej Brytanii (poszukiwanie utraconej szczęśliwości), Builders of the Adytum w Kalifornii (alchemia, kabała, astrologia), Krąg E.B. z Perpignan (poświęcający się Hator, bogini miłości i strażniczce Góry Zmarłych), Krąg Eliphasa Leviego z Maule (nie wiem, kim jest ten Levi, musi być francuskim antropologiem, czy jak się to nazywa), Rycerze Przymierza Templarnego z Tuluzy, Kolegium Druidów Galii, Konwent Spirytualistyczny Jerycha, Cosmic Church of Truth z Florydy, Seminarium Tradycjonalne Ecóne w Szwajcarii, Mormoni (znalazłem ich też kiedyś w jakiejś książce telefonicznej, ale może już ich tam nie ma), Kościół Mitry w Londynie i Brukseli, Kościół Szatana w Los Angeles, Zjednoczony Kościół Lucyferski Francji, Kościół
      Różokrzyżowy Apostolski w Brukseli, Dzieci Ciemności albo Zielony Zakon z Cóte d'Or (tych może nie, nie wiadomo, jakim językiem się posługują), Escuela Hermetista Occidental z Montevideo, National Insitut of Kabalah z Manhattanu, Central Ohio Tempie of Her-metic Science, Tetra-Gnosis z Chicago, Starsi Bracia Różanego Krzyża z Saint - Cyr-sur-Mer, Bractwo Joannickie na rzecz Odrodzenia Templum z Kessel, Międzynarodowe Bractwo Izis z Greno-ble, Ancient Bavarian Illuminati z San Francisco, The Sanctuary of the Gnosis z Sherman Oaks, Grail Foundation of America, Sociedade do Graal do Brasil, Hermetic Bratherhood of Luxor, Lectorium Rosi-crucianum z Holandii, Ruch Graala ze Strasburga, Zakon Anubisa z Nowego Jorku, Tempie of Black Pentacle z Manchesteru, Odinist Fellowship z Florydy, Zakon Podwiązki (musi do nich należeć nawet królowa Anglii), Zakon Yrila (masoneria neonazistowska, bez adresu), Militia Templi z Montpellier, Suwerenny Zakon Świątyni Słonecznej z Monte Carlo, Różokrzyżowcy z Harlemu (do czego to doszło, nawet Murzyni), Wicca (stowarzyszenie lucyferskie obediencji celtyckiej, wzywają 72 duchy Kabały)... czy mam czytać dalej?
      - Naprawdę one wszystkie istnieją? - spytał Belbo.
      - Jest ich znacznie więcej. Do roboty; proszę sporządzić spis ostateczny i przystępujemy do wysyłki. Także za granicę. Wymieniają informacje. Pozostaje jeszcze jedno. Trzeba obejść stosowne księgarnie i porozmawiać nie tylko z księgarzami, ale i z klientami. Napomykać w trakcie rozmów, że istnieje taka a taka seria.
      Diotallevi zauważył, że nie można narażać się w ten sposób, trzeba znaleźć propagandzistów utajonych, a Garamond odparł, żeby ich poszukał.
      - Byleby nie trzeba im było płacić.
      Ale wymagania - skomentował Belbo, kiedy wróciliśmy do biura. Lecz bogowie podziemi sprzyjali nam. Dokładnie w tym momencie weszła Lorenza Pellegrini, bardziej słoneczna niż kiedykolwiek: Belbo promieniał, ona zaś zobaczyła depliant i zainteresowała się.
      Kiedy dowiedziała się o planach sąsiedniego wydawnictwa, twarz jej się rozjaśniła.
      - Ależ to świetnie. Mam sympatycznego znajomego, byłego urugwajskiego tupamaro, który pracuje w piśmie Picatrix" i zabiera mnie na seanse spirytystyczne. Zaprzyjaźniłam się nawet z pewną wybitną ektoplazmą, która teraz zawsze żąda mnie, ilekroć się zmaterializuje.
      Belbo spojrzał na Lorenzę, jakby chciał o coś zapytać, ale się rozmyślił. Pewnie spodziewał się po niej, że bywa w miejscach budzących większe wątpliwości, on zaś postanowił zajmować się jedynie tymi, które mogłyby rzucić cień na jego miłosny związek (czy jednak ją kochał?). A w tym jej napomknieniu o Picatrix" ujrzał nie tyle upiora pułkownika, ile upiora zbyt sympatycznego Urugwajczy-ka. Ale Lorenza mówiła już o czymś innym, opowiadała, że często odwiedza te małe księgarnie, w których sprzedają książki, jakie Izy-da Obnażona chciałaby publikować.
      - To nie lada widok. Znajduję tam rośliny lecznicze i przepis na stworzenie homunkulusa, zupełnie jak Faust z Heleną Trojańską. Och, Jacopo, zróbmy go, tak bym chciała mieć z tobą homunkulusa, moglibyśmy go potem hodować jak jamnika. W tej książce twierdzi się, że to łatwe, wystarczy zebrać do fiolki odrobinę męskiego nasienia, dla ciebie to fraszka, mam nadzieję, nie czerwień się, głuptasie, a następnie wymieszać z hipomenem, to chyba płyn wydzieliwa-ny... wydzielawany... jak się mówi?
      - Wydzielany - podsunął Diotallevi.
      - Naprawdę? W każdym razie z tym, co wydzielają źrebne kobyły, i wydaje mi się, że to byłoby trudniejsze, gdybym bowiem była źrebną kobyłą, wcale nie chciałabym, żeby mi pobierano hipomen, a już szczególnie nieznajomi, ale sądzę, że można znaleźć gotowy produkt, jak agarbatties. Potem wlewasz wszystko do naczynia, zostawiasz, by się macerowało przez czterdzieści dni, i widzisz, jak stopniowo kształtuje się figurka, fetusik, który po następnych dwóch tygodniach staje się pełnym gracji homunkulusem, wychodzi stamtąd i staje do twoich usług - zdaje się, że one nigdy nie umierają, więc tylko pomyśl, zaniesie ci kwiaty na grób, kiedy umrzesz!
      - I co jeszcze widziałaś w tych księgarniach? - spytał Belbo.
      - Fantastycznych ludzi, ludzi przemawiających jak aniołowie, ludzi, którzy wytwarzają złoto, a także fachowych czarowników o twarzach fachowych czarowników...
      - Jak wygląda fachowy czarownik?
      - Zwykle ma orli nos, brwi jak Rosjanin i oczy drapieżne, włosy opadające na ramiona jak u dawnych malarzy oraz brodę, ale nie zmierzwioną, z kilkoma pasemkami siwizny między podbródkiem a policzkiem, i wąsy sterczące do przodu i zasłaniające górną wargę, lecz siłą rzeczy, ponieważ warga jest mocno uniesiona, sterczą biedakom zęby, odrobinę zachodzące na siebie. Mając takie zęby nie powinni się uśmiechać, a jednak czynią to, uśmiechają się łagodnie,
      ale oczy (powiedziałam już, że są drapieżne?) wpatrują się w człowieka w niepokojący sposób.
      - Facies hermetica - skomentował Diotallevi.
      - Ach tak? Sami więc widzicie. Kiedy wchodzi ktoś i prosi o książkę, powiedzmy z modłami przeciwko złym duchom, natychmiast podsuwają księgarzowi właściwy tytuł, którego, jak się okazuje, księgarz akurat nie ma. Jeśli jednak nawiąże się znajomość i spyta, czy jest to książka skuteczna, znowu się uśmiechają ze zrozumieniem, jakby rozmawiali z dzieckiem, i oznajmiają, że w tego rodzaju sprawach trzeba bardzo uważać. Następnie cytują przypadki diabłów, które robiły swoim przyjaciołom rzeczy po prostu straszne, ty wpadasz w przerażenie, a oni uspokajają cię mówiąc, że często chodzi o zwykłą histerię. W końcu nigdy się nie wie, czy w to wierzą, czy nie. Księgarze często dają mi pałeczki kadzideł, jeden dał mi nawet rączkę z kości słoniowej przeciwko złemu spojrzeniu.
      - Jeśli więc natkniesz się na takiego - powiedział Belbo - spytaj, czy wie coś o nowej serii wydawnictwa Manuzio, a nawet pokaż mu folder.
      Lorenza wyszła zabierając dziesiątkę depliant. Pewnie w następnych tygodniach ona też pracowała wytrwale, ale nie sądziłem, że to wszystko potoczy się tak szybko. Po kilku miesiącach pani Gracja nie mogła się już opędzić od diabolistów, jak nazywaliśmy NWA z zainteresowaniami okultystycznymi. Był ich legion, bo taką już mają naturę.
      
44
Wzywa siły Stołu Zjednoczenia zgodnie z najwyższym rytuałem Pentagramu, wraz z Duchem Aktywnym i Pasywnym, z Eheieh i Agla. Wraca do ołtarza i odmawia następującą inwokację do Duchów Henochiańskich: Ol Sonuf Vaorsag Goho lad Balt, Lonsh Calz Vonpho, Sobra Z-ol Ror I Ta Nazps, od Graa Ta Malprg... Ds Hol-q Qaa Nothoa Zimz. Od Commah Ta Nopbloh Zien...
(Israel Regardie, The Original Account of the Teachings, Rites and Ceremonies of the Hermetic Order of the Golden Dawn, Ri-tual for Invisibility, St. Paul, Llewellyn Publications, 1986, s. 423)

      Spotkało nas szczęście i odbyliśmy pierwszą rozmowę na najwyższym szczeblu - w każdym razie, jeśli się uwzględni nasz stopień inicjacji.
      Nasze trio, Belbo, Diotallevi i ja, było w komplecie i niewiele brakowało, a wydalibyśmy z siebie okrzyk zdumienia, kiedy w drzwiach stanął nasz gość. Miał facies hermetica opisaną przez Lo-renzę Pellegrini, a ponadto był ubrany na czarno.
      Wszedł, rozglądając się podejrzliwie dokoła, i przedstawił się (profesor Camestres). Na pytanie profesor czego?" odpowiedział nieokreślonym gestem, jakby chciał zachęcić nas do większej powściągliwości.
      - Przepraszam - rzekł - ale nie wiem, czy panowie zajmują się problemem z punktu widzenia czysto technicznego, komercyjnego, czy też są związani z jakąś grupą inicjacyjną...
      Uspokoiliśmy go.
      - Nie jest to z mojej strony przesadna ostrożność - oświadczył - ale nie chciałbym mieć do czynienia z kimś z OTO. Następnie, widząc nasze zmieszanie, wyjaśnił:
      - Ordo Templi Orientalis, konwetykiel ostatnich rzekomych wiernych Aleistera Crowleya... Widzę, że nie jesteście, panowie, zaznajomieni z... Tym lepiej, nie będziecie mieli żadnych uprzedzeń. - Zgodził się usiąść. - Gdyż widzicie, panowie, dzieło, które oto wam zaprezentuję, śmiało przeciwstawia się Crowleyowi. Wszyscy, ja także, dochowujemy wierności Liber AM vel legis, która, jak może panowie wiecie, została podyktowana Crowleyowi w 1904 roku w Kairze przez wyższy umysł noszący imię Aiwaz. Zwolennicy OTO po dzień dzisiejszy badają ten tekst we wszystkich czterech wydaniach, z których pierwsze poprzedza o dziewięć miesięcy wybuch wojny bałkańskiej, drugie o dziewięć miesięcy wybuch pierwszej wojny światowej, trzecie o dziewięć miesięcy wojnę chińs-ko-japońską, czwarte o dziewięć miesięcy rzezie hiszpańskiej wojny domowej...
      Nie mogłem powstrzymać się od nerwowego splecenia dłoni. Spostrzegł to i uśmiechnął się niewesoło.
      - Rozumiem pańskie podniecenie. Zważywszy, że przyniosłem panom propozycje piątego wydania tej książki, co zdarzy się za dziewięć miesięcy? Nic, proszę się uspokoić, gdyż proponuję Liber legis uzupełnioną, albowiem dany mi był ten zaszczyt, iż nawiedził mnie nie zwykły umysł wyższego rzędu, lecz sam Al, najwyższa zasada, czyli Hoor-paar-Kraat, będący ponoć, nawiasem mówiąc, sobowtórem i mistycznym bliźniakiem Ra-Hoor-Khuita. Zależy mi jedynie na tym (między innymi pragnąc uniknąć zgubnych wpływów), aby moje dzieło zostało opublikowane na zimowe przesilenie.
      - Można by się nad tym zastanowić - powiedział zachęcającym tonem Belbo.
      - Jestem więc usatysfakcjonowany. Książka narobi mnóstwo szumu w środowiskach inicjacyjnych, gdyż, jak to panowie rozumieją, moje źródło mistyczne jest poważniejsze i bardziej wiarygodne niż źródło Crowleya. Nie mam pojęcia, jak Crowley mógł wprowadzić w życie rytuały Bestii, nie uwzględniając Liturgii Miecza. Jedynie obnażając miecz można zrozumieć, czym jest Mahapralaja, czyli Trzecie Oko Kundaliniego. A zresztą w swojej arytmologii, całkowicie opartej na liczbie Bestii, nie uwzględnił 93, 118, 444, 868 i 1001, Liczb Nowych.
      - Co one oznaczają? - spytał Diotallevi, nagle okazując najżywsze zainteresowanie.
      - Ach - odparł profesor Camestres - jak już powiedziano w pierwszej Liber legis, każda liczba jest nieskończona i nie ma między nimi różnic.
      - Rozumiem - oznajmił Belbo. - Nie sądzi pan jednak, że to wszystko może być nieco niejasne dla zwykłego czytelnika? Camestres podskoczył na krześle.
      - Ale inaczej być nie może. Absolutnie. Kto zrozumie te sekrety bez należytego przygotowania, runie w otchłań! Już publikując je w sposób zawoalowany, narażam się na niebezpieczeństwo, proszę mi wierzyć. Poruszam się w kręgu adoracji Bestii, ale w sposób bardziej radykalny niż Crowłey, zobaczycie, panowie, strony poświęcone congressus daemone, przepisy na sprzęty świątynne i złączenie fizyczne z Niewiastą Szkarłatną i Bestią, której Ona Dosiada. Crowłey zatrzymał się przy kongresie cielesnym, zwanym przeciwko naturze", ja staram się przenieść rytuał poza Zło takie, jak je pojmujemy, muskam sprawy nieuchwytne, czystość absolutną Goetia, krańcowy próg Bas-Aumgn oraz Sa-Ba-Ft...
      Belbowi pozostało tylko wybadać możliwości finansowe Came-stresa. Uczynił to, zdążając do celu krętymi ścieżkami, i w końcu okazało się, że Camestres, podobnie jak Bramanti, nie ma najmniejszego zamiaru finansować wydania swoich dzieł. Nastąpiła wówczas faza wycofywania się, z grzeczną prośbą o zostawienie rękopisu na tydzień w celu przeczytania, a później się zobaczy. Ale w tym momencie Camestres przycisnął maszynopis do piersi, twierdząc, że nigdy jeszcze nie został potraktowany tak podejrzliwie, i wyszedł, dając nam do zrozumienia, iż ma niepospolite sposoby, by ukarać nas za zniewagę.
      Jednak już wkrótce mieliśmy do dyspozycji dziesięć maszynopisów bez najmniejszych wątpliwości typu NWA. Należało przystąpić do jakiejś, choćby pobieżnej selekcji, zważywszy, że chcieliśmy je przecież sprzedać. Było rzeczą niemożliwą, byśmy przeczytali to wszystko, przebiegaliśmy tylko wzrokiem indeksy i dzieliliśmy się spostrzeżeniami.
      
45
Stąd  wynika  zadziwiające  pytanie.   Czyżby  Egipcjanie znali elektryczność?
(Peter Kolosimo,  Terra senza tempo, Mediolan, Sugar, 1964, s. 111)

      - Wyłowiłem tekst o zaginionych cywilizacjach i tajemniczych krainach - oznajmił Belbo. - Zdaje się, że na samym początku istniał gdzieś w okolicach Australii kontynent Mu i że tam zaczęły się wielkie ruchy migracyjne. Jedno z odgałęzień trafiło na wyspę Avalon, drugie na Kaukaz i do źródeł Indusu, a następnie mamy Celtów, założycieli cywilizacji egipskiej i wreszcie Atlantydę.
      - To stare rzeczy, facetów, którzy pisali książki o Mu, mogę dostarczyć na pęczki - pochwaliłem się. - Ale może to opłacalne. A zresztą mamy tu piękny rozdział o migracji greckiej na Yucatan, wydedukowanej na podstawie płaskorzeźby wojownika z Chichen Itza, podobnego do rzymskiego legionisty. Jak dwie krople wody...
      - Wszystkie hełmy na świecie ozdabiano piórami albo końskim ogonem - stwierdził Diotallevi. - To żaden dowód.
      - Dla ciebie, ale nie dla niego. On widzi, że we wszystkich cywilizacjach czczono węża, i wnioskuje stąd, że wszystkie wywodzą się z jednego pnia...
      - Któż nie czcił węża? - rzekł znowu Diotallevi. - Oczywiście poza Narodem Wybranym.
      - Rzeczywiście, ci czcili cielce.
      - Chwila słabości. Ja bym to odrzucił, nawet gdyby miało być opłacalne. Celtyzm i Ariowie, Kali-Juga, zmierzch Zachodu i cywilizacja SS. Może jestem paranoikiem, ale pachnie mi to nazizmem.
      - Dla Garamonda niekoniecznie musi to być przeciwwskazanie.
      - Tak, ale wszystko ma swoje granice. Natomiast ja widziałem maszynopis poświęcony gnomom, ondynom, salamandrom, elfom i sylfidom, wróżkom... Jednak i tutaj autor bierze na warsztat początki cywilizacji aryjskiej. Wygląda na to, że SS-mani zostali spłodzeni przez siedmiu krasnoludków.
      - Nie przez siedmiu krasnoludków, ale przez Nibelungów.
      - Ale tutaj chodzi o Mały Lud Irlandzki. Złe są czarownice, maleństwa zaś poczciwe, tyle że nieco przekorne.
      - Odłóż na bok. A co pan znalazł, Casaubon?
      - Jedynie interesujący tekst o Krzysztofie Kolumbie. Autor analizuje jego podpis i znajduje w nim ni mniej, ni więcej tylko nawiązanie do piramid. Zamiarem Kolumba bylo odbudowanie Świątyni Jerozolimskiej, jako że pełnił obowiązki wielkiego mistrza templariuszy na wygnaniu. Ponieważ powszechnie wiadomo, że był portugalskim Żydem, a więc biegłym kabalistą, stosując talizmatyczne zaklęcia uspokoił burzę i opanował szkorbut. Nie zaglądałem do tekstów dotyczących Kabały, bo chyba przejrzał je Diotallevi.
      - We wszystkich litery hebrajskie są błędnie pisane, to fotokopie z broszurek typu Smorfia, czyli zajmujących się sposobami odgadywania przez sen numerów loteryjnych.
      - Pamiętajmy jednak, że wybieramy teksty do Izydy Obnażonej. Nie zajmujemy się filologią. Być może diaboliści upodobali sobie litery hebrajskie wzięte ze Smorfii. Jestem niezbyt pewny, gdy chodzi o wszelkie wpływy na masonerię. Pan Garamond zalecał, bym poruszał się po tym terenie ostrożnie, nie chce bowiem mieszać się w spory między rozmaitymi rytami. Jednak nie lekceważyłbym tekstu odnoszącego się do symboliki masońskiej w grocie w Lourdes. Ani tego, wprost wybornego, o pojawieniu się w momencie wynalezienia flagi Stanów Zjednoczonych pewnego arystokraty, hrabiego de Saint-Germain, przyjaciela Franklina i Lafayette'a. Tyle że tłumaczy wprawdzie właściwie znaczenie gwiazd, ale błądzi we mgle, kiedy pisze o prążkach.
      - Hrabia de Saint-Germain - wykrzyknąłem. - No, no!
      - Co, zna go pan?
      - Jeśli powiem, że tak, nie uwierzycie. Dajmy temu pokój. Mam tutaj jakąś potworność na czterystu stronach przeciwko błędom współczesnej nauki. Atom to żydowskie kłamstwo, błąd Einsteina i mistyczna tajemnica materii. Złudzenie Galileusza i niematerialna natura Księżyca oraz Słońca.
      - Jeśli o to chodzi - oznajmił Diotallevi - najbardziej podoba mi się przegląd nauk fortiańskich.
      - Co to takiego?
      - Nazwa pochodzi od niejakiego Charlesa Hoy Forta, który zgromadził ogromną kolekcję nie wyjaśnionych informacji. Deszcz żab w Birmingham, ślady bajecznego zwierzęcia w Devon, tajemnicze i pokryte bąblami schody na zboczach niektórych gór, nieregu-larność następowania zrównania dnia z nocą, napisy na meteorytach, czarny śnieg, burze krwi, istoty skrzydlate na wysokości ośmiu tysięcy metrów nad Palermo, świetliste koła w morzu, szczątki gigantów, opadanie zeschłych liści we Francji, opady żywej materii na Sumatrze i oczywiście wszystkie te ślady na Machu Picchu i innych szczytach Ameryki Południowej, świadczące o lądowaniu w czasach prehistorycznych potężnych kosmicznych statków. Nie jesteśmy sami we wszechświecie.
      - Wcale nieźle - rzekł Belbo. - Mnie natomiast zaintrygowało tych pięćset stron o piramidach. Czy wiedzieliście, że piramida Che-opsa znajduje się dokładnie na trzydziestym równoleżniku, a właśnie ten równoleżnik przecina najwięcej lądów, które się wyłoniły z oceanów? Że relacje geometryczne w piramidzie Cheopsa są zupełnie takie same jak w Pedra Pintada w Amazonii? Że Egipt miał dwa pierzaste węże, jednego na tronie Tutenchamona, drugiego na piramidzie w Sakkara i że to kojarzy się z Ouetzalcoatlem?
      - Co ma wspólnego Quetzalcoatl z Amazonią, skoro wchodzi w skład panteonu meksykańskiego?
      - No, może umknęło mi jakieś ogniwo. Jak z drugiej strony uzasadnić, że posągi na Wyspie Wielkanocnej są megalityczne, tak samo jak posągi celtyckie? Jeden z bogów polinezyjskich nazywał się Ya i jest to oczywiście lód Hebrajczyków, jak staro węgierski Iov, bóg wielki i dobry. Stary rękopis meksykański pokazuje ziemię jako kwadrat otoczony przez morze, a w samym środku tkwi piramida, która nosi u podstawy napis Aztlan, co przypomina Atlasa albo Atlantydę. Dlaczego po obu stronach Atlantyku mamy piramidy?
      - Bo łatwiej budować piramidy niż kule. Gdyż wiatr tworzy wydmy w kształcie piramid, nie zaś Partenonu.
      - Nienawidzę ducha oświecenia - oświadczył Diotallevi.
      - Idę dalej. Kult boga Ra nie pojawia się w religii egipskiej przed Nowym Państwem, a więc wziął się od Celtów. Przypomnij sobie świętego Mikołaja i jego sanki. W prehistorycznym Egipcie słoneczna łódź to były sanie. Ponieważ w Egipcie te sanie nie mogły sunąć po śniegu, ich pochodzenie musi być nordyckie...
      Nie poddawałem się.
      - Ale zanim wynaleziono koło, używano sań również na piasku.
      - Niech pan nie przerywa. Książka powiada, że najpierw trzeba wyłapać analogie, a potem znaleźć dla nich uzasadnienie. A w tym miejscu mówi się, że w końcu wyjaśnienia są naukowe. Egipcjanie znali elektryczność, gdyż w przeciwnym razie nie zdołaliby zrobić tego wszystkiego, co zrobili. Pewien niemiecki inżynier zatrudniony przy kanalizowaniu Bagdadu odkrył funkcjonujące jeszcze ogniwa elektryczne, które pamiętały czasy Sasanidów. Podczas wykopalisk
      w Babilonii wydobyto akumulatory, wyprodukowane cztery tysiące lat temu. A wreszcie Arka Przymierza (w której musiały znajdować się tablice z Prawami, laska Aarona i naczynie z manną z pustyni) była czymś w rodzaju elektrycznego sejfu, zdolnego wytwarzać wyładowania elektryczne rzędu pięciuset woltów.
      - Widziałem to już na jakimś filmie.
      - I co z tego? Jak pan myśli, skąd czerpią pomysły scenarzyści? Arka była wykonana z drzewa akacjowego, obitego wewnątrz i na zewnątrz złotem - dokładne powtórzenie zasady kondensatora elektrycznego, dwa dobre przewodniki rozdzielone złym. Otoczona była wieńcem z czystego złota. Znajdowała się w strefie suchej, gdzie pole magnetyczne sięga 500-600 woltów w pionie na metr. Mówi się, że Porsena dzięki elektryczności uwolnił swoje królestwo od straszliwego zwierza o nazwie Volt.
      - I właśnie dlatego Volta wybrał sobie ten egzotyczny przydomek. Przedtem nazywał się po prostu Szmrszlyn Krasnapolski.
      - Bez żartów. Między innymi dlatego, że poza maszynopisami mam tutaj cały wachlarz listów proponujących rewelacje na temat związków między Joanną d'Arc a Księgami Sybilińskimi, demonem talmudycznym Lilith a wielką matką hermafrodytą, szyfrem genetycznym a pismem marsjańskim, tajemną inteligencją roślin, odrodzeniem kosmicznym a psychoanalizą, Marksem a Nietzschem w perspektywie nowej angelologii, Złotą Liczbą a kamieniami z Madery, Kantem a okultyzmem, misteriami eleuzyjskimi a jazzem, Caglio-strem a energią atomową, homoseksualizmem a gnozą, Golemem a walką klas, kończąc ośmiotomową pracą o Graalu i Najświętszym Sercu.
      - Czego chce dowieść autor? Że Graal był alegorią Najświętszego Serca czy Najświętsze Serce alegorią Graala?
      - Dostrzegam różnicę i doceniam ją, ale zdaje mi się, że dla niego wartość mają obie te rzeczy. Właściwie w tym miejscu sam już nie wiem, czym się kierować. Trzeba by zasięgnąć opinii pana Gara-monda.
      Tak uczyniliśmy. On zaś wyjaśnił, że w zasadzie nie powinno się odrzucać niczego i że trzeba wszystkim umożliwić zabranie głosu.
      - Proszę tylko spojrzeć, większość z tych prac powtarza rzeczy, które znaleźć można we wszystkich kioskach dworcowych - powiedziałem. - Autorzy, nawet ci wydawani, powtarzają po sobie, jeden podaje jako świadectwo twierdzenia drugiego i wszyscy jako
      ostatecznego dowodu używają pewnego zdania z Jamblicha, by tak rzec.
      - No to co? - spytał Garamond. - Chce pan sprzedać czytelnikom coś, czego nie wiedzą? Książki Izydy Obnażonej mają mówić dokładnie o tych samych rzeczach, o których mówią inne. Potwierdzają się między sobą, więc mówią prawdę, proszę nie ufać oryginalności.
      - Zgoda - rzekł Belbo - trzeba jednak wiedzieć, co jest oczywiste, a co nie. Przydałby się nam konsultant.
      - Jakiego rodzaju?
      - Sam nie wiem. Powinien być trzeźwiejszy niż diaboliści, ale musi znać ich świat. A poza tym powinien powiedzieć, na co winniśmy stawiać w hermetyce, jakiś poważny badacz hermetyzmu renesansowego...
      - Świetnie - wykrzyknął Diotallevi - i za pierwszym razem, kiedy wsuniesz mu w dłonie Graala i Najświętsze Serce, wyjdzie trzaskając drzwiami.
      - Niekoniecznie.
      - Chyba znam właściwą osobę - oświadczyłem. - Ten facet jest z pewnością erudytą, który wystarczająco poważnie traktuje te sprawy, ale z pewną elegancją, z ironią. Poznałem go w Brazylii, ale w tej chwili mieszka zapewne w Mediolanie. Muszę mieć gdzieś jego telefon.
      - Proszę się z nim skontaktować - przyzwolił Garamond. - Ale ostrożnie, wszystko zależy od kosztów. Poza tym niech pan wykorzysta go także do cudownej przygody metali.
      Aglie był, jak się zdaje, uszczęśliwiony, że mnie słyszy. Zapytał, co u zachwycającej Amparo, dałem mu więc nieśmiało do zrozumienia, że to zamknięta karta, przeprosił, wygłosił kilka uprzejmych uwag na temat świeżości, z jaką młodzieniec może ciągle otwierać nowe rozdziały w swoim życiu. Wspomniałem mu o projekcie wydawniczym. Okazał zainteresowanie, oznajmił, że chętnie się z nami zobaczy, i umówiliśmy się u niego w domu.
      Od chwili narodzin Projektu Hermes aż do tamtego dnia bawiłem się bezmyślnie kosztem połowy świata. Teraz oni przedstawią rachunek. Tak że ja byłem pszczołą i leciałem w stronę kwiatu, choć na razie ani się tego domyślałem.
      
      
46
W ciągu dnia podejdziesz kilka razy do żaby i wypowiesz słowa, w których złożysz jej hołd. I będziesz prosił, żeby dokonała cudów, jakich pragniesz... Przygotujesz w tym czasie krzyż, na którym złożysz z niej ofiarę.
(Z Rytualu Aleistera Crowleya)

      Aglie mieszkał w okolicy placu Susa. Mała, prywatna uliczka, pałacyk z końca wieku, z umiarem ozdobiony esami-floresami. Otworzył nam stary pokój owiec w kamizelce w prążki, wprowadził nas do saloniku i poprosił, byśmy poczekali na pana hrabiego.
      - Więc to hrabia - szepnął Belbo.
      - Przecież mówiłem. To Saint-Germain redivivus.
      - Nie może być przywrócony do życia, skoro nigdy nie umarł - stwierdził sentencjonalnie Diotallevi. - Czy nie jest czasem Aha-swerem, Żydem Wiecznym Tułaczem?
      - Niektórzy twierdzą, że hrabia de Saint-Germain był także Ahaswerem.
      - No widzisz?
      Wszedł Aglie, jak zwykle nieskazitelnie ubrany. Uścisnął nam dłonie i przeprosił: nudna i zupełnie nieprzewidziana wizyta zmusza go do pozostania jeszcze przez dziesięć minut w swoim gabinecie. Polecił lokajowi podać kawę, a nas poprosił, byśmy się rozgościli. Potem wyszedł, odchylając ciężką kotarę ze starej skóry. Nie było drzwi i kiedy piliśmy kawę, słyszeliśmy dochodzące z sąsiedniego pomieszczenia wzburzone głosy. Z początku rozmawialiśmy między sobą głośno, żeby nie podsłuchiwać, ale potem Belbo zauważył, że być może przesadzamy. W chwili milczenia usłyszeliśmy głos i słowa, które wzbudziły nasze zaciekawienie. Diotallevi wstał z miną, jakby podziwiał wiszącą na ścianie tuż obok kotary siedemnastowieczną rycinę. Przedstawiała pieczarę górską, do której pielgrzymi pięli się po siedmiu stopniach. Wkrótce wszyscy trzej udawaliśmy, że oglądamy rycinę.
      Tym, którego głos usłyszeliśmy, był z pewnością Bramanti.
      - W końcu nie posyłam diabłów do niczyjego domu! Tego dnia uświadomiliśmy sobie, że Bramanti ma nie tylko wygląd, ale i głos tapira.
      Drugi głos był nieznany, z mocnym akcentem francuskim, o brzmieniu ostrym, prawie histerycznym. Od czasu do czasu do dialogu mieszał się głos Agliego, łagodny i pojednawczy.
      - Ależ, panowie - mówił teraz Aglie - odwołaliście się do mojego werdyktu i jestem tym zaszczycony, ale w takim razie proszę mnie wysłuchać. Pozwólcie mi przede wszystkim powiedzieć, że pan, drogi Pierre, był co najmniej nieostrożny pisząc ten list...
      - Sprawa jest bardzo prosta, panie hrabio - odpowiedział głos francuski. - Obecny tu pan Bramanti pisze artykuły w piśmie, które wszyscy szanujemy, i pozwala sobie na dosyć plugawe szyderstwo w stosunku do pewnych lucyferan, którzy chcieliby mieć hostię nie wierząc przy tym w rzeczywistą obecność, aby ciągnąć z tego pieniądze i tak dalej. Bon, dzisiaj wszyscy już wiedzą, że jedyny Eglise Lucife-rienne uznany to Kościół, którego jestem skromnym tauroboliastą i psychopompą, a wiadomo, że mój Kościół nie uprawia taniego satanizmu i nie robi ratatouille z hostii, bo to godne kanonika Docre'a z Saint-Sulpice. Napisałem w liście, że nie jesteśmy satanistami vieuxjeu, czcicielami Grand Tenancier du Mai i że nie potrzebujemy małpować Kościoła Rzymskiego z wszystkimi cyboriami i tymi, jak to się nazywa, ornatami... Należymy raczej do palladian, ale o tym wie cały świat, dla nas Lucyfer jest zasadą dobra, skoro Adonai jest zasadą zła, gdyż stworzył ten świat, czemu Lucyfer próbował się przeciwstawić...
      - No dobrze - wykrzyknął podnieconym głosem Bramanti - napisałem to, może zgrzeszyłem lekkomyślnością, ale to jeszcze nie upoważnia go do grożenia rzucaniem uroków!
      - Coś takiego! Przecież chodziło o metaforę! To raczej pańską odpowiedzią było envoutement\
      - Dobre sobie, jakbyśmy mogli, ja i moi bracia, pozwolić sobie na trwonienie czasu i rozsyłanie dokoła diabełków! My praktykujemy Dogmat i Rytuał Wyższej Magii, nie jesteśmy byle czarownikami.
      - Panie hrabio, odwołuję się do pana. Pan Bramanti utrzymuje, co jest powszechnie znane, stosunki z opatem Boutroux, a wie pan dobrze, iż o tym kapłanie powiada się, że kazał sobie na podeszwach wytatuować krzyż, by deptać naszego Pana albo swojego... Bon, tydzień temu spotkałem tego rzekomego opata w księgarni Du Sangreal, wie pan, on zaś uśmiecha się do mnie, równie lepki jak jego ubranie, i mówi: dobrze, zdzwonimy się któregoś wieczoru... Co jednak znaczy owo któregoś wieczoru? Oznacza, że dwa dni później zaczynają się wizyty, kładę się do łóżka i czuję na twarzy chocs fluidalne, wie pan sam, jak łatwo rozpoznać te emanacje.
      - Pewnie się pan potknął o dywan.
      - Ach tak? Czemu więc unoszą się w powietrzu bibeloty, czemu jeden z moich alembików uderza mnie w głowę, czemu spada na ziemię gipsowy Bafomet, pamiątka po moim biednym ojcu, czemu na ścianach pojawiają się czerwone napisy, świństwa, których nie śmiem powtórzyć? Wie pan doskonałe, że nie dalej jak rok temu monsieur Gros oskarżył opata o to, że ten robi mu kataplazmy z materii fekalnej, proszę wybaczyć, a opat skazał go na śmierć... i dwa tygodnie później monsieur Gros umarł w tajemniczych okolicznościach. Że ten Boutroux manipuluje substancjami trującymi, ustalił nawet sąd honorowy zwołany przez martynistów z Lyonu...
      - Na podstawie kalumnii... - oznajmił Bramanti.
      - Czyżby? W tego rodzaju sprawach zawsze mamy proces poszlakowy...
      - Tak, ale monsieur Gros był alkoholikiem w ostatnim stadium marskości wątroby, o czym podczas procesu nie wspomniano.
      - Niech pan nie będzie dzieckiem! Przecież czarownictwo kroczy drogami naturalnymi i jeśli ktoś ma marskość wątroby, atakuje się chory organ, to abecadło czarnej magii...
      - Więc wszyscy, którzy umierają na marskość wątroby, są ofiarami poczciwego Boutroux? Niech mnie pan nie rozśmiesza!
      - Proszę więc opowiedzieć, co działo się w Lyonie w ciągu tych dwóch tygodni... kaplica zbezczeszczona, hostia z tetragramatonem, pański Boutroux w czerwonej sutannie z krzyżem do góry nogami, a ma-dame Olcott, jego voyantepersonnele, by nie rzec więcej, ukazuje mu się z trójzębem na czole, i puste kielichy, które same napełniają się krwią, i ksiądz, który pluje w twarze swoim wiernym... Było tak czy nie?
      - Za dużo czytał pan Huysmansa, drogi przyjacielu! - roześmiał się Bramanti. - Było to wydarzenie kulturalne, historyczne odtworzenie, podobne do celebracji szkoły Wicca i kolegów druidów!
      - Ouai, karnawał w Wenecji...
      Nastąpiło jakieś zamieszanie, jakby Bramanti rzucił się na swojego przeciwnika i Aglie z trudem go powstrzymywał.
      - Jeszcze pan zobaczy, jeszcze pan popamięta - wykrzykiwał Francuz głosem sponad pięciolinii. - Uważaj, Bramanti, zapytaj swojego przyjaciela Boutroux, co mu się przydarzyło! Jeszcze nie wiesz, ale znalazł się w szpitalu. Spytaj go, kto mu rozwalił mordę! Chociaż nie praktykuję tej waszej goecji, co nieco o niej wiem, i kiedy zrozumiałem, że mój dom jest nawiedzony, nakreśliłem na parkiecie obronny krąg, i chociaż ja w to wszystko nie wierzę, twoje diabełki owszem,
      zabrałem szkaplerz z Karmelu i uczyniłem przeciwznaki, l'envoute-ment retourne, tak, tak. Twój opat przeżył ciężkie chwile.
      - O, o, sam pan widzi - dyszał ciężko Bramanti. - To on rzuca uroki.
      - Panowie, dość tego - oświadczył Aglie uprzejmie, ale stanowczo. - Teraz posłuchajcie mnie. Wiecie, jak bardzo cenię w płaszczyźnie poznawczej to odtwarzanie zapomnianych obrzędów, i dla mnie Kościół lucyferski i Zakon Szatana są równie godne szacunku mimo różnic demonologicznych. Znacie mój sceptycyzm pod tym względem, ale w końcu należymy do tego samego rycerstwa duchowego i zachęcam, panowie, do zachowania minimum solidarności. A zresztą, moi panowie! Mieszać Księcia Ciemności do osobistych konfliktów! Byłoby to zaiste dziecinne. Dajmy pokój, to bajki dla okultystów. Zachowują się jak prostaccy wolnomularze. Boutroux jest aspołeczny, bądźmy szczerzy, i jeśli kiedyś, drogi Bramanti, nakłoni go pan, by odprzedał jakiemuś handlarzowi starzyzną te swoje rekwizyty, stosowne dla Mefistofelesa Boita...
      - Ah, ah, c'est bien dit ca - zaśmiał się szyderczo Francuz. - C'est de la brocanterie...
      - Rozważmy raz jeszcze fakty. Doszło do dyskusji nad tym, co nazwalibyśmy formalizmem liturgicznym, umysły rozgorzały, ale nie róbmy z igły wideł. Niech pan zważy, drogi Pierre, nie wykluczam zgoła obecności w pańskim domu bytów obcych, to rzecz najzwyklejsza w świecie, ale przy odrobinie zdrowego rozsądku wszystko można wyjaśnić przez poltergeist...
      - Tego nie wykluczam - zgodził się Bramanti. - Koniunkcja astralna w tym momencie...
      - No właśnie! Dalej, podajcie sobie dłonie i uściśnijcie się po bratersku. Usłyszeliśmy wypowiedziane ściszonymi głosami słowa przeprosin.
      - Pan również wie dobrze - mówił Bramanti - że czasem, chcąc wyłuskać kogoś, kto naprawdę trudni się inicjacją, trzeba pozwolić sobie na odrobinę folkloru. Nawet ci handlarze z Wielkiego Wschodu, którzy w nic nie wierzą, mają swój ceremoniał.
      - Bien entendu, le rituel, ah ca...
      - Ale nie żyjemy w czasach Crowleya, pojmuje pan? - wtrącił się Aglie. - Teraz panów pożegnam, mam innych gości.
      Czym prędzej wróciliśmy na kanapę i czekaliśmy na Agliego w postawie godnej i zarazem pełnej niewymuszonej swobody.
      
47
Wielki zaiste był nasz trud, by znaleźć porządek w tych siedmiu sposobach, pojemny, wystarczający, odmienny i który zawsze podtrzymywałby czucie rozbudzone i pamięć przenikliwą... Ta wielka i niezrównana kolokacja miała nie tylko zachować powierzone rzeczy, słowa i biegłości... lecz dała nam też prawdziwą mądrość...
(Giulio Camillo Delminio, L'ldea del Theatro. Florencja, Tor-rentino, 1550, Wstęp)

      Po kilku minutach wkroczył Aglie.
      - Proszę mi wybaczyć, drodzy przyjaciele. Odbyłem właśnie co najmniej nieprzyjemną rozmowę. Jak wie nasz kochany Casaubon, uważam się za krzewiciela historii religii, i z tej przyczyny ten lub ów wcale nierzadko ucieka się do mojej wiedzy, być może bardziej do mojego zdrowego rozsądku niż doktryny. To ciekawe, proszę panów, ale wśród adeptów studiów mądrościowych spotyka się czasem postacie nader osobliwe... Nie mówię o zwykłych poszukiwaczach pociechy transcendentalnej ani o duszach melancholijnych, lecz również ludzie głębokiej wiedzy i subtelnego umysłu pozwalają sobie czasem na nocne fantazjowanie i tracą poczucie granicy między prawdami tradycyjnymi i archipelagiem spraw zdumiewających. Panowie, z którymi dopiero co rozmawiałem, toczą spory, opierając się na domysłach doprawdy dziecinnych. Niestety, jak się powiada, zdarza się to w najlepszych rodzinach. Ale proszę do mojego gabinetu, porozmawiamy w stosownie j sze j atmosferze.
      Uniósł skórzaną zasłonę i przepuścił nas do drugiego pokoju. Przy takich wymiarach i takim wyposażeniu w wytworne, antykwaryczne regały zapełnione porządnie oprawionymi książkami, bez wątpienia w czcigodnym wieku, ta sala nie mieściła się w moich wyobrażeniach gabinetu. Bardziej jednak niż widok książek uderzyły mnie gablotki, zawierające jakieś nieznane przedmioty, które wyglądały jak kamienie lub małe zwierzątka, nie wiadomo - wypchane, zmumifikowane czy też pieczołowicie odtworzone. Wszystko nurzało się w przygaszonym świetle zmierzchu. Wydawało się, że pada ono od wielkiego dwudzielnego okna w głębi, rzucając bursztynowy blask przez oprawione w ołów szybki w kształcie rombów, lecz światło z zewnątrz łączyło się ze światłem wielkiej lampy stojącej na
      zarzuconym mapami stoliku z ciemnego mahoniu. Była to jedna z tych lamp, jakie spotyka się czasem na stolikach w starych bibliotekach, z zieloną szklaną bańką, rzucających na książkę biały owal, a otoczenie pozostawiających w opalizującym półmroku. Ta gra różnych świateł, przy czym oba były nienaturalne, w jakiś osobliwy sposób ożywiała, miast gasić, polichromię sufitu.
      Było to sklepienie łukowe i cały pomysł zdobniczy sprowadzał się do wsparcia go z czterech stron na ceglastoczerwonych kolumienkach z maleńkimi złoconymi kapitelami, lecz trompe-l'oeil obrazów, które rozmieszczono w siedmiu obszarach owego sklepienia, sprawiało, iż wyglądało na żagielkowe, i cała sala przybierała wygląd kaplicy żałobnej, nieuchwytnie grzesznej, melancholijnie zmysłowej.
      - Mój mały teatr - powiedział Aglie - na wzór tych renesansowych fantazji z rozmieszczonymi przemyślnie wizualnymi encyklopediami, sylogizmami uniwersum. Jest to bardziej machina do przypominania niż mieszkanie. Wśród tych obrazów, które macie, panowie, przed oczami, nie wskażecie ani jednego, który odpowiednio zestawiony z innymi nie ujawniałby i nie streszczał jakiejś tajemnicy świata. Proszę spojrzeć na tę procesję postaci, którym malarz narzucił podobieństwo z postaciami w pałacu mantuańskim. To trzydziestu sześciu dziekanów, władców niebios. I z nawyku oraz wierności dla tradycji, kiedy ujrzałem tę wspaniałą rekonstrukcję, którą zawdzięczamy nie wiadomo komu, chciałem, by także drobne znaleziska, umieszczone w gablotach, ale pozostające w korespondencji z obrazami na sklepieniu, wyrażały podstawowe żywioły wszechświata: powietrze, wodę, ziemię i ogień. To wyjaśnia, dlaczego na przykład znalazła się tutaj ta pełna wdzięku salamandra, arcydzieło miłego sercu przyjaciela, taksidermisty, albo ta delikatna miniaturowa kopia, prawdę mówiąc raczej późna, eolipili Herona, przy czym powietrze zawarte w kuli - gdybym uruchomił obejmujący ją mały palnik alkoholowy - ogrzewając się i wydostając tymi poprzecznymi dziobkami, wprawiłoby ją w ruch wirowy. Magiczne urządzenie, którego używali kapłani egipscy w swoich sanktuariach, jak świadczy o tym wiele sławnych tekstów. Oni potrzebowali go, żeby pozorować cud i żeby tłumy temu cudowi składały hołd, ale prawdziwy cud tkwi w złotym prawie, które rządzi tajemną i prostą mechaniką, powietrznym i elementarnym, gdyż mamy tu powietrze i ogień. Taką mądrość mieli nasi przodkowie i alchemicy, lecz utracili ją budowniczowie cyklotronów. Tak więc zwracam spojrzenie ku mojemu teatrowi pamięci, spadkobiercy mnóstwa innych rozległych teatrów, które fascynowały wielkie umysły przeszłości, i wiem. Wiem więcej od tak zwanych uczonych. Wiem, że tak jak w dole, jest i na górze. I nie ma żadnej innej wiedzy.
      Poczęstował nas kubańskimi cygarami o szczególnym kształcie, nie prostymi, ale węźlastymi, fryzowanymi, aczkolwiek przysadzistymi i grubymi. Wydaliśmy z siebie parę okrzyków podziwu, a Diotal-levi podszedł do książek.
      - Ach - mówił Aglie - jak pan widzi, biblioteka minimum, nie więcej niż dwie setki tomów, lepszą mam w domu rodzinnym. Ale muszę przyznać, że wszystkie są dosyć cenne i rzadkie, i naturalnie nie zostały rozmieszczone przypadkowo, gdyż porządek materii słownej został dopasowany do porządku obrazów i przedmiotów.
      Diotallevi zrobił nieśmiały gest, jakby chciał dotknąć tomów.
      - Bardzo proszę - przyzwolił Aglie - to Aedypus Aegyptiacus Athanasiusa Kirchera. Jak panowie wiecie, on pierwszy po Hora-pollonie spróbował rozwiązać zagadkę hieroglifów. Fascynujący człowiek; chciałbym, żeby ten dom był jego muzeum osobliwości, które uznaje się dzisiaj za zaginione, bo jeśli ktoś nie umie szukać, nie znajduje... Uroczy gawędziarz. Jakże dumny był tego dnia, kiedy odkrył, że ten hieroglif oznacza łaski boskiego Ozyrysa biorą się ze świętych obrzędów i przez łańcuch geniuszów"... Potem pojawił się ten intrygant Champollion, człowiek odrażający, proszę mi wierzyć, dziecinnie próżny, i uparł się, że ten znak odpowiada po prostu imieniu faraona. Jakąż pomysłowość przejawiają nasi współcześni, kiedy chcą poniżyć święte symbole. Dzieło nie jest zresztą takie rzadkie i kosztuje mniej niż mercedes. Proszę spojrzeć raczej na to, pierwsze wydanie, z roku 1595, Amphitheatrum sapientiae aeternae Khunratha. Podobno na całym świecie są tylko dwa egzemplarze. Ten byłby trzeci. Tutaj zaś mamy pierwsze wydanie Telluris Theoria Sacra Burnetiusa. Nie mogę wieczorem patrzeć na ilustracje w tym dziele nie doznając uczucia klaustrofobii mistycznej. Głębiny naszej planety... Nieoczekiwane, prawda? Widzę, że doktor Diotallevi jest zafascynowany tymi hebrajskimi literami w Traicte des chiffres Vig-nere'a. Proszę spojrzeć zatem na to: to pierwsza edycja Kabały Obnażonej Knorra Christiana von Rosenrotha. Zapewne znacie to, panowie, książka była zresztą tłumaczona, wprawdzie we fragmentach i źle, i rozpowszechniana po angielsku na początku naszego wieku przez tego nędznika McGregora Mathersa... I wiecie co nieco o tym skandalicznym konwentyklu, który fascynował tylu brytyjskich estetów, Golden Dawn. Taka banda fałszerzy dokumentów inicjacyj-nych musiała spłodzić całą nieskończoną serię degeneracji, od Gwiazdy Zarannej po Kościoły sataniczne Aleistera Crowleya, który przyzywał demony, by zaskarbić sobie łaski pewnych dżentelmenów, oddających się vice anglais. Drodzy przyjaciele, ileż osób wątpliwych, i to łagodnie mówiąc, trzeba poznać, kiedy człowiek poświęca się tego rodzaju studiom, zobaczycie sami, jeśli zaczniemy działalność wydawniczą w tym zakresie.
      Belbo skorzystał z okazji, żeby wtrącić się do rozmowy. Oznajmił, że Garamond zamierza co rok publikować parę książek o charakterze ezoterycznym.
      - Och, ezoterycznym - uśmiechnął się Aglie i twarz Belba oblał rumieniec.
      - Powiedzmy... hermetycznym?
      - Och, hermetycznym - uśmiechnął się znowu Aglie.
      - No dobrze - rzekł Belbo. - Być może używam niewłaściwych terminów, ale pan z pewnością wie, o jaki rodzaj literatury nam chodzi.
      - Och - uśmiechnął się raz jeszcze Aglie. - Jest mnóstwo rodzajów. Istnieje wiedza. Chcecie, panowie, publikować przegląd wiedzy niezdegenerowanej. Być może panom chodzi wyłącznie o wybór z punktu widzenia wydawcy, ale jeśli mam się tym zająć, dla mnie będzie to poszukiwaniem prawdy, ąueste du Graal.
      Belbo ostrzegł, że tak samo jak rybak zarzuca sieci i może wyłowić tylko puste muszle i plastikowe woreczki, tak i do Garamonda wpłynie mnóstwo maszynopisów wątpliwej wartości, i szukamy surowego lektora, który oddzieliłby ziarno od plew, sygnalizując także interesujące odrzuty, gdyż mamy zaprzyjaźniony dom wydawniczy, który byłby wdzięczny, jeśliby kierowano do niego autorów niższego lotu... Naturalnie trzeba przy tym określić jakąś godziwą formę wynagrodzenia.
      - Dzięki Bogu jestem, jak to się mówi, człowiekiem zamożnym. Człowiekiem zamożnym i przezornym dziwakiem. Wystarczy, że w trakcie moich poszukiwań natrafię na inną kopię Khunratha albo na inną pięknie zabalsamowaną salamandrę, albo na róg narwala (który wstydziłbym się trzymać w mojej kolekcji, ale który nawet skarbiec wiedeński przechowuje jako róg jednorożca), i dzięki szybkiej a przyjemnej transakcji zarobię więcej niż wy, panowie, możecie ofiarować mi za dziesięć lat konsultacji. Przejrzę wasze maszynopisy w duchu pokory. Jestem przekonany, że nawet w najmizerniejszym
      tekście znajdę jakąś iskrę jeśli nie prawdy, to przynajmniej dziwacznego kłamstwa, a często skrajności się spotykają. Nudzić mnie będą wyłącznie oczywistości, i za tę nudę oczekuję wynagrodzenia. Na podstawie nudy, jakiej doświadczę, pozwolę sobie pod koniec roku przesłać krótki rachunek, który zawrę w granicach symbolicznych. Jeśli uznacie go, panowie, za wygórowany, przyślecie mi skrzynkę dobrego wina.
      Belbo poczuł się zakłopotany. Przywykł do omawiania interesów z konsultantami żalącymi się i zachłannymi. Otworzył torbę, którą przyniósł ze sobą, i wydobył z niej gruby maszynopis.
      - Nie chciałbym, żeby nabrał pan wyobrażeń zbyt optymistycznych. Proszę na przykład rzucić okiem na ten, wydaje mi się typowy w swojej miernocie.
      Aglie otworzył teczkę z maszynopisem.
      - Tajemny język piramid... Zobaczmy indeks... Piramidion... Śmierć lorda Carnovana... świadectwo Herodota... - Zamknął maszynopis. - Panowie to czytaliście?
      - Ja przerzuciłem go w tych dniach - wyjaśnił Belbo. Aglie oddał mu teczkę.
      - Proszę mnie poprawić, jeśli moje streszczenie okaże się nieścisłe.
      Usiadł za biurkiem, wsunął dłoń w kieszeń kamizelki, wydobył puzderko na pigułki, znane mi już z Brazylii, zaczai je obracać w swoich cienkich, delikatnych palcach, którymi przed chwilą gładził grzbiety ukochanych książek, podniósł wzrok na dekoracje sufitu i zaczął mówić tak, jakby recytował tekst od dawna znany na pamięć.
      - Autor tej książki przypomina zapewne, że święte i ezoteryczne miary w piramidach odkrył w 1864 roku Piazzi Smith. Pozwolicie, panowie, że przytoczę tylko liczby całkowite, gdyż w moim wieku pamięć zaczyna zawodzić... Jest rzeczą osobliwą, że kwadrat w podstawie ma boki o długości 232 metry. Pierwotnie wysokość wynosiła 148 metrów. Jeśli przełożymy to na święte łokcie egipskie, będziemy mieli w podstawie 366 łokci, a więc liczbę dni w roku przestępnym. Zdaniem Piazziego Smitha wysokość pomnożona przez 10 do dziewiątej da odległość Księżyca od Ziemi: 148 milionów kilometrów. Dobre przybliżenie jak na owe czasy, zważywszy, że obliczona w naszych czasach odległość wynosi 149 i pół miliona kilometrów, i wcale nie jest powiedziane, że to my, współcześni, mamy rację. Podstawa podzielona przez szerokość jednego bloku kamiennego da liczbę 365, obwód podstawy wynosi 931 metrów. Jeśli podzieli się
      ją przez podwojoną wysokość, uzyska się 3.14, liczbę pi.. Wspaniałe, prawda?
      Belbo uśmiechnął się z zakłopotaniem.
      - To niemożliwe! Proszę powiedzieć, jak pan...
      - Daj mówić doktorowi Aglie, Jacopo - przerwał mu czym prędzej Diotallevi.
      Aglie podziękował mu uprzejmym uśmiechem. Mówił, pozwalając, by jego spojrzenie błądziło po suficie, ale mnie wydawało się, że to spojrzenie nie było ani leniwe, ani przypadkowe. Jego wzrok śledził jakiś szlak, jakby odczytywał w obrazach to, co rzekomo czerpał z pamięci.
      
48
Otóż od szczytu do podstawy pomiary Wielkiej Piramidy egipskiej dają 161 milionów. Ile dusz ludzkich żyło od Adama do naszych dni? Dobrym przybliżeniem byłoby coś mitjdzy 153 a 171 milionami.
(Piazzi Smith, Our Inheritance in the Great Pyramid. Londyn, Is-bister, 1880, s. 583)

      - Pański autor utrzymuje, jak sobie wyobrażam, że wysokość piramidy Cheopsa jest równa pierwiastkowi kwadratowemu z liczby określającej powierzchnię każdego z boków. Naturalnie mierzenie odbywa się krokami, co daje wyniki bliższe łokciowi egipskiemu lub hebrajskiemu, nie zaś w metrach, gdyż metr to miara abstrakcyjna i wymyślona w czasach nowożytnych. Egipski łokieć wynosi w stopach 1,728. Skoro nie mamy dokładnej wysokości, możemy odwołać się do piramidionu, czyli małej piramidy umieszczonej na dużej, a więc stanowiącej zwieńczenie. Była ze złota lub innego metalu, który błyszczał w słońcu. Weźmy teraz wysokość piramidionu, pomnóżmy ją przez wysokość całej piramidy, pomnóżmy wszystko przez dziesięć do piątej i mamy obwód Ziemi wzdłuż równika. To nie wszystko, bo jeśli się weźmie obwód podstawy, pomnoży przez dwadzieścia cztery do trzeciej i podzieli przez dwa, uzyska się średni promień Ziemi. Co więcej powierzchnia podstawy piramidy pomnożona przez dziewięćdziesiąt sześć i przez dziesięć do osiemnastej daje sto dziewięćdziesiąt sześć milionów osiemset dziesięć tysięcy mil kwadratowych, co pokrywa się z powierzchnią Ziemi, czy tak?
      Belbo zwykle lubił przejawiać zdumienie, przybierając wyraz twarzy, którego nauczył się w filmotece oglądając oryginalną wersję Yankee Doodle Dandy z Jamesem Cagneyem: I am flabbergasted!" Tak właśnie wykrzyknął. Najwidoczniej Aglie znał dobrze także angielszczyznę kolokwialną, gdyż nie ukrywał ukontentowania, nie wstydząc się zgoła tego aktu próżności.
      - Drodzy przyjaciele - oznajmił - kiedy jakiś jegomość, którego nazwisko nic mi nie mówi, pichci kompilację tajemnic piramidy, mogę powtórzyć tylko to, co dzisiaj wiedzą nawet dzieci. Byłbym zdumiony, gdyby udało mu się powiedzieć coś nowego.
      - Tak więc - zawahał się Belbo - ten autor powtarza po prostu prawdy już dowiedzione.
      - Prawdy? - roześmiał się Aglie, podsuwając nam znowu pudełko ze swoimi rachitycznymi, lecz wybornymi cygarami - Quid est \>eritas, jak powiadał pewien mój znajomy sprzed mnóstwa lat. Część to po prostu kupa bzdur. Zacznijmy od tego, że jeśli się podzieli dokładną długość podstawy piramidy przez jej podwojoną wysokość, uwzględniając także miejsca po przecinku, nie otrzyma się liczby 77, ale 3,1417254. Niewielka różnica, ale mająca swoje znaczenie. A dalej, pewien uczeń Piazziego Smitha, Flinders Petrie, który robił także pomiary w Stonehenge, powiada, że przyłapał pewnego dnia swojego mistrza na tym, że ten, chcąc uzyskać zgodność obliczeń, szlifował występy granitowe w królewskim przedsionku... Może to plotka, ale Piazzi Smith nie był człowiekiem budzącym zaufanie, wystarczyło zobaczyć, jak wiązał krawat. Jednak wśród mnóstwa głupstw są tu także niepodważalne prawdy. Czy zechcecie panowie, podejść ze mną do okna?
      Teatralnym gestem otworzył oba skrzydła, zachęcał nas, byśmy się wychylili, i w oddali, na skrzyżowaniu między uliczką a alejami, wskazał mały drewniany kiosk, w którym zapewne sprzedawano bilety loterii z Merano.
      - Panowie - powiedział - proponuję, byście poszli i zmierzyli ten kiosk. Zobaczylibyście, że długość podestu wynosi 149 centymetrów, a więc jedną stumiliardową odległości Ziemia- -Słońce. Wysokość od tyłu podzielona przez szerokość okienka daje 176:56 = 3,14. Wysokość z przodu wynosi 19 decymetrów, a więc tyle samo, ile liczba lat w greckim cyklu księżycowym. Suma wysokości dwóch narożników przednich i dwóch tylnych daje 190x2+176x2 = 732, czyli datę zwycięstwa pod Poitiers. Wysokość podestu wynosi 3,19 centymetra, a szerokość framugi okienka 8,8 centymetra. Zastępując liczby całkowite odpowiadającymi im literami alfabetu, otrzymamy C10H8, czyli wzór chemiczny naftaliny.
      - Fantastyczne - powiedziałem. - Mierzył pan?
      - Nie - wyznał Aglie. - Zmierzył to w innym kiosku niejaki Jean-Pierre Adam. Wyobrażam sobie, że wszystkie kioski loterii mają mniej więcej takie same wymiary. Z liczbami można robić co się komu żywnie podoba. Jeśli mam liczbę 9 i chcę otrzymać liczbę 1314, datę spalenia na stosie Jakuba de Molaya, datę drogą sercu każdego, kto, jak ja, głosi, że jest oddany rycerskiej tradycji templariuszy, cóż czynię? Mnożę 9 przez 146, fatalną datę zniszczenia Kartaginy. Jak do tego doszedłem? Podzieliłem 1314 przez dwa, trzy i tak dalej, aż znalazłem satysfakcjonującą mnie datę. Mogłemrównież podzielić 1314 przez 6,28, czyli podwojoną liczbę 3,14, i uzyskałbym 209. Otóż jest to data wstąpienia na tron Attali I, króla Pergamonu. Czy to wystarczy?
      - A więc nie wierzy pan w żadne numerologie - stwierdził zawiedziony Diotallevi.
      - Ja? Wierzę niezachwianie, wierzę, że świat jest cudowną symfonią stosunków liczbowych i że odczytanie liczby oraz jej interpretacja symboliczna to droga do wiedzy uprzywilejowanej. Jeśli jednak świat, niższy albo wyższy, to system relacji, w których tout se tient, jest rzeczą naturalną, że kiosk i piramida, jedno i drugie dzieło rąk ludzkich, nieświadomie odtworzyły w swojej strukturze harmonię kosmosu. Ci tak zwani piramidolodzy stosując bardzo wyrafinowane sposoby odkrywają prawdy linearne, znacznie starsze i od dawna znane. Właśnie logika odkrywania i poszukiwania jest przewrotna, bo to logika nauki. Logika mądrości nie potrzebuje odkryć, gdyż wie. Po co dowodzić czegoś co nie może być inne? Jeśli istnieje jakaś tajemnica, tkwi ona znacznie głębiej. Wasi autorzy, panowie, prześlizgują się po prostu po powierzchni. Wyobrażam sobie, że ten tu przytacza również wszystkie bajki o tym, iż Egipcjanie znali elektryczność.
      - Nawet nie pytam, jak pan to odgadł.
      - Widzi pan? Zadowalają się elektrycznością jak pierwszy lepszy inżynier Marconi. Mniej już dziecinna byłaby hipoteza mówiąca o radioaktywności. Jest to interesujące przypuszczenie, które - w przeciwieństwie do hipotezy elektrycznej - dawałoby wyjaśnienie okrzyczanego przekleństwa Tutenchamona. W jaki sposób Egipcjanie dźwigali głazy na piramidy? Unosili je stosując elektrowstrząsy, wyrzucali w powietrze wyzyskując energię rozszczepienia jądra? Egipcjanie znaleźli metodę eliminowania siły ciążenia i posiedli tajemnicę lewitacji. Inna forma energii... Wiadomo, że kapłani chaldejscy uruchamiali święte mechanizmy wyłącznie dźwiękami, a kapłani z Karnaku i Teb potrafili otworzyć bramę świątyni dźwiękiem swojego głosu, o czym innym zresztą mówi, proszę tylko pomyśleć, legenda Sezamie otwórz się?
      - A więc... - spytał Belbo.
      - W tym sedno sprawy. Elektryczność, radioaktywność, energia atomowa, prawdziwy wtajemniczony wie, że to tylko metafory, sztuczne zasłony, konwencjonalne kłamstwa, w najlepszym razie żałosne namiastki jakiejś siły bardziej starodawnej i zapomnianej, której wtajemniczony szuka i którą pewnego dnia pozna. Powinniśmy mówić być może - zawahał się na chwilę - o prądach tellu-rycznych.
      - Co to jest? - spytał już nie wiem który z nas trzech. Aglie zrobił minę wyrażającą rozczarowanie.
      - Sami, panowie, widzicie. Miałem nadzieję, że wśród waszych kandydatów pojawił się ktoś, kto mógłby powiedzieć mi coś bardziej interesującego. Zdaję sobie sprawę, że zrobiło się późno. No dobrze, przyjaciele, umowa została zawarta, a reszta to tylko dywagacje starego tropiciela tajemnic.
      Kiedy ściskał nasze dłonie, wkroczył lokaj i szepnął mu coś na ucho.
      - Och, droga przyjaciółka - powiedział Aglie - zapomniałem na śmierć. Poproś, żeby chwileczkę zaczekała... nie, nie, nie w salonie. W saloniku tureckim.
      Droga przyjaciółka czuła się najwidoczniej zupełnie swojsko w tym domu, gdyż stanęła na progu gabinetu i, nawet na nas nie spojrzawszy w półmroku kończącego się dnia, podeszła pewnym krokiem do Agliego, zalotnie pogładziła go po twarzy i oświadczyła:
      - Simone, nie każesz mi wyczekiwać w przedpokoju! Była to Lorenza Pellegrini.
      Aglie odsunął się nieco, pocałował ją w rękę, i wskazując nas powiedział:
      - Moja droga, moja słodka Sophio, wiesz, że jesteś u siebie w każdym domu, który rozświetlasz swoją obecnością. Ale właśnie żegnałem się z moimi gośćmi.
      Lorenza spostrzegła naszą obecność i powitała nas radosnym gestem; nie przypominam sobie zresztą, bym widział ją kiedykolwiek czymś zaskoczoną albo zakłopotaną.
      - Och, świetnie - wykrzyknęła - wy także znacie mojego przyjaciela! Jak się masz, Jacopo. (Nie spytała, jak się ma, było to zdanie oznajmujące.)
      Zobaczyłem, że Belbo pobladł. Skłoniliśmy się, Aglie oznajmił, że cieszy się z tej wspólnej znajomości.
      - Uważam, że nasza znajoma odznacza się naturalnością, jaką się rzadko spotyka. W swojej świeżości jest wcieleniem, jeśli pozwolicie, panowie, na tę fantazję staremu uczonemu, Sophii wygnanej na tę ziemię. Moja miła Sophio, nie miałem czasu cię zawiadomić, ale obiecany wieczór został odłożony o kilka tygodni. Bardzo mi przykro.- Nic nie szkodzi - uspokoiła go Lorenza - poczekam. Idziecie do baru? - spytała, a raczej rozkazała. - Dobrze, ja zostanę tu pół godziny, chciałabym, żeby Simone dał mi jeden ze swoich eliksirów, wy też powinniście tego spróbować, choć powiada, że to tylko dla wybranych. Potem do was dołączę.
      Aglie uśmiechnął się z miną pobłażliwego wujaszka, poprosił, by usiadła, a nas odprowadził do wyjścia.
      Znaleźliśmy się na ulicy i moim samochodem pojechaliśmy w stronę Piladego. Belbo milczał. Przez całą drogę nikt nie odezwał się ani słowem, ale kiedy usiedliśmy na stołkach w barze, trzeba było przełamać czar.
      - Nie chciałbym, żeby okazało się, że oddałem was w ręce szaleńca - oznajmiłem.
      - Nie - powiedział Belbo. - On jest przenikliwy i subtelny. Tyle tylko że żyje w innym niż my świecie. - Potem dodał posępnie: - Lub prawie.
      
49
Traditio tetnpli narzuca sama przez się tradycję templar-nej rycerskości, rycerskości duchowej i inicjacyjnej...
(Henri  Corbin,   Tempie et contempletion, Paryż, Flamniarion, 1980)

      - Zdaje mi się, że zrozumiałem twojego Agliego, Casaubon - oznajmił Diotallevi, który zamówił u Piladego białe cierpkie wino, co sprawiło, że my dwaj zaczęliśmy się lękać o jego zdrowie psychiczne. - Ciekawią go nauki tajemne i nie ufa tym, którzy zajmują się nimi powierzchownie i po amatorsku. Ale, jak podstępnie dzisiaj wysłuchaliśmy, gardząc nimi, jednak ich wysłuchuje, krytykując, wcale się od nich nie odżegnuje.
      - Dzisiaj pan hrabia, margrabia Aglie, czy kim tam jest, wypowiedział słowa kluczowe - oświadczył Belbo. - Rycerstwo duchowe. Gardzi nimi, ale czuje się związany z nimi więzami rycerstwa duchowego. Chyba go rozumiem.
      - W jakim sensie? - zapytaliśmy.
      Belbo był już przy trzecim dżinie z martini (whisky jest dobra na wieczór, gdyż koi i skłania do reverie, natomiast dżin z martini późnym popołudniem, gdyż pobudza i wzmacnia). Zaczął opowiadać o swoim dzieciństwie w ***, jak to już raz przy mnie mu się zdarzyło.
      - Było to między rokiem 1943 a 1945, to znaczy w okresie przejściowym od faszyzmu do demokracji, a potem znowu dyktatury republiki Salo, ale też w okresie toczącej się w górach wojny partyzanckiej. Na początku tej historii miałem jedenaście lat i przebywałem u wujka Carla. Mieszkaliśmy w mieście, ale w 1943 roku wzmogły się bombardowania i moja mama doszła do wniosku, że musimy się ewakuować, jak się wówczas mówiło. W *** mieszkali wuj Carlo i ciotka Caterina. Wuj Carlo pochodził z rodziny plantantorów i odziedziczył dom w *** wraz z ziemią, oddaną w dzierżawę niejakiemu Adelinowi Canepie. Dzierżawca pracował, zbierał plony, robił wino i połowę dochodów oddawał właścicielowi. Sytuacja w sposób oczywisty sprzyjająca napięciom. Dzierżawca uważał, że jest wyzyskiwany, i tak samo myślał właściciel, gdyż dostawał tylko połowę dochodów ze swojej ziemi. Właściciele nienawidzili dzierżawców, dzierżawcy nienawidzili właścicieli. Ale współmieszkali w domu wuja Carla. Wuj Carlo w czternastym zaciągnął się na ochot-nika do strzelców alpejskich. Nieokrzesana natura piemoncka, ojczyzna i obowiązek, najpierw został porucznikiem, później kapitanem. Krótko mówiąc, podczas bitwy pod Carso znalazł się w pobliżu żołnierza idioty, który pozwolił, żeby granat wybuchł mu w rękach - w przeciwnym bowiem razie czemu używałoby się nazwy granat ręczny? Wuja mieli już wrzucić do wspólnego dołu, kiedy jeden z sanitariuszy spostrzegł, że jeszcze dycha. Zaniesiono go do szpitala polowego, wyjęto mu oko, które zwisało z oczodołu, obcięto rękę i, jak twierdziła ciocia Caterina, włożono metalową płytkę pod skórę na głowie, gdyż stracił część czaszki. Jednym słowem arcydzieło chirurgii z jednej strony i bohater z drugiej. Srebrny medal, Krzyż Kawalera Korony Włoskiej, a po wojnie gwarantowane miejsce w administracji publicznej. Wuj Carlo zasiadł po jakimś czasie w fotelu naczelnika urzędu podatkowego w ***, gdzie oddzie-dziczył po rodzinie posiadłość, i zamieszkał obok Adelina Canepy i jego rodziny.
      Jako naczelnik urzędu podatkowego był miejscowym notablem. A jako inwalida wojenny i Kawaler Korony Włoskiej nie mógł nie sympatyzować z rządem sprawującym akurat władzę, a więc zrządzeniem losu z rządem faszystowskim. Czy wuj Carlo był faszystą?
      W tej mierze, jak powiadało się w sześćdziesiątym ósmym, w jakiej faszyzm doceniał weteranów wojennych, nagradzał ich odznaczeniami i awansami zawodowymi, powiedzmy, że wuj Carlo był umiarkowanym faszystą. Wystarczająco jednak faszystą, by budzić nienawiść Adelina Canepy, który z zupełnie jasnych powodów był antyfaszystą. Musiał stawiać się raz do roku u wuja, by złożyć deklarację podatkową. Przybywał do urzędu z miną porozumiewawczą i zuchwałą, gdyż przedtem czarował ciocię Caterinę, dając jej w prezencie dziesięć jaj. I oto stawał przed wujem Carlem, który nie tylko był nieprzekupny, jak przystało na bohatera, ale wiedział lepiej niż kiedykolwiek, ile Canepa ukradł w ciągu roku, i nie puszczał płazem ani grosika. Adelino Canepa uważał się za ofiarę dyktatury i jął rozpowszechniać zniesławiające pogłoski o wuju Carlu. Jeden z nich mieszkał na piętrze, drugi na parterze, spotykali się rano i wieczorem, ale już się sobie nie kłaniali. Kontakty podtrzymywała ciocia Caterina i, po naszym przybyciu moja matka, której Adelino Canepa wyrażał gorące współczucie i zrozumienie płynące z faktu, że była krewną potwora. Wuj wracał co wieczór o szóstej w swoim zwykłym szarym dwurzędowym garniturze, miękkim kapeluszu i z nie przeczytanym jeszcze numerem Stampy". Szedł prosto, jak powinien chodzić strzelec alpejski, stalowym wzrokiem wpatrywał się w szczyt schodów, w to wzgórze, które należało zdobyć. Mijał Adelina Canepę, który o tej porze zażywał chłodu na ławeczce w ogródku i udawał, że go nie widzi. Potem mijał w drzwiach parteru panią Canepa i ceremonialnie uchylał kapelusza. I tak co wieczór, rok po roku.
      Była ósma. Lorenza ciągle nie przychodziła. Belbo był po piątym dżinie z martini.
      - Nadszedł rok 1943. Pewnego ranka wuj Carlo wszedł do nas, obudził mnie całusem i rzekł: chłopcze, czy chcesz poznać największą nowinę roku? Przepędzili Mussoliniego. Nigdy nie zrozumiałem, czy wuj Carlo z tego powodu cierpiał. Był lojalnym obywatelem, sługą państwa. Jeśli nawet cierpiał, nic nie powiedział i nadal pobierał podatki, tyle że dla rządu Badoglia. Później przyszedł ósmy września, tereny, gdzie mieszkaliśmy, znalazły się pod kontrolą republiki społecznej i wuj Carlo się dostosował. Pobierał podatki dla republiki społecznej. Adelino Canepa chełpił się kontaktami z pierwszymi formacjami partyzanckimi zaszytymi gdzieś w górach i zapowiadał przykładną zemstę. My, chłopcy, nie wiedzieliśmy jeszcze, kto to taki partyzanci. Opowiadano sobie o nich bajki, ale nikt ich dotychczas nie widział. Mówiło się o przywódcy zwolenników Badoglia, niejakim Terzim (był to oczywiście, jak to w owych czasach, pseudonim, i wielu mówiło, że wziął go sobie z komiksów od przyjaciela Dicka Fulmine), byłym sierżancie karabinierów, który w pierwszych walkach przeciwko faszystom i SS-manom stracił nogę i dowodził wszystkimi brygadami na wzgórzach wokół ***. I oto co się stało. Pewnego dnia w okolicy pokazali się partyzanci. Zeszli z gór i przemierzali drogi, jeszcze bez żadnych określonych mundurów, tylko z błękitnymi chusteczkami, strzelając z pistoletów maszynowych seriami w niebo, żeby wiedziano, że tu są. Wiadomość obiegła okolicę, wszyscy zamknęli się w domach, nikt jeszcze nie miał pojęcia, co to są właściwie za ludzie. Ciocia Caterina łagodnym głosem wyraziła swoje zaniepokojenie; podobno są przyjaciółmi Adelina Canepy, a w każdym razie Adelino Canepa mówił, że jest ich przyjacielem; chyba nic nie zrobią wujowi? Ale zrobili. Poinformowano nas, że koło jedenastej oddział partyzantów z wycelowanymi pistoletami wkroczył do urzędu i aresztował wuja, uprowadzając go w nieznanym kierunku. Ciocia Caterina padła na łoże, na jej wargach pojawiła się biała piana i ciocia oznajmiła, że wuj nie wyjdzie z tego żywy. Wystarczy jedno uderzenie kolbą karabinu i z powodutej płytki pod skórą umrze na miejscu. Zwabiony okrzykami cioci przyszedł Adelino Canepa z żoną i dziećmi. Ciocia wrzasnęła, że przecież to on ich sprowadził, że to on zadenuncjował wuja partyzantom, gdyż wuj ściągał przecież podatki dla republiki społecznej. Adelino Canepa przysiągł zaś na wszystko, co miał najświętszego, że to nieprawda, ale widać było, że czuje się odpowiedzialny, gdyż plątał się w tym, co mówił, i ciocia go wypędziła. Adelino Canepa płakał, odwoływał się do mojej matki, przypominał wszystkie króliki i kury oddawane za śmieszne doprawdy sumy; moja matka zamknęła się w pełnym godności milczeniu, a ciocia Caterina nadal toczyła białą ślinę. Ja płakałem. Wreszcie po dwóch godzinach udręki usłyszeliśmy okrzyki i ukazał się wuj Carlo na rowerze, który prowadził jedną ręką, a wyglądał, jakby właśnie wracał z przejażdżki. Natychmiast zobaczył zamieszanie w ogrodzie i miał czelność zapytać, co się stało. Nienawidził dramatów, jak wszyscy w naszych stronach. Wspiął się po schodach, podszedł do łoża boleści cioci Cateri-ny, która nadal wierzgała chudymi nogami, i zapytał, dlaczego jest taka wzburzona.
      - A co się właściwie stało?
      - Stało się to, że najprawdopodobniej partyzanci Terziego usłuchali podszeptów Adelina Canepy, uznali wuja Carla za jednego z miejscowych przedstawicieli reżimu i aresztowali go, żeby udzielić nauczki całej okolicy. Wuj Carlo został wywieziony ciężarówką z miasta i stanął przed Terzim, olśniewającym w swoich wojennych odznaczeniach, z pistoletem w prawicy, z lewicą wspartą na kuli. A wuj Carlo, ale nie sądzę, żeby to był wybieg, raczej chodziło o odruch, nawyk, rycerski obyczaj, stanął na baczność i przedstawił się jako major strzelców alpejskich Carlo Covasso, kontuzjowany, inwalida wojenny, srebrny medal. Także Terzi poderwał się do postawy na baczność i przedstawił jako sierżant Rubaudengo z Karabi-nierów Królewskich, dowódca Brygady Zwolenników Badoglia, imienia Bettina Ricasoli, medal brązowy. Gdzie, spytał wuj Carlo. A Terzi w roli podkomendnego: Pardoi, panie majorze, kota 327. Na Boga - wykrzyknął wuj Carlo - ja byłem na wzgórzu 328, trzeci pułk.. Sasso di Stria! Bitwa w dzień przesilenia? Ostrzał artyleryjski na Cinque Dita? Rany boskie, doskonale pamiętam! I atak na bagnety w wigilię świętego Kryspina? Rany boskie! Wiecie, jak to jest. Potem, bez ręki, tamten bez nogi, jak jeden mąż zrobili krok do przodu i padli sobie w ramiona. Terzi powiedział: widzi pan, kawalerze, widzi pan, majorze, doniesiono nam, że zbiera pan daninę dla faszystowskiego rządu służącego najeźdźcy. Widzi pan, komendancie - odpowiedział wuj Carlo - mam rodzinę i dostaję pensję od rządu centralnego, który jest, jaki jest, ale nie ja go wybrałem, co by pan robił na moim miejscu? Drogi majorze - odpowiedział Terzi - na pańskim miejscu robiłbym to samo co pan, ale niech pan przynajmniej okaże większą opieszałość, jeśli będzie okazja. Postaram się - odparł wuj Carlo - nie mam nic przeciwko wam, wy także jesteście walecznymi żołnierzami i synami Wioch. Chyba dlatego się porozumieli, że obaj słowo Ojczyzna wymawiali przez duże O. Terzi rozkazał, żeby wujowi dano rower, i wuj wrócił. Adelino Canepa zniknął na kilka miesięcy z pola widzenia. Otóż nie wiem, czy rycerstwo duchowe na tym właśnie polega, ale z pewnością są to więzy, które nie nikną, nawet jeśli stoimy po dwóch stronach barykady.
      
50
Jestem bowiem pierwszą i ostatnią. Jestem czczona i znienawidzona. Jestem dziwką i świętą.
(Fragment z Nag Hammadi 6, 2)

      Weszła Lorenza Pellegrini. Belbo spojrzał w sufit i zamówił ostatnie martini. W powietrzu wyczuwało się napięcie i zrobiłem gest. jakbym zamierzał wstać. Lorenza powstrzymała mnie.
      - Nie, chodźcie wszyscy ze mną, dzisiaj wieczorem jest wernisaż Riccarda, który pokaże całkiem nowy styl! Jest naprawdę wielki, ty go znasz, Jacopo.
      Wiedziałem, kim jest Riccardo, kręcił się ciągle u Piladego, ale wtedy nie zrozumiałem, dlaczego Belbo jeszcze bardziej skupił wzrok na suficie. Po przeczytaniu files wiem, że Riccardo to mężczyzna z blizną, z którym powinno było dojść do bijatyki, ale Belbo się na to nie zdobył.
      Lorenza nalegała: galeria jest niedaleko Piladego, zorganizowali przyjęcie jak się patrzy, a nawet orgię. Diotallevi był wstrząśnięty, powiedział, że musi wracać do domu, ja się wahałem, ale było oczywiste, że Lorenza chce, bym tam poszedł, i także to sprawiało Bel-bowi ból, bo widział, jak oddala się moment rozmowy sam na sam. Nie mogłem jednak uchylić się od zaproszenia i poszliśmy.
      Nie przepadałem za tym Riccardem. Na początku lat sześćdziesiątych produkował bardzo nudne obrazy, pracowite sploty czerni i szarości, bardzo to było geometryczne, trochę optical, dostawało się oczopląsu. Nosiły tytuły Kompozycja 15, Paralaksa 17, Euklides X. Ledwie zaczął się rok sześćdziesiąty ósmy, jął wystawiać w instytucjach, gdzie trwały strajki okupacyjne, zmienił odrobinę paletę, teraz malował wyłącznie ostre kontrasty czerni i bieli, pociągnięcia pędzlem nabrały rozmachu i tytuły zmieniły się na C'est riest qu'un debut, Molotov, Sto kwiatów. Kiedy wróciłem do Mediolanu, zobaczyłem, że wystawia w kręgach, gdzie czczono doktora Wagnera; wyeliminował czerń, pracował nad strukturami białymi i kontrasty wynikały jedynie z faktury pociągnięć pędzlem na porowatym papierze firmy Fabriano, tak że obrazy - wyjaśniał - ujawniały rozmaite profile zależnie od kąta padania światła. Nosiły tytuły Pochwała dwuznaczności, Poprzez, Ca, Bergstrasse i Odmowa 15.Tego wieczoru, ledwie weszliśmy do nowej galerii, zrozumiałem, że poetyka Riccarda doznała głębokiej ewolucji. Ekspozycja nazywała się Megale Apophasis. Riccardo przestawił się na malarstwo fi-guratywne i paletę pstrą. Igrał cytatami, a ponieważ moim zdaniem nie umiał rysować, pracował rzutując, jak sądzę, na płótno diapozytyw jakiegoś sławnego obrazu, obracając się w okresie od przedstawicieli stylu pompierskiego z końca zeszłego stulecia po symboli-stów z początku naszego. Na tym oryginalnym szkicu pracował techniką puentylistów, przemierzając punkt po punkcie całe spektrum, poprzez infinitezymalne gradacje kolorów, w ten sposób, że zaczynał zawsze od bardzo świetlistego i płomiennego jądra, a kończył na całkowitej czerni - albo na odwrót, zależnie od tego, jaką koncepcję mistyczną lub kosmologiczną zapragnął akurat wyrazić. Obrazy przedstawiały góry emanujące promienie świetlne, rozłożone na pyl sfer o subtelnych barwach, widziało się koncentryczne nieba i aluzje do aniołów z przezroczystymi skrzydłami, coś w rodzaju Raju Do-rego. Tytuły to Beatrycze, Róża mistyczna, Dante Gabriel 33, Wierni miłości, Atanor, Homunculus 666... Oto skąd się wzięła namiętność Lorenzy do homunkulusów - powiedziałem sobie. Największy obraz nazywał się Sophia i przedstawiał coś w rodzaju potoku czarnych aniołów, który rozpływał się u dołu, tworząc jakąś białą istotę pieszczoną wielkimi, trupiobladymi dłońmi, skopiowanymi z wyciągniętej, wycelowanej prosto w niebo dłoni z Guerniki. To nawiązanie budziło wątpliwości, z bliska rzucało się w oczy niechlujstwo wykonania, ale z odległości dwóch albo trzech metrów efekt był nader liryczny.
      - Ja jestem realistą w starym stylu - szepnął mi na ucho Belbo. - Rozumiem jedynie Mondriana. Co przedstawia obraz niegeome-tryczny?
      - Przedtem malował obrazy geometryczne - wyjaśniłem.
      - To nie była żadna geometria, tylko glazura w toalecie.
      Lorenza podbiegła uścisnąć Riccarda, który wymienił z Belbem lekki ukłon. Panował tłok, galeria prezentowała się niczym loft w Nowym Jorku: wszystko pomalowane na biało i pod sufitem nagie rury centralnego ogrzewania albo wodociągów. Kto wie, ile wydali na tę stylizację. Ustawiony w kącie zestaw wzmacniaczy ogłuszał obecnych wschodnią muzyką, coś na sitarze, o ile pamiętam, w każdym razie jeden z tych utworów, w których nie da się rozpoznać melodii. Wszyscy przemykali z roztargnieniem przed obrazami, pragnąc dotrzeć czym prędzej do stołów w głębi i chwycić kartonowy ku-beczek. Trochę się spóźniliśmy, powietrze było gęste od dymu, co chwila jakaś dziewczyna ruszała w pląsy na środku sali, ale wszyscy byli jeszcze pochłonięci konsumpcja w bufecie, trzeba przyznać naprawdę obficie zaopatrzonym. Usiadłem na kanapce, przy której stał wielki szklany półmisek, jeszcze do połowy wypełniony surówką. Już miałem jej sobie nabrać, bo nie jadłem kolacji, ale wydało mi się, że widzę jakby odcisk stopy, która stąpnęła w sam środek owocowych kostek, zmieniając je w jednolitą miazgę. Nie można było tego wykluczyć, jako że podłoga została już zalana białym winem i niektórzy goście poruszali się z niejakim trudem.
      Belbo zdobył kubeczek i krążył ociężale i bez widocznego celu, poklepując od czasu do czasu kogoś po ramieniu. Chciał odnaleźć Lorenzę.
      Niewiele osób stało w miejscu. Tłum przejawiał skłonność do ruchu jakby okrężnego, niby pszczoły szukające nie znanego jeszcze kwiatu. Ja nie szukałem niczego, ale wstałem i przemieszczałem się zgodnie z ruchem narzucanym przez stado. Zobaczyłem w pobliżu Lorenzę, która z uniesioną głową, mrużąc oczy jak krótkowidz, prostując ramiona i prężąc pierś, błąkała się rozkołysanym krokiem żyrafy i co jakiś czas rozradowaną miną dawała komuś znać, że go rozpoznała.
      W pewnym momencie naturalny przepływ unieruchomił mnie w kącie za jakimś obrazem i zobaczyłem tuż przed sobą, odwróconych do mnie plecami, Lorenzę i Belba, którzy w końcu spotkali się, może przypadkowo, i też zostali zablokowani. Nie wiem, czy spostrzegli moją obecność, ale w tym zgiełku nikt już nie słyszał tego. co mówią inni. Myśleli więc, że są odizolowani od reszty, podczas gdy ja chcąc nie chcąc słuchałem ich rozmowy.
      - No to gdzie właściwie poznałaś tego swojego Agliego? - spytał Belbo.
      - Mojego? Sądząc po tym, co dzisiaj widziałam, jest tak samo twój, jak mój. Ty możesz znać Simone, a ja nie. To dobre!
      - Dlaczego nazywasz go Simone? Bo ciebie nazywa Sophią?
      - Przecież to żart! Poznałam go przez przyjaciół, jesteś zadowolony? I uważam, że to fascynujący człowiek. Całuje mnie w rękę. jakbym była księżną. A mógłby być moim ojcem.
      - Uważaj, żeby nie został ojcem twojego syna.
      Miałem uczucie, że to ja rozmawiam w Bahia z Amparo. Lorenza nie myliła się. Aglie umiał całować dłonie młodych dam, które nie nawykły do tego rytuału.
      - Dlaczego Simone i Sophią? - upierał się Belbo. - On ma na imię Simone?
      - To cudowna historia. Czy wiedziałeś, że nasz świat jest owocem błędu i że częściowo z mojej winy? Sophią to był żeński aspekt Boga, bo wtedy Bóg był bardziej żeński niż męski, to wy przyprawiliście mu później brodę i zaczęliście mówić o nim On. Ja byłam jego dobrą połową. Simone powiada, że chciałam począć świat nie pytając o pozwolenie, ja, Sophią, która nazywa się również, poczekaj, Ennoia. Zdaje się, że moja strona męska nie chciała tworzyć - może nie miała dość odwagi, może była impotentem - a ja zamiast połączyć się z nim, chciałam stworzyć świat samodzielnie, nie potrafiłam się temu oprzeć, pewnie z nadmiaru miłości, to prawda, uwielbiam ten zbajzlowany świat. Dlatego jestem jego duszą. Tak powiada Simone.
      - Jak to miło z jego strony. Czy wszystkim to mówi?
      - Nie, głuptasku, nikomu innemu. Zrozumiał mnie lepiej niż ty i nie próbuje przerobić na swój obraz. Tak samo zrobiła Sophią, rzuciła się do stwarzania świata. Natknęła się jednak na pierwotną materię, która była odrażająca, zdaje się, że nie używała dezodorantów, i wprawdzie nieumyślnie, ale chyba ona właśnie stworzyła demo... jak to się mówi?
      - Nie chodzi czasem o Demiurga?
      - O niego. Nie pamiętam już, czy Demiurga stworzyła Sophią, czy też był, a Sophią tylko podbechtała tego półgłówka: stwórz świat, będzie niezła zabawa. Demiurg musiał być burdelarzem, nie umiał stworzyć świata jak należy i w ogóle nie powinien się do tego zabierać, bo materia jest zła, a on nie miał żadnego upoważnienia, żeby brać ją w swoje ręce. Ale co się stało, to się nie odstanie i Sophią została w środku. Więzień świata.
      Lorenza mówiła, nie przestając pić. Wielu gości zaczynało już, z zamkniętymi oczami, kiwać się łagodnie na środku sali, a Riccardo wyłaniał się co parę minut i dolewał jej czegoś do kieliszka. Belbo próbował mu przeszkodzić, mówiąc, że Lorenza i tak już za dużo wypiła, ale Riccardo śmiał się tylko i potrząsał głową, a ona buntowała się i twierdziła, że znosi alkohol lepiej niż Jacopo, bo jest młodsza.
      - Okay, okay - mówił Belbo. - Nie słuchaj wujaszka. Słuchaj Simone. Co jeszcze powiedział?
      - Że jestem więźniem świata, a także złych aniołów... bo w tej historii aniołowie są źli i pomogli Demiurgowi stworzyć cały ten baj-żel... źli aniołowie, jak mówiłam, trzymają mnie między sobą, nie pozwalają się wydostać i zadają cierpienia. Ale co jakiś czas pojawia się wśród ludzi ktoś, kto mnie rozpoznaje. Jak Simone. Powiedział, że zdarzyło mu się to już kiedyś, tysiące lat temu... bo nie powiedziałam ci, że Simone jest praktycznie rzecz biorąc nieśmiertelny. Gdybyś wiedział, na co on patrzył...
      - Z pewnością, z pewnością. A teraz przestań już pić.
      - Pssst... Simone spotkał mnie raz, jak byłam prostytutką w burdelu w Tyrze i nazywałam się Helena...
      - Więc takie historyjki opowiada ci ten pan? A ty się z tego cieszysz? Pozwól, że ucałuję twoją dłoń, kurewko z mojego zasranego świata... Cóż za dżentelmen.
      - Jeśli już, to kurewką była ta Helena. A zresztą kiedy w tamtych czasach mówiło się prostytutka, miało się na myśli kobietę wolną, niczym nie związaną, intelektualistkę, która nie chciała być kurą domową, sam wiesz dobrze, że prostytutka to była kurtyzana, która prowadziła salon, dzisiaj byłaby nią taka, która zajmuje się public relations, nazwiesz kurewką specjalistkę od public relations, jakby była jedną z tych, co polują na kierowców ciężarówek?
      W tym momencie zjawił się znowu Riccardo i wziął ją za rękę.
      - Chodź, zatańczymy - powiedział.
      Tkwili pośrodku sali, kreśląc lekkie ruchy, pogrążeni w jakimś rozmarzeniu, jakby wybijali rytm na bębenku. Ale od czasu do czasu Riccardo przyciągał ją do siebie i władczo kładł jej rękę na karku, a ona poddawała się z zamkniętymi oczami, rozpaloną twarzą, głową odrzuconą do tyłu, włosami opadającymi poniżej ramion. Belbo palił jednego papierosa za drugim.
      Po chwili Lorenza chwyciła Riccarda w talii i zmusiła do powolnego przemieszczania się, aż w końcu dotarli do Belba. Trzymała się Riccarda lewą ręką, w prawej miała kubeczek; odwróciła odrobinę wilgotne spojrzenie w stronę Jacopa i wydawało się, że płacze, ale przeciwnie, uśmiechała się... I zaczęła mówić.
      - A czy wiesz, że to nie tylko wtedy?
      - Jakie wtedy? - spytał Belbo.
      - Kiedy spotkał Sophię. Wiele lat później Simone był także Wilhelmem Postelem.
      - Roznosił listy?
      - Kretyn. Był renesansowym uczonym, który czytał po żydowsku...
      - Hebrajsku.
      - Co za różnica? Czytał w tym języku tak, jak dzieci czytają o przygodach Mickey Mouse. Wystarczyło mu rzucić okiem. Otóż w pewnym weneckim szpitalu spotkał starą posługaczkę analfabet-kę, spojrzał na nią i mówi: zrozumiałem, to nowe wcielenie Sophii, Ennoia, ta Wielka Matka Świata, zstąpiła między nas, aby odkupić cały świat, który ma duszę żeńską. A więc Postel zabiera Joannę ze sobą, wszyscy uważają, że ma nie po kolei w głowie, ale on nic sobie z tego nie robi, oddaje jej cześć, próbuje uwolnić z więzienia aniołów, a kiedy ona umiera, jemu pozostaje wpatrywać się przez godzinę w ziemię, i potem przez wiele dni nic nie je ani nie pije, zamieszkany przez Joannę, której już nie ma, ale jakby była, ponieważ jest zawsze tutaj, przykuta do świata, i co jakiś czas objawia się, jak to się mówi, ucieleśnia... Czy nie można się popłakać?
      - Tonę we łzach. I tobie sprawia taką ogromną przyjemność być Sophią?
      - Ale jestem nią także dla ciebie, kochanie. Wiesz, że zanim mnie poznałeś, nosiłeś okropne krawaty i miałeś łupież na kołnierzu?
      Riccardo znowu położył jej dłoń na karku.
      - Czy mógłbym wziąć udział w rozmowie? - spytał.
      - Bądź miły i tańcz. Jesteś narzędziem mojej rozpusty.
      - To mi się podoba.
      Belbo ciągnął, jakby tamtego nie było:
      - A więc ty jesteś jego prostytutką, jego feministką, która zajmuje się public relations, a on twoim Simone?
      - Nie nazywam się Simone - zaprzeczył Riccardo, któremu język zaczął się już trochę plątać.
      - Nie o tobie mowa - wyjaśnił Belbo. Od jakiegoś czasu czułem jakiś niesmak. On, zwykle tak zazdrośnie strzegący swoich uczuć, prowadzi miłosne utarczki przy świadku, a nawet rywalu. Ale ta kwestia pozwoliła mi zrozumieć, że obnażając się przy Riccardzie - w momencie, kiedy prawdziwym przeciwnikiem był ktoś inny - w jedyny dostępny sobie sposób potwierdził swoje prawa do Lorenzy.
      Tymczasem Lorenza poprosiła kogoś o jeszcze jedną szklaneczkę i odpowiedziała:
      - Ale tylko dla zabawy. Przecież kocham ciebie.
      - Dobrze przynajmniej, że nie czujesz do mnie nienawiści. Posłuchaj, chcę iść do domu, mam atak nieżytu żołądka. Też jestem niewolnikiem niższej materii. A mnie Simone niczego nie obiecał. Idziesz ze mną?
      - Zostańmy jeszcze trochę. Jest wspaniale. Nie bawisz się dobrze? A zresztą nie obejrzałeś jeszcze obrazów. Czy zauważyłeś, że Riccardo namalował jeden na mój temat?
      - Ile rzeczy chciałbym robić na tym temacie - oznajmił Riccardo.
      - Jesteś ordynarny. Odwal się. Rozmawiam z Jacopem. Jacopo, o Boże, czy tylko ty możesz pozwalać sobie na intelektualne igraszki z przyjaciółmi, a ja nie? Kto mnie traktuje jak prostytutkę z Tyru?
      Ty.
      - Wiedziałem. Więc to przeze mnie. To ja pcham cię w ramiona starszych panów.
      - Nigdy nie próbował wziąć rnnie w ramiona. Nie jest satyrem. Złości cię to, że nie chce wziąć mnie do łóżka, ale uważa za partnera intelektualnego.
      - Kokietka.
      - Właśnie tego nie powinieneś był mówić. Riccardo, chodź, poszukamy czegoś do picia.
      - Nie, poczekaj. Powiedz mi, czy bierzesz go poważnie, chcę wiedzieć, czy oszalałaś, czy nie. I przestań pić. Powiedz, na Boga, czy bierzesz go na serio.
      - Ależ kochanie, to nasza gra, między nim a mną. A zresztą najpiękniejsze jest to, że kiedy Sophia rozumie, kim jest, i wyzwala się spod tyranii aniołów, może powstać, wolna od grzechu.
      - Zrezygnowałaś z grzeszenia?
      - Proszę, zastanów się jeszcze - wtrącił się Riccardo, całując ją cnotliwie w czoło.
      - Przeciwnie - odparła, zwracając się do Belba i nie racząc nawet spojrzeć na malarza. - To wszystko, o czym myślisz, przestaje być grzechem, można robić, co się żywnie podoba, aby uwolnić się od ciała, jest się poza złem i dobrem.
      Odepchnęła Riccarda. Oświadczyła głośno:
      - Jestem Sophia i aby uwolnić się od aniołów, muszę popełnić... popełnić... popełnić wszystkie grzechy, nawet te najsmakowitsze!
      Chwiejąc się lekko, poszła w stronę kąta, gdzie siedziała ubrana na czarno dziewczyna o oczach zbitego psa i bladej cerze. Wyciągnęła ją na środek sali i zaczęła się z nią kołysać. Tańczyły z rękami zwieszonymi wzdłuż ciała, prawie ocierając się o siebie brzuchami.
      - Mogę kochać także ciebie - powiedziała Lorenza. I pocałowała tamtą w usta.
      Inni utworzyli półkole, trochę podekscytowani, i ktoś coś krzyknął. Belbo siedział z nieprzeniknionym wyrazem twarzy i patrzył na tę scenę jak impresario asystujący przy próbie. Był spocony i w lewym oku miał tik, którego nigdy u niego nie widziałem. Nagle, kiedy Lorenza tańczyła już przynajmniej pięć minut, a jej ruchy zaczęły nabierać coraz wyraźniej erotycznego charakteru, otrząsnął się.
      - Chodź tutaj.
      Lorenza zatrzymała się, rozstawiła nogi, wyrzuciła ramiona do przodu i wykrzyknęła:
      - Jestem dziwką i świętą!
      - Jesteś łajnem - powiedział Belbo i wstał. Podszedł prosto do niej, chwycił ją mocno za przegub dłoni i pociągnął w stronę drzwi.
      - Przestań - wrzasnęła - nie pozwalam... - Potem zaczęła płakać i zarzuciła mu ramiona na szyję. - Jestem Sophia dla ciebie, kochanie, nigdy się za to na mnie nie pogniewasz...
      Belbo czule objął jej ramiona, pocałował ją w skroń, poprawił jej włosy, a potem, zwracając się do wszystkich, oznajmił:
      - Proszę jej wybaczyć, nie przywykła tyle pić.
      Usłyszałem, że paru obecnych zaśmiało się. Zdaje się, że usłyszałem także Belba. Zobaczył mnie na progu i zrobił coś, co było przeznaczone dla mnie, dla tamtych, dla niego samego - nigdy się nie dowiedziałem. Wypowiedział to przytłumionym głosem, kiedy reszta przestała się już nimi interesować.
      Ciągle trzymając Lorenzę w ramionach, obrócił się w trzech czwartych do sali i cicho, tonem kogoś, kto mówi rzecz oczywistą, rzekł:
      - Kukuryku.
      
51
Kiedy więc czcigodny Ceruellone Kabalista chce coś ci rzec, nie sądź, iż powiada rzecz frywolna, wulgarna, pospolitą - powierza ci czcigodna tajemnicę, czcigodną przepowiednię...
(Thomaso Garzoni, // Theatro de vari e diversi cervelli mondani. Wenecja. Zanfretti, 1583, dyskurs XXXVI)

      Materiał ikonograficzny znaleziony w Mediolanie i Paryżu był niewystarczający. Pan Garamond upoważnił mnie do spędzenia kilku dni w Monachium, w Deutsches Museum.
      Parę wieczorów spędziłem w knajpach dzielnicy Schwabing - w tych ogromnych kryptach, gdzie muzykują starsi wąsaci panowie w skórzanych krótkich spodenkach, a pochylone nad litrowymi kuflami piwa rzędy zakochanych ślą sobie uśmiechy przez gęste opary wzbijające się znad dań z wieprzowiny - a popołudniami przeglądałem katalog reprodukcji. Od czasu do czasu wychodziłem z archiwum i wstępowałem do muzeum, gdzie zrekonstruowano wszystko, co rodzaj ludzki zdołał wynaleźć, wciskałem guzik i panorama terenów roponośnych nabierała życia, bo zaczynały działać wieże wiertnicze, wchodziłem do prawdziwej łodzi podwodnej, wprawiałem w obrót planety, bawiłem się w wytwarzanie kwasów i wywoływanie reakcji łańcuchowych - jednym słowem było to Conservatoire, tyle że mniej gotyckie, a za to całkowicie nastawione na futuribile, nawiedzane przez opętaną młodzież szkolną, która uczy się tam kochać inżynierów.
      W Deutsches Museum można nauczyć się także wszystkiego o górnictwie. Schodzi się po schodkach do kopalni wyposażonej w chodniki, windy dla ludzi i koni, rury, którymi prześlizgują się wycieńczone i wyzyskiwane dzieci (mam nadzieję, że z wosku). Człowiek chodzi bez końca mrocznymi korytarzami, przystaje nad jakąś bezdenną studnią, dreszcz przebiega mu przez plecy i prawie czuje zapach metanu. Skala jeden do jednego.
      Szedłem bez pośpiechu jakimś bocznym korytarzem, spragniony już dziennego światła, i nagle zobaczyłem, że nad otchłanią pochyla się ktoś, kto wydał mi się znajomy. Już gdzieś musiałem widzieć tę pomarszczoną i szarą twarz, te białe włosy i te oczy puszczyka, ale wtedy strój musiał być zupełnie inny, może coś w rodzaju uniformu:
      miałem wrażenie, jakbym po wielu latach zobaczył znajomego księdza bez sutanny albo kapucyna bez brody. Tamten też mi się przyglądał i też się wahał. Jak to bywa w takich razach, po skrzyżowaniu ukradkowych spojrzeń, on przejął inicjatywę i odezwał się po włosku. Od razu miałem go przed oczyma odzianego w swe zwykłe szaty; gdyby był ubrany w długi żółtawy kitel, od pierwszego rzutu oka rozpoznałbym pana Salona. A. Salona, taksidermistę. Miał swoją pracownię kilkoro drzwi za moim biurem, w korytarzu dawnej fabryczki, gdzie odgrywałem rolę Marlowe'a kultury. Czasem spotykałem go na schodach i wymienialiśmy ukłony.
      - To dziwne - powiedział, podając mi dłoń. - Od tak dawna jesteśmy sąsiadami, a znajomość zawieramy tutaj, w trzewiach Ziemi, tysiąc mil od domu.
      Wymieniliśmy kilka zdawkowych uwag. Miałem uczucie, że tamten doskonale wie, co tu robię, a to wcale niemało, zważywszy, że ja sam nie miałem na ten temat dokładnie wyrobionego zdania.
      - Jakim cudem trafił pan do muzeum techniki? Zdaje się, że w waszym wydawnictwie zajmujecie się sprawami bardziej podniosłymi.
      - Skąd pan wie?
      - Och - zrobił nieokreślony gest - ludzie lubią pogadać, a do mnie przychodzi tyle osób.
      - Jacy ludzie przychodzą do wypychacza zwierząt, przepraszam, do taksidermisty?
      - Mnóstwo najrozmaitszych. Powie pan, podobnie jak wszyscy, że nie jest to zawód zbyt pospolity. Ale klientów nie brak i bywają różni. Muzea, prywatni kolekcjonerzy.
      - Rzadko się zdarza, żebym zobaczył u kogoś w domu wypchane zwierzę.
      - Tak? Zależy, w jakich domach pan bywa... albo w jakich piwnicach.
      - Czyżby trzymano wypchane zwierzęta w piwnicach?
      - Niektórzy tak. Nie wszystkie jasełka odgrywane są przy świetle dnia lub księżyca. Nie ufam tego rodzaju klientom, ale sam pan wie, jak to jest, praca to praca... Nie ufam tym podziemnym.
      - I właśnie dlatego przechadza się pan po podziemiach?
      - Sprawdzam. Nie ufam ludziom z podziemi, ale chcę ich zrozumieć. Prawdę mówiąc, nie ma zbyt wielu możliwości. Powie pan, rzymskie katakumby. Nie ma tam żadnej tajemnicy, za to pełno turystów i nadzór Kościoła. Są kanały paryskie... Był pan w nich?Można je zwiedzać w poniedziałki, wtorki i w ostatnią sobotę każdego miesiąca, wejście od Pont de 1'Alma. To także wycieczka dla turystów. Naturalnie w Paryżu są także katakumby i podziemne pieczary. Nie mówiąc już o metrze. Czy był pan kiedyś pod numerem 145 przy rue Lafayette?
      - Przyznaję, że nie.
      - To trochę na uboczu, między Gare de l'Est i Gare du Nord. Budynek, którego się na pierwszy rzut oka nie dostrzega. Ale jeśli lepiej mu się przyjrzeć, widać, że drzwi wyglądają jak z drzewa, ale są z pomalowanego żelaza, a po drugiej stronie okien znajdują się pomieszczenia od wieków nie zamieszkane. Nigdy żadnych świateł. Ale ludzie przechodzą, o niczym nie mając pojęcia.
      - O czym takim?
      - O tym, że to nie jest prawdziwy dom. To tylko fasada, powłoka bez dachów, bez wnętrza. Pusty. Jest tylko wejściem. Służy do wietrzenia i odprowadzania wyziewów z metra. Kiedy się to wie, ma się wrażenie, że człowiek znalazł się przed wrotami piekieł i gdyby tylko mógł przejść na drugą stronę tych murów, miałby otwarty dostęp do Paryża podziemnego. Bywało, że całe godziny spędzałem przed tymi drzwiami, które maskują bramę nad bramami, początkową stację podróży w głąb Ziemi. Jak pan sądzi, po co to zrobili?
      - Żeby wietrzyć metro, sam pan powiedział.
      - Wystarczyłyby do tego włazy. Nie, w obliczu tych ludzi z podziemi ogarniają mnie podejrzenia. Rozumie pan?
      Miałem wrażenie, że kiedy mówi o ciemnościach, twarz mu zaczyna jaśnieć. Spytałem, dlaczego podejrzewa ludzi podziemi.
      - Ponieważ, jeśli istnieją Władcy tego Świata, muszą przebywać pod ziemią, oto prawda, której wszyscy się domyślają, ale którą tylko niewielu odważa się wypowiedzieć. Być może jedynym, który miał dość odwagi, by napisać o tym bez osłonek, był Saint-Yves d'Alveydre. Zna to pan?
      Być może któryś z diabolistów wymienił to nazwisko, ale nie mogłem sobie tego dokładnie przypomnieć.
      - To ten, który opowiedział nam o Agarrtha, podziemnej siedzibie Króla Świata, tajemnym centrum Synarchii - oznajmił Salon. - Nie bał się, był pewny siebie. Ale wszyscy, którzy nie kryjąc się podążyli jego tropem, zostali usunięci, gdyż za dużo wiedzieli.
      Ruszyliśmy tunelem i pan Salon rozmawiając ze mną bez ustanku zapuszczał roztargnione spojrzenie w kolejne mijane chodniki, we wloty studzien, jakby szukał w mroku potwierdzenia swoich podejrzeń.
      - Czy zastanawiał się pan kiedy, dlaczego w ubiegłym wieku wszystkie nowożytne metropolie zaczęły na gwałt budować koleje podziemne?
      - Żeby rozwiązać problemy komunikacyjne. Czy nie tak?
      - Kiedy nie było jeszcze samochodów i po ulicach kursowały jedynie pojazdy konne? Po człowieku o pańskim rozumie miałem prawo spodziewać się subtelniejszego wyjaśnienia.
      - Pan je zna?
      - Być może - odparł pan Salon i miałem wrażenie, że wypowiada te słowa z miną zatroskaną i jednocześnie roztargnioną. Ale chodziło mu tylko o przerwanie rozmowy. Rzeczywiście, uświadomił sobie zaraz, że na niego już czas. Uścisnął mi dłoń, ale jeszcze zatrzymał się na chwilę, jakby uderzony jakąś myślą, która przypadkiem przyszła mu do głowy.
      - A propos, ten pułkownik... jakże się nazywał, ten, który przed laty przyszedł do wydawnictwa Garamond, żeby opowiedzieć o skarbie templariuszy? Nigdy już nie obiło się panu o uszy jego nazwisko?
      To brutalne i niedyskretne ujawnienie wiedzy, którą uważałem za poufną i pogrzebaną, było dla mnie jak smagnięcie biczem. Chciałem go zapytać, skąd o tym wszystkim wie, ale poczułem lęk. Powiedziałem więc tylko z obojętną miną:
      - Och, to stara historia, zupełnie o niej zapomniałem. Ale a propos. Dlaczego powiedział pan a propos"?
      - Powiedziałem a propos"? Ach tak, wydawało mi się, że znalazł coś w jakichś podziemiach.
      - Skąd pan wie?
      - Nie wiem. Nie pamiętam, kto mi o tym powiedział. Może któryś z klientów. A mnie zawsze ogarnia nieprzeparta ciekawość, kiedy wyłania się sprawa jakichś podziemi. Dziwactwa podeszłego wieku. Dobranoc.
      Poszedł sobie, a ja zostałem rozmyślając nad znaczeniem tego spotkania.
      
      
52
W pewnych rejonach Himalajów, pośród dwudziestu dwóch świątyń, które symbolizują dwadzieścia dwie Tajemnice Hermesa oraz dwadzieścia dwie litery niektórych świętych alfabetów, Agarrtha tworzy zero mistyczne, nie-odnajdywalność [...] Olbrzymia szachownica, która rozciąga się pod ziemią, sięgając prawie wszystkich rejonów globu.
(Saint-Yves d'Alveydre, Mission de l'lnde en Europe, Paryż, Calmann-Levy, 1886, s. 54 i 65)

      Po powrocie opowiedziałem Belbowi i Diotalleviemu o tym spotkaniu i zaczęliśmy snuć rozmaite hipotezy. Salon, ekscentryk i gaduła, który w pewnym sensie delektował się tajemnicami, znał Ar-dentiego i to wszystko. Albo: Salon wiedział coś o zniknięciu Ar-dentiego i pracował dla tych, którzy doprowadzili do zniknięcia pułkownika. Jeszcze inna hipoteza: Salon jest konfidentem policji.
      Później pojawili się dalsi diaboliści i Salon zniknął wśród sobie podobnych.
      Kilka dni później stawił się w biurze Aglie, żeby omówić parę maszynopisów, które Belbo mu posłał. Oceniał je precyzyjnie, bezlitośnie albo pobłażliwie. Jako człowiekowi spostrzegawczemu niewiele było mu potrzeba, żeby zrozumieć podwójną grę Garamond-Ma-nuzio, więc nie kryliśmy już przed nim, jak sprawy stoją. Robił wrażenie, jakby rozumiał i usprawiedliwiał. Niszczył jakiś tekst ciętymi uwagami, a później z wytwornym cynizmem oświadczał, że dla wydawnictwa Manuzio jest jak najbardziej stosowny.
      Spytałem go, co może powiedzieć o Agarrtha i Saint-Yves'ie d'Alveydre.
      - Saint-Yves d'Alveydre... - powtórzył. - Niewątpliwie oryginał, od lat młodzieńczych żył wśród zwolenników Fabre'a d'Oliveta. Był zwykłym urzędnikiem w Ministerstwie Spraw Wewnętrznych, ale nie brakowało mu ambicji... Niezbyt dobrze przyjęliśmy jego ożenek z Marie-Victoire...
      Aglie nie oparł się pokusie. Zaczął mówić w pierwszej osobie. Wspominał.
      - Kim była Marie-Victoire? Uwielbiam plotki - oznajmił Belbo.
      - Marie-Victoire de Risnitch, przepiękna w czasach, kiedy przyjaźniła się z cesarzową Eugenią. Ale kiedy poznała Saint-Yves'a, przekroczyła już pięćdziesiątkę. On miał koło trzydziestki. Oczywiście dla niej był to mezalians. Nie tylko w tym rzecz, ale w dodatku, żeby uzyskać dla niego tytuł, kupiła mu jakieś ziemie należące do niejakich markizów d'Alveydre. Dzięki temu nasz zuchwały bohater mógł ozdobić swoje nazwisko tytułem, a w Paryżu zaczęto śpiewać kuplety o gigolo. Żył teraz z renty, mógł więc oddać się bez reszty swoim marzeniom. Wbił sobie w głowę, że znajdzie formułę polityczną, która doprowadzi do ukształtowania bardziej harmonijnego społeczeństwa. Synarchia jako przeciwieństwo anarchii. Społeczność europejska rządzona przez trzy zgromadzenia, które reprezentowały władzę ekonomiczną, administracyjną i duchową, czyli Kościoły oraz uczeni. Oświecona oligarchia, która wyeliminuje walkę klas. Mógł wymyślić doprawdy coś gorszego.
      - Ale Agarrtha?
      - Oświadczył, że nawiedził go pewnego dnia tajemniczy Afgań-czyk, niejaki Hadżi Szarif, który Afgańczykiem być nie mógł, jako że nazwisko jest wyraźnie albańskie... I ów Afgańczyk wyjawił mu sekret stolicy Króla Świata... a nawet jeśli sam Saint-Yves nigdy tego wyrażenia nie użył, użyli go potem inni... Agarrtha. Nieodnaj-dy walna.
      - Gdzie jest to opisane?
      - W Mission de l'Inde en Europę. Dzieło, które wywarło wielki wpływ na ówczesną myśl polityczną. W Agarrtha są podziemne miasta, pod nimi zaś, a więc w stronę środka Ziemi, żyje pięć tysięcy hinduskich mędrców, którzy nią rządzą - oczywiście liczba pięć tysięcy przypomina tu o hermetycznych korzeniach języka wedyjskie-go, jak panowie dobrze wiecie. A każdy korzeń to magiczny hiero-gram powiązany z mocą niebiańską oraz z sankcją mocy piekielnej. Centralną kopułę Agarrtha rozświetlają od góry jakby zwierciadła, które dopuszczają światło wyłącznie przez enharmoniczną gamę kolorów, w stosunku do której słoneczne spektrum z naszych dzieł poświęconych fizyce stanowi gamę zaledwie diatoniczną. Mędrcy z Agarrtha studiują wszystkie święte języki, aby dotrzeć do języka powszechnego, który zowie się Vattan. Kiedy rozmyślają nad tajemnicami nazbyt już głębokimi, unoszą się z ziemi i lewitują, i pewnie porozbijaliby sobie głowy o sklepienie kopuły, gdyby konfratrzy ich nie przytrzymywali. Preparują pioruny, kierują cyklicznymi prądami fluidów międzybiegunowych i międzyzwrotnikowych, derywacjami interferencyjnymi w różnych strefach szerokości i długości geografi-cznej Ziemi. Dokonują selekcji gatunków i stworzyli maleńkie zwierzątka o nadzwyczajnych przymiotach psychicznych, noszące na grzbietach żółwie pancerze z żółtym krzyżem i mające na każdym końcu ciała jedno oko i jeden pysk. Są to zwierzęta wielonożne, które mogą poruszać się w rozmaitych kierunkach. W Agarrtha najprawdopodobniej schronili się po rozproszeniu zakonu templariusze, którzy pełnią tam funkcje nadzorcze. Coś jeszcze?
      - Ale... mówił pan poważnie? - spytałem.
      - Jestem przekonany, że on traktował to dosłownie. Najpierw wzięliśmy go za człowieka egzaltowanego, ale później zrozumieliśmy, że nawiązuje, być może w sposób wizjonerski, do tajemnej historii świata. Czy nie powiada się, że historia jest krwawą i niedorzeczną zagadką? To niemożliwe, musi istnieć jakiś plan. Potrzebny jest jakiś Umysł. Dlatego ludzie z pewnym przygotowaniem rozmyślali o Panach albo Królach Świata, może nie jako o osobach fizycznych, ale jako o regule, regule zbiorowej, która raz za razem staje się chwilowym wcieleniem Niezmiennej Intencji. Chodzi o coś, z czym z pewnością kontaktowały się wielkie, a już nie istniejące, zakony kapłańskie i rycerskie.
      - Pan w to wierzy? - spytał Belbo.
      - Osoby bardziej od niego zrównoważone szukają Nieznanych Zwierzchników.
      - I znalazły ich?
      Ali e zaśmiał się dobrodusznie, prawie sam do siebie.
      - A kimże byliby Nieznani Zwierzchnicy, gdyby ujawnili się pierwszemu lepszemu? Panowie, do roboty. Mam jeszcze jeden rękopis i jest to dzieło poświęcone tajnym stowarzyszeniom.
      - Dobre? - spytał Belbo.
      - Można się domyślić. Ale dla firmy Manuzio całkiem odpowiednie.
      
53
Nie mogąc otwarcie kierować przeznaczeniami ziemskimi, gdyż rządy by się temu sprzeciwiły, owo tajemnicze towarzystwo mogło działać jedynie jako związek tajny... Te tajne związki, tworzone w miarę potrzeb, są podzielone na grupy rozmaite i pozornie przeciwstawne, głoszące co jakiś czas poglądy pozostające wobec siebie nawzajem w największej sprzeczności, by tym sposobem kierować oddzielnie i pewną ręka wszystkimi partiami religijnymi, politycznymi, ekonomicznymi i literackimi, i powiązane, ażeby utrzymywać wspólny kierunek, z nieznanym ośrodkiem, gdzie tkwi w ukryciu potężna sprężyna, która w tak niewidoczny sposób stara się poruszać wszystkimi berłami tego świata.
(J. M. Hoene-Wroński, cyt. w: P. Sedir, Histoire de doctrine des Rose-Croix, Rouen, 1932)

      Pewnego dnia zobaczyłem pana Salona stojącego w drzwiach swojej pracowni. Natychmiast pomyślałem, że ni z tego, ni z owego wyrecytuje wiersz sowy. Pozdrowił mnie jak starego przyjaciela i spytał, jak mi się powodzi. Zrobiłem nieokreślony ruch ręką, uśmiechnąłem się i pomknąłem dalej.
      Znowu owładnęła mną myśl o Agarrtha. Pomysły Saint-Yves'a, jak nam je zreferował Aglie, mogły okazać się fascynujące dla dia-bolisty, ale nie było w nich nic niepokojącego. A jednak w Monachium widziałem na twarzy Salona i dostrzegałem w jego słowach jakieś zatrwożenie.
      Wychodząc z domu, postanowiłem wstąpić do biblioteki i poszukać Mission de l'Inde en Europę.
      W sali z katalogami i przy przyjmowaniu zamówień na książki panował jak zwykle tłok. Rozpychając się łokciami zawładnąłem potrzebnym mi pudełkiem, odnalazłem sygnaturę, wypełniłem fiszkę i podałem ją pracownikowi. Oświadczył mi, że książka jest wypożyczona, i, jak to w bibliotece, zrobił minę, jakby się z tego cieszył. W tym momencie usłyszałem za plecami czyjś głos.
      - Oto ona, przed chwilą ją oddałem.
      Obróciłem się. Za mną stał komisarz De Angelis.
      Poznałem go i on poznał mnie - powiedziałbym nawet, że zbyt szybko. Ja widziałem go w okolicznościach dla mnie wyjątkowych,on w trakcie rutynowego przesłuchania. Poza tym w czasach Arden-tiego nosiłem rzadką bródkę i trochę dłuższe włosy. Co za pamięć wzrokowa!
      Czyżbym od powrotu z Brazylii był inwigilowany? A może jest po prostu fizjonomistą, policjanci muszą pielęgnować zmysł obserwacji, zapamiętywać twarze, nazwiska...
      - Pan Casaubon! Widzę, że czytamy te same książki. Podałem mu rękę.
      - Jestem już od jakiegoś czasu doktorem. Być może stanę do konkursu na stanowisko w policji, jak doradzał mi pan tamtego przedpołudnia. Wtedy będę jako pierwszy dostawał książki.
      - Wystarczy przyjść jako pierwszy - odparł. - Ale książka wróciła, weźmie ją pan później. Teraz pozwoli pan, że postawię mu kawę.
      Zaproszenie wprawiło mnie w zakłopotanie, ale trudno było się wykręcić. Usiedliśmy w pobliskim barku. Zapytał, jak to się stało, że zainteresowałem się misją Indii, a ja miałem ochotę odwzajemnić mu się pytaniem, dlaczego on się tym zainteresował, ale postanowiłem przede wszystkim zabezpieczyć sobie tyły. Wyjaśniłem, że dla zabicia czasu kontynuuję moje studia nad templariuszami. Według von Eschenbacha templariusze opuścili Europę i udali się do Indii, jak twierdzą niektórzy - do królestwa Agarrtha.
      Teraz jego kolej odkryć karty.
      - Już raczej ciekawsze jest pytanie, dlaczego pan się tym zainteresował? - spytałem.
      - Och, wie pan - odparł - odkąd doradził mi pan książkę o templariuszach, zacząłem studiować ten temat. Powiada mi pan, że od templariuszy dochodzi się prostą drogą do Agarrtha. - Touche. Potem dodał: - Żartowałem. Szukałem tej książki z innych powodów. Dlatego że... - zawahał się. - Krótko mówiąc, kiedy nie jestem na służbie, odwiedzam biblioteki. Żeby nie zmienić się w maszynę albo żeby nie być urzędnikiem kwestury, może pan wybrać formułę, która wyda się panu sympatyczniejsza. Proszę mi jednak opowiedzieć o sobie.
      Zagłębiłem się w referowanie autobiografii aż do cudownej historii metali.
      - Czy jednak w tym wydawnictwie, no i tym obok, nie zajmujecie się książkami poświęconymi naukom tajemnym?
      Skąd wiedział o Manuziu? Zebrał informacje, kiedy miał na oku Belba? Czy też nadal tropi Ardentiego?
      - Ponieważ mnóstwo typów w rodzaju pułkownika Ardentiego trafiło do Garamonda, a Garamond odsyłał ich do Manuzia - pan Garamond doszedł do wniosku, że warto ten kontakt podtrzymywać. Zdaje się. że można na tym zarobić. Jeśli szuka pan facetów w rodzaju starego pułkownika, tam będzie miał ich pan pod dostatkiem.
      - Tak, ale Ardenti zniknął. Mam nadzieję, że pozostali nie.
      - Nie, i czasem myślę sobie: niestety. Ale zaciekawił mnie pan, komisarzu. Wyobrażałem sobie, że ludzi, którzy znikają albo dzieje się z nimi coś gorszego, ma pan codziennie ile dusza zapragnie. I każdemu poświęca pan tyle... czasu?
      Spojrzał na mnie z rozbawioną miną.
      - A dlaczego sądzi pan, że w dalszym ciągu poświęcam czas pułkownikowi Ardentiemu?
      No dobrze, odbił piłkę. Musi odkryć karty, a ja muszę zdobyć się na odwagę i w nie zajrzeć. Nie miałem nic do stracenia.
      - Ależ, komisarzu, wie pan wszystko o Garamondzie i Manuziu, przychodzi pan tutaj po książkę o Agarrtha...
      - Jak kto, czyżby Ardenti mówił coś o Agarrtha? Znowu celny cios. Rzeczywiście, o ile pamiętałem, Ardenti napomknął o Agarrtha. Sparowałem cios:
      - Nie, ale opowiedział jakąś historię o templariuszach, pamięta pan?
      - Słusznie - przyznał. Potem dodał: - Niech pan jednak nie myśli, że zajmujemy się danym przypadkiem, dopóki go nie wyjaśnimy. Tak to wygląda tylko w telewizji. Policjant jest jak dentysta, przychodzi pacjent, powierci mu się w zębie, włoży lekarstwo i każe przyjść znowu za dwa tygodnie, a w tym czasie przyjmuje się stu innych pacjentów. Sprawa taka jak pułkownika może leżeć spokojnie w archiwum przez dziesięć lat, a potem w toku innej sprawy, wskutek czyjegoś zeznania, ujawnia się jakaś nowa okoliczność, trach, olśnienie i człowiek przez jakiś czas znowu o tym myśli... A jeszcze potem przychodzi kolejne olśnienie... albo nie przychodzi i wtedy po sprawie.
      - A na co takiego natknął się pan ostatnio, że nastąpiło olśnienie?
      - Nie sądzi pan, że to pytanie jest odrobinę niedyskretne? Ale proszę mi wierzyć, nie ma żadnej tajemnicy. Sprawa pułkownika stała się aktualna zupełnie przypadkowo. Mamy kogoś na oku z całkiem innych powodów i zwróciliśmy uwagę na fakt, że jest to bywalec klubu Picatrix, słyszał pan o nim?- Nie, znam pismo, ale stowarzyszenia nie. Co się tam stało?
      - Och, nic, nic, to spokojni ludzie, może odrobinę egzaltowani. Ale przypomniałem sobie, że bywał tam również Ardenti, a cała fachowość policjanta polega na pamiętaniu, gdzie już słyszał jakieś nazwisko lub widział jakąś twarz. Nawet po dziesięciu latach. I w ten sposób doszedłem do pytania, co słychać u Garamonda. To wszystko.
      - A co klub Picatrix ma wspólnego z wydziałem politycznym?
      - Ta natarczywość wynika zapewne z czystego sumienia, ale robi pan wrażenie człowieka strasznie ciekawskiego.
      - Przecież to pan zaprosił mnie na kawę.
      - To prawda, i żaden z nas nie jest na służbie. Proszę pomyśleć, z pewnego punktu widzenia na tym świecie wszystko wiąże się ze wszystkim. - Wspaniała subtelność hermetyczna - pomyślałem. Jednak komisarz natychmiast dodał: - Nie twierdzę wcale, że ci ludzie mają coś wspólnego z polityką, ale wie pan... Kiedyś szukaliśmy czerwonych brygad w czynszowych kamienicach, a czarnych w klubach zajmujących się sztuką wojenną, ale dzisiaj mogłoby się okazać, że jest na odwrót. Żyjemy w dziwacznym świecie. Zapewniam pana, dziesięć lat temu mój zawód był łatwiejszy. Dzisiaj nawet ludzie zaangażowani nie mają religijnego podejścia do ideologii. Bywają dni, że wolałbym pracować w wydziale do walki z narkomanią. Przynajmniej jeśli ktoś sprzedaje heroinę, sprzedaje heroinę i nie ma tu miejsca na żadne wątpliwości. Stawia się na wartości niewątpliwe.
      Przez chwilę milczał, wahając się - tak mi się w każdym razie zdawało. Potem wyjął z kieszeni notesik, który wyglądał jak książeczka do nabożeństwa.
      - Panie Casaubon, z racji swojego zawodu zna pan ludzi dziwnych, a w bibliotekach wyszukuje książki jeszcze dziwniejsze. Proszę mi pomóc. Co pan wie o Synarchii?
      - No i wyjdę zaraz na głupca. Prawie nic. Słyszałem o tym w związku z Saint-Yves'em, i to wszystko.
      - A co się na ten temat mówi?
      - Jeśli nawet coś się mówi, do mnie to nie dociera. Prawdę mówiąc, pachnie mi faszyzmem.
      - I rzeczywiście, wiele z tych tez zostało podchwyconych przez Action Frangaise. I gdyby na tym się wszystko kończyło, nie byłoby problemu. Spotykam grupkę, która mówi o Synarchii, i wiem, jakie ma zabarwienie. Ale pogłębiam swoją wiedzę na ten temat i oto do-wiaduję się, że w 1929 roku niejacy Vivian Postel du Mas i Jeanne Canudo zakładają stowarzyszenie Polaris, dla którego natchnieniem jest mit Króla Świata, a następnie propagują projekt synarchiczny: służba społeczna przeciwko kapitalistycznemu wyzyskowi, wyeliminowanie walki klas poprzez ruchy spółdzielcze... Wygląda to na socjalizm typu fabiańskiego, ruch personalistyczny i jednocześnie wspólnotowy. I rzeczywiście, zarówno Polaris, jak irlandzki fabianizm zostają oskarżone o to, że ich zwolennicy są emisariuszami synarchi-cznego spisku kierowanego przez Żydów. A kto ich oskarża? Re-vue Internationale des societes secretes", gdzie pisze się o żydo-ma-sońsko-bolszewickim spisku. Wielu współpracowników pisma ma powiązania z prawicowym stowarzyszeniem integrystycznym, jeszcze bardziej tajnym, Sapiniere. Ci twierdzą, że wszystkie rewolucyjne organizacje polityczne są jedynie fasadą dla szatańskiego spisku uknutego przez kręgi okultystyczne. Powie pan: no dobrze, pomyliliśmy się, Saint-Yves stał się w końcu natchnieniem dla grup refor-mistycznych, prawica zawsze pakuje wszystkich do jednego worka i wszędzie widzi powiązania demo-pluto-socjal-żydowskie. Nawet Mussolini tak robił. Czemu jednak oskarża się ich o to, że są kierowani przez ośrodki okultystyczne? Z tego, co wiem, a wiem mało, w takim Picatrix są ludzie, którzy naprawdę niezbyt interesują się ruchami robotniczymi.
      - Tak sądzę i ja, Sokratesie. Co dalej?
      - Dziękuję za Sokratesa, ale dochodzimy teraz do rzeczy najpiękniejszej. Im więcej czytam na ten temat, tym większy mam zamęt w głowie. W latach czterdziestych pojawiły się różne grupki, które twierdziły, że są synarchistami, i mówiły o nowym porządku europejskim pod rządami mędrców, stojących ponad partyjnymi waśniami. I gdzie spotykają się wszystkie te grupki? W środowisku kolaborantów z Vichy. Powie pan, że znowu się pomyliliśmy, bo Synarchia jest prawicowa. Nie tak szybko. Po tych lekturach dochodzę do wniosku, że wszyscy są zgodni tylko co do jednego. Synarchia istnieje i potajemnie rządzi światem. Tu jednak pojawia się pewne ale"...
      - Ale?
      - Dwudziestego czwartego stycznia 37 Dymitr Nawakin, mason i martynista (nie wiem, co znaczy martynista, ale zdaje się, że chodzi o jedną z tych sekt), doradca ekonomiczny Frontu Ludowego, a przedtem dyrektor moskiewskiego banku, zostaje zamordowany przez Organisation Secrete d'Action Revolutionnaire et Nationale,lepiej znaną jako kagulardzi, finansowaną przez Mussoliniego. Powiadało się wtedy, że kagulardami manipuluje tajna synarchia i Na-wakin został zamordowany, gdyż odkrył jej tajemnice. Pewien dokument, który podczas okupacji niemieckiej został ujawniony przez środowiska lewicowe, mówi o Synarchiczny m Pakcie Imperium, odpowiedzialnym za klęskę francuską i stanowiącym wyraz łacińskiego faszyzmu, takiego jak w Portugalii. Później jednak okazuje się, że ów pakt został napisany przez du Masa i Jeanne Canudo i zawiera idee, jakie wszędzie już publikowali i zachwalali. Nic tajnego. Ale jako tajne, a nawet supertajne, ogłasza te myśli w 1946 roku niejaki Husson, ujawniając lewicowy rewolucyjny pakt synarchiczny, w Synarchię, panorama de 25 annees d'activite occulte, przy czym podpisuje się jako... zaraz znajdę, mam, Geoffroy de Charnay.
      - To wspaniałe - powiedziałem. - De Charnay jest towarzyszem de Molaya, wielkiego mistrza templariuszy. Razem giną na stosie. Mamy więc tutaj neotemplariusza, który atakuje synarchię ze stanowiska prawicowego. Ale synarchia rodzi się w Agarrtha, miejscu schronienia templariuszy.
      - A nie mówiłem! Sam pan widzi, podsunął mi pan dodatkowy trop. Niestety, powiększa on tylko jeszcze bardziej zamęt. Tak więc z prawicy potępia się Pakt Synarchiczny Imperium, socjalistyczny i tajny, który wcale tajnym nie jest, i tenże tajny synarchiczny pakt spotyka się z potępieniem lewicy. Dochodzimy teraz do nowej interpretacji. Synarchia to spisek jezuicki, mający rozsadzić trzecią republikę. Teza Rogera Menneveego, z lewicy. A żeby moje życie stało się jeszcze lżejsze, czytam oto, że w 1943 roku w niektórych środowiskach wojskowych Vichy, owszem, petainowskich, ale i anty-niemieckich, krążą dokumenty wskazujące, że synarchia to spisek nazistowski, a Hitler to różokrzyżowiec ulegający wpływom masońskim, czyli, jak pan widzi, ci przechodzą od spisku judeo-bolszewic-kiego do imperialnego spisku niemieckiego.
      - I teraz wiemy już, czego się trzymać.
      - Gdyby na tym był koniec! Oto kolejna rewelacja. Synarchia jest spiskiem międzynarodowych technokratów. W 1960 roku taką tezę wysunął niejaki Yillemarest w pracy Le 14e complot du 13 mai. Spisek techno-synarchiczny zmierza do destabilizacji rządów i w tym celu prowokuje wojny, wspiera i knuje zamachy stanu, doprowadza do wewnętrznych rozłamów w partiach politycznych podsycając spory frakcyjne... Rozpoznaje pan tych synarchistów?
      - Mój Boże, przecież to IPW. Imperialistyczne Państwo Wielonarodowców, kilka lat temu mówiło się o nich w czerwonych brygadach...
      - Trafna odpowiedź! I co ma teraz robić komisarz De Angelis, jeśli ktoś powoła się na synarchię? Pytam doktora Casaubona, specjalistę od templariuszy.
      - Moim zdaniem istnieje tajne stowarzyszenie, które ma odgałęzienia na całym świecie i które uknuło spisek polegający na tym, żeby szerzyć pogłoskę, że istnieje spisek powszechny.
      - Pan żartuje, a ja...
      - Wcale nie żartuję. Proszę przyjść i poczytać maszynopisy napływające do Manuzia. Jeśli jednak chce pan usłyszeć interpretację bardziej przyziemną, przypomina ona tę historię o jąkale, który twierdzi, że nie wzięli go na spikera radiowego, bo nie należy do partii. Zawsze czujemy potrzebę przypisania innym swoich porażek, dyktatury zawsze znajdują wroga zewnętrznego, by jednoczyć swoich zwolenników. Ktoś powiedział, że każdy skomplikowany problem ma proste rozwiązanie i jest ono błędne.
      - A jeśli znajdę w pociągu bombę owiniętą w ksero ulotki mówiącej o synarchii, mam zadowolić się stwierdzeniem, że to proste rozwiązanie skomplikowanego problemu?
      - Dlaczego? Znalazł pan bombę w pociągu, który... Nie, przepraszam. To naprawdę nie moje sprawy. Czemu właściwie pan mi o nich mówi?
      - Bo miałem nadzieję, że wie pan więcej niż ja. A może czuję ulgę, kiedy dowiaduję się, że nawet pan nie może się w tym połapać. Mówi pan, że musi czytać zbyt wielu szaleńców i uważa to za stratę czasu. Ja nie, dla mnie teksty waszych szaleńców (mówiąc waszych mam na myśli ludzi normalnych) są tekstami ważnymi. Mnie tekst szaleńca może wyjaśnić, jak rozumuje ktoś, kto podkłada bombę w pociągu. A może boi się pan zostać informatorem policyjnym?
      - Nie, słowo honoru. W gruncie rzeczy szukanie idei w katalogach to moja profesja. Jeśli wpadnie mi w ręce jakaś właściwa informacja, będę o panu pamiętał.
      Wstając rzucił ostatnie pytanie:
      - A czy wśród tych rękopisów nie natknął się pan na żadną aluzję do Tres?
      - Co to takiego?
      - Nie wiem. Powinno to być jakieś stowarzyszenie lub coś w tym rodzaju, ale nie wiem nawet, czy naprawdę istnieje. Słyszałem o nich i przyszli mi do głowy w związku z szaleńcami. Pozdrowienia dla pańskiego przyjaciela, pana Belba. Proszę mu powiedzieć, że nie śledzę waszych posunięć. I że wykonuję paskudny zawód, który na swoje nieszczęście lubię.
      Wracając do domu zastanawiałem się, kto tu ubił interes. On opowiedział mi mnóstwo rzeczy, ja jemu nic. Mógłbym podejrzewać, że wyciągnął coś ze mnie tak zręcznie, że nawet się nie spostrzegłem. Ale kiedy człowiek zaczyna podejrzewać, często popada w psychozę spisku synarchicznego.
      Kiedy opowiedziałem o tej rozmowie Lii, oznajmiła:
      - Moim zdaniem był szczery. Naprawdę chciał sobie ulżyć. Myślisz, że w kwesturze znajdzie kogoś, kto go wysłucha, kiedy będzie roztrząsał kwestię, czy Jeanne Canudo była z lewicy, czy z prawicy? Chciał jedynie dojść do tego, czy to on jest taki tępy, czy też cała ta historia jest naprawdę bardzo trudna. A ty nie potrafiłeś udzielić mu jedynej prawidłowej odpowiedzi.
      - Jest taka?
      - Jasne. Że nie ma tu niczego do rozumienia, gdyż synarchia to Bóg.
      - Bóg?
      - Tak. Ludzkość nie może znieść myśli, że świat powstał wskutek przypadku, błędu, wyłącznie dzięki temu, że cztery postrzelone atomy wpadły jedne na drugie na mokrej jezdni. Trzeba więc znaleźć kosmiczny spisek, Boga, anioły albo diabły. Synarchia spełnia tę samą funkcję, aczkolwiek na mniejszą skalę.
      - Powinienem więc wytłumaczyć mu, że ludzie podkładają bomby w pociągach, gdyż szukają Boga?
      - Może tak.
      
54
Książę ciemności jest szlachcicem.
(Szekspir, Dzielą, Warszawa, PIW 1958, Król Lir, przeł. Józef Paszkowski, III, iv)

      Nadeszła jesień. Pewnego ranka poszedłem na via Marchese Gu-aldi, gdyż musiałem poprosić pana Garamonda o zgodę na zamówienie za granicą fotokopii. W pokoju pani Gracji zobaczyłem Agliego pochylonego nad kartoteką autorów Manuzia. Nie przeszkadzałem mu, bo byłem już i tak spóźniony.
      Kiedy omówiliśmy sprawy techniczne, spytałem Garamonda, co robi Aglie w sekretariacie.
      - To geniusz - odparł Garamond - człowiek nadzwyczajnie subtelny i wykształcony. Przedwczoraj wziąłem go na kolację z paroma naszymi autorami i zepchnął mnie do roli statysty. Co za dar konwersacji, co za styl. Dżentelmen starej daty, wielki pan, dzisiaj już takich się nie spotyka. Co za erudycja, co za kultura, powiem więcej, co za informacje! Opowiadał smakowite anegdoty o osobach sprzed stu lat, jakby znał je osobiście, przysięgam panu. I wie pan, jaki pomysł podsunął mi w drodze powrotnej? Od pierwszego spojrzenia przeniknął moich gości, zna ich teraz lepiej niż ja. Powiedział, że lepiej nie czekać, aż autorzy do Izydy Obnażonej sami raczą się zjawić. Trwonienie wysiłku i maszynopisy do przeczytania, a zresztą nigdy nie wiadomo, czy będą skłonni partycypować w kosztach. A możemy przecież eksploatować istną kopalnię skarbów, mianowicie kartotekę wszystkich autorów Manuzia z ostatnich dwudziestu lat! Pojmuje pan? Piszemy do naszych starych i sławnych autorów, a w każdym razie do tych, którzy wykupili resztki nakładu swych dzieł. Drogi panie, czy wie pan, że zainaugurowaliśmy nową serię naukową i tradycjonalistyczną poświęconą najwyższej duchowości? Czy autor tak subtelny jak pan nie zechciałby spenetrować tej terra incognita i tak dalej, i tak dalej. Powtarzam, to geniusz. Zdaje się, że pragnie spędzić z nami wszystkimi niedzielny wieczór. Chce nas zawieźć do zamku, twierdzy, powiem więcej, luksusowej willi gdzieś niedaleko Turynu. Podobno chodzi o jakieś niezwykłe rzeczy, obrzędy, celebracje, sabaty, podczas których ktoś wytworzy czyste złoto albo srebro, albo coś w tym rodzaju. To cały świat czekający na odkrycie, drogi Casaubon, aczkolwiek zdaje pan sobiesprawę, jaki szacunek żywię dla tej nauki, której oddaje się pan z taką pasją, i jestem bardzo, wprost niezwykle zadowolony z naszej współpracy... wiem, wiem, ten drobny retusz finansowy, o jakim zechciał pan wspomnieć, nie zapomniałem, wrócimy do tego we właściwym czasie. Aglie powiedział też, iż będzie tam ta pani, ta piękna dama... może nie najpiękniejsza, ale ma swój styl i to coś w spojrzeniu... ta przyjaciółka Belba, jakże się nazywa...
      - Lorenza Pellegrini.
      - Chyba tak. Coś jest między nią a naszym Belbem, mam rację?
      - Myślę, że się przyjaźnią.
      - Ach. Tak właśnie odpowiada dżentelmen. Świetnie, Casau-bon. Ale to nie przez ciekawość, chodzi o to, że wobec was wszystkich czuję się jak ojciec i... glissons, a la guerre comme d la guerre... Żegnam, drogi przyjacielu.
      Naprawdę jesteśmy umówieni z Agliem na turyńskich wzgórzach - potwierdził Belbo. Podwójne spotkanie. Pierwsza część wieczoru to przyjęcie na zamku pewnego bardzo zamożnego różokrzyżowca, a potem Aglie zawiezie nas kilka kilometrów od zamku, gdzie odbędą się, naturalnie o północy, obrzędy druidyczne, o których wypowiadał się w sposób nader mglisty.
      - Pomyślałem - dodał Belbo - że powinniśmy wreszcie uporać się z tą historią metali, a tutaj ciągle coś nam przeszkadza. Może byśmy wyjechali w sobotę i spędzili dwa dni w moim starym domu w ***? Przekona się pan, jest tam pięknie, warto zobaczyć te wzgórza. Diotallevi jest za i być może zjawi się też Lorenza. Naturalnie, proszę przyjechać, z kim pan zechce.
      Nie znał Lii, ale wiedział, że kogoś mam. Powiedziałem, że przyjadę sam. Od dwóch dni kłóciłem się z Lią. Poszło o głupstwo i w ciągu tygodnia na pewno wszystko wróci do normy. Ale czułem potrzebę wyjazdu na dwa dni z Mediolanu.
      W ten sposób znaleźliśmy się w ***, nasza trójka z Garamondu i Lorenza Pellegrini. Przy wyjeździe doszło do spięcia. Lorenza przyszła na umówione miejsce, ale w momencie wsiadania do samochodu oznajmiła: Może ja zostanę, będziecie mogli spokojnie pracować. Przyjadę później z Simone."
      Belbo, który siedział z rękami na kierownicy, naprężył mięśnie ramion i, patrząc prosto przed siebie, powiedział cicho: Wsia-daj." Lorenza usiadła obok Belba i przez całą drogę trzymała rękę na jego karku, on zaś prowadził, nie odzywając się ani słowem.
      *** pozostało mieściną, jaką Belbo znał z czasów wojny. Niewiele nowych domów, powiedział, upadające rolnictwo, bo młodzi przenieśli się do miasta. Pokazywał nam niektóre wzgórza, teraz przeznaczone na pastwiska, a niegdyś żółte od zbóż. Mieścina ukazała się nam nagle za zakrętem, u stóp wzgórza, gdzie stał dom Belba. Wzgórze było niskie i po jego drugiej stronie widziało się Monferra-to otulone lekką, świetlistą mgłą. Kiedy szliśmy pod górę, Belbo pokazał pagórek przed nami, prawie łysy, na którym wznosiła się kapliczka z dwiema sosnami po bokach. Bricco - oznajmił. Potem dodał: - Nic nie znaczy, jeśli nic wam nie mówi. W Poniedziałek Wielkanocny chodziliśmy tam na podwieczorek. Teraz, samochodem, jest się na miejscu w pięć minut, ale wtedy, na piechotę, była to cała pielgrzymka."
      
55
Nazywam teatrem [miejsce, gdzie] wszystkie działania słów i myśli, a także szczegóły wypowiedzi i argumentacji są pokazane jak w teatrze publicznym, gdzie przedstawia się tragedie i komedie.
(Robert Fludd, Utriusque Cosmi Historia, Tomi Secundi Tractatus Primi Sectio Secunda, Oppenheim [?], 1620, [?], s.55)

      Dotarliśmy do willi. Willa to dużo powiedziane, chodziło raczej o dom, ale z dużymi piwnicami, w których Adelino Canepa - kłótliwy dzierżawca, co to zadenuncjował wuja partyzantom - robił wino z winnic należących do posiadłości Covasso. Widać było, że dom jest od dawna nie zamieszkany.
      W małym chłopskim domku obok żyła jeszcze staruszka - powiedział Belbo - ciotka Adelina. Tamci, wujostwo i małżeństwo Canepa, już powymierali, została tylko ta stulatka, która uprawia sobie ogródek i hoduje cztery kury oraz wieprzka. Ziemia poszła na zapłacenie podatku spadkowego, o długach nikt już nie pamiętał. Belbo zastukał do drzwi chałupinki, staruszka wyszła na próg, trochę czasu potrzebowała, żeby rozpoznać gościa, potem jęła wylewnie okazywać mu swój szacunek. Chciała koniecznie zaprosić go do siebie, ale Belbo uciął to krótko, uścisnąwszy ją jednak przedtem i uspokoiwszy.
      Kiedy weszliśmy do środka, Lorenza, w miarę odkrywania schodów, korytarzy, mrocznych pokojów ze starymi meblami, wydawała co chwila okrzyki radości. Belbo postawił na understatement, rzucając uwagę, że każdy ma Donnafugata, na jaką go stać, ale był wzruszony. Przyjeżdża tutaj od czasu do czasu - wyjaśnił - ale raczej rzadko.
      - Ale pracuje się tutaj dobrze, w lecie jest chłodno, w zimie grube mury chronią przed mrozem i wszędzie są piece. Naturalnie, kiedy byłem dzieckiem, ewakuowanym, mieszkaliśmy tylko w tych dwóch bocznych pokojach, tam, w głębi dużego korytarza. Teraz przejąłem skrzydło wujostwa. Pracuję tutaj, w gabinecie wuja Carla.
      Stała tam jedna z tych sekreter, które nie zapewniają zbyt wiele miejsca na rozłożenie papierów, ale mają mnóstwo jawnych i sekretnych szufladek.- Nie mógłbym postawić tutaj Abulafii - ciągnął Belbo - ale w tych nieczęstych sytuacjach, kiedy tu jestem, z przyjemnością piszę odręcznie, jak niegdyś. - Pokazał nam bardzo dostojną szafę. - Kiedy umrę, nie zapomnijcie, że tutaj została ukryta cała moja młodzieńcza twórczość literacka, wiersze, które układałem jako siedemnastolatek, notatki do sześciotomowej sagi, którą pisałem jako osiemnastolatek... i tak dalej, i tak dalej.
      - Patrzcie no, patrzcie - wykrzyknęła Lorenza. Klasnęła i zaczęła kocimi ruchami skradać się w stronę szafy.
      - Stać! - rozkazał Belbo. - Nie ma tam nic ciekawego. Nawet ja już tam nie zaglądam. A zresztą chciałbym, żeby po mojej śmierci wszystko zostało spalone.
      - W takim miejscu muszą pojawiać się upiory - rzekła Lorenza.
      - Teraz tak. W czasach wuja Carla było tu bardzo wesoło. Sielsko. Przyjeżdżam właśnie dlatego, że jest tu sielsko. Lubię pracować wieczorem, kiedy w dolinie szczekają psy.
      Pokazał pokoje, w których będziemy spać, Lorenza, Diotallevi i ja. Lorenza obejrzała swoją sypialnię, dotknęła starego łóżka okrytego wielką białą narzutą, powąchała pościel, oznajmiła, że ma uczucie, jakby znalazła się bajce babuni, bo pościel pachnie lawendą. Belbo wyjaśnił, że tak nie jest, że to tylko zapach wilgoci. Lorenza odparła, że to bez znaczenia, a potem oparła się o ścianę i wypychając lekko do przodu biodra i wzgórek łonowy, jakby chciała zmusić do uległości flipper, spytała:
      - Czy mam tu spać sama?
      Belbo odwrócił głowę, spojrzał na nas dwóch, potem skierował wzrok jeszcze gdzie indziej, a wreszcie ruszył korytarzem, mówiąc:
      - Jeszcze do tego wrócimy. W każdym razie masz tutaj kąt wyłącznie dla siebie.
      Diotallevi i ja oddaliliśmy się, ale usłyszeliśmy jeszcze, jak Lorenza pyta Belba, czy się jej wstydzi. Zwrócił uwagę, że gdyby nie przydzielił jej pokoju, spytałaby, gdzie niby ma spać. Ja zrobiłem pierwszy ruch, więc nie masz wyboru. - Przebiegły Afgańczyk! W takim razie będę spała u siebie. - Dobrze, dobrze - powiedział zirytowany Belbo. - Ale oni przyjechali tu pracować, wyjdźmy więc na taras."
      Tak więc pracowaliśmy na wielkim tarasie, nad którym była urządzona pergola - mając przed sobą zimne napoje i mnóstwo kawy. Alkohol był zakazany aż do wieczora.Z tarasu widać było Bricco, a poniżej wielki budynek bez żadnych ozdób, ale z dziedzińcem i boiskiem do pilki nożnej. Wszędzie pełno maleńkich postaci, jak mi się wydawało - dzieci. Belbo po raz pierwszy wspomniał o tym miejscu.
      - To oratorium salezjanów. Tam właśnie don Tico uczył mnie grać. W orkiestrze. - Przypomniałem sobie trąbkę, do której Belbo odmówił sobie prawa, wtedy, po nocy marzeń. Spytałem:
      - Na trąbce czy na klarnecie? Wpadł na chwilę w popłoch.
      - Skąd... Aha, prawda, opowiedziałem panu o marzeniu i trąbce. Nie, don Tico nauczył mnie grać na trąbce, ale w orkiestrze moim instrumentem była altówka.
      - Altówka?
      - Stare historie z dzieciństwa. No, do roboty.
      Ale w trakcie pracy często zerkał w stronę oratorium. Miałem wrażenie, iż właśnie dlatego, by móc tam spoglądać, mówił nam o czymś innym. Czasem przerywał dyskusję. Tu w dole doszło do jednej z naj gwałtownie j szych strzelanin końca wojny. Tutaj, w ***, obowiązywała między faszystami a partyzantami niepisana umowa. Latem, dwukrotnie rok po roku, partyzanci zajmowali miasto, a faszyści im w tym nie przeszkadzali. Faszyści nie byli stąd, podczas gdy partyzanci to wszystko chłopcy z tych stron. Gdyby doszło do starcia, wiedzieliby, jak się przekradać między szpalerami kukurydzy, zagajnikami, płotami. Faszyści umacniali się w mieście i tylko sporadycznie przeczesywali teren. Zimą partyzantom było trudniej utrzymać się na równinie, nie ma gdzie się ukryć, człowiek jest z daleka widoczny na śniegu, a z karabinu maszynowego można strzelać celnie nawet na kilometr. Więc partyzanci zaszywali się w najwyższych partiach gór. A tam znowu oni byli tymi, którzy znają wszystkie ścieżki, zagłębienia, kryjówki. I wtedy faszyści kontrolowali równinę. Ale tej wiosny zbliżało się wyzwolenie. Nadal byli tu faszyści, ale chyba nie mieli odwagi wkraczać do miasta, gdyż spodziewali się, że ostatni cios zostanie im wymierzony właśnie tam, i tak się zresztą stało około dwudziestego piątego kwietnia. Sądzę, że podjęto rokowania, partyzanci wyczekiwali, woleliby uniknąć starcia, mieli już pewność, że wkrótce coś się stanie, nocą radio Londyn podawało wiadomości dodające otuchy, gęstniały specjalne meldunki dla partyzantów, jutro znowu będzie padać, wuj Piotr przyniósł chleb i tego rodzaju rzeczy, może ty, Diotallevi, ich słuchałeś... Krótko mówiąc, musiało zajść jakieś nieporozumienie, partyzanci zeszli z gór, kiedy faszyści jeszcze tu tkwili, faktem jest, że któregoś dnia moja siostra siedziała na tym tarasie i w pewnym momencie weszła do środka, żeby powiedzieć, iż jakichś dwóch mężczyzn bawi się chyba w berka, bo biegają z pistoletami maszynowymi. Wcale to nas nie zdziwiło, po obu stronach byli to tylko chłopcy, którzy zabijali nudę bawiąc się bronią. Kiedyś dwaj z nich zaczęli dla zabawy naprawdę strzelać i kula utkwiła w rosnącym przy alei drzewie, o które opierała się moja siostra. Nawet nie zdała sobie z tego sprawy, donieśli o wszystkim sąsiedzi, więc pouczono ją, że kiedy zobaczy kogoś bawiącego się pistoletem, ma stamtąd odejść. Znowu się bawią - powiedziała, wchodząc do domu, bo chciała pokazać, jaka jest posłuszna. W tym momencie usłyszeliśmy pierwszą serię. Po niej rozległa się druga, trzecia, a później już padała seria za serią, słychać było suche trzaski strzałów karabinowych, tatatata pistoletów maszynowych, kilka głuchych wybuchów, może to były granaty ręczne, a wreszcie karabiny maszynowe. Zrozumieliśmy, że to już nie zabawa. Ale nie zdążyliśmy omówić tej sprawy, gdyż nie słyszeliśmy się nawzajem. Pim pum bang, ratatata. Przycupnęliśmy pod zlewem, mama, siostra i ja. Potem na czworakach przyszedł korytarzem wuj Carlo, żeby oznajmić, że od naszej strony jesteśmy marnie osłonięci, więc musimy przejść do nich. Przenieśliśmy się do drugiego skrzydła, gdzie ciocia Caterina tonęła we łzach, bo babcia wyszła z domu...
      - To wtedy babcia leżała twarzą do ziemi między dwiema liniami ognia...
      - Skąd pan o tym wie?
      - Opowiedział pan o tym w siedemdziesiątym trzecim, wtedy, po manifestacji.
      - Boże, co za pamięć. Trzeba uważać, co się przy panu mówi... To prawda. Ale nie było także mojego ojca. Jak się dowiedzieliśmy później, znalazł się w samym środku strzelaniny, wszedł do jakiejś bramy i nie mógł z niej wychylić nosa, bo strzelano z obu końców ulicy, a z wieży ratusza garstka żołnierzy Czarnych Brygad omiatała plac seriami z karabinu maszynowego. W tej samej bramie schował się były faszystowski burmistrz miasta. W pewnym momencie oznajmił, że biegnie do domu, który jest blisko, tuż za rogiem. Wyczekał na moment ciszy, wybiegł z bramy, dotarł do rogu i tam dostał przez plecy serię z ratusza. Odruchowa reakcja mojego ojca, który brał przecież udział w pierwszej wojnie światowej, była taka: lepiej przeczekać wszystko w bramie.- Widzę, że jest to miejsce nasycone pełnymi słodyczy wspomnieniami - zauważył Diotallevi.
      - Nie uwierzysz - odparł Belbo - ale naprawdę są pełne słodyczy. I są jedyną prawdziwą rzeczą, jaką pamiętam.
      Tamci tego nie zrozumieli, ja tylko przeczuwałem - ale teraz wiem. Zwłaszcza w ciągu tych miesięcy, kiedy żeglował po morzu kłamstw diabolistów, i po tylu latach życia ze złudzeniem, jakie przynoszą kłamstwa powieściowe, czasy*** jawiły mu się w pamięci jako świat, w którym kula jest kulą, a człowiek unika jej albo zostaje trafiony, w którym dwie strony stają naprzeciwko siebie oznaczone swoimi barwami, czerwoną i czarną albo khaki i feldgrau, żadnych pomyłek - przynajmniej wtedy tak mu się wydawało. Zabity był zabity był zabity był zabity. Nie jak pułkownik Ardenti, obrzydliwie zaginiony. Pomyślałem, że może powinienem opowiedzieć mu o synarchii, która już w tamtych latach skradała się podstępnie. Czyż spotkanie między wujem Carlem a Terzim nie było synarchicz-ne, skoro obaj, stojąc po przeciwnej stronie barykady, odwoływali się do tego samego rycerskiego ideału? Czemu jednak miałbym odbierać Belbowi jego Combray? Wspomnienia są pełne słodyczy, ponieważ wyjawiają mu jedyną prawdę, jaką znał, a dopiero później przeszedł inicjację w zwątpieniu. Chyba że, jak dał mi do zrozumienia, nawet w dniach prawdy ograniczał się do obserwowania. Oglądał we wspomnieniu czas, kiedy patrzył na rodzącą się pamięć innych, pamięć Historii i pamięć mnóstwa historii, których on nie opisze.
      A może był to moment chwały i wyboru? Powiedział bowiem:
      - A poza tym tego dnia dokonałem czynu bohaterskiego.
      - Mój ty Johnie Wayne'ie! - wykrzyknęła Lorenza. - Opowiedz.
      - Och, nic takiego. Kiedy już przeczołgaliśmy się do wujostwa, ja uparłem się, że będę stał wyprostowany w korytarzu. Okno znajdowało się w głębi, byliśmy na pierwszym piętrze, nic mi nie grozi, oznajmiłem. I czułem się jak kapitan, który stoi, prosty jak świeca. na samym środku mostka, chociaż kule świszczą mu koło głowy. Wreszcie wuj Carlo zezłościł się, wciągnął mnie bez ceregieli do środka i już miałem zalać się łzami, bo przerwano mi zabawę, kiedy usłyszeliśmy trzy strzały, odgłos tłukącego się szkła i coś jakby rykoszet, jakby ktoś izucał w korytarzu piłką tenisową. Jakaś kula wpadła przez okno, odbiła się od rury wodociągowej i utkwiła nisko, dokładnie w miejscu gdzie przed chwilą stałem. Gdybym tam pozostał, byłaby mnie okulawiła. Być może.
      - O Boże, nie chciałabym cię kulawego - oświadczyła Lorenza.
      - Kto wie, może dzisiaj byłbym z tego zadowolony - rzekł Belbo. W rzeczywistości nawet wtedy nie miał wyboru. Dał się wciągnąć wujowi do pokoju.
      Po godzinie znowu oderwał się od pracy.
      - W pewnym momencie przyszedł Adelino Canepa. Powiedział, że będziemy bezpieczniejsi w piwnicy. Jak już mówiłem kiedyś, wuj i on nie rozmawiali ze sobą od lat. Ale w chwili dramatycznej Adelino znowu stał się istotą ludzką i wuj uścisnął mu nawet dłoń. Tak więc spędziliśmy godzinę w ciemnościach, wśród kadzi, owionięci zapachem moszczu, uderzającym nieco do głowy, zabezpieczeni przed kulami. Potem serie stały się rzadsze, odgłosy strzałów bardziej stłumione. Zrozumieliśmy, że jedna ze stron się wycofuje, chociaż nie wiedzieliśmy jeszcze która. Dopóki z wychodzącego na ścieżkę okienka nad naszymi głowami nie usłyszeliśmy wypowiedzianych w dialekcie słów: Monssu, i'e d'la repubblica bele si7"
      - Co to znaczy? - spytała Lorenza.
      - Mniej więcej: panowie, czy zechcielibyście udzielić mi informacji, czy są tu gdzieś jeszcze zwolennicy republiki społecznej? W owych czasach republika to było słowo paskudne. Jakiś partyzant zadał to pytanie komuś akurat przechodzącemu albo stojącemu w oknie, a więc można już było chodzić ścieżką, faszyści zniknęli. Robiło się ciemno. Wkrótce nadeszli babcia i ojciec i każde opowiedziało swoją przygodę. Mama i ciocia przygotowały coś do jedzenia, a wuj i Adelino Canepa wymieniali ceremonialne ukłony. Do końca wieczoru słyszeliśmy od strony wzgórz odgłosy odległych serii. Partyzanci polowali na tych, którym udało się wymknąć. Zwyciężyliśmy.
      Lorenza pocałowała Belba w głowę, a on zmarszczył nos. Wiedział, że zwyciężył za pośrednictwem innych. W rzeczywistości patrzył na film. Ale przez chwilę, kiedy groziła mu odbita rykoszetem kula, wkroczył do akcji. Ledwie przemknął przez ekran, jak w Hel-lazapoppin, kiedy pomylono taśmy i w samym środku balu zjawia się konny Indianin, który pyta, gdzie tamci, a ktoś odpowiada tam" i Indianin wraca do całkiem innej opowieści.
      
56
Jął dąć w swoją wspaniałą trąbę z taką siłą. że rozdźwię-czała się cała góra.
(Johann Valentin Andreae, Die Chymische Hochzeit des Chri-stian Rosencreutz, Strasburg, Zetzner. 1616, l, s. 4)

      Doszliśmy do rozdziału mówiącego o cudach przewodów hydraulicznych i oglądaliśmy szesnastowieczną rycinę ze Spiritalia Herona, przedstawiającą coś w rodzaju ołtarza z ustawionym na nim przyrządem, który - dzięki jakiemuś wymyślnemu mechanizmowi na parę - dął w trąbę.
      Nawiązałem do wspominków Belba.
      - Ale co to była za historia z tym Tycho de Brahe, czy jak się nazywał, który uczył pana gry na trąbce?
      - Don Tico. Nigdy nie dowiedziałem się, czy to było jego imię. czy nazwisko. Potem nigdy już nie zajrzałem do oratorium. Wszystko zaczęło się od przypadku. Msza, katechizm, mnóstwo zabaw i można było wygrać obrazek błogosławionego Dominika Savio, tego młodzieńca w wymiętych spodniach z grubego sukna, który na rzeźbach czepia się sutanny don Bosco, zawsze ze wzrokiem wzniesionym do nieba, by nie słuchać kolegów opowiadających sprośne kawały. Dowiedziałem się, że don Tico zebrał orkiestrę złożoną z chłopców w wieku od dziesięciu do czternastu lat. Najmniejsi grali na klarnetach, fletach, saksofonach sopranowych, a najwięksi musieli dźwigać bombardony i wielkie bębny. Wszyscy mieli jednolite stroje, kurtki koloru khaki, granatowe spodnie, czapki z daszkiem. Marzenie, postanowiłem zostać jednym z nich. Don Tico oznajmił, że przydałaby mu się altówka.
      Spojrzał na nas z wyższością i wyrecytował:
      - To po prostu rodzaj trąbki, która w rzeczywistości nazywa się trąbką kontraltową w stroju S. Najgłupszy instrument w całej orkiestrze. Gra umpa-umpa-umpa-umpap, kiedy rusza się do marszu, a później parapapa-pa-pa-pa-paaa i przechodzi do wybijania rytmu pa-pa-pa-pa-pa... Łatwy do opanowania, należy do rodziny instrumentów dętych, podobnie jak każda inna trąbka, i jego działanie nie różni się od działania trąbki. Jednak trąbka wymaga mocniejszego dmuchania i dobrego embouchure, jakby okrągłego stwardnienia, które tworzy się na wargach, jak u Armstronga. Oszczędza się wtedy tchu
      i uzyskuje dźwięk jasny i czysty, tak że nie słychać dmuchania... inna rzecz, że nie można nadymać policzków, zdarza się to tylko w literackiej fantazji albo karykaturze.
      - A co z trąbką?
      - Grać na trąbce uczyłem się sam: w letnie popołudnia, kiedy w oratorium nikogo nie było, ukrywałem się na widowni teatrzyku... Ale powodem mojego zainteresowania trąbką były względy miłosne. Widzicie tę małą willę w dole, kilometr od oratorium? Mieszkała w niej Cecylia, córka dobrodziejki salezjanów. Tak więc przy okazji każdego popisu orkiestry, podczas świąt kościelnych, po procesji, na dziedzińcu oratorium, a szczególnie w teatrze podczas amatorskich występów, Cecylia zasiadała zawsze ze swoją matką w pierwszym rzędzie, na honorowym miejscu, obok proboszcza katedralnego. I wtedy orkiestra zawsze grała na otwarcie marsza, który nazywał się Dobra Reguła i zaczynały go trąbki, trąbki w stroju B, samo złoto i srebro, wypolerowane na tę okoliczność. Trąbki wstawały i grały solo. Potem siadały i przystępowała do gry cała orkiestra. Grać na trąbce to był jedyny sposób, żeby Cecylia zwróciła na mnie uwagę.
      - Bo inaczej? - spytała rozczulona.
      - Nie było żadnego inaczej. Po pierwsze miałem trzynaście lat, a ona trzynaście i pół, a dziewczynka trzynaste i półletnia jest kobietą, natomiast chłopak smarkaczem. A poza tym była zakochana w saksofonie kontrałtowym, niejakim Papim, według mojej oceny osobniku okropnym i wyliniałym, i patrzyła tylko na niego, on zaś buczał ordynarnie, gdyż saksofon, kiedy nie gra na nim Ornette Co-leman i wchodzi w skład orkiestry - a w dodatku używa go okropny Papi - jest (lub tak wydawało mi się wówczas) instrumentem koźlim i sromowym, ma głos, by tak rzec, modelki, która rozpiła się i wyszła na ulicę.
      - Jaki głos ma modelka, która wyszła na ulicę? Co ty możesz o tyrn wiedzieć?
      - Tak czy owak Cecylia nie wiedziała nawet o moim istnieniu. Naturalnie, kiedy wieczorem z mozołem pokonywałem zbocze wzgórza, idąc po mleko do gospodarza, wymyślałem sobie cudowne historie: zostaje porwana przez Czarne Brygady, ja pędzę jej na ratunek, kule świszczą wokół mojej głowy i z odgłosem pac pac padają na ściernisko, wyjawiam jej to, czego ona nie może wiedzieć, a mianowicie, że moje papiery są fałszywe i w rzeczywistości dowodzę ruchem oporu w całym Monferrato, ona zaś wyznaje mi, że zawszeżyła tą nadzieją, i w tym miejscu ogarniał mnie wstyd, gdyż czułem w żyłach miód... przysięgam, nawet nie wilgotniał mi napletek, to było coś innego, wspanialszego i straszniejszego... i po powrocie z mlekiem szedłem do spowiedzi... Sądzę, że tym właśnie są grzech, miłość i chwała... spuszczasz się na związanych prześcieradłach z okna Pałacu Smutku, ona trzyma się twojej szyi, zawieszona nad przepaścią, i szepcze, że zawsze marzyła tylko o tobie. Reszta to seks, kopulacja, utrwalanie nikczemnego nasienia. Gdybym jednak przeszedł do trąbki, Cecylia nie mogłaby już mnie ignorować, przecież stałbym, promienny, a nędzny saksofon musiałby siedzieć. Trąbka jest wojownicza, anielska, apokaliptyczna, zwycięska, daje sygnał do ataku, podczas gdy saksofon gra prowincjonalnym apaszom o włosach zlepionych brylantyną, kiedy tańczą policzek przy policzku ze spoconymi dziewczynami. A więc uczyłem się jak oszalały gry na trąbce i czułem się niby Oscar Levant podczas pierwszej próby na Broadwayu z Gene Kellym. I don Tico powiedziałby: przechodzisz do trąbki. Jednak...
      - Jakie to dramatyczne - przerwała mu Lorenza. - Opowiadaj, bo wszyscy wstrzymali dech.
      - Musiałem jednak znaleźć kogoś, kto by zastąpił mnie przy altówce. Załatw to jakoś, powiedział don Tico. I załatwiłem. Musicie wiedzieć, moje drogie dzieci, że w owych czasach mieszkali w *** dwaj nędznicy, moi koledzy z klasy, aczkolwiek o dwa lata starsi, a to mówi wszystko o ich podejściu do nauki. Te dwa dzikusy nazywały się Annibale Cantalamessa i Pio Bo. Jeden. Historyczne.
      - Co, co? - spytała Lorenza.
      Czytaliśmy w młodości te same książki, mogłem więc pospieszyć z wyjaśnieniem:
      - Kiedy Salgari powołuje się na jakiś wypadek autentyczm (albo przez niego uważany za autentyczny), powiedzmy, że Siedzący Byk po Little Big Horn zjadł serce generała Custera, u dołu strony umieszcza przypis. 1. Historyczne.
      - No właśnie. Jest zatem faktem historycznym, że Annibale Cantalamessa i Pio Bo tak właśnie się nazywali, i nie to było ich najgorszą stroną. Byli leniuchami, złodziejami komiksów z kiosków z gazetami, kradli łuski temu, kto zgromadził piękną kolekcję, i kładli bułki z salami na książkach, których autorzy opowiadali o lądowych i morskich przygodach, a które ci dwaj pożyczali od ciebie natychmiast po tym, jak wręczyli ci je w prezencie na gwiazdkę. Cantalamessa mówił, że jest komunistą, Bo - że faszystą, obaj byli gotowi sprzedać się przeciwnikowi za procę, nie mając wielkiego pojęcia o anatomii, snuli opowieści o sprawach płci, spierali się, kto dłużej się onanizował poprzedniego wieczoru. Byli to osobnicy gotowi na wszystko, czemu więc miałaby ich przestraszyć altówka? Postanowiłem ich oczarować. Zachwalałem jak mogłem uniform grajków, ciągałem ich na publiczne popisy orkiestry, napomykałem o szansach na sukcesy miłosne z Córami Maryi... Wpadli w sidła. Całe dnie spędzałem w teatrzyku, ściskając w ręku długą trzcinę, bo taką samą widziałem na ilustracjach w broszurkach o misjonarzach, waliłem ich tą trzciną po palcach, kiedy mylili nuty... altówka ma tylko trzy klapki, używa się palca wskazującego, środkowego i serdecznego, a reszta to kwestia owego ukształtowania warg, o którym już mówiłem. Nie będę was dłużej nudził, moi mali słuchacze, powiem więc, że nadszedł dzień, kiedy mogłem przedstawić don Tico-wi dwie altówki, może nie doskonałe, ale całkiem do przyjęcia, a przynajmniej jak na pierwszy sprawdzian, do którego przygotowywałem ich przez długie, bezsenne popołudnia. Don Tico dał się przekonać, przydzielił im mundurki, a mnie wręczył trąbkę. I po tygodniu, na święto Matki Boskiej Wspomożycielki, na otwarciu sezonu teatralnego Małym paryżaninem, przy opuszczonej kurtynie, wobec miejscowych władz, ja stałem i grałem początek Dobrej Reguły.
      - Co za chwała! - wykrzyknęła Lorenza, na której twarzy odmalowała się tkliwa zazdrość. - A Cecylia?
      - Nie przyszła. Może zachorowała. Skąd mam wiedzieć? Nie przyszła i już.
      Powiódł w krąg spojrzeniem po widzach, gdyż w tym momencie czuł się bardem - lub kuglarzem. Wytrzymał dobrze obliczoną pauzę.
      - Dwa dni później don Tico przysłał po mnie i kiedy przed nim stanąłem, oznajmił, że Annibale Cantalamessa i Pio Bo zepsuli cały wieczór. Nie trzymali tempa, rozpraszali uwagę podczas pauz jakimiś żarcikami i błazeństwami, nie atakowali we właściwym momencie. Altówka - powiedział don Tico - to kręgosłup orkiestry, jest jej rytmicznym sumieniem, duszą. Orkiestra to stado, instrumenty owce, dyrygent jest pasterzem, ale altówka wiernym i warczącym psem, który utrzymuje porządek w stadzie. Dyrygent patrzy przede wszystkim na altówkę i jeśli ona jest mu posłuszna, za nią pójdą owce. Drogi Jacopo, muszę prosić cię o wielkie poświęcenie, wróć do altówki i graj razem z tamtymi dwoma. Masz wyczucie rytmu, będziesz trzymał ich krótko. Przysięgam, że jak tylko nauczą sięgrać samodzielnie, przejdziesz do trąbki." Don Ticowi zawdzięczałem wszystko. Powiedziałem tak. I przy okazji następnej gali trąbki wstały i zagrały wstęp do Dobrej Reguły. W obecności Cecylii, która znowu zasiadła w pierwszym rzędzie. Ja pozostałem w cieniu jako jedna z altówek. Jeśli chodzi o tamtych dwóch nędzników, nigdy nie osiągnęli samodzielności. Nie przeszedłem do trąbki. Skończyła się wojna, wróciłem do miasta, porzuciłem instrumenty dęte i nigdy nie dowiedziałem się nawet, jakie nazwisko nosi Cecylia.
      - Co za okropny pech - powiedziała Lorenza obejmując jego ramiona. - Na szczęście masz teraz mnie.
      - Myślałem, że lubisz saksofony - rzekł Belbo. Potem obrócił odrobinę głowę i pocałował Lorenzę w rękę. Znowu przybrał poważny wyraz twarzy. - Do roboty, mamy przygotować historię przyszłości, nie zaś kronikę straconego czasu.
      Wieczorem świętowaliśmy hucznie zniesienie prohibicji. Wyglądało na to, że Jacopo zapomniał o elegijnych nastrojach, gdyż stanął w szranki z Diotallevim. Wymyślali absurdalne maszyny i zaraz spostrzegali, że ktoś już je wynalazł. O północy, po dniu pełnym wrażeń, wszyscy doszli do wniosku, że trzeba spróbować, jak się śpi wśród wzgórz.
      Położyłem się w starym pokoju, w pościeli jeszcze wilgotniejszej niż była po południu. Jacopo nalegał, by najpierw skorzystać z klechy, tej owalnej ramy, która utrzymuje okrycie uniesione i pod którą wsuwa się szkandelę z węglami - pewnie chciał, byśmy skosztowali wszystkich rozkoszy tutejszego życia. Jeśli jednak wilgoć przesiąkła głęboko, klecha tylko ją wyciąga na zewnątrz, człowiek czuje rozkoszne ciepło, ale pościel robi wrażenie zupełnie mokrej. Cierpliwości. Zapaliłem lampę z frędzlastym abażurem, o który przed śmiercią biły skrzydełkami jętki, jak pisze poeta. Starałem się sprowadzić senność, pogrążając się w lekturze gazety.
      Ale przez godzinę albo dwie słyszałem kroki na korytarzu, odgłosy otwierania i zamykania drzwi, a wreszcie po raz ostatni (ostatni, jaki słyszałem) ktoś trzasnął drzwiami. Lorenza Pellegrini wystawiała na próbę nerwy Belba.
      Już zasypiałem, kiedy ktoś zaskrobał w moje drzwi. Nie potrafi łem rozpoznać, czy to jakieś zwierzę (ale nie widziałem tu psów ani kotów), i miałem uczucie, że jest to zaproszenie, żądanie, wabienie. Może to Lorenza, świadoma, że Belbo ją obserwuje. Zawsze uważałem Lorenzę za własność Belba - a zresztą odkąd miałem Lię.
      stałem się niewrażliwy na inne fascynacje. Szelmowskie, często porozumiewawcze spojrzenia, jakie Lorenza, szukając sprzymierzeńca albo świadka, rzucała mi czasem w biurze albo barze, kiedy żartowała z Belba, mieściły się - tak przynajmniej uważałem - w konwencji gry towarzyskiej, a ponadto taka już była, że na każdego spoglądała z miną, jakby rzucała wyzwanie jego miłosnym talentom, lecz robiła to w pewien szczególny sposób, jakby mówiąc: Chcę cię, aby ci pokazać, że się boisz"... Tego wieczoru, wsłuchując się w drapanie paznokci o lakier drzwi, doznawałem innego uczucia: uświadomiłem sobie, że pragnę Lorenzy.
      Nakryłem głowę poduszką i starałem się myśleć o Lii. Chcę mieć dziecko z Lią - mówiłem sobie. I jemu (albo jej) natychmiast kupię trąbkę, jak tylko będzie umiał w nią zadąć.
      
57
Pod co trzecim drzewem, po obu jego stronach, jest zawieszona latarnia i zachwycająca dziewica, ona także w błękitnej szacie, zapala ją cudowną pochodnią, a ja przystaję dłużej niż to niezbędne, podziwiając widowisko o niewyslowionym uroku.
(Johann Valentin Andreae, Die Chymische Hochzeit des Christian Rosencreulz, Strasburg, Zetzner, 2, s. 21)

      Koło południa zjawiła się na tarasie Lorenza i oświadczyła nam z uśmiechem, że znalazła świetny pociąg, który odjeżdża z *** o dwunastej trzydzieści i którym z jedną zaledwie przesiadką dojedzie na popołudnie do Mediolanu. Zapytała, czy odprowadzimy ją na stację.
      Belbo, nie odrywając wzroku od notatek, powiedział:
      - Zdaje się, że Aglie czeka również na ciebie, a ponadto mam wrażenie, że całą tę wyprawę zorganizował wyłącznie na twoją cześć.
      - Tym gorzej dla niego - oznajmiła Lorenza. - Kto mnie odprowadzi? Belbo wstał i powiedział:
      - Zaraz wracam. Potem będziemy mogli zostać jeszcze tutaj dwie godzinki. Miałaś jakąś torbę?
      Nie wiem, czy rozmawiali po drodze na stację. Belbo wrócił po dwudziestu minutach i bez słowa komentarza zabrał się do pracy.
      O drugiej znaleźliśmy przyjemną restaurację na rynku, a wybiera nie dań i win dało Belbowi okazję do wspominania innych wydarzeń z dzieciństwa. Ale mówił tak, jakby cytował biografię jakiejś innej osoby. Po południu ruszyliśmy na spotkanie z Agliem i Garamon-dem.
      Belbo skręcił na południowy zachód; widok zmieniał się teraz z każdym przejechanym kilometrem. Wzgórza w *** nawet późną jesienią nadawały pejzażowi delikatność i słodycz; teraz natomiast horyzont stawał się coraz rozległejszy, chociaż zza każdego zakrętu wyłaniały się wierzchołki, na których przycupnęły jakieś wioski Ale między jednym a drugim wierzchołkiem otwierały się bezkresne horyzonty - dalsze niż płot, jak zauważył Diotallevi, który sumiennie ujmował w słowa nasze spostrzeżenia. Kiedy jechaliśmy na trzecim biegu pod górę, za każdym zakrętem otwierały się ogromne, nieprzerwane i faliste przestrzenie, które gdzieś na granicy równiny roztapiały się w prawie już zimowej mgle. Wydawało się, że to równina pofałdowana wydmami, a byliśmy w samym środku gór. Jakby dłoń niezdarnego demiurga wgniotła szczyty, które wydały mu się za wyniosłe, przeobrażając je w wyboistą miazgę sięgającą morskiego brzegu albo bardziej stromych i wyrazistych łańcuchów górskich. Dojechaliśmy do wsi, gdzie w barze na głównym placu mieliśmy się spotkać z Agliem i Garamondem. Kiedy okazało się, że nie ma z nami Lorenzy, Aglie, jeśli nawet był zawiedziony, nie dał tego po sobie poznać.
      - Nasza znakomita znajoma nie chce uczestniczyć z innymi w misteriach, które ją określają. Szczególna wstydliwość, którą doceniam - oznajmił. I to było wszystko.
      Jechaliśmy - mercedes Garamonda z przodu, renault Belba z tyłu - dolinami i wzgórzami, aż do miejsca, gdzie w słabnącym świetle słońca ukazała się na wzgórzu dziwna żółta budowla, rodzaj osiemnastowiecznego zamku, od którego odchodziły, jak mi się wydawało z daleka, tarasy, bujnie, mimo pory roku, ukwiecone i zadrzewione.
      U stóp wzgórza znaleźliśmy się na placyku, gdzie parkowało już dużo samochodów.
      - Tutaj zostawimy samochody - powiedział Aglie. - Dalej pójdziemy pieszo.
      Zmierzch przechodził już w ciemność. Droga była widoczna w świetle mnóstwa lampek palących się na zboczu.
      Osobliwa rzecz, ale ze wszystkiego, co zdarzyło się od tego momentu aż do późnej nocy, zachowałem wspomnienie jasne i jednocześnie chaotyczne. Przypominałem sobie ten wieczór potem, ukryty w peryskopie, i dostrzegałem jakieś rodzinne podobieństwo między dwoma przeżyciami. Oto - mówiłem sobie - jestem teraz tutaj, znalazłem się w sytuacji nienormalnej, zamroczony niewyczuwalną stęchlizną starego drewna, i boję się, że przebywam w grobowcu albo we wnętrzu jakiegoś naczynia, w którym dokonuje się transformacja. Gdybym tylko wytknął głowę poza kabinę, ujrzałbym w półmroku, że przedmioty, które dzisiaj widziałem nieruchome, poruszają się niby cienie eleuzyjskie wśród oparów oczarowania. I taki był wieczór w zamku: światła, niespodzianki po drodze.zasłyszane słowa, a później z pewnością woń kadzideł - wszystko zmówiło się, by mnie przekonać, że to sen, ale odbiegający od normy, jak wtedy, gdy komuś śni się jego własny sen i wie, iż za chwilę się obudzi.
      Powinienem nie pamiętać niczego. A jednak pamiętam wszystko, lecz tak, jakbym nie ja to przeżył, jakby zostało mi opowiedziane.
      Nie wiem, czy to, co przypominam sobie z tą chaotyczną wyrazistością, wydarzyło się naprawdę, czy też tylko pragnąłem, aby się wydarzyło, ale z całą pewnością tego właśnie wieczoru ukształtował się w naszych umysłach Plan - z potrzeby nadania jakiejkolwiek formy nieforemnemu przeżyciu, przeobrażając w fantastyczną rzeczywistość tę fantazję, którą ktoś chciał uczynić rzeczywistością.
      - Szlak, którym idziemy, ma charakter rytualny - mówił Aglie. - Są to ogrody wiszące, takie same, albo prawie takie same, jak te, które Salomon de Caus zaprojektował dla Heidelbergu, to znaczy dla elektora palatyńskiego, Fryderyka V, w wielkim wieku różo-krzyżowców. Światła jest niewiele, ale tak ma być, gdyż lepiej jest przeczuwać niż widzieć. Nasz amfitrion nie odtworzył wiernie zamysłu Salomona de Causa, lecz ścieśnił go na skromniejszej przestrzeni. Ogrody Heidelbergu naśladują makrokosmos, a ten, kto je odtworzył tutaj, naśladował jedynie mikrokosmos. Widzicie, panowie, tę grotę en rocaille... Jest bardzo dekoracyjna, to pewne. Lecz de Caus miał na uwadze ten emblemat z Atalanta Fugiens Michaela Maiera, gdzie koral jest kamieniem filozoficznym. De Caus wiedział, że poprzez formę ogrodów można wpływać na ciała niebieskie, gdyż są w nich znaki, które swoją konfiguracją odtwarzają harmonię wszechświata...
      - Fenomenalne - oświadczył Garamond. - Ale w jaki sposób ogród wpływa na ciała niebieskie?
      - Są takie znaki, które skłaniają się jedne ku drugim, które patrzą jedne na drugie i które biorą się w ramiona, przymuszają do miłości. I nie mają, nie mogą mieć formy pewnej i określonej. Każdy, zależnie od tego, czy narzuca swą namiętność, czy poryw swego ducha, doświadcza określonych sił, jak to się dzieje z hieroglifami Egipcjan. Relacje między nami a istotami boskimi mogą mieć miejsce jedynie poprzez pieczęcie, symbole, litery i obrzędy. Z tej samej przyczyny bóstwa przemawiają do nas wyłącznie przez sny i zagadki. I tak jest właśnie z tymi ogrodami. Każdy aspekt tego tarasu odtwarza jedną tajemnicę sztuki alchemicznej, ale niestety nie potrafimy już jej odczytać, podobnie zresztą jak nasz gospodarz. Osobliweoddanie dla tajemnicy, zgodzą się panowie, w tym człowieku, który wydaje wszystko, co zgromadził w ciągu lat, by kreślić ideogramy, choć nie zna ich sensu.
      W miarę jak przechodziliśmy coraz wyżej z tarasu na taras, zmieniało się oblicze ogrodów. Niektóre miały kształt labiryntu, inne figury emblematycznej, przy czym rysunek tarasów niższych można było obejrzeć z wyższych, tak że zobaczyłem w dole wzór korony i wiele innych regularności, których nie mogłem widzieć, kiedy tamtędy przechodziliśmy, a których tak czy owak nie umiałem rozszyfrować. Kiedy się szło między żywopłotami, każdy taras odsłaniał, wskutek działania prawa perspektywy, jakiś obraz, ale patrząc z tarasu wyższego doznawało się nowych objawień, czasem nawet odmieniających znaczenie na przeciwne, i tak każdy stopień tych schodów przemawiał w tym samym momencie dwoma różnymi językami.
      Znajdowaliśmy się coraz wyżej i teraz mieliśmy przed oczami małe budowle. Oto jakaś fontanna o kształcie fallicznym, która ukazywała się pod jakby łukiem czy maleńkim portykiem, wraz z Neptunem depczącym węża, jakaś brama z kolumnami kojarzącymi się niejasno z Asyrią i znowu łuk o trudnym do określenia kształcie, coś jakby spiętrzone trójkąty i wielokąty, przy czym na każdym wierzchołku znajdowała się figurka zwierzęcia, łosia, małpy, lwa...
      - I to wszystko służy objawieniu czegoś? - spytał Garamond.
      - Bezsprzecznie! Wystarczyłoby przeczytać Mundus Symbolicus Picinellego, którego Alciato antycypował z osobliwym szałem profetycznym. Cały ogród można odczytać jako księgę albo czarowanie, co w końcu na jedno wychodzi. Gdybyście, panowie, umieli wypowiedzieć ściszonym głosem słowa, które wypowiada ogród, mielibyście władzę rządzenia jedną z niezliczonych sił działających w świecie podlunarnym. Ogród to maszyna do władania nad światem.
      Pokazał nam jedną z grot. Chorobliwa gmatwanina wodorostów i szkieletów morskich stworów, nie wiadomo - prawdziwych, z gipsu czy z kamienia... Dostrzegało się niewyraźne zarysy najady splecionej w uścisku z bykiem o pokrytym łuskami ogonie wielkiej ryby biblijnej, spoczywającej w strumieniu wody, która wypływała z konchy trzymanej w łapach przez trytona - niby amfora.
      - Chciałbym, abyście uchwycili, panowie, głębokie znaczenie tego, co w innym razie byłoby tylko banalną wodną igraszką. De Caus wiedział doskonale, że jeśli weźmie się naczynie, napełni wodąi zamknie od góry, to nawet po wywierceniu otworu w dnie, woda nie wypłynie. Jeśli jednak wykona się otwór również od góry, woda będzie wypływać, a raczej tryskać.
      - Czy nie jest to oczywiste? - spytałem. - W tym drugim przypadku od góry dostaje się do naczynia powietrze, które pcha wodę w dół.
      - Przedstawia pan typowe wyjaśnienie naukowe, w którym bierze się przyczynę za skutek albo odwrotnie. Nie powinien pan zastanawiać się, dlaczego w drugim przypadku woda wypływa. Powinien się pan zastanawiać, dlaczego nie chce w pierwszym.
      - A dlaczego nie chce? - spytał z niepokojem Garamond.
      - Bo gdyby wypłynęła, w naczyniu wytworzyłaby się próżnia, a natura nie znosi próżni. Nequaquam vacui, to była zasada różokrzy-żowców, o której zapomniała nowożytna nauka.
      - Imponujące - oświadczył Garamond. - Casaubon, przypominam panu, takie sprawy należy uwypuklać w naszej cudownej historii metali. I proszę nie mówić, że woda nie jest metalem. Potrzeba nam odrobiny fantazji.
      - Przepraszam - zwrócił się Belbo do Agliego - ale pan podał argument post hoc ergo ante hoc. Potem, więc wskutek tego.
      - Nie należy w rozumowaniu posługiwać się sekwencjami liniowymi. Przecież woda w tych fontannach tego nie czyni. Nie czyni tego natura, gdyż nie zważa na czas. Czas to wynalazek zachodni.
      Po drodze spotykaliśmy innych gości. Na widok niektórych Belbo trącał łokciem Diotalleviego, ten zaś komentował to półgłosem: No tak, facies hermetica."
      Wśród pielgrzymów o facies hermetica natknąłem się na pana Sa-lona, trochę na uboczu, z uśmiechem surowej pobłażliwości na twarzy. Uśmiechnąłem się, odwzajemnił mój uśmiech.
      - Zna pan Salona? - spytał Aglie.
      - A pan? - odpowiedziałem pytaniem. - W moim przypadku to nic nadzwyczajnego, mieszkam koło jego pracowni. Co pan o nim myśli?
      - Mało go znam. Niektórzy godni zaufania przyjaciele utrzymują, że jest konfidentem policji.
      Oto dlaczego Salon wiedział o Garamondzie i Ardentim. Jakie są związki Salona z De Angelisem? Ograniczyłem się jednak do zadania Agliemu jeszcze jednego pytania:
      - Co konfident policji robi na takim przyjęciu?- Konfidenci policji - odparł Aglie - chodzą wszędzie. Każda sposobność jest dobra, byleby dało się zmyślić jakąś informację. Z policją jest tak, że im więcej się wie lub okazuje, że wie, tym większą ma się władzę. I nie ma znaczenia, czy chodzi o prawdę. Ważne jest, proszę zauważyć, żeby mieć jakąś tajemnicę.
      - Ale czemu zaprasza się tu Salona?
      - Mój przyjacielu, zapewne dlatego, że nasz gospodarz postępuje według tej złotej reguły mądrościowej, która powiada, iż każdy błąd może być nośnikiem zapoznanej prawdy. Prawdziwy ezoteryzm nie lęka się przeciwieństw.
      - Chce pan powiedzieć, że w ostatecznym rachunku wszyscy oni są między sobą zgodni.
      - Quod ubique, quod ab omnibus et quod semper. Wtajemniczenie to odkrywanie filozofii wiecznotrwałej.
      Tak filozofując dotarliśmy na szczyt tarasów i znaleźliśmy się na początku ścieżki wiodącej przez rozległy ogród ku wejściu do pałacyku czy zameczku. W świetle pochodni większej od innych, osadzonej na kolumnie, ujrzeliśmy dziewczynę w błękitnej, usianej złotymi gwiazdami sukni, trzymającą w ręku trąbę, jakiej w operze używają heroldowie. Dziewczyna miała umocowane do ramion dwa wielkie białe skrzydła ozdobione migdałowymi kształtami z zaznaczonym pośrodku punktem, tak że przy odrobinie dobrej woli można je było uznać za oczy - zupełnie jak w kościelnych misteriach, w których aniołowie występują w piórach z bibułki.
      Ujrzeliśmy profesora Camestresa, jednego z pierwszych diaboli-stów, jacy odwiedzili nas u Garamonda, przeciwnika Ordo Templi Orientalis. Rozpoznaliśmy go z trudem, gdyż zamaskował się w sposób, który nam wydał się osobliwy, ale Aglie określił jako stosowny do okoliczności: owinął się w białą płócienną płachtę i ściągnął ją czerwoną wstążką krzyżującą się na piersi i na plecach, a na głowę nałożył osobliwy kapelusz w stylu siedemnastowiecznym z czterema czerwonymi różami. Ukląkł przed dziewczyną z trąbą i wypowiedział kilka słów.
      - Zaiste - powiedział Garamond - są rzeczy na ziemi i w niebie...
      Przeszliśmy pod ozdobnym portalem, który nasunął mi na myśl cmentarz Staglieno. Na górze, nad skomplikowaną neoklasyczną alegorią ujrzałem wyryte słowa CONDOLEO ET CONGRATU-LOR.W środku liczni goście tłoczyli się z ożywieniem przy bufecie urządzonym w westybulu, z którego dwoje schodów prowadziło na wyższe piętra. Zauważyłem inne znajome twarze, a wśród nich Braman-tiego i - ku naszemu zdumieniu - komandora De Gubernatisa, NWA oskubanego już przez Garamonda, choć być może nie postawionego jeszcze przed okropną perspektywą uratowania wszystkich egzemplarzy swego arcydzieła przed młynem, gdyż wybiegł mojemu pryncypałowi na spotkanie, okazując mu szacunek i wdzięczność. Natomiast, żeby okazać szacunek Agliemu, wystąpił z tłumu jakiś drobniutki facet o rozegzaltowanych oczach. Po wyraźnie francuskim akcencie poznaliśmy Pierre'a, którego podsłuchiwaliśmy przez kotarę gabinetu Agliego, kiedy oskarżał Bramantiego o rzucanie uroków.
      Podszedłem do bufetu. Stały na nim karafki z kolorowymi płynami, których jednak nie udało mi się zidentyfikować. Nalałem sobie jakiegoś żółtego napitku, który robił wrażenie wina; nie był zły, smakował jak stary likier i z całą pewnością zawierał alkohol. Być może czegoś do niego dolano, bo zaczęło mi się kręcić w głowie. Wokół mnie tłoczyły się facies hermeticae, a obok nich surowe oblicza prefektów w stanie spoczynku: chwytałem strzępy rozmów...
      - W pierwszej fazie powinieneś osiągnąć komunikację z innymi umysłami, a potem rzutować na inne istoty myśli i obrazy, napełniać miejsca stanami emocjonalnymi, zyskać władzę nad królestwem zwierząt. W trzecim etapie spróbuj projekcji swojego sobowtóra w dowolny punkt przestrzeni: bilokacja, jak u jogów, powinieneś ukazać się jednocześnie w kilku różnych postaciach. Następnie chodzi o przejście do wiedzy ponadzmysłowej esencji roślinnych. A wreszcie spróbuj dyslokacji, rzecz w tym, żeby opanować telluryczną spójność ciała, roztopić się w jednym miejscu i ukazać w innym, integralnie... powtarzam... nie zaś po prostu jako sobowtór. Ostatnie stadium, przedłużenie bytowania fizycznego...
      - A nieśmiertelność...
      - Nie od razu.
      - No a ty?
      - Potrzebna jest do tego koncentracja. Nie będę przed tobą ukrywał, że jest to wyczerpujące. Widzisz, nie mam już dwudziestu lat...
      Odnalazłem moje towarzystwo. Wchodzili właśnie do jakiegoś pokoju o białych ścianach i zaokrąglonych kątach. W głębi, nibyw musee Grevin - lecz obraz, jaki wyłonił się owego wieczoru w moim umyśle, był to ołtarz, który widziałem w Rio w namiocie um-banda - dwie woskowe figury prawie naturalnej wielkości, ubrane w skrzącą się tkaninę, przywodzącą na myśl tandetne rekwizyty teatralne. Jedna z figur przedstawiała damę na tronie okrytą nieskazitelną, lub prawie nieskazitelną szatą, która usiana była pajetkami. Nad nią zwieszały się na drutach jakieś stworzenia o nieokreślonym kształcie, które wyglądały jak wykonane z organdyny. Ustawiony w kącie wzmacniacz wydawał z siebie muzykę odległych trąb, być może jakiś utwór Gabrielego, i trzeba przyznać, że przynajmniej to urządzenie było wysokiej jakości, i efekt dźwiękowy był w lepszym guście niż wizualny. Po drugiej stronie, obok pozłocistej wagi, znajdowała się druga figura kobieca, ta odziana w karmazynowy aksamit, przepasana białą wstęgą, z laurowym wieńcem na głowie. Aglie objaśniał nam, co do czego nawiązuje, ale skłamałbym, gdybym powiedział, że słuchałem go w skupieniu. Interesował mnie wyraz twarzy licznych gości, którzy przechodzili od figury do figury, okazując szacunek i wzruszenie.
      - Nie różnią się niczym od tych, którzy chodzą do kościoła, żeby zobaczyć Madonnę w karmazynowej sukni pokrytej srebrnymi sercami - powiedziałem zwracając się do Belba. - Może myślą, że to Matka Chrystusa z krwi i ciała? Nie, ale też nie mają poglądu odwrotnego. Delektują się podobieństwem, to, co widzą, odbierają jak wizję, a wizję jak rzeczywistość.
      - Tak - odparł Belbo - ale problem nie polega na tym, żeby wiedzieć, czy ci tutaj są lepsi albo gorsi od tych, którzy przychodzą do kościoła. Zastanawiam się, kim jesteśmy my. My, którzy uważamy Hamleta za kogoś bardziej rzeczywistego niż nasz dozorca. Czy mam prawo ich osądzić, ja, który krążę po świecie, szukając mada-me Bovary, by urządzić jej scenę?
      Diotallevi potrząsał głową i mówił ściszonym głosem, że nie powinno się sporządzać wizerunków rzeczy boskich i że wszystkie one są epifanią złotego cielca. Ale bawił się wyśmienicie.
      
      
58
Dlatego alchemia jest niewinną nierządnicą, która ma licznych kochanków, lecz wszystkich zwodzi i żadnemu nie pozwala wziąć się w objęcia. Zamienia głupców w wariatów, bogatych w nędzarzy, filozofów w durniów, a oszukanych w złotoustych oszustów...
(Tritemiusz, Annalium Hirsaugensium Tomi U, S. Galio 1690, 141)

      Nagle salę ogarnął półmrok, natomiast rozświetliły się ściany. Dopiero teraz zauważyłem, że są w trzech czwartych zakryte półokrągłym ekranem, na który rzucać się będzie obrazy. Kiedy się pojawiły, uświadomiłem sobie, że część sufitu i posadzki jest z jakiegoś materiału odbijającego światło i że pewne przedmioty, które poprzednio uderzyły mnie swoją chropowatością, pajetki, waga, tarcza, kilka miedzianych czasz, także odbijają światło. Byliśmy jakby zanurzeni w wodnym środowisku, gdzie obrazy mnożyły się, dzieliły na segmenty, zlewały z cieniami obecnych, gdzie posadzka odbijała sufit, sufit posadzkę, a jedno i drugie - postacie, które ukazywały się na ścianach. Wraz z muzyką niosły się po sali delikatne zapachy, najpierw hinduskie kadzidła, później jakieś inne wonie, mniej wyraziste, czasem nieprzyjemne.
      Najpierw półmrok przeszedł łagodnie w całkowitą ciemność, potem dało się słyszeć jakieś lepkie bulgotanie, kipienie lawy, znaleźliśmy się w kraterze, gdzie mroczna i kleista materia kłębiła się w przerywanym blasku żółtych i niebieskawych oparów.
      Jakaś tłusta i kleista ciecz parowała, by po chwili opaść z powrotem na dno jako rosa albo deszcz i ze środka dobywał się smród zgnilizny, stęchlizny, pleśni. Wdychałem wyziewy sepulcrum, Tarta-ru, mroków, oblepiała mnie od środka jakaś zjadliwa ropa przepływająca między jęzorami gnoju, kompost, miał węglowy, błoto, krew miesiączkowa, dym, ołów, łajno, kora, szumowiny, nafta, czerń czarniejsza od czerni, która jednak teraz rozjaśniała się, byśmy mogli zobaczyć dwa gady - błękitnego i czerwonego - splecione jakby w miłosnym uścisku, kąsające sobie wzajemnie ogony, tworzące jakąś jedną kolistą figurę.
      Czułem się, jakbym ponad miarę opił się alkoholu, nie widziałem już moich towarzyszy, przepadli gdzieś w półmroku, nie rozpoznawa-łem postaci, które prześlizgiwały się obok mnie, i postrzegałem je jako sprośne i płynne szablony... W tym momencie poczułem, że ktoś mnie chwyta za rękę. Wiem, że tak być nie mogło, ale nie ważyłem się odwrócić, aby nie odkryć, iż się mylę. Lecz wyczuwałem zapach Lorenzy i dopiero w tym momencie zrozumiałem, jak bardzo jej pragnę. To musiała być Lorenza. Przyszła tu, by podjąć ten dialog złożony z szelestów, drapania paznokciami o drzwi, ten dialog, którego nie dokończyła poprzedniego wieczoru. Zdawało się, że siarka i merkuriusz łączą się wytwarzając wilgotne ciepło, od którego pulsowało mi, lecz bez gwałtowności, w pachwinie.
      Czekałem na Rebis, androgyniczne dziecko, sól filozoficzną, ukoronowanie dzieła w kolorze białym.
      Zdawało mi się, że wiem wszystko. Być może umysł wydobywał na powierzchnię lektury z ostatnich miesięcy, być może Lorenza przekazywała mi swoją wiedzę dotknięciem ręki i dlatego czułem, że jej dłoń jest odrobinę spocona.
      I zauważyłem, że szepczę odległe imiona, imiona, jakie filozofowie z pewnością nadali Bieli, ale którymi ja - być może - przywoływałem bojaźliwie Lorenzę, sam nie wiem, gdyż nie mogłem wykluczyć, że przepowiadałem je sobie jako przebłagalną litanię: Biała miedzi, Baranku bez skazy, Aibathest, Alborach, Wodo Święcona, Merkuriuszu oczyszczony, Aurypigmencie, Azoch, Baurach, Cambar, Caspa, Cerusa, Świeco, Chaia, Comerrison, Elektronie, Eufracie, Ewo, Fada, Wietrzyku od zachodu, Fundamencie Sztuki, Cenny kamieniu Givinis, Diamencie, Zibach, Ziva, Zasłono, Narcyzie, Lilio, Hermafrodyto, Hae, Hipostazo, Hyle, Mleko Dziewicy, Kamieniu jedyny, Księżycu w pełni, Matko, Oliwo żywa, Strąku, Jajo, Flegmo, Punkcie, Pierwiastku, Soli Natury, Ziemio liściasta, Tevos, Tincar, Paro, Gwiazdo Wieczorna, Wietrze, Megiero, Szkło Faraona, Uryno dziecka, Sępie, Placento, Krwi miesiączkowa, Sługo zbiegły, Lewa ręko, Spermo metali, Duchu, Cyno, Soku, Siarko mazista...
      W smole, teraz szarawej, zaczął się rysować widnokrąg skal i wyschłych drzew, za którymi zachodziło czarne słońce. Potem rozbłysło prawie oślepiające światło i ukazały się błyszczące obrazy, które odbijały się wszędzie, wytwarzając efekt kalejdoskopu. Rozeszły się teraz wonie liturgiczne, kościelne, rozbolała mnie głowa, poczułem jakby ciężar na czole, ujrzałem ociekającą przepychem salę ze złocistymi arrasami, może trwała uczta weselna, panem mło-dym był książę, panna młoda w bieli, dalej stary król i królowa na tronach, obok nich wojownik i jeszcze jeden król, czarnoskóry. Przed królem maleńki ołtarzyk, na którym położono okrytą czarnym aksamitem księgę i ustawiono kandelabr z kości słoniowej. Obok kandelabru - wirujący globus i zegar z umieszczoną na wierzchu kryształową fontanną, z której tryskał jakiś płyn koloru krwi. Na fontannie leżała chyba czaszka, z której oczodołów wypełzał biały wąż...
      Lorenza szeptała mi do ucha słowa lekkie jak tchnienie. Nie słyszałem jednak jej głosu.
      Wąż poruszał się w takt smutnej i powolnej muzyki. Starzy monarchowie przebierali się teraz w czarne suknie i stawiano przed nimi sześć zamkniętych trumien. Rozległo się kilka posępnych dźwięków tuby basowej i ukazał się mężczyzna w czarnym kapturze. Najpierw odbyła się uroczysta egzekucja, przeprowadzona jakby w zwolnionym tempie, przy czym król godził się na nią z jakąś żałosną radością, posłusznie skłaniając głowę. Potem zakapturzony mężczyzna zamachnął się toporem, ostrze zakreśliło błyskawicznie wahadłowy tor, cios ostrza uległ pomnożeniu przez każdą z błyszczących powierzchni, a w każdej z tych powierzchni przez każdą z powierzchni, i potoczyło się tysiąc głów; i od tego momentu następowały po sobie obrazy, których treści nie byłem już w stanie śledzić. Zdaje mi się, że stopniowo wszystkie osoby, łącznie z czarnoskórym królem, zostały ścięte i złożone w trumnach, a potem cała sala zmieniła się w brzeg morza albo jeziora i ujrzeliśmy, jak cumuje sześć oświetlonych okrętów, na które przeniesiono trumny, i okręty odpłynęły po zwierciadle wodnym, roztapiając się w ciemnościach, a w tym czasie zapachy kadzideł stały się namacalne, gdyż przybrały postać gęstych oparów, przez chwilę bałem się, że jestem wśród skazańców, i wiele osób dokoła mnie zaczęło szeptać: wesele, wesele..."
      Straciłem kontakt z Lorenza i dopiero teraz odwróciłem się, żeby wypatrzyć ją wśród cieni.
      Teraz sala była kryptą albo okazałym grobowcem o sklepieniu oświetlonym karbunkułem niezwykłych rozmiarów.
      W każdym z rogów ukazały się niewiasty w dziewiczych sukniach, skupione wokół dwupoziomowego kotła-zameczku z kamiennym cokołem-portykiem, który robił wrażenie paleniska z dwiema bocznymi wieżami, z których wystawały dwa alembiki kończące się jajowatymi kolbami, i trzecią wieżą, centralną, która kończyła się kształtem fontanny...W cokole zameczku widać było ciała ściętych. Jedna z niewiast przyniosła szkatułkę, wyjęła z niej okrągły przedmiot, umieściła go nad cokołem, pod łukiem wieży centralnej, i natychmiast fontanna na szczycie zaczęła tryskać. Minął jakiś czas, zanim rozpoznałem ten przedmiot, była to głowa Murzyna, która płonęła niby bierwiono, doprowadzając do wrzenia wodę w fontannie. Opary, szmery, bulgotania...
      Tym razem Lorenza położyła mi dłoń na karku i gładziła mnie, tak jak w samochodzie ukradkiem Belba. Przyszła niewiasta niosąc złotą kulę, przekręciła kranik w palenisku cokołu i nabrała do kuli czerwonego gęstego płynu. Potem kula została otwarta i okazało się, że zamiast czerwonego płynu zawiera wielkie i piękne jajo, białe jak śnieg. Kobiety wyjęły je i złożyły na ziemi, na kupce żółtego piasku, a jajo otworzyło się i wyszedł z niego ptak, jeszcze nieforem-ny i ociekający krwią. Ale pojony krwią ściętych zaczął na naszych oczach rosnąć, aż stał się piękny i okazały.
      Teraz ucinali głowę ptakowi i spalali go na popiół na małym ołtarzu. Ktoś ugniatał popiół, a potem wlano ciasto do dwóch form i wsunięto formy do pieca, dmuchając w ogień przez rurki. Na koniec otwarto formy i ukazały się dwie postacie, blade i pełne wdzięku, chłopiec i dziewczyna, nie więksi niż na cztery piędzi, delikatni i cie-leśni jak istoty ludzkie, ale o oczach jeszcze szklistych, nieorganicznych. Położono ich na dwóch poduszkach i jakiś starzec poił ich po kropli krwią...
      Zjawiły się kolejne niewiasty, z pozłocistymi trąbami, ozdobionymi zielonymi wieńcami i wręczyły jedną trąbę starcowi, który zbliżył ją do ust dwóch istot, zawieszonych jeszcze między roślinną omdlałością a słodkim snem zwierzęcym, by tchnąć duszę w ich ciała... Sala wypełniła się światłem, potem światło osłabło i zapanował półmrok, wreszcie zapadła całkowita ciemność, zakłócona jedynie przez pomarańczowe lampki, po czym rozlała się jasność poranka i jednocześnie kilka trąb zagrało wysoko i przenikliwie i wszystko ogarnęła rubinowa oślepiająca jasność.
      Wszędzie rozlała się płomienista czerwień, która powoli słabła, przechodząc w indygo i fiolet, aż ekran zgasł. Ból głowy stał się nie do zniesienia.
      - Mysterium Magnum - powiedział stojący obok Aglie, tym razem głośno i spokojnie. - Odrodzenie nowego człowieka przezśmierć i mękę. Muszę przyznać, że wykonanie było dobre, aczkolwiek upodobanie do alegorii wpłynęło może niekorzystnie na klarowność poszczególnych faz. To, co pan widział, było oczywiście przedstawieniem, to jasne, ale mówiącym o Sprawie. A nasz gospodarz utrzymuje, że on tę Sprawę wytworzył. Chodźcie, panowie, obejrzymy cud spełniony.
      
59
I jeśli rodzą się takie potwory, należy mniemać, iż są dziełem natury, chociaż wyglądają inaczej niż człowiek.
(Paracelsus, De Homunculus, w: Operum Volumen Secundum. Genewa, De Tournes, 1658, s. 475)

      Wyprowadził nas do ogrodu i natychmiast poczułem się lepiej. Nie śmiałem zapytać, czy Lorenza rzeczywiście przyjechała. To był sen. Ale po przejściu kilku kroków weszliśmy do cieplarni i duszne gorąco znowu mnie oszołomiło. Wśród roślin, przeważnie tropikalnych, stało sześć szklanych flaszek w kształcie gruszek albo łez, hermetycznie zamkniętych, opieczętowanych, pełnych niebieskiego płynu. W każdej unosiła się wysoka na jakieś dwadzieścia centymetrów istota. Rozpoznaliśmy siwowłosego króla, królową, Murzyna, wojownika i dwoje młodych uwieńczonych laurem, jedno błękitne, drugie czerwone... Poruszały się z wdziękiem, ruchem pływaków - jakby były w swoim żywiole.
      Trudno było rozstrzygnąć, czy były to modele z plastiku, wosku, czy też żywe istoty, między innymi dlatego, że odrobinę mętny płyn nie pozwalał dojrzeć, czy ożywiający je lekki oddech jest złudzeniem optycznym, czy rzeczywistością.
      - Zdaje się, że rosną z każdym dniem - rzekł Aglie. - Co rano naczynia zagrzebuje się w stosie świeżego nawozu, końskiego, a więc ciepłego, zapewniającego temperaturę najstosowniejszą do wzrastania. Dlatego właśnie u Paracelsusa jest przepis mówiący, że homunkulusy należy hodować w temperaturze końskiego brzucha. Nasz gospodarz twierdzi, że te homunkulusy rozmawiając z nim, zdradzają mu tajemnice, prorokują, jeden wyjawia prawdziwe wymiary Świątyni Salomona, drugi opowiada, jak egzorcyzmować demony... Szczerze mówiąc, ja nigdy nie słyszałem, żeby mówiły.
      Miały bardzo ruchliwe twarze. Król patrzył czule na królową i jego spojrzenie było pełne słodyczy.
      - Nasz gospodarz wyjaśnił, że któregoś ranka zobaczył, jak błękitny młodzieniec, który nie wiadomo jak wydostał się z więzienia, próbował odpieczętować naczynie swojej towarzyszki... Ale przebywał poza swoim żywiołem, oddychał z trudem i ledwie zdążyli go odratować, umieszczając z powrotem w płynie.
      - Straszne - oznajmił Diotallevi. - Wcale nie chciałbym ichmieć. Musiałbym wszędzie zabierać ze sobą naczynie i szukać nawozu. Co robić z nimi latem? Zostawiać u dozorcy?
      - Być może jednak - zamknął dyskusję Aglie - są tylko ludio-nami, diabełkami Kartezjusza. Albo automatami.
      - Do diabła, do diabła - powiedział Garamond - pan, doktorze Aglie, objawia mi nowy świat. Wszyscy musimy nabrać większej pokory, drodzy przyjaciele. Są rzeczy na niebie i ziemi... Ale w końcu a la guerre comme a la guerre...
      Garamond był po prostu olśniony. Diotallevi miał minę świadczącą o cynicznym zaciekawieniu, Belbo nie przejawiał żadnych uczuć.
      Chciałem rozwiać wszelkie swoje wątpliwości i zwracając się do niego powiedziałem:
      - Jaka szkoda, że nie było tu Lorenzy, świetnie by się bawiła.
      - No tak - potwierdził z roztargnieniem.
      Lorenza nie przyjechała. A ja byłem jak Amparo w Rio. Czułem się źle. Czułem się, jakby mnie oszukano. Nikt nie podał mi agogo.
      Zostawiłem towarzystwo, wróciłem do budynku, przepchnąłem się przez tłum i wziąłem zimny napój z bufetu, chociaż bałem się, że może to być jakiś wywar. Zacząłem rozglądać się za toaletą, żeby obmyć sobie kark i skronie. Znalazłem ją i poczułem ulgę. Ale kiedy stamtąd wyszedłem, zaciekawiły mnie kręte schody i nie oparłem się pokusie nowej przygody. Być może, chociaż wydawało mi się, że doszedłem do siebie, nadal szukałem Lorenzy.
      60
      Biedny głupcze! Byłeś tak naiwny, by wierzyć, że przekażemy ci bez skrywania największe i najważniejsze tajemnice? Zapewniam cię, że jeśli ktoś spróbuje to, o czym piszą Filozofowie Hermetyczni, objaśnić wedle zwykłego i dosłownego sensu słów, rychło znajdzie się w meandrach labiryntu i nie zdoła się z niego wydostać, a nie będzie miał nici Ariadny, która zaprowadziłaby go do wyjścia. (Artefiusz)
      Trafiłem do jakiejś sali pod poziomem gruntu, skąpo oświetlonej, o ścianach en rocaille, podobnie jak fontanny w parku. W kącie dostrzegłem otwór w kształcie stożka tuby ściennej i już z daleka słyszałem dochodzące stamtąd jakieś dźwięki. Podszedłem bliżej i dźwięki stały się wyraźniejsze, tak że doskonale rozumiałem słowa, czysto i wyraźnie, jakby były wypowiadane tuż obok. Ucho Dioniz-josa!
      Ucho najwidoczniej miało połączenie z jedną z górnych sal i chwytało rozmowy tych, którzy przechodzili koło jego wlotu.
      - Powiem pani coś, czego nie wyjawiłem jeszcze nikomu. Jestem zmęczony... Pracowałem z cynobrem, merkuriuszem, sublimo-wałem alkohole, fermenty, sole żelaza, stali i ich szumowiny, ale nie znalazłem Kamienia. Potem przyrządziłem wody mocne, wody korodujące, wody gorejące, lecz wynik był ciągle ten sam. Używałem skorupek jaj, siarki, witriolu, arszeniku, salmiaku, szkliwa solnego, soli alkalicznej, soli kuchennej, soli kamiennej, saletry potasowej, saletry chilijskiej, soli attincar, węglanu potasowego, soli alem-broth, lecz proszę mi wierzyć, niech pani na nich nie polega. Trzeba unikać metali niedoskonałych, rubifikowanych, inaczej zawiedzie się pani tak, jak zawiodłem się ja. Próbowałem wszystkiego, krwi, włosów, duszy Saturna, markazytów, aes ustum, szafranu marsowego, płatków i szumowin żelaza, litargitu, antymonu. Daremnie. Pracowałem nad pozyskaniem oliwy i wody ze srebra, prażyłem srebro bądź z solą preparowaną, bądź bez niej, a także z okowitą, i uzyskałem jedynie oleje korodujące, i to wszystko. Stosowałem mleko, wino, podpuszczkę, gwiezdną spermę spadającą na ziemię, jaskółcze ziele, placentę, mieszałem merkuriusza z metalami doprowadzając je do stanu krystalicznego, szukałem nawet w popiołach... A wreszcie...
      - Wreszcie?
      - Nie ma na świecie rzeczy wymagającej większej oględności niż prawda. Wyjawić ją to jakby puścić sobie krew prosto z serca...
      - Och, nie, nie, przez pana cała płonę...
      - Jedynie tobie ośmielam się powierzyć moją tajemnicę. Nie jestem z żadnej epoki ani z żadnego miejsca. Moja wieczna egzystencja trwa poza czasem i przestrzenią. Są istoty, które nie mają aniołów stróżów. Ja do nich należę...
      - Ale dlaczego przyprowadziłeś mnie tutaj? Jakiś inny głos:
      - Drogi Balsamo, igramy z mitem nieśmiertelności?
      - Głupcze! Nieśmiertelność nie jest mitem. To fakt.
      Już miałem odejść, znudzony tą paplaniną, kiedy usłyszałem Sa-lona. Mówił półgłosem, z napięciem, miałem wrażenie, jakby ciągnął kogoś za ramię. Rozpoznałem głos Pierre'a.
      - Niech pan da spokój - mówił Salon. - Proszę mi nie wmawiać, że pan także przyszedł tutaj z powodu tej alchemicznej błazenady. Że chciał pan zaczerpnąć świeżego powietrza w ogrodzie. Czy wie pan, że po Heidelbergu de Caus przyjął zaproszenie króla Francji, żeby zająć się wyszorowaniem Paryża?
      - Les fagades?
      - Nie był Malreaux. Podejrzewam, że chodziło o ścieki. To ciekawe, prawda? Ten pan wymyślał symboliczne pomarańczarnie i sady jabłoniowe dla władców, ale w istocie interesowały go podziemia Paryża. W tamych czasach nie było jeszcze w Paryżu prawdziwej sieci kanalizacyjnej. Była tylko plątanina kanałów na powierzchni i podziemne tunele, o których bardzo mało wiedziano. Rzymianie już w czasach republiki wiedzieli wszystko o swojej cloa-ca maxima, a tysiąc pięćset lat później w Paryżu nikt nie ma zielonego pojęcia o tym, co mieści się pod ziemią. I de Caus przyjmuje zaproszenie króla, bo chce dowiedzieć się czegoś więcej. A czegóż to? Po nim Colbert postanowił oczyścić zakryte ścieki (był to tylko pretekst, gdyż proszę sobie przypomnieć, że chodzi o czasy Żelaznej Maski) i wysłał galerników, ci jednak wyruszają w rejs po rzece gnoju, płyną z prądem aż do Sekwany i oddalają się bez przeszkód w swojej łodzi, bo nikt nie śmie stawić czoła tym kreaturom otulonym niemożliwym do zniesienia smrodem i otoczonym przez rojemuch... Wtedy Colbert stawia przy każdym ujściu do Sekwany żandarmów i skazańcy umierają w podziemiach. W ciągu trzech wieków zdołano przykryć w Paryżu zaledwie trzy kilometry ścieków. Ale w osiemnastym wieku przykryto dwadzieścia sześć kilometrów, i to w przeddzień rewolucji. Czy to nic panu nie mówi?
      - Och, wie pan, są to sprawy...
      - Rzecz w tym, że do władzy doszli nowi ludzie, którzy wiedzą coś, o czym ich poprzednicy nie wiedzieli. Napoleon wysyła zespoły ludzi, którzy brną w mroku przez odpadki wielkiej metropolii. Jeśli w tamtych czasach ktoś zdobył się na to, żeby tam pracować, mógł niejedno znaleźć. Pierścionki, złoto, naszyjniki, klejnoty, które nie wiadomo w jaki sposób trafiły do ścieków. Mam na myśli ludzi, którzy mieli dostatecznie zdrowy żołądek, by przełknąć to, co znaleźli, a po wyjściu zażyć czegoś na przeczyszczenie i żyć dalej w dobrobycie. Odkryto, że wiele domów miało podziemne przejścia połączone ze ściekami.
      - Ca, alors...
      - W czasach, kiedy nieczystości wylewano przez okno? I dlaczego z tamtych czasów pozostały kanały mające boczne schody i wmurowane w ściany pierścienie, których można się przytrzymać? Te przejścia prowadziły do owych tapis francs, gdzie męty społeczne, la pegre, jak się wtedy mówiło, miały swoje meliny, bo w razie pojawienia się policji można się było tamtędy wymknąć i wyjść na światło dnia w zupełnie innym miejscu.
      - Tandetna literatura...
      - Czyżby? Kogo próbuje pan chronić? Za Napoleona III baron Haussmann ustawowo zobowiązuje wszystkich właścicieli domów w Paryżu do budowania niezależnych zbiorników i kanałów odprowadzających nieczystości do ogólnej sieci... Są to tunele o wysokości dwa metry trzydzieści i szerokości metr trzydzieści. Proszę tylko pomyśleć! Każdy dom w Paryżu jest połączony podziemnym tunelem ze ściekami. Czy wie pan, jaką długość mają dzisiaj paryskie kanały? Dwa tysiące kilometrów w wielu poziomach. A wszystko zaczęło się od tego, który zaprojektował te ogrody w Heidelbergu...
      - I co z tego?
      - Widzę, że nie chce pan ze mną rozmawiać. Albo wie pan coś, czego nie chce mi powiedzieć.
      - Proszę pana. Niechże da mi pan święty spokój. Pan mnie tu trzyma, a tam na mnie czekają, żeby rozpocząć zebranie. Odgłos kroków.
      Nie mogłem zrozumieć, o co chodzi Salonowi, Rozejrzałem się dokoła i, wciśnięty tak między ścianę en rocaille a wylot tuby, miałem wrażenie, że ja także znalazłem się w podziemiach, pod sklepieniem, ów zaś przewód tonurgiczny prowadzi nie gdzie indziej, jak do mrocznych tuneli schodzących do samego środka Ziemi, a rojących się od Nibelungów. Poczułem chłód. Już miałem stamtąd odejść, kiedy usłyszałem jeszcze jeden głos.
      - Chodźmy. Zaraz zaczynamy. W tajnej sali. Zwołaj resztę.
      
61
Złotego Runa strzeże trójgłowy Smok, a jego pierwszy łeb wziął się z wody, drugi z ziemi i trzeci z powietrza. Jest konieczne, by te trzy łby zostały połączone w jednym przepotężnym Smoku, który pożre wszystkie inne Smoki.
(Jean d'Espagnet Arcanum Hermeticae Philosophiae Opus, 1623, 138).

      Odnalazłem moje towarzystwo. Powiedziałem Agliemu, że słyszałem, jak mówiono o jakimś zebraniu.
      - Ach! - wykrzyknął Aglie. - Jesteśmy ciekawi! Ale rozumiem doskonale. Kiedy człowiek wnika w tajemnice hermetyczne, chce wiedzieć wszystko. O ile wiem, dzisiejszego wieczoru ma dojść do wtajemniczenia nowego członka Zakonu Różokrzyżowców Starożytnego i Uznanego.
      - Czy można to zobaczyć? - spytał Garamond.
      - Nie można. Nie należy. Nie powinno się. Nie potrzeba. Ale zrobimy jak ci bohaterowie greckiego mitu, którzy zobaczyli to, czego nie powinni byli oglądać, i stawimy czoło gniewowi bogów. Pozwolę panom rzucić okiem.
      Wprowadził nas po schodach do mrocznego korytarza, odsunął portierę i przez zamknięte oszklone drzwi mogliśmy zajrzeć do położonej niżej sali, oświetlonej w kilku miejscach żarzącymi się węglami. Ściany były pokryte adamaszkiem haftowanym w lilie, a w głębi stał tron ze złocistym baldachimem. Po obu stronach tronu, na dwóch trójnogach, umieszczono tekturowe albo plastikowe modele Słońca i Księżyca, dosyć prymitywnie wykonane, ale oklejone staniolem lub metalowymi blaszkami, naturalnie złotymi i srebrnymi, i dawało to nie najgorszy efekt, gdyż każde z dwóch ciał niebieskich było bezpośrednio podświetlone żarzącymi się węglami. Nad baldachimem zwieszała się z sufitu ogromna gwiazda, lśniąca od klejnotów czy szkiełek. Sufit był zakryty błękitnym adamaszkiem usianym srebrzystymi gwiazdami.
      Przed tronem stał długi, udekorowany palmami stół, na którym leżała szpada, a tuż przed stołem - wypchany lew z otwartą szeroko paszczą. Widocznie umieszczono mu we łbie czerwoną lampę, gdyż ślepia jarzyły się i miało się wrażenie, że z paszczy bucha płomień. Pomyślałem, że musi to być dzieło pana Salona, i uświadomi-lem sobie, o jakich to szczególnych klientach napomknął owego dnia w Monachium.
      Przy stole stal Bramanti wystrojony w szkarłatną suknię i zielone haftowane paramenta oraz białą pelerynę ze złotymi frędzlami: na piersi miał sypiący skrami krzyż, a na głowie kapelusz, który swoim kształtem nawiązywał mgliście do infuły i był ozdobiony biało-czer-wonym pióropuszem. Przed nim ustawiło się w pełnym dostojeństwa szyku koło dwudziestu osób, ubranych również w szkarłatne tuniki, ale bez paramentów. Wszyscy mieli na piersi coś złocistego i miałem wrażenie, że to coś rozpoznaję. Przypomniałem sobie renesansowy portret, wielki habsburski nochal i u pasa to osobliwe jagnię, któremu zwisają bezwładnie nogi.
      Bramanti przemawiał z wzniesionymi ramionami, jakby recytując litanię, a obecni co jakiś czas odpowiadali chórem. Potem Bramanti uniósł szpadę, a wszyscy wydobyli spod tunik sztylety czy nożyki do przecinania kartek i też je unieśli. W tym momencie Aglie opuścił kotarę. Widzieliśmy już za dużo.
      Oddaliliśmy się (krokiem Różowej Pantery, jak określił to Diotal-levi, doskonale poinformowany, jeśli chodzi o perwersje współczesnego świata) i, nieco zadyszani, znaleźliśmy się z powrotem w ogrodzie.
      Garamond był osłupiały.
      - Czy to... masoni?
      - Och - odparł Aglie. - Cóż oznacza termin masoni? Są to adepci pewnego zakonu rycerskiego, który powołuje się na różo-krzyżowców, a pośrednio również na templariuszy.
      - Ale chyba to wszystko ma jakiś związek z masonerią? - obstawał przy swoim Garamond.
      - Jeśli ma to coś wspólnego z masonerią, to, jak pan widział, tyle, że również obrzęd Bramantiego stanowi hobby prowincjonalnych politykierów i ludzi wolnych zawodów. Tak jest od samego początku. Masoneria zawsze sprowadzała się do sterylnego spekulowania na temat templariuszy. Karykatura karykatury. Jednak ci panowie podchodzą do tego ze śmiertelną powagą. Niestety! Świat roi się od miłośników różokrzyżowców i templariuszy takich jak ci, których widzieliście, panowie, dzisiejszego wieczoru. Nie od nich można oczekiwać oświecenia, aczkolwiek właśnie wśród nich można czasem spotkać oświeconego godnego naszej wiary.
      - Ale w końcu - spytał Belbo, i bez ironii, bez prowokacji, jakby to pytanie dotyczyło go osobiście - w końcu pan się z nimi spo-tyka. Komu wierzy... komu uwierzył pan... proszę mi wybaczyć... spośród nich wszystkich?
      - Oczywiście nikomu. Czy wyglądam na człowieka łatwowiernego? Przyglądam się im chłodnym okiem, ze zrozumieniem, z zainteresowaniem, z jakim teolog może patrzeć na neapolitańskie tłumy, wrzeszczące w oczekiwaniu na cud świętego Januarego. Te tłumy są potwierdzeniem wiary, głębokiej potrzeby i teolog będzie krążył wśród tych spoconych i zaślinionych ludzi, ponieważ może spotkać wśród nich świętego, który sam siebie nie zna, nosiciela prawdy wyższego rzędu, który jest w stanie rzucić pewnego dnia nowe światło na tajemnicę Trójcy Świętej. Ale Trójca Święta to nie święty January.
      Był nie do ugryzienia. Nie miałem pojęcia, jak zdefiniować jego hermetyczny sceptycyzm, jego liturgiczny cynizm, jego wzniosłe niedowiarstwo, które kazały mu uznawać dostojeństwo każdego zabobonu, choć nim zarazem pogardzał.
      - To proste - ciągnął swoją odpowiedź. - Jeśli templariusze, ci prawdziwi, pozostawili jakąś tajemnicę i ustanowili ciągłość, trzeba będzie wyruszyć na ich poszukiwanie w środowiskach, w których najłatwiej by im przyszło przybrać barwy ochronne, dla których sami być może wymyślili obrzędy i mity, by poruszać się niewidzialni jak ryba w wodzie. Co robi policja, kiedy szuka jakiegoś zbiega najwyższej klasy, geniusza zła? Węszy wśród mętów społecznych, w podejrzanych knajpach, gdzie zwykle kręcą się łotrzykowie drobnego kalibru, którzy nigdy nie wpadną na myśl popełnienia wielkiej zbrodni, jak ów poszukiwany. Co robi strateg terroru, by zwerbować zwolenników, nawiązać kontakt z podobnymi sobie, by ich rozpoznać? Krąży po lokalach uczęszczanych przez rzekomych burzycieli porządku, którzy są osobnikami zbyt małego formatu, aby cokolwiek zburzyć, a tylko stać ich na demonstracyjne naśladowanie stylu swoich idoli. Zagubionego światła szuka się wśród gorejących węgli lub w poszyciu leśnym, bo tam palono ognisko i maleńkie płomyki tlą się jeszcze pod suchymi gałęziami, torfem, nadpalonym listowiem. Gdzie więc najlepiej mógłby skryć się prawdziwy templariusz, jeśli nie w tłumie własnych karykatur?
      
62
Za stowarzyszenia druidyczne uważamy z definicji te stowarzyszenia, które określają się jako druidyczne w nazwie i celach oraz dokonują wtajemniczenia odwołując się do druidyzmu.
(M. Raoult, Les druides. Les societes initiatiques celtes contempo-raines, Paryż, Rocher 1983, s. 18.)

      Zbliżała się już północ i zgodnie z programem Agliego czekała nas druga niespodzianka wieczoru. Opuściliśmy palatyńskie ogrody i podjęliśmy naszą wędrówkę wśród wzgórz.
      Po trzech kwadransach jazdy Aglie polecił zaparkować oba samochody na skraju zarośli. Trzeba przedrzeć się przez tę gęstwinę - oznajmił - żeby dotrzeć na polanę, i nie ma tutaj żadnej drogi ani ścieżki. Szliśmy nieco pod górę, przedzierając się przez poszycie leśne. Nie było mokro, ale wyczuwaliśmy pod butami warstwę gnijących liści i oślizgłe korzenie. Aglie co jakiś czas zapalał latarkę, by odnaleźć w miarę dogodne przejście, ale zaraz ją gasił, gdyż - powiadał - nie należy sygnalizować naszej obecności uczestnikom ceremonii. Diotallevi spróbował w pewnym momencie wygłosić jakiś komentarz, nie pamiętam już jaki, być może wspomniał o Czerwonym Kapturku, lecz Aglie poprosił go z niejakim naciskiem, żeby przestał.
      Kiedy już wychodziliśmy z krzaków, usłyszeliśmy odległe głosy. Dotarliśmy na skraj polany oświetlonej rozproszonym blaskiem - może łuczywami albo raczej światełkami falującymi tuż przy ziemi, wątłymi i srebrzystymi rozbłyskami - jakby płonęła jakaś lotna substancja, jednak chemicznie chłodna, w bańkach mydlanych unoszących się nad samą trawą. Aglie powiedział, żebyśmy tu stanęli, zasłonięci przez krzewy, i czekali w ukryciu.
      - Niebawem przybędą kapłanki. Druidessy. Chodzi o wezwanie wielkiej dziewicy kosmicznej. Mikil... święty Michał to jej ludowa przeróbka na potrzeby chrześcijaństwa i nie przypadkiem ów święty jest aniołem, a więc istotą androgyniczną, która mogła zająć miejsce bóstwa żeńskiego...
      - Skąd przybyli? - spytał szeptem Diotallevi.
      - Z różnych miejsc, z Normandii, Norwegii, Irlandii... Wydarzenie jest dosyć szczególne, a teren odpowiedni do odprawienia obrzędów.- Dlaczego? - spytał Garamond.
      - Bo jedne miejsca są magiczne, inne zaś nie.
      - Ale kim są... w życiu codziennym? - spytał znowu Garamond.
      - Ludźmi. Maszynistki, agentki ubezpieczeniowe, poetki. Kobiety, jakie jutro może pan spotkać i zupełnie nie zwrócić na nie uwagi.
      Dostrzegliśmy grupę osób, która przygotowywała się do wejścia na środek polany. Zrozumiałem, że owo zimne światło, które widziałem, to małe lampki ukryte w dłoniach kapłanek, a ponieważ polana leżała na szczycie wzgórza, powstawało wrażenie, jakby świeciły bardzo nisko, choć to tylko druidessy, podchodząc z doliny, wyłaniały się na przeciwległym krańcu szczytowej równi. Ubrane były w białe suknie, które falowały na lekkim wietrze. Ustawiły się w krąg i na środek wystąpiły trzy celebrantki.
      - Są to trzy hallouines, z Lisieux, Cloncmacnois i Pino Torinese - wyjaśnił Aglie. Belbo spytał, dlaczego właśnie one, a Aglie wzruszył tylko ramionami. - Sza, poczekajmy. Nie potrafię streścić w paru słowach obrzędu i hierarchii magii nordyckiej. Musicie się, panowie, zadowalać tym, co powiem. Jeśli nie mówię więcej, to dlatego, że nie wiem... albo nie mogę wyjawić. Muszę respektować obowiązek milczenia.
      Na samym środku polany dostrzegłem stos kamieni, przypominający, aczkolwiek tylko w ogólnych zarysach, dolmen. Polana została zapewne wybrana właśnie ze względu na te głazy. Jedna z celebran-tek weszła na dolmen i zadęła w trąbę. Bardziej jeszcze niż podczas widowiska sprzed kilku godzin wydało się nam to rogiem z marszu tryumfalnego z Aidy. Ale był to dźwięk stłumiony, mroczny, który zdawał się nadciągać z dali. Belbo dotknął mojego ramienia.
      - To ramsinga thugów pod świętym banianem...
      W tym momencie okazałem brak delikatności. Zagłębiłem nóż w ranie, nie zdając sobie sprawy z tego, że Belbo żartuje, żeby odsunąć inne analogie.
      - Z pewnością altówka byłaby znacznie mniej sugestywna. Belbo przytaknął.
      - Jestem tutaj właśnie dlatego, że nie chcę altówki - oświadczył.
      Zastanawiam się, czy nie tego wieczoru zaczai dostrzegać pewne powiązania między swoimi marzeniami i tyrn, co przydarzyło mu się w ciągu ostatnich miesięcy.Aglie nie słyszał naszej rozmowy, ale spostrzegł, że coś szepczemy.
      - Nie chodzi tutaj o sygnał ani wezwanie - rzekł - lecz o pewien rodzaj ultradźwięku, ułatwiającego kontakt z falami podziemnymi. Proszę tylko spojrzeć, druidessy stanęły w koło i trzymają się za ręce. Tworzą rodzaj żywego akumulatora, który odbiera i skupia wibracje telluryczne. Teraz powinna pojawić się chmura...
      - Jaka chmura? - spytałem szeptem.
      - Tradycja nazywa ją chmurą zieloną. Cierpliwości...
      Nie byłem przygotowany na żadną zieloną chmurę. Ale oto z ziemi podniósł się raptownie jakiś wiotki opar - nazwałbym go chmurą, gdyby był jednolity i zwarty. Chodziło jednak o zbiorowisko strzępów, które krzepły w jakimś punkcie, a potem, poruszane tchnieniem wiatru, wzlatywały niby kłęby cukrowej waty, przepływały w powietrzu i zwijały się znowu w innym miejscu polany. Efekt był bardzo osobliwy, raz bowiem ukazywały się gdzieś w tle drzewa, raz wszystko zatracało się w bladawym tumanie, a potem jakiś kłąb wzbijał się pośrodku polany, niwecząc możliwość zobaczenia tego, co się działo, i pozostawiając odsłonięty jeno skraj równi i niebo, na którym niewzruszenie jaśniał księżyc. Ruchy strzępów były nagłe, niespodziewane, jakby miotał nimi czyjś kapryśny oddech.
      Z początku byłem przekonany, że chodzi o chemiczną sztuczkę, ale potem zastanowiłem się: znajdowaliśmy się na wysokości mniej więcej sześciuset metrów i całkiem możliwe, że były to najprawdziwsze w świecie chmury. Przewidziane przez rytuał, przywołane? Być może nie, być może po prostu celebransi wyliczyli, że na tej wysokości w sprzyjających warunkach mogą tworzyć się tuż nad ziemią owe majestatyczne ławice.
      Trudno było uwolnić się od fascynacji tą sceną, również dlatego że suknie celebrantek mieszały się z bielą oparów, i wydawało się, że ich postacie wynurzają się z tego mlecznego mroku i zanurzają weń jakby z niego zrodzone.
      W pewnym momencie obłok wypełnił cały środek łąki, a niektóre tampony mgły wydłużając się wzlatywały w górę i prawie zasłaniały księżyc, chociaż nie na tyle, by otulić w biel polanę, która po brzegach zawsze pozostawała jasna. I nagle zobaczyliśmy, jak z obłoku wyłania się druidessa i wyjąc biegnie do lasu, z ramionami wyciągniętymi przez siebie, aż pomyślałem, że dostrzegli nas i właśnie rzucają klątwę. Ale kilka metrów przed nami zmieniła kierunek i za-częła biec wokół mgławicy, zniknęła po lewej jej stronie, by po kilku minutach ukazać się po prawej i znowu przebiec koło nas, tak że mogłem zobaczyć jej oblicze. Była to Sybilla o wielkim, dantejskim nosie nad wąskimi jak rozpadlina ustami, które otworzyły się niby podmorski kwiat, bezzębne poza dwoma siekaczami i burzącym symetrię kłem. Oczy miała ruchliwe, drapieżne, o przeszywającym spojrzeniu. Usłyszałem, a może tylko mi się zdawało - i na ten obraz nakładają się inne wspomnienia - wraz z serią słów, które wówczas uznałem za gaelickie, parę ewokacji jakby po łacinie, coś w rodzaju o pegnia (och i och, intus) et eee uluma!!!", i nagle obłok prawie zniknął, polanę z powrotem zalała jasność i wtargnęło na nią stado świń z grubymi karkami owiniętymi naszyjnikami z kwaśnych jabłek. Druidessa, która grała na trąbie i nie zeszła przez cały czas z dolmenu, zaczęła potrząsać nożem.
      - Idziemy - zakomenderował Aglie. - Już po wszystkim. Słuchając go spostrzegłem, że chmura jest nad nami i wokół nas, tak że prawie nie widziałem już moich sąsiadów.
      - Jak to po wszystkim? - wykrzyknął Garamond. - Zdaje mi się, że najlepsze będzie dopiero teraz.
      - Ale skończyło się to, co mogliście, panowie, widzieć. Wykluczone. Uszanujmy obrządek. Idziemy.
      Wszedłem w las i natychmiast ogarnęła mnie otaczająca nas wilgoć. Szliśmy, trzęsąc się, ślizgając na podłożu zgniłych liści, zadyszani i w nieładzie niby armia w odwrocie. Znaleźliśmy się na szosie. Za niecałe dwie godziny mogliśmy być w Mediolanie. Aglie. zanim wsiadł z Garamondem do auta, pożegnał się z nami.
      - Proszę mi wybaczyć, że przerwałem widowisko. Chciałem, byście, panowie, coś poznali, byście poznali kogoś, kto żyje wokół nas i dla kogo w gruncie rzeczy teraz wy także pracujecie. Ale nie można było zobaczyć więcej. Kiedy poinformowano mnie o tym wydarzeniu, musiałem przyrzec, że nie zakłócę ceremonii. Nasza obecność wpłynęłaby negatywnie na kolejne jej fazy.
      - Ale świnie? I co się teraz stanie? - spytał Belbo.
      - Powiedziałem wszystko, co mogłem.
      
63
- Co panu przypomina ta ryba?
- Inną rybę.
- A ta inna ryba?
- Jeszcze inna rybę.
(Joseph Heller, Paragraf 22, przet. Lech Jęczmyk. Państwowy Instytut Wydawniczy, Warszawa 1978, s. 320)

      Do Piemontu wróciłem z wyrzutami sumienia. Ale kiedy zobaczyłem Lię, zapomniałem o wszystkich trawiących mnie żądzach.
      Jednak po tej podróży zostały mi inne ślady i uważam, lecz dopiero teraz, za niepokojące to, że wówczas nie wydały mi się właśnie niepokojące. Porządkowałem rozdział po rozdziale ilustracje do hi storii metali i jak niegdyś w Rio nie mogłem uwolnić się od demona analogii. Jaka różnica zachodzi między piecem cylindrycznym Reau-mure'a z 1750 roku, inkubatorem do wylęgania piskląt i siedemnastowiecznym atanorem, tym macierzyńskim brzuchem, mroczną macicą do wylęgania Bóg jeden wie jakich metali mistycznych? To tak jakby Deutsches Museum zainstalowali w piemonckim zamku, który odwiedziłem przed tygodniem.
      Było mi coraz trudniej wyłuskać świat magii z tego, co dzisiaj nazywamy uniwersum precyzji. Trafiałem na ludzi, o których uczyłem się w szkole jako o niosących światło matematyki i fizyki w mroki zabobonu, i odkrywałem, że pracowali stojąc jedną nogą w Kabale, a drugą w laboratorium. Może całą historię odczytywałem na nowo oczami naszych diabolistów? Ale potem natknąłem się na wiarygodne teksty, które relacjonowały, jak to fizycy pozytywiści, ledwie opuściwszy progi uniwersyteckie, udawali się na deser na seanse mediumiczne i astrologiczne zgromadzenia i jak Newton doszedł do prawa powszechnego ciążenia, gdyż wierzył, że istnieją tajemne siły (przypomniałem sobie jego wyprawy badawcze na terytorium kosmologii różokrzyżowej).
      Z niedowiarstwa uczyniłem sobie obowiązek naukowy, ale teraz nie mogłem już ufać nawet mistrzom, którzy tego niedowiarstwa mnie nauczyli.
      Powiedziałem sobie: jestem jak Amparo, nie wierzę, ale ulegam. I przyłapywałem się na tym, iż rozmyślam nad faktem, że wielka piramida ma wysokość wynoszącą jedną miliardową odległości międzyZiemią a Słońcem i że naprawdę rysują się analogie między mitologią celtycką a indiańską. I zaczynałem badać wszystko, co mnie otaczało, domy, szyldy sklepów, chmury na niebie i ryciny w bibliotece, by opowiedziały mi nie swoją historię, lecz tę inną, którą z pewnością w sobie kryją, ale którą w ostatecznym rachunku odsłaniają z powodu i na mocy tajemnych podobieństw.
      Uratowała mnie, przynajmniej na jakiś czas, Lia.
      Opowiedziałem jej wszystko (albo prawie) o wizycie w Piemoncie i co wieczór wracałem z nowymi ciekawymi informacjami, które należało dołączyć do mojego katalogu skojarzeń. Lia komentowała to tak:
      - Jedz, bo jesteś chudy jak szczapa.
      Pewnego wieczoru usiadła obok biurka, grzywę włosów rozdzieliła pośrodku czoła, żeby spojrzeć mi prosto w oczy, dłonie splotła na podołku jak to czynią wiejskie gospodynie. Nigdy tak nie siedziała, rozkraczona, z sukienką napiętą między kolanami. Pomyślałem, że to postawa odarta z wdzięku. Ale potem przyjrzałem się jej twarzy i wydala mi się bardziej świetlista, oblana delikatnym kolorem. Wysłuchałem jej - choć nie wiedziałem jeszcze dlaczego - z szacunkiem.
      - Pim - rzekła - nie podoba mi się to, w jaki sposób przeżywasz tę historię z Manuziem. Najpierw zbierałeś fakty, tak jak zbiera się muszelki. Teraz ma się wrażenie, że zakreślasz liczby w lotto.
      - To tylko dlatego, że liczby są dla mnie zabawniejsze.
      - Wcale się nie bawisz, lecz pasjonujesz, a to coś innego. Uważaj, doprowadzisz się do choroby.
      - Przesadzasz. Co najwyżej tamci są chorzy. Człowiek nie staje się wariatem dlatego, że jest pielęgniarzem w zakładzie dla psychicznie chorych.
      - To wcale nie takie pewne.
      - Wiesz, że nigdy nie ufałem analogiom. Teraz znalazłem się w świecie analogii, to Coney Island, Pierwszy Maja w Moskwie, to Rok Święty analogii, dostrzegam, że niektóre są lepsze niż inne, i zastanawiam się, czy przypadkiem nie ma to jakiegoś uzasadnienia.
      - Pim - powiedziała na to Lia - widziałam twoje fiszki, do mnie należy utrzymywanie w nich porządku. Zważ, że cokolwiek odkrywają twoi diaboliści, i tak jest to już tutaj.
      I poklepała się po brzuchu, biodrach, udach i czole. Kiedy tak siedziała z rozstawionymi kolanami, które napinały sukienkę, wy-glądała jak mamka: mocna i dorodna - ona, taka wątła i gibka - gdyż jakaś spokojna mądrość rozświetlała ją matriarchalnym autorytetem.
      - Pim, nie ma archetypów, istnieje ciało. Brzuch w środku jest piękny, bo rośnie tam dziecko, wdziera się radośnie twój ptaszek i wpada smakowite jedzonko, więc dlatego są piękne i ważne pieczary, wąwozy, szyby, podziemia, a nawet labirynty, które zupełnie przypominają nasze poczciwe i święte kiszki, i kiedy ktoś ma wymyślić coś ważnego, wydobywa to coś właśnie z brzucha, gdyż ty też się z niego wziąłeś w dniu swoich narodzin i płodność zawsze wiąże się z jakąś dziurą, w której coś najpierw gnije, a potem pojawia się mały Chińczyk, daktyl, baobab. Ale góra jest lepsza niż dół. bo kiedy stajesz na głowie, krew uderza ci do niej, bo nogi śmierdzą, a włosy mniej, bo lepiej wleźć na drzewo i zbierać owoce niż skończyć pod ziemią i tuczyć robaki, bo rzadko robisz sobie coś złego sięgając w górę (miałeś właśnie iść na strych), a zwykle robisz sobie krzywdę spadając, no więc góra jest anielska, a dół diabelski. Ponieważ jednak jest również prawdą to. co powiedziałam przedtem o moim brzuchu, prawdziwe są obie rzeczy, piękny jest dół i środek w jea nym sensie, a w innym góra i wierzch i nie ma tutaj nic do rzeczy duch merkuriusza ani powszechna sprzeczność. Ogień grzeje, a z zimna dostajesz zapalenia oskrzeli, zwłaszcza jeśli jesteś mędrcem sprzed czterech tysięcy lat, a więc ogień ma tajemne przymioty, i jeszcze dlatego, że można na nim ugotować kurę. Ale zimno konserwuje tę samą kurę, a jeśli dotkniesz ognia, zrobi ci się pęcherz, o, taki wielki, jeśli więc myślisz o czymś, co zachowuje się od tysiącleci, jak mądrość, powinieneś wyobrażać ją sobie na szczycie górskim, wysoko wysoko (a widzieliśmy, że jest to dobre), ale i w pieczarze (która jest też dobra) i w wiecznym chłodzie tybetańskich śniegów (co jest wprost wyśmienite). A jeśli chcesz wiedzieć, czemu mądrość przybywa ze wschodu, nie zaś z Alp szwajcarskich, to powiem ci, że ciało twoich przodków rankiem, kiedy się budziło jeszcze po ciemku, patrzyło w stronę wschodu z nadzieją, że wstanie słońce i nie będzie padać, co za czasy!
      - lak, mamusiu.
      - A jakże, synku! Słońce jest dobre, bo milutko grzeje ciało i ma dość rozsądku, żeby co rano wstawać, dobre jest wieje także wszystko, co wraca, nie zaś to, co odchodzi i przepada i co z oczu, to z serca. Na j wygodniejszym sposobem, żeby wrócić tam, skąd się wyszło, nie pokonując dwa razy tej samej drogi, jest przebyć trasękolistą. A ponieważ jedynym zwierzątkiem, które robi z siebie obwarzanek, jest wąż, mamy bez liku kultów i legend związanych z wężem, trudno bowiem wyobrazić sobie powrót słońca zwijając w precelek hipopotama. Ponadto, jeśli prowadzisz małą ceremonię i wznosisz modły do słońca, musisz krążyć w kółko, bo jak tylko zaczniesz poruszać się w linii prostej, oddalisz się od domu i ceremonia nie potrwa długo, a z drugiej strony krąg jest najwygodniej-szy do obrządków, i wiedzą o tym nawet połykacze ognia na placyku, bo przecież stojąc w kręgu wszyscy widzą tego, który tkwi w środku, i gdyby całe plemię ustawiło się w szeregu jak żołnierze, ci najdalsi zobaczyliby guzik z pętelką, więc krąg jest ruchem, a ruch okrężny i cykliczne powroty stanowią rzecz podstawową w każdym kulcie i każdym obrządku.
      - Tak, mamusiu.
      - A jakże! A teraz przejdziemy do magicznych numerów, za którymi przepadają twoi autorzy. Jeden to ty, bo nie ma dwóch takich, jeden masz interesik, o, ten tutaj, i ja mam jeden interesik, o, tutaj, jeden jest nos, jedno serce, i sam już widzisz, ile ważnych rzeczy występuje pojedynczo. Dwoje jest oczu, uszu, dwie dziurki w nosie, dwie moje piersi, dwa twoje jajeczka, nogi, ręce i półdupki. Trzy jest najbardziej magiczne ze wszystkiego, bo tej liczby nasze ciało nie zna, nie mamy niczego w liczbie trzech, musi to być liczba niesłychanie tajemnicza, przypisujemy ją więc Bogu bez względu na to. którą stronę świata zamieszkujemy. Jeśli jednak zastanowić się chwilę, to widzimy jasno, że ty masz jednego fiutka. ja jedną dziurkę (siedź cicho, nikt cię nie prosi o to, żebyś był taki strasznie dowcipny), a jeśli te dwie rzeczy złączymy, pojawi się trzecia rzecz i będzie nas troje. Czy w takim razie potrzebny tu profesor uniwersytetu, by obwieścić, że u wszystkich ludów są troiste struktury, jakieś trójce i tak dalej? Ale w religiach nie oblicza się tego za pomocą komputera, bo przecież byli to ludzie z krwi i kości, którzy pieprzyli się przykładnie, i struktury troiste nie są żadną tajemnicą, lecz tylko opowieścią o tym, co robisz ty i co robili oni. A teraz dwie ręce i dwie nogi to cztery, no to i cztery jest piękną liczbą, a jeszcze może przypomnisz sobie, że zwierzęta mają po cztery łapy i na czworakach chodzą małe dzieci, o czym wiedział dobrze Sfinks. O pięciu nie warto nawet mówić, mamy pięć palców u ręki, a jeśli spojrzysz na swoje dwie ręce, ujrzysz inną świętą liczbę, jasne więc, że dziesięć jest nawet przykazań, gdyby bowiem było ich dwanaście, to ksiądz, pokazując je na palcach jeden, dwa trzy.... doszedłszy do dwóchostatnich musiałby skorzystać z ręki zakrystiana. Popatrz teraz na swoje ciało i pomyśl o wszystkich rzeczach sterczących z tułowia, ręce, nogi, głowa i penis to sześć, ale u kobiety siedem, dlatego właśnie twoi autorzy nigdy nie traktują poważnie szóstki, chyba jako podwójną trójkę, odnosi się ona wszak tylko do mężczyzn, którzy nie mają żadnej siódemki i kiedy wydają rozkazy, wolą uważać siedem za liczbę świętą, zapominając, że także moje cycuszki sterczą do przodu, ale cierpliwości. Osiem... o Boże, nie mamy żadnej ósemki... nie, poczekaj, jeśli rękę albo nogę weźmiemy nie za jedno, lecz za dwa, a to ze względu na łokcie i kolana, będziemy mieli osiem długich kości, które sterczą na zewnątrz, weź tę ósemkę i tułów, a otrzymasz dziewiątkę, i potem zatknij na wierzchu głowę, żeby uzyskać dziesięć. Nie potrzebujesz niczego poza ludzkim ciałem, żeby wyłuskać wszystkie liczby, jakie zechcesz, a pomyśl tylko o otworach.
      - Otworach?
      - Tak, ile otworów ma twoje ciało?
      - No, oczy, dziurki w nosie, uszy, usta, dupa - to osiem.
      - A widzisz? Jeszcze jeden powód, żeby uznać osiem za piękną liczbę. Ale ja mam dziewięć dziurek! I przez tę dziewiątą przychodzisz na świat, oto dlaczego dziewięć jest bardziej boskie niż osiem! Czy mam ci wyjaśnić inne powtarzające się symbole? Czy mam obnażyć ci anatomię każdego manhiru, o którym rozpisują się twoi autorzy? Człowiek jest na nogach w ciągu dnia i leży w nocy, a nawet twój interesik, nie, nie mów, co robi w nocy, faktem jest, że pracuje na stojąco, a odpoczywa na leżąco. Tak więc stadium pionowe to życie, i ma to związek ze słońcem, no i obeliski sterczą do góry jak drzewa, a stadium poziome i noc to sen i śmierć, i wszyscy czczą menhiry, piramidy, kolumny, nikt zaś nie czci balkonów i balustrad. Czy słyszałeś kiedy o kulcie świętej poręczy? Widzisz? To także dlatego, że taką masz budowę ciała, czcisz kamień pionowy, nawet bowiem gdy jest was dużo, wszyscy go widzą, a gdyby czciło się jakąś rzecz poziomą, byłaby widoczna tylko z pierwszych rzędów i reszta pchałaby się, wrzeszcząc ja też, ja też, cóż za szpetny spektakl jak na ceremonię magiczną...
      - Ale rzeki...
      - Rzeki czci się nie dlatego, że są poziome, ale dlatego, że płynie w nich woda, a chyba nie muszę ci wyjaśniać, co łączy wodę z ciałem... Och, jednym słowem jesteśmy jacy jesteśmy, mamy ciała takie, a nie inne, wszyscy, i dlatego wybieramy sobie te same symbo-le, chociaż dzielą nas tysiące kilometrów, więc wszystko jest podobne, i sam wiesz, że ci, co mają olej w głowie, kiedy zobaczą piec alchemika, zamknięty i cieplutki w środku, myślą o brzuchu mamusi, z którego rodzi się dziecko, i tylko twoi diaboliści widząc Madonnę zaraz myślą, że to aluzja do pieca alchemika. Spędzili więc tysiące lat szukając tajemnego posłannictwa, a wszystko przecież było gotowe, wystarczyło, żeby spojrzeli w lustro.
      - Ty zawsze odsłaniasz mi szczerą prawdę. Jesteś moim Ja, które zresztą jest moją Duszą widzianą przez twoje Ja. Pragnę odkryć wszystkie utajone archetypy ciała.
      Od tego wieczoru do naszego języka weszło wyrażenie zajmować się archetypami", którym określaliśmy chwile czułości.
      Kiedy już pogrążałem się we śnie, Lia dotknęła mojego ramienia.
      - Byłabym zapomniała - powiedziała. - Jestem w ciąży.
      Powinienem był posłuchać Lii. Przemawiała z mądrością kogoś, kto wie, skąd się bierze życie. Schodząc w podziemia Agarrthy, zagłębiając się w piramidę Izydy Obnażonej, wkraczaliśmy do Gewu-ry, która jest sefirą przerażenia, chwilą, kiedy w świecie wyczuwa się gniew. Czy dałem się uwieść, choćby na minutę, myśli o Sophii? Mojżesz Kordowero powiada, że Kobiecość jest po lewej stronie i wszystkie jej kierunki są z Gewury... Chyba że mąż wykorzysta te skłonności, by przyozdobić swoją Małżonkę i krusząc je skieruje jej kroki ku dobru. To jakby powiedzieć, że każde pragnienie winno pozostać w swoich granicach. Inaczej Gewura staje się Srogością, mroczną zjawą, światem demonów.
      Poddać pragnienie dyscyplinie... Tak uczyniłem w namiocie um-banda, stukając w agogó, wziąłem udział w widowisku, ale od strony orkiestry i dzięki temu uniknąłem popadnięcia w trans. I tak samo uczyniłem z Lią, okiełznałem pragnienie czcią dla Małżonki i spotkała mnie nagroda w głębi moich lędźwi, bo moje nasienie zostało pobłogosławione.
      Nie potrafiłem jednak wytrwać. Uwiodła mnie uroda Tiferet.
      
6
      TIFERET
      
64
Śnić o tym, że mieszka się w mieście nowym i nieznanym, oznacza rychło umrzeć. Zaiste, gdzie indziej mieszkają zmarli, a nie wiemy gdzie.
(Gerolamo Cardano, Somniorum Synesiorum, Bazylea 1562, l, 58)

      Jak Gewura jest sefirą zła i strachu, tak Tiferet jest sefirą piękna i harmonii. Mówił Diotallevi: jest spekulacją oświecającą, drzewem życia, rozkoszą, pąsowym zjawiskiem. Jest zgodnością Reguły i Wolności.
      I ten rok był dla nas rokiem rozkoszy, krotochwilnego wywracania wielkiego tekstu świata, czasem celebrowania zaślubin Tradycji z Machiną Elektroniczną. Tworzyliśmy i czerpaliśmy z tego przyjemność. Był to rok, kiedy wymyśliliśmy Plan.
      Dla mnie był to z pewnością rok szczęścia. Ciąża Lii przebiegała spokojnie: Garamond i moja agencja zapewniały mi życie bez kłopotów finansowych, nie pozbyłem się biura w starej fabryce, ale przebudowaliśmy mieszkanie Lii.
      Cudowna przygoda metali znalazła się już w rękach drukarzy i korektorów. I właśnie w tej sytuacji pan Garamond miał nowy przebłysk geniuszu.
      - Ilustrowana historia nauk magicznych i hermetycznych! Korzystając z materiałów napływających od diabolistów, przy kompetencjach, jakie pan zyskał, i pomocy tego niewiarygodnego człowieka, pana Aglie, w ciągu roku trzaśniecie tom w dużym formacie, czterysta stron bogato ilustrowanych, wkładki o kolorach zapierających dech w piersi. Proszę wykorzystać część materiału ikonograficznego z historii metali.
      - No dobrze - sprzeciwiłem się - ale to całkiem inny materiał. Co mi przyjdzie ze zdjęcia cyklotronu?
      - Czym się pan tak przejmuje? Wyobraźnia. Casaubon, wyobraźnia! Co niby dzieje się w tych maszynach atomowych, no, tych po-zytronach megatronowych, czy jak im tam? Rozpaćkują materię, dodają sera szwajcarskiego i wyskakuje kwark, czarna dziura, odwirowany uran, czy ja wiem co! Magia urzeczywistniona, Hermes i Alchermes... w końcu znaleźć odpowiedź to pańska sprawa. Tu po lewej stronie rycina z Paracelsusa, abrakadabra i alembiki, oczywi-scie na złotym tle, a po prawej kwazar. mikser do ciężkiej wody, antymateria grawitacyjno-galaktyczna, jednym słowem, czy wszystko musi być na mojej głowie? Przecież kłoś, kto nie rozumiał ni w ząb i partaczył na oślep, nie jest magiem, lecz uczonym, który wydzierał tajemnice materii. Odkrywać wokół nas cudowności, sugerować, że w Mont Palomar sami już nie wiedzą co mówią...
      Pragnąc podsycić mój zapał, w odczuwalny sposób podniósł mi wynagrodzenie. Zabrałem się ochoczo do szukania miniatur w Liber Solis Trismossina. w Liber Mutus Pseudo-Lullusa. Zapełniałem teczki pentaklami, drzewami sefirot, dziekanami, talizmanami. Przemierzałem najbardziej zapomniane sale biblioteczne, kupowałem dziesiątki książek u tych samych księgarzy, którzy niegdyś handlowali rewolucją kulturalną.
      Poruszałem się wśród diabolistów z dezynwolturą psychiatry, który przywiązuje się do swoich pacjentów i uważa, że wonie zalatujące od wiekowego parku jego prywatnej kliniki są balsamiczne. Wkrótce zaczyna pisać o obłędzie, po jakimś czasie z tych tekstów wyziera obłęd. Nie zdaje sobie sprawy, że pacjenci oczarowali go, wydaje mu się, że został artystą. Tak właśnie narodził się pomysł Planu.
      Diotaliovi przystąpił do tej gry, bo dla niego była to modlitwa. Jeśli chodzi o Jacopa Belba, sądziłem wtedy, że bawi się tak samo jak ja. Dopiero teraz widzę, że nie miał z tego prawdziwej uciechy. Uczestniczył w tym, bo nie potrafił się powstrzymać, zupełnie jak ktoś ogryzający paznokcie.
      Albo podjął tę grę, żeby znaleźć przynajmniej jeden z fałszywych kierunków, a może scenę bez proscenium, o których wspomina w file zatytułowanej Sen. Zastępcze teologie dla Anioła, który miał nigdy nie przybyć.
    
    Filename: Sen
    
    Nie pamiętam, czy śniłem je jeden w drugim, czy następowały po sobie w ciągu tej samej nocy, czy po prostu były przemieszane.
    Szukam pewnej kobiety, którą znam, z którą byłem mocno związany, tak mocno, że nie rozumiem, diaczego rozluźniłem tę więź - to była moja wina, bo nie przychodziłem. Wydaje mi się nie do pojęcia, że pozwoliłem, by minęło tyle czasu. Szukam jej z pewnością, szukam ich, nie jest sama, było ich wiele, wszystkie tak samo utracone - przez moje lenistwo, i nęka mnie poczucie niepewności, i jedna by mi wystarczyła, toteż wiem, że tracąc je straciłem wiele Zwykle nie znajduję, nie mam, nie mogę zdobyć się na to, by otworzyć notes z telefonami, a jeśli nawet go otwieram, nie mogę odczytać imion - jakbym był da-lekowidzem.
    Wiem, gdzie ona mieszka, a właściwie nie wiem, wiem tylko, jak wygląda to miejsce, mam w pamięci schody, sień, podest. Nie biegam po mieście, żeby odnaleźć to miejsce, owładnęła mną jakaś trwoga, czuję zahamowanie, nie przestaję się złościć na samego siebie za to, że pozwoii-tem albo chciałem, by ten związek obumarł - choćby nie przychodząc na ostatnie spotkanie. Gdybym przynajmniej wiedział, jak się nazywa, doskonale przecież wiem, kim jest, tyle że nie mogę sobie przypomnieć rysów twarzy.
    Czasem w półśnie, w jaki potem zapadam, podaję ten sen w wątpliwość. Spróbuj sobie przypomnieć, wiesz i pamiętasz wszystko, zamknąłeś wszystkie rachunki, a może w ogóle ich nie otwierałeś. Nie ma niczego, o czym nie wiedziałbyś, gdzie się znajduje. Niczego.
    Pozostaje podejrzenie, że o czymś zapomniałem, że zagubiłem coś wśród codziennych trosk, tak samo jak zapomina się banknotu albo kartki z notatką - w kieszonce spodni albo w starej marynarce, i dopiero po jakimś czasie człowiek uświadamia sobie, że chodziło o coś najważniejszego, rozstrzygającego, jedynego.
    Obraz miasta jest wyraźniejszy. To Paryż, jestem na lewym brzegu, wiem, że jeśli przejdę na drugą stronę rzeki, znajdę się na placu, być może na place des Vosges... nie, na jakimś bardziej otwartym, gdyż w głębi rysuje się jakby Madeleine. Przecinam plac, obchodzę kościół, natrafiam na ulicę (na rogu jest księgarnia-antykwariat), która skręca ciągle w prawo, tworząc całą serię zaułków, i z pewnością jestem w Barcelonie, w Barrio Gotico. Trzeba wyjść na jakąś ulicę, bardzo szeroką, rzęsiście oświetloną, i właśnie przy tej ulicy, przypominam to sobie z ejdetyczną wyrazistością, po prawej stronie, w głębi ślepego zaułka, jest Teatr.
    Nie da się na pewno określić, co się dzieje w tym przybytku rozkoszy, bez wątpienia coś płochego, wesołego i zarazem podejrzanego, jak strip--tease (dlatego nie śmiem się dopytywać), i wiem o tym czymś dostatecznie dużo, by z ekscytacją myśleć o powrocie w to miejsce. Jednak daremnie, w okolicy Chatam Road wszystkie ulice się mylą.
    Budzę się i mam w ustach smak tego chybionego spotkania. Nie mogę pogodzić się z tym, że nie wiem, co straciłem.
    Niekiedy przebywam w wielkim domu na wsi. Jest obszerny, ale ma jeszcze jedno skrzydło, do którego jednak nie potrafię dotrzeć - jakby zamurowano przejścia. A w tym skrzydle jest mnóstwo pokoi, kiedyś je widziałem, to niemożliwe, by przyśniły mi się w innym śnie, i są tam stare meble i wyblakłe ryciny, konsole z dziewiętnastowiecznymi teatrzykami z wycinanek, kanapy okryte wielkimi haftowanymi narzutami,półki z mnóstwem książek, wszystkie roczniki Ilustrowanego Kuriera Podróży i Przygód na Lądzie i Morzu", to nieprawda, że rozpadły się wskutek częstego czytania i mama oddała je szmaciarzowi. Zastanawiam się, kto tak poplątał korytarze i schody, przecież tutaj właśnie chciałem urządzić sobie buen retiro, właśnie wśród tych zapachów cennej starzyzny. Dlaczego nie mogę śnić, jak wszyscy, o egzaminie maturalnym?
      
65
Powierzchnia jej złożona była z kawałków drewna, wielkości kostki do gry, choć niektóre były większe niż inne. Wszystko połączono cienkimi drucikami. Owe kawałki drewna pokryte były ze wszystkich stron nalepionymi na nie kawałkami papieru, a na papierkach tych wypisano wszystkie słowa ich języka we wszystkich odmianach, czasach i deklinacjach, lecz bez żadnego porządku... Na jego polecenie każdy z uczniów pochwycił jedną z żelaznych korb, których czterdzieści było umocowanych wokół krawędzi ramy, a gdy obrócili je nagle, cały układ słów odmienił się. Polecił później trzydziestu sześciu chłopcom, aby cicho odczytali po kilka linijek zgodnie z tym, jak następowały po sobie na powierzchni ramy. Gdy natrafili na trzy albo cztery następujące po sobie wyrazy, które wspólnie mogły utworzyć część jakiegoś zdania, dyktowali je czterem pozostałym chłopcom.
(Jonathan Swift. Podróże do wielu odległych narodów świata, prze-łożyt Maciej Słomczyńsk, Kraków 1982, III, 5)

      Zdaje mi się, że w dywagacjach na temat snu Belbo raz jeszcze wrócił do roztrząsania kwestii utraconej okazji i przeznaczenia, które narzuca mu rezygnację z Momentu, gdyż nie umie go wykorzystać, jeśli już się nadarzy. Zainicjował Plan, gdyż pogodził się z tym, że będzie sobie stwarzał momenty fikcyjne.
      Poprosiłem go o jakiś tekst, więc zaczął szperać w stosie maszynopisów ułożonych jedne na drugich bez względu na ich objętości i wymiary. Dostrzegł szukany tekst i spróbował go wyciągnąć, ale wtedy cały stos runął na ziemię. Teczki pootwierały się i wyfrunęły luźne kartki.
      - Może trzeba było zdjąć najpierw połowę stosu - zauważyłem. Nie warto było strzępić języka, zawsze tak robił. I odpowiadał niezmiennie:
      - Wieczorem Gudrun to pozbiera. Musi mieć jakieś życiowe posłannictwo, inaczej zatraci swoją tożsamość.
      Ale tym razem byłem osobiście zainteresowany ratowaniem maszynopisów, gdyż stałem się przecież cząstką firmy.
      - Ale Gudrun nie potrafi ich uporządkować, włożyć właściwych kartek do właściwych teczek.- Diotallevi nie posiadałby się z radości. Wyszłyby z tego książki odmienne, eklektyczne, przypadkowe. To mieści się w logice diabo-listów.
      - Znaleźlibyśmy się w sytuacji specjalistów od Kabały. Całe tysiąclecia, żeby odtworzyć właściwą kombinację. Pan wyznacza po prostu Gudrun rolę małpy, która stuka przez cała wieczność w maszynę do pisania. Jedyna różnica to czas. W skali ewolucji nie zyskuje się nic. Czy nie ma programu, który pozwoliłby Abulafii wykonać to zadanie?
      Pojawił się Diotallevi.
      - Oczywiście jest - odparł Belbo - i teoretycznie pozwala wprowadzić dwa tysiące danych. Wystarczy usiąść i taki program napisać. Powiedzmy, że chodzi o wersy wszystkich możliwych utworów poetyckich. Program pyta, na ile wersów ma być wiersz, a pan decyduje, że na dziesięć, dwadzieścia albo sto. Potem program pobiera z wewnętrznego zegara komputera liczbę sekund, dokonuje losowego wyboru, czyli mówiąc zwyczajnie tworzy coraz to nowe kombinacje. Już przy dziesięciu wersach można uzyskać tysiące przypadkowych utworów. Wczoraj wprowadziłem do komputera wersy w rodzaju drżą w chłodzie lipy, ciążą mi powieki, gdybyż aspidistria chciała, daję ci  oto żywot i tak dalej. Mam tu parę rezultatów.
      Liczę nucę. dźwięczy sistrum Śmierci, twoje zwycięstwu Śmierci, twoje zwycięstwo... Gdybyż aspidistria chciała...
      Z serca jutrzenki (o, serce) złowrogi albatrosie (gdybyż aspidistria chciała...) Śmierci, twoje zwycięstwo.
      Drżą w chłodzie lipy, liczę noce, dźwięczy sistrum, patrzy złowieszczo dudek. Drżą w chłodzie lipy.
      - Są tu powtórzenia, nie udało się ich uniknąć, zdaje się, że komplikowałoby to program. Ale przecież także powtórzenia mają walor poetycki.
      - Interesujące - oświadczył Diotallevi. - To może pojednaćmnie z twoją maszyną. Gdybym więc wpakował do środka całą Torę, a potem polecił, jak to się mówi, dokonywać losowych wyborów, stałaby się, jak najprawdziwsza Temura i uzyskałbym kombinacje wersetów Księgi?
      - Pewnie, to tylko kwestia czasu. Rezultat miałbyś za kilka stuleci.
      Wtrąciłem się:
      - Jeśli natomiast weźmie się kilka dziesiątków zdań zaczerpniętych z dzieł diabolistów. na przykład, że templariusze uciekli do Szkocji albo że Corpus Hermeticum dotarł do Florencji w 1460 roku, plus parę łączników w rodzaju: jest rzeczą oczywistą, że albo to dowodzi, że można otrzymać zdania naprawdę odkrywcze. Potem wystarczy uzupełnić miejsca puste albo nadać powtórzeniom walor proroctw, sugestii i napomnień. W najgorszym razie otrzymałoby się nie publikowany rozdział historii magii.
      - Genialne - zawołał Belbo. - Natychmiast bierzemy się do roboty.
      - Nic, już siódma. Jutro.
      - Zrobię to jeszcze dzisiaj wieczorem. Niech mi pan tylko pomoże przez chwilę, trzeba podnieść z ziemi na chybił trafił dwad/ie-ścia kartek i wyłowić pierwsze z brzegu zdanie, które stanie się naszą daną.
      Pochyliłem się i wziąłem jakąś kartkę.
      - Józef z Arymatei zawiózł Graala do Francji"
      - Wybornie, odfajkowane. Dalej.
      - Zgodnie z tradycją templariuszy Godfryd z Bouillon zakłada w Jerozolimie Wielkie Przeorstwo Syjonu. Debussy był różokrzy-żowcem."
      - Przepraszam - przerwał nam Diotallevi - ale trzeba jeszcze dodać garść danych obojętnych, na przykład, że koala żyje w Australii albo że Papin wynalazł kocioł ciśnieniowy.
      - Minnie jest zaręczona z Myszką Miki - zaproponowałem.
      - Nie przesadzajmy.
      - Ależ przesadzajmy. Jeśli dopuścimy możliwość, że we wszechświecie istnieje choćby jedna dana, która nie jest znakiem czegoś innego, natychmiast wychodzimy poza myślenie hermetyczne.
      - Racja. Niech więc będzie Myszka Miki. I pozwólcie, że wprowadzę pewną informację o charakterze fundamentalnym: templariusze zawsze są w to wmieszani.
      - To się rozumie samo przez się - potwierdził Diotallevi.Pracowaliśmy przez jakieś dziesięć minut. Potem zrobiło się naprawdę późno. Ale Belbo zapewnił, że możemy się nie przejmować. Zajmie się tym sam. Przyszła Gudrun i powiedziała, że zamyka, Belbo zaś oznajmił, że jeszcze musi popracować, i poprosił, żeby pozbierała kartki z podłogi. Gudrun wydała z siebie kilka dźwięków, które mogły należeć bądź do łaciny sine flexione, bądź do języka cheremis, ale z pewnością wyrażały oburzenie i poczucie krzywdy, a to stanowi potwierdzenie powszechnego pokrewieństwa wszystkich języków wywodzących się wszak z jednego pnia Adamowego. Wykonała polecenie, wybierając losowo lepiej niż komputer.
      Następnego ranka Belbo promieniał.
      - Funkcjonuje - oznajmił. - Funkcjonuje i daje zupełnie nieoczekiwane rezultaty.
      Podał nam wydruk z komputera.
      Templariusze zawsze są w to wmieszani
      Nie jest prawda, co następuje
      Jezus został ukrzyżowany pod Poncjuszem Piłatem
      Mędrzec Ormus założył w Egipcie zakon różokrzyżowy
      W Prowansji są kabaliści
      Czyje wesele było w Kanie?
      Minnie jest narzeczona Myszki Miki
      Wynika stąd, że
      Jeśli
      Druidzi czcili czarne dziewice
      Zatem
      Szymon Mag rozpoznaje Sophię w prostytutce z Tyru
      Czyje wesele było w Kanie?
      Merowingowie powiadają, że są królami z prawa Bożego
      Templariusze zawsze są w to wmieszani.
      - Trochę niejasne - zauważył Diotallevi.
      - Nie umiesz dostrzec powiązań. I nie przywiązujesz należytej wagi do tego dwakroć powtarzającego się znaku zapytania. Czyje wesele było w Kanie? Powtórzenie to magiczny klucz. Naturalnie dopełniłem to, lecz wtajemniczony ma wszak prawo dopełnić prawdę. Oto więc moja interpretacja: Jezus nie został ukrzyżowany i dlatego templariusze zapierali się Krzyża. Legenda o Józefie z Aryma-tei kryje prawdę głębszą. Sam Jezus, nie zaś Graal, dociera do Francji, do kabalistów z Prowansji. Jezus to metafora króla świata,rzeczywistego założyciela Różanego Krzyża. Z kim schodzi Jezus na ląd? Oczywiście z żoną. Dlaczego w Ewangeliach nie mówi się, czyje wesele odbywało się w Kanie? Ależ dlatego, że chodziło o wesele Jezusa, wesele, o którym nie można było wspomnieć ze względu na znaną jawnogrzesznicę Marię Magdalenę. Oto czemu od tamtych czasów wszyscy oświeceni, od Szymona Maga do Postela, szukają właśnie w burdelu zasady wiecznej kobiecości. A Jezus jest założycielem rodu królewskiego we Francji.
      
66
Jeśli nasza hipoteza jest słuszna, święty Graal... to ród i potomstwo Jezusa, Sang real". której strażnikami byli templariusze... Jednocześnie święty Graal musiał być, w sensie dosłownym, naczyniem, w które zebrano i w którym przechowywano krew Jezusa. Innymi słowy chodzi zapewne o łono Magdaleny.
(M. Baigent. R. Leigh, M. Lincoln. The Holy Blood and the Holy Graal, Londyn. Cape 1982, XIV)

      - Ależ nikt nie weźmie cię poważnie! - wykrzyknął Diotallevi.
      - Przeciwnie, sprzedałby paręset tysięcy egzemplarzy - oznajmiłem posępnie. - Ta historyjka istnieje, tyle że z drobnymi zmianami, została napisana. Chodzi o książkę poświęconą tajemnicy Graala i tajemnicom Rennes-le-Chateau. Zamiast czytać wyłącznie maszynopisy, przejrzelibyście czasem rzeczy publikowane przez innych wydawców.
      - Święci Serafini - rzekł Diotallevi. - A nie mówiłem? Ta maszyna mówi tylko to, o czym wszyscy już wiedzą. I wyszedł przygnębiony.
      - Nieprawda, jest pożyteczna - oświadczył urażony Belbo. - Przyszedł mi do głowy pomysł, na który wpadli już inni. I co z tego? Nazywa się to literacką poligenezą. Pan Garamond uznałby to za dowód, że mówię prawdę. Ci faceci musieli myśleć nad tym całymi latami, a ja rozwiązałem zagadnienie w ciągu jednego wieczoru.
      - Popieram pana, uważam, że gra jest warta świeczki. Ale wydaje mi się, że regułą winno być wprowadzenie mnóstwa danych nie pochodzących od diabolistów. Problem nie polega na tym, żeby znaleźć tajemne powiązania między Debussym a templariuszami, bo to robią wszyscy. Rzecz w tym, żeby znajdować relacje utajone, na przykład między Kabałą a świecami samochodowymi.
      Powiedziałem to ot, tak sobie, ale dla Belba była to gratka. Wyznał mi to parę dni później.
      - Okazało się, że miał pan rację. Pierwsza lepsza dana staje się ważna, jeśli tylko zostanie powiązana z jakąś inną. Relacja odmienia perspektywę. Skłania do wiary, że każdy aspekt świata, każdy głos, każde wypowiedziane lub zapisane słowo ma nie ten sens, któ-ry widzimy, ale wyjawia nam Tajemnicę. Zasada jest prosta, trzeba podejrzewać, bez ustanku podejrzewać. Można w ten sposób odczytać nawet znak zakazu wjazdu.
      - Z całą pewnością. Moralizm katarski. Wstręt do kopiowania. Wjazd jest zakazany, gdyż stanowi oszustwo Demiurga. Nie tędy wstąpi się na Drogę.
      - Wczoraj wieczorem wpadł mi w ręce podręcznik prawa jazdy. Może to z powodu półmroku, a może tego, co mi pan powiedział, ogarnęło mnie podejrzenie, że ten tekst mówi o Czymś Innym. A jeśli samochód istnieje tylko jako metafora stwarzania? Nie należy jednak zatrzymywać się przy tym, co zewnętrzne, poprzestać na iluzji tablicy przyrządów, trzeba dojrzeć to, co widzi jedynie Sprawca, to, co kryje się pod. To, co pod, jest jak to, co nad. Drzewo sefirot.
      - Proszę nie mówić...
      - Ja nic nie mówię. To mówi samo, wypowiada siebie. Przede wszystkim wał napędzający jest w istocie Drzewem. Weźmy pod uwagę silnik z przodu, dwa koła przednie, sprzęgło, skrzynię biegów, dwa przeguby, mechanizm różnicowy i dwa koła tylne. Dziesięć członów jak dziesiątka sefirot.
      - Ale nie zgadza się rozmieszczenie.
      - Kto to powiedział? Diotallevi wyjaśniał nam przecież, że w niektórych wersjach Tiferet jest nie szóstą, ale ósmą sefirą i znajduje się po Necach i Hod. Moje drzewo to drzewo Belboth, inna tradycja.
      - Fiat.
      - Idźmy jednak dalej za dialektyką drzewa. Na samym szczycie mamy Motor. Omnia Movens, o którym możemy powiedzieć, iż jest Krynicą Stwórczą. Motor przekazuje swoją stwórczą moc dwóm Kołom Wzniosłym, Kołu Rozumu i Kołu Mądrości.
      - To się zgadza, jeśli mam do czynienia z napędem przednim ...
      - Wspaniałość drzewa Belboth polega na tym, że dopuszcza ono metafizykę alternatywną. Weźmy wizerunek kosmosu duchowego z przednim napędem, przy którym umieszczony z przodu Motor przekazuje bezpośrednio swoją wolę Kołom Wzniosłym, gdy tymczasem w wersji materialistycznej mamy wizerunek kosmosu zdegradowanego, w którym Ruch narzucony zostaje przez Motor Końcowy dwóm Kołom Poślednim. Z otchłani kosmicznej emanacji wyzwalają się nikczemne siły materii.
      - A jeśli mamy tylny i Motor, i napęd?- Sytuacja sataniczna. Zbieżność Wzniosłości z Nikczemnością. Bóg utożsamiony z poruszeniem prostackiej materii zadniej. Bóg jako nie spełniona wieczna aspiracja do boskości. Musi to być związane z Pęknięciem Naczyń.
      - Czy nie chodzi tutaj czasem o Pęknięcie Tłumika?
      - Tak właśnie dzieje się w Kosmosach Poronionych, gdzie jadowity dech Archontów rozprzestrzenia się w Kosmicznym Eterze. Ale nie zbaczajmy z prostej linii. Po Motorze i dwóch Kołach mamy Sprzęgło, sefirę Łaski, która ustanawia albo przerywa strumień Miłości łączący pozostałą część Drzewa z Energią Wyższą. To Tarcza, mandala pieszcząca inną mandalę. Dalej Szkatuła Zmian, czyli, jak powiadają pozytywiści, skrzynia biegów, która stanowi zasadę Zła, gdyż pozwala ludzkiej woli spowolnić albo przyspieszyć nieprzerwany proces emanacji. Dlatego właśnie automatyczna skrzynia biegów jest droższa, w tym bowiem przypadku samo Drzewo podejmuje decyzje zgodne z zasadą Władczej Równowagi. Potem przychodzi Przegub, który, proszę sobie to uświadomić, wziął nazwę od renesansowego maga, Cardana, i Przekładnia Stożkowa (warto tu odnotować opozycję w stosunku do czwórki Cylindrów w silniku), w której mamy Wieniec (Keter, Niższa Korona), przekazujący ruch kołom ziemskim. I w tym miejscu staje się widoczna rola sefiry Różnicy, czyli Mechanizmu Różnicowego, który z majestatycznym poczuciem Piękna rozdziela siły kosmiczne między dwa Koła, Chwały i Zwycięstwa, które w kosmosie nie poronionym (napęd przedni) naśladują ruch narzucony przez Koła Wzniosłe.
      - Ta interpretacja jest logiczna. A serce Motoru, siedziba Jedynego. Korona?
      - Ależ wystarczy spojrzeć oczyma wtajemniczonego. Najwyższy Motor żyje ruchem Ssania i Wydechu. Skomplikowany oddech boży, w którym były pierwotnie dwie jedności zwane Cylindrami (oczywisty archetyp geometryczny), ale potem wzbudziły trzecią, a wreszcie kontemplują same siebie i poruszają się przez wzajemną miłość w chwale czwartej. W procesie tego oddechu w Pierwszym Cylindrze (a żaden z nich nie jest pierwszy w hierarchii, lecz tylko przez cudowną alternację położenia i relacji). Tłok, czyli Piston (etymologicznie od Pistis Sophia), schodzi od Górnego Punktu Martwego do Dolnego Punktu Martwego i jednocześnie Cylinder napełnia się energią w stanie czystym. Upraszczam, gdyż trzeba by tu jeszcze wspomnieć o hierarchiach anielskich, czyli Pośrednictwie Rozdzielacza, który, jak powiada mój podręcznik, umożliwia otwiera-nie i zamykanie Prześwitów dających połączenie wnętrza Cylindrów z kanałami ssącymi mieszankę"... Wewnętrzna siedziba Motoru łączy się z resztą kosmosu jedynie dzięki temu pośrednictwu i tutaj, uważam, objawia się być może, lecz nie chciałbym popaść w herezję, pierwotne ograniczenie Jedynego, który w pewien sposób zależy w swym stwórczym dziele od Wielkich Mimośrodów. Trzeba uważniej odczytać Pismo. Tak czy inaczej, kiedy Cylinder napełnia się Energią, Tłok pnie się z powrotem do Górnego Punktu Martwego i dokonuje Największego Sprężenia. To cimcum. l w tym momencie mamy całą chwałę Big Bang, Wybuchu i Ekspansji. Przeskakuje Iskra, mieszanka błyska i goreje i jest to, jak zapewnia podręcznik, jedyna Aktywna Faza Cyklu. A biada, jeśli do Mieszanki dostaną się skorupy, owe kelipy, kropelki nieczystej materii jak woda albo coca-cola. Ekspansja nie następuje albo przebiega poronnymi szarpnięciami...
      - Czyż Shell nie oznacza kelipy? Trzeba więc mieć się na baczności. Od tej chwili tylko Mleko Dziewicy...
      - Sprawdzimy. Może tu chodzić o knowania Siedmiu Sióstr, tych niższych zasad pragnących kontrolować proces Stwarzania... W każdym razie po Ekspansji następuje wielki odpływ, który w dawniejszych tekstach nazywa się Wydechem. Tłok wędruje do Górnego Punktu Martwego i usuwa bezkształtną materię, teraz już spaloną. Dopiero kiedy dobiegnie końca operacja oczyszczania, zaczyna się Nowy Cykl. Który, jeśli dobrze się nad tym zastanowić, jest również neoplatońskim mechanizmem Eksodos i Parodos, cudowną dialek-tyką Drogi w Górę i Drogi w Dół.
      - Quantum mortalia pectora caecae noctis habent! I synowie materii nigdy nie zdali sobie z tego sprawy!
      - Dlatego właśnie mistrzowie gnozy powiadają, że nie należy ufać hylikom, lecz pneumatykom.
      - Na jutro przygotuję mistyczną interpretację książki telefonicznej...
      - Ciągle ambitny nasz drogi Casaubon. Proszę zważyć, że przyjdzie panu rozwikłać niezgłębiony problem Jedności i Wielości. Co nagle, to po diable. Zajmijmy się lepiej mechanizmem pralki.
      - To mówi samo za siebie. Alchemiczna transmutacja dzieła w tonacji mrocznej w dzieło najjaśniejsze.
      
67
Da Rosa, nada digamos agora...
(Sampayo Bruno, Os Cavaleiros do Amor, Lizbona, Guimares 1960, s. 155)

      Kiedy człowiek dojdzie już na dobre do stanu podejrzliwości, jego uwadze nie umyka żaden trop. Po tych bredniach o drzewie motoru byłem skłonny dostrzegać znaki objawione w każdym przedmiocie, jaki wpadł mi w ręce.
      Przez cały czas podtrzymywałem kontakty z moimi brazylijskimi przyjaciółmi i właśnie w tych dniach odbywał się w Coimbra zjazd poświęcony kulturze luzytańskiej. Przyjaciele z Rio, bardziej kierując się pragnieniem zobaczenia mnie znowu niż z szacunku dla moich kompetencji, wystarali się o zaproszenie dla mnie. Lia nie pojechała, była w siódmym miesiącu, ciąża niewiele zmieniła jej szczupłą sylwetkę, upodobniła ją tylko do subtelnej flamandzkiej Madonny - ale wolała nie ryzykować wyjazdu.
      Spędziłem ze starymi znajomymi trzy wesołe wieczory, a kiedy wracaliśmy już autokarem do Lizbony, doszło do sporu, czy zrobić przerwę w podróży w Fatimie, czy w Tomar. W Tomar był zamek, w którym portugalscy templariusze mieli swoją twierdzę, kiedy dobrotliwość króla i papieża uratowała ich, pozwalając przeobrazić się w Zakon Rycerzy Chrystusa. Nie wybaczyłbym sobie, gdybym stracił okazję zobaczenia zamku templariuszy, i na szczęście reszta towarzystwa też nie należała do entuzjastów Fatimy.
      Tomar doskonale pasowało do moich wyobrażeń o zamku templariuszy. Dojeżdża się tam obwarowaną drogą, biegnącą wzdłuż zewnętrznych murów, otworów strzelniczych w kształcie krzyża, i od pierwszej chwili oddycha się atmosferą krucjat. Rycerze Chrystusa przez całe wieki mieli tu dogodną siedzibę. Tradycja mówi, że zarówno Henryk Żeglarz, jak Krzysztof Kolumb byli członkami zakonu, a skutkiem tego były ich morskie wyprawy, które przyniosły bogactwa Portugalii. Wskutek tego, że templariusze długo i bezpiecznie władali tym miejscem, zamek był w rozmaitych wiekach odbudowywany i rozbudowywany, więc do części średniowiecznej doszła renesansowa i barokowa. Z uczuciem wzruszenia wszedłem do kościoła z jego ośmiokątną rotundą naśladującą Święty Grób. Zaciekawiłmnie fakt, że krzyże templariuszy miały tutaj rozmaite kształty. Zastanawiałem się nad tym już dawniej, kiedy przeglądałem chaotyczną ikonografię tego zagadnienia. Przecież krzyż kawalerów maltańskich był zawsze mniej więcej taki sam, a jeśli chodzi o krzyż templariuszy, miałem wrażenie, że jego forma zmienia się zależnie od czasów i lokalnej tradycji. Właśnie dlatego łowcy templariuszy każdy znaleziony krzyż mogą przypisać właśnie templariuszom.
      Potem przewodniczka zaprowadziła nas do manuelińskiego okna, prawdziwego janela, istnego tunelu, kolażu morskich i podmorskich znalezisk, alg, muszli, kotwic, lin, łańcuchów - dla uczczenia wyczynów rycerzy na oceanach. A po obu stronach owego okna, jakby opasując dwie wieżyczki, które stanowiły jego obramowanie, wy-rzeźbiono znak Podwiązki. Co robił symbol zakonu angielskiego w warownym klasztorze portugalskim? Przewodniczka nie potrafiła tego wyjaśnić, ale chwilę później, po drugiej stronie, chyba północ-no-zachodniej, zobaczyłem znak Złotego Runa. Nie mogłem powstrzymać się od myśli o subtelnej sieci powiązań między Podwiązką a Złotym Runem, Złotym Runem a Argonautami, Argonautami a Graalem, Graalem a templariuszami. Przypomniały mi się zaraz opowieści, jakie snuł Ardenti, i niektóre stronice z maszynopisów diabolistów... Aż drgnąłem, kiedy przewodniczka zaprowadziła nas do jakiejś mniej ważnej sali i wskazała na sklepienie z kilkoma zwornikami. Były to małe rozety, ale na paru zobaczyłem wyrzeź-bioną twarz, brodatą i mgliście koźlą. Bafomet...
      Zeszliśmy do krypty. Najpierw siedem stopni, potem marsz po kamiennej posadzce i znaleźliśmy się w absydzie, gdzie zapewne był kiedyś ołtarz albo stało krzesło wielkiego mistrza. Dociera się do tego miejsca przechodząc pod siedmioma coraz większymi zwornikami w kształcie róży, przy czym ostatnia z tych róż, największa, znajduje się nad studnią, Krzyż i róża, i w klasztorze templariuszy, i w pomieszczeniu z całą pewnością zbudowanym przed manifestami różokrzyżo-wymi... Zacząłem wypytywać przewodniczkę, a ona uśmiechnęła się. Czy wie pan, ilu badaczy nauk tajemnych pielgrzymuje do tego miejsca?... Powiada się, że była to sala wtajemniczenia..."
      Wszedłem przypadkiem do jakiegoś jeszcze nie odrestaurowanego pomieszczenia, gdzie zobaczyłem parę pokrytych kurzem sprzętów i, na posadzce, mnóstwo kartonowych pudeł. Zajrzałem na chybił trafił i wpadły mi w ręce strzępy książek po hebrajsku, przypuszczalnie z XVII wieku. Co robili Żydzi w Tomar? Przewodniczka wyjaśniła, że rycerze żyli w dobrych stosunkach z miejscową wspólnotążydowską. Zaprowadziła mnie do okna i pokazała ogród w stylu francuskim, przypominający swoim układem mały, wytworny labirynt. Dzieło - oznajmiła - siedemnastowiecznego żydowskiego architekta, Samuela Schwartza.
      Drugie spotkanie, w Jerozolimie... A pierwsze w zamku. Czyż nie o tym mówił tekst z Provins? Na Boga, zamkiem z ordonansu znalezionego przez Ingolfa nie był mało prawdopodobny Monsalvat z romansów rycerskich ani hiperborejska wyspa Avalon. Jakież miejsce może być stosowniej sze do dowodzenia komandoriami niż do rozczytywania się w romansach Okrągłego Stołu, kiedy stoi się, jak templariusze z Provins, wobec nieuniknionej konieczności wyznaczenia pierwszego spotkania? Tomar, zamek rycerzy Chrystusa, gdzie niedobitki zakonników cieszyły się pełną wolnością, niewzruszonymi gwarancjami i gdzie można było utrzymywać kontakt z wysłannikami drugiej grupy!
      Z Tomar i z Portugalii wyjechałem z głową w płomieniach. W końcu zacząłem traktować z całą powagą przekaz dostarczony nam przez Ardentiego. Templariusze, zawiązawszy tajny zakon, przygotowują przewidziany na sześćset lat plan, który dopiero w naszym wieku ma doczekać się realizacji. Byli ludźmi poważnymi. Jeśli więc mówili o zamku, mieli na myśli jakieś miejsce istniejące naprawdę. Punktem wyjścia dla planu byłoby więc Tomar. Jaki zaś byłby idealny szlak? Jaka sekwencja następnych pięciu wyznaczonych miejsc? Musiały to być miejsca, w których templariusze mogliby liczyć na przyjaźń, ochronę, współpracę. Pułkownik wspomniał o Stonehen-ge, wyspie Avalon, Agarrtha... Bajdurzenie. Cały tekst należy odczytać na nowo.
      Naturalnie - mówiłem sobie wracając do Mediolanu - nie chodzi o odkrycie tajemnicy templariuszy, ale o jej skonstruowanie.
      Belbo zrobił minę, jakby nie miał wielkiej ochoty wracać do dokumentu zostawionego przez pułkownika, i bez entuzjazmu szperał w dolnej szufladzie. Ale jednak go zachował. Razem przeczytaliśmy tekst z Provins. Po tylu latach.
      Zaczynało się od zdania zaszyfrowanego według Tritemiusza: Les XXXVI inuisibles separez en six bandes. A dalej:
      a la... Saint Jean 36 p charrete de fein 6... entiers avec saielp ... les b lanc mantiax
      r ... s ... chevaliers de Pruinspour la ... j. nc
      6 foiz 6 en 6 places
      chascune foiz 20 a ... 120 a ...
      iceste est 1'ordonation
      al donjon li premiers
      it U secunz joste iceus qui ... pans
      it al refuge
      it a Nostre Damę de 1'altre part de l'iau
      it a l'ostel des popelicans
      it a la pierre
      3 foiz 6 avant la feste ...la Grant Pute.
      - Trzydzieści sześć lat po wozie z sianem, w noc świętego Jana roku 1344 sześć pism opieczętowanych przez rycerzy w białych płaszczach, rycerzy uratowanych w Provins, dla pomsty. Sześć razy sześć w sześciu miejscach, co dwadzieścia lat, a więc razem przez sto dwadzieścia lat, oto Plan. Pierwsi idą do zamku, potem u tych, którzy jedli chleb, potem w kryjówce, potem u Naszej Pani z drugiej strony rzeki, potem dom popelican, a wreszcie przy kamieniu. Pomyślcie tylko, w roku 1344 tekst powiada, że pierwsi mają udać się do zamku. I rzeczywiście, rycerze osiedlili się w Tomar w 1357 roku. Musimy teraz zastanowić się, gdzie musiała się udać druga grupa. No dalej! Proszę sobie wyobrazić, że jest pan uciekającym templariuszem. Gdzie by się pan udał, żeby utworzyć drugi zawiązek?
      - No... Jeśli prawdą jest, że ci od wozu uciekli do Szkocji... Czemu jednak w Szkocji mieliby jeść chleb?
      Byłem teraz nie do pobicia w wynajdowaniu łańcuchów skojarzeń. Wystarczy obrać sobie dowolny punkt wyjścia, Szkocja, High-lands, ryty druidów, noc świętojańska, przesilenie letnie, ogniska świętojańskie. Złota gałąź... Oto trop, aczkolwiek wątły. Czytałem o ogniskach świętojańskich w Złotej gałęzi Frazera.
      Zadzwoniłem do Lii.
      - Bądź tak dobra, weź do ręki Zlotą gałąź Frazera i zobacz, co on pisze o ogniskach świętojańskich.
      W takich sprawach Lia była niezrównana. Natychmiast odnalazła właściwy rozdział.
      - Co chcesz wiedzieć? To odwieczny kult, praktykowany w prawie wszystkich krajach europejskich. Świętuje się chwilę, kiedysłońce dochodzi do szczytu swojej wędrówki, a święty Jan jest na doczepkę, żeby całą sprawę schrystianizować...
      - Czy jedli tam chleb, to znaczy w Szkocji?
      - Poczekaj... Chyba nie... O, mam. Owszem, jedli, ale nie na świętego Jana, tylko w noc pierwszomajową, w noc ognisk Beltane, święta o pochodzeniu druidycznym, a zwłaszcza w szkockich High-lands...
      - Otóż to! Dlaczego jedli chleb?
      - Zagniatali placki z razowej i owsianej mąki i piekli je na ognisku... Potem przystępowali do obrzędu będącego wspomnieniem ofiar z ludzi... Te podpłomyki nazywały się bannock...
      - Jak? Spell, pleasel
      Przeliterowała słowo, ja zaś podziękowałem jej, oznajmiłem, że jest moją Beatrycze, moją fatum Morganą i dodałem mnóstwo innych czułych rzeczy. Starałem się przypomnieć sobie moją hipotezę. Zgodnie z legendą utajony zawiązek pojawił się w Szkocji przy królu Robercie the Bruce, któremu templariusze pomogli wygrać bitwę pod Bannock Burn. W nagrodę król utworzył z nich nowy zakon - świętego Andrzeja Szkockiego.
      Wziąłem z półki wielki słownik angielski i odszukałem: bannok w średniowiecznej angielszczyźnie (bannuc w dawnym saksońskim, bannach po gaelicku) to rodzaj placka z jęczmienia, owsa lub innego zboża, pieczonego na płycie kuchennej albo ruszcie. Burn to potok. Wystarczyło przetłumaczyć to tak, jak uczyniliby to francuscy templariusze śląc wiadomości ze Szkocji swoim rodakom w Provins, i wychodziło coś w rodzaju strumienia podpłomyków albo bułek, albo chlebów. Ten, kto jadł chleb, odniósł też zwycięstwo nad potokiem chleba, mamy więc ów szkocki zawiązek, który w tamtych czasach rozprzestrzenił się już być może na całe Wyspy Brytyjskie. To logiczne: z Portugalii do Anglii droga jest krótka, w przeciwieństwie do wyprawy z bieguna do Palestyny.
      
68
Niechaj twoje szaty będą białe jak śnieg... Jeśli jest noc, rozpal mnóstwo świateł, aż wszystko zajaśnieje... Teraz zacznij łączyć kilka liter, albo i dużo, przemieszczaj je i składaj, by rozgrzało ci się serce. Miej baczenie na ruchy liter i na to, co możesz uzyskać mieszając je. A kiedy spostrzeżesz, iż serce ci się już rozgrzało, kiedy ujrzysz, iż poprzez kombinacje liter domyślasz się rzeczy, których nie mogłeś pojąć sam ani przy wsparciu tradycji, kiedy gotów jesteś przyjąć przenikający w ciebie strumień boskiej mocy, użyj wówczas całej głębi swojej myśli, by przedstawić sobie w swym sercu Imię i Jego najwyższe anioły, jakby były istotami ludzkimi, które stanęły obok.
(Abulafia, Hayye ha-'Olam ha-Ba)

      - To ma sens - oznajmił Belbo. - Gdzie w takim razie byłaby Kryjówka?
      - Sześć grup osiadło w sześciu miejscach, ale tylko jedno z nich zostało nazwane Kryjówką. Interesujące. Oznacza to bowiem, że w innych miejscach, na przykład w Portugalii albo Anglii, templariusze mogą żyć sobie spokojnie, chociaż pod innym imieniem, podczas gdy tam musieli się ukrywać. Powiedziałbym, że Kryjówka to miejsce, gdzie schronili się templariusze z Paryża po opuszczeniu Templum. Ponieważ wydaje się również, iż najrozsądniejszy szlak prowadzi z Anglii do Francji, czemu nie mielibyśmy wyobrazić sobie, że templariusze urządzili sobie kryjówkę w samym Paryżu, w jakimś sekretnym i dobrze strzeżonym miejscu? Byli dobrymi politykami i mogli sądzić, że w ciągu dwustu lat sprawy ulegną odmianie i będą mogli znowu działać w pełnym, albo prawie pełnym, świetle dnia.
      - Zgoda na Paryż. A co zrobimy z czwartym miejscem?
      - Pułkownik myślał o Chartres, skoro jednak przyjęliśmy jako trzecie Paryż, nie możemy brać Chartres jako czwartego, gdyż Plan musiał obejmować oczywiście wszystkie ośrodki europejskie. A zresztą porzucamy teraz trop mistyczny i podążamy tropem politycznym. Wygląda na to, że zmiany miejsc odbywały się ruchem wężowym, i dlatego musimy przenieść się teraz do północnych Niemiec. Otóż po drugiej stronie rzeki czy wody, a zatem po drugiej stronieRenu, jest na ziemi niemieckiej miasto, nie zaś kościół, poświęcone Matce Boskiej. Nie opodal Gdańska było miasto Najświętszej Panny, Marienburg.
      - Dlaczego wyznaczyli sobie spotkanie właśnie w Marienburgu?
      - Ponieważ był stolicą Krzyżaków! Stosunki między templariuszami a Krzyżakami nie są tak zabagnione jak między templariuszami a szpitalnikami, którzy niby sępy tylko czyhają na kasatę Świątyni, by zawładnąć jej dobrami. Zakon krzyżacki został utworzony w Palestynie przez cesarzy niemieckich jako przeciwwaga dla templariuszy, ale Krzyżacy bardzo wcześnie wywędrowali na północ, żeby powstrzymać inwazję pruskich barbarzyńców. I tak dziarsko przystąpili do dzieła, że po dwóch wiekach mieli państwo obejmujące wszystkie tereny nadbałtyckie. Ich teren działania to Polska, Litwa, Łotwa. Założyli Koenigsberg, ponieśli jedną jedyną klęskę, w Estonii, z ręki Aleksandra Newskiego, i mniej więcej w okresie aresztowania templariuszy w Paryżu ustanowili stolicę swojego państwa w Marienburgu. Jeśli istniał plan opanowania świata przez rycerstwo zakonne, templariusze i Krzyżacy podzielili się strefami wpływów.
      - Wie pan co? Zgoda - oznajmił Belbo. - Teraz piąta grupa. Gdzie są ci popelicans?
      - Nie wiem.
      - Rozczarował mnie pan, Casaubon. Może powinniśmy zapytać o to Abulafię?
      - O nie, proszę pana - odparłem urażony. - Abulafia ma nam podsuwać niezwykłe skojarzenia. Ale popelicans to fakt, nie zaś skojarzenie, a fakty są sprawą Sama Spade'a. Proszę więc o kilka dni zwłoki.
      - Daję panu dwa tygodnie - oświadczył Belbo. - Jeśli w tym czasie popelicans nie znajdą się tutaj, będzie mi się należała butelka Ballantine 12 Years Old.
      To nie na moją kieszeń. Po tygodniu rzuciłem popelicans moim zachłannym partnerom.
      - Wszystko już jasne. Proszę podążać za mną, bo musimy się cofnąć aż do czwartego wieku, na tereny Bizancjum, kiedy nad Morzem Śródziemnym szerzyły się rozmaite ruchy czerpiące natchnienie z ma-nicheizmu. Zaczniemy od archontyków, sekty założonej w Armenii przez Piotra z Kafarbaruchy, który, musicie to przyznać, nosił piękne imię. Antyżydowscy, diabeł utożsamiany z Sabaoth, bogiem Żydów, zamieszkującym siódme niebo. Żeby dotrzeć do Wielkiej Matki w ó-smym niebie, trzeba odrzucić Sabaoth oraz chrzest. W porządku?- Dobrze, odrzucamy go - zgodził się Belbo.
      - Ale archontycy to faceci wielkiej zacności. W piątym wieku pojawiają się messalianie, którzy nawiasem mówiąc przetrwali w Tracji aż do jedenastego wieku. Messalianie nie są dualistami, lecz monarchistami. Żyją jednak za pan brat z mocami piekielnymi, i to do tego stopnia, że w niektórych tekstach mówi się o nich jako o borborytach, od borboros, błoto, a to z powodu tego, co wyprawiali i o czym trudno nawet powiedzieć.
      - Cóż takiego robili?
      - Nic nadzwyczajnego. Mężczyźni i kobiety wznosili do nieba na dłoniach własne wydzieliny, spermę i krew miesiączkową, a potem zjadali je, mówiąc, że to jest ciało Chrystusa. Jeśli przypadkiem kobieta zaszła w ciążę, w odpowiednim czasie wpychali jej dłoń do brzucha, wyrywali płód, miażdżyli go w moździerzu, mieszali z miodem i pieprzem i zjadaj to, co ciebie zjada.
      - Co za ohyda! - wtrącił się Diotallevi. - Miód z pieprzem!
      - Tacy więc byli messalianie, których jedni nazywali stratiotyka-mi albo fabionitami, inni zaś barbelitami, a którzy dzielili się na na-aseńczyków i femionitów. Ale według niektórych ojców Kościoła barbelici byli zapóźnionymi gnostykami, a więc dualistami, czcili Wielką Matkę Barbelo, a ich wtajemniczeni nazywali borborian hy-likami, to znaczy synami materii, w odróżnieniu od psychików, którzy już byli czymś lepszym, oraz pneumatyków, którzy byli po prostu wybranymi, tworzyli w tym wszystkim jakby Rotary Club. Ale być może stratiotycy byli tylko hylikami dla mitraistów.
      - Czy nie jest to odrobinę zagmatwane? - spytał Belbo.
      - Z konieczności. Nie zostawili po sobie żadnych dokumentów. Znamy ich tylko z plotek rozsiewanych przez wrogów. Nieważne. Chciałem tylko uświadomić wam, jaki zamęt panował wówczas w obszarze śródziemnomorskim. I żeby wyjaśnić, skąd wzięli się paulicjanie. Byli to zwolennicy niejakiego Pawła z Samosaty, do których dołączyli wypędzeni z Albanii ikonoklaści. Począwszy od ósmego wieku mnożyli się jak króliki, z sekty stali się wspólnotą, ze wspólnoty zgrają, ze zgrai potęgą polityczną, aż władców Bizancjum ogarnął niepokój i zaczęli słać przeciwko nim cesarskie wojska. Rozprzestrzenili się po granice świata arabskiego, rozlali w stronę Eufratu, przeniknęli terytorium bizantyńskie aż po Morze Czarne. Wszędzie po trochu zakładali swoje kolonie i spotykamy ich jeszcze w siedemnastym wieku, kiedy to zostali nawróceni przez jezuitów, a nawet w naszych czasach istnieją ich wspólnoty na Bałkanach i dalejna południe. W co wierzą paulicjanie? Wierzą w Boga jedynego i troistego, z tym że do dzieła stworzenia świata wtrącił się Demiurg i sami widzimy, jakie są tego rezultaty. Odrzucali Stary Testament, nie przyjmowali sakramentów, gardzili krzyżem i nie czcili Maryi, gdyż Chrystus wcielił się w niebie, a Matka Boska była tylko pośredniczką. Bogomiłowie, którzy od tamtych czerpali przynajmniej częściowo inspirację, powiedzą, że Chrystus wniknął w Maryję przez ucho i wyszedł przez drugie, ona zaś nawet tego nie zauważyła. Niektórzy oskarżali ich jeszcze o to, że czcili słońce i diabła i mieszali krew dzieci z chlebem i winem eucharystycznym.
      - Jak wszyscy.
      - Były to czasy, kiedy uczestniczenie we mszy musiało być dla heretyka istną udręką. Równie dobrze mógłby przejść na islam. Ale tacy właśnie byli. I mówię o tym dlatego, że kiedy heretyccy dualiści rozmnożyli się we Włoszech i Prowansji i chciano podkreślić, iż są tacy sami jak paulicjanie, nazywano ich popelikanami, publikanami, populikanami, którzy gallice etiam dicuntur ab aliąuis popelicant!
      - Mamy ich wreszcie!
      - Istotnie. W dziewiątym wieku paulicjanie nadal doprowadzali do rozpaczy władców Bizancjum, aż cesarz Bazyli przysiągł, że jeśli dostanie w swoje ręce ich przywódcę, Chryzocheira, który wtargnął do kościoła świętego Jana Apostoła w Efezie i poił konia z naczynia z wodą święconą...
      - ... Ciągle ta sama słabostka - zauważył Belbo.
      - ... To wpakuje mu w głowę trzy strzały. Wysłał więc cesarską armię, Chryzocheira pojmano, ścięto, posłano głowę cesarzowi, ten zaś ustawił ją przed sobą na stole, na trumeau, na kolumience z porfiru i ciach, ciach, ciach wbił w nią trzy strzały, jak sądzę po jednej w każde oko, a trzecią w usta.
      - Wspaniali ludzie - oświadczył Diotallevi.
      - Nie robili tego z niegodziwości - wyjaśnił Belbo. - Chodziło o sprawy wiary. Substytut rzeczy oczekiwanych. Dalej, Casaubon, nasz Diotallevi nie chwyta teologicznych subtelności, to przecież plugawy bogobójca.
      - Już kończę. Krzyżowcy zetknęli się z paulicjanami. Doszło do tego w okolicach Antiochii w trakcie pierwszej krucjaty, kiedy to paulicjanie walczyli u boku Arabów, a także podczas oblężenia Konstantynopola, wtedy bowiem wspólnota paulicjańska z Filipopo-lis czyniła starania, żeby na złość Frankom powierzyć miasto bułgarskiemu carowi Joannicy. Pisze o tym Villehardouin. Mamy więckontakty z templariuszami i mamy rozwiązanie naszej zagadki. Legenda powiada, że templariusze czerpali inspirację od katarów, a tymczasem było wprost przeciwnie, gdyż oni właśnie inspirowali katarów. W toku krucjat natknęli się na wspólnoty paulicjańskie i nawiązali z nimi tajne kontakty, podobnie jak nawiązywali przecież kontakty z mistykami i heretykami muzułmańskimi. A z drugiej strony wystarczy prześledzić szlak z Ordonansu. Nie mógł ominąć Bałkanów.
      - A to dlaczego?
      - Bo nie ulega chyba wątpliwości, że szóste spotkanie wyznaczono w Jerozolimie. Tekst mówi o wyprawie do kamienia. A gdzie znajduje się kamień, który i dzisiaj stanowi dla muzułmanów przedmiot takiej czci, że jeśli chce się go zobaczyć, trzeba zzuć buty? Ależ właśnie w samym środku Meczetu Omara w Jerozolimie, w tym samym miejscu, gdzie niegdyś stała świątynia templariuszy. Nie mam pojęcia, kto miał ich oczekiwać w Jerozolimie, może jakaś grupka templariuszy, którzy zdołali przeżyć w przebraniu, albo ka-balistów związanych z Portugalczykami, ale nie ulega wątpliwości, że najkrótsza droga z Niemiec do Jerozolimy wiedzie przez Bałkany, tam zaś czekała piąta grupka, paulicjanie. Sami widzicie, jak w tym momencie Plan staje się przejrzysty i zwięzły.
      - Muszę powiedzieć, że mnie pan przekonał - oznajmił Belbo. - Ale w jakim miejscu na Bałkanach oczekiwali owi popelicantl
      - Moim zdaniem naturalnymi sukcesorami paulicjan byli bułgarscy bogomiłowie, lecz templariusze z Provins nie mogli jeszcze wiedzieć, że niewiele lat później Bułgaria dostanie się na pięć wieków pod panowanie tureckie.
      - Można więc sądzić, że przy przejściu od Niemców do Bułgarów Plan się załamie. Kiedy miało się to stać?
      - W 1824 roku - oświadczył Diotallevi.
      - Skąd wiesz?
      Diotallevi szybko sporządził zestawienie.
      PORTUGALIA 	ANGLIA 	FRANCJA NIEMCY BUŁGARIA JEROZOLIMA
      1344 			1464       	   1584           1704          1824                1944
      - W 1344 roku pierwsi wielcy mistrzowie każdej z grup osiedli w sześciu wyznaczonych miejscach. W ciągu stu dwudziestu lat w każdej grupie następowało po sobie sześciu wielkich mistrzów, aż w 1464 roku szósty mistrz z Tomar spotkał się z szóstym mistrzem grupy angielskiej. W 1584 roku dwunasty mistrz angielski spotyka sięz dwunastym mistrzem francuskim. Wszystko toczy się w tym rytmie i jeśli nie dochodzi do spotkania z Bułgarami, to przerwanie łańcucha następuje właśnie w roku 1824.
      - Przypuśćmy, że w istocie nie dochodzi do tego spotkania - rzekłem. - Nie jestem jednak w stanie pojąć, czemu ludzie tak roztropni, mając w rękach cztery szóste końcowego tekstu, nie mogli odtworzyć reszty. Albo dlaczego nie nawiązali kontaktu z następną grupą, skoro już nie udało się spotkać z Bułgarami.
      - Casaubon - powiedział Belbo - czy sądzi pan, że prawodawcy z Provins byli durniami? Skoro chcieli, żeby informacja pozostała zatajona przez sześćset lat, musieli się jakoś zabezpieczyć. Mistrz każdej grupy wie, gdzie ma znaleźć mistrza następnego, ale nie jest w stanie odnaleźć innych, którzy z kolei nie mają zielonego pojęcia, jak odnaleźć mistrzów grupek poprzedzających. Jeżeli Niemcy nie spotkali się z Bułgarami, już nigdy nie dowiedzą się, jak odnaleźć Jerozolimczyków, a i Jerozolimczycy nie będą umieli nikogo odnaleźć. Jeśli zaś chodzi o odtworzenie posłannictwa z niekompletnych fragmentów, wszystko zależy od tego, jak te fragmenty zostały podzielone. Oczywiście nie zrobiono tego zgodnie z kolejnością, jaką narzuca logika. Wystarczy, że zbraknie jednego kawałka, a już całość staje się niezrozumiała. Jednocześnie ten, kto ma ów brakujący fragment, też nie wie, co z nim począć.
      - Pomyślcie tylko - rzekł Diotallevi - jeśli nie doszło do spotkania, Europa jest w tej chwili widownią utajonego baletu grup, które daremnie szukają się nawzajem, choć każda wie, że wystarczyłaby drobnostka, by zawładnąć światem. Casaubon, jak nazywa się ten specjalista od wypychania zwierząt, o którym nam mówiłeś? Może spisek jest faktem i historia sprowadza się do walki o zrekonstruowanie zaginionego posłannictwa. Jesteśmy jak ślepcy, a oni, niewidoczni, krzątają się wokół nas.
      Belbo i ja wpadliśmy zapewne jednocześnie na tę samą myśl, gdyż jednocześnie otworzyliśmy usta. Ale w tym przypadku nie było trudno o takie same skojarzenia. Wiedzieliśmy przecież, że przynajmniej dwa fragmenty tekstu z Provins, wzmianka o trzydziestu sześciu niewidzialnych podzielonych na sześć grup oraz o studwudziestoletnich okresach, pojawiają się także w dyskusji nad różokrzyżowcami.
      - Ostatecznie byli to Niemcy - zauważyłem. - Czytali manifesty różokrzyżowców.
      - Ale sam pan powiedział, że byli fałszywi - przypomniał Belbo.
      - I co z tego? Przecież my też rekonstruujemy falsyfikat.
      - To prawda. Zapomniałem.
      69
      Elles deviennent le Diable: dębiłeś, timorees, vaillantes a des heures exceptionelles, sanglantes sans cesse, lacry-mantes, caressantes, avec des bras qui ignorent les lois... Fi! Fi! Elles ne valent rien, elles sont faites d'un cóte, d'un os courbe, d'une dissimulation rentree... Elles bai-sent le serpent... (Jules Bois. Le satanisme et la magie. Paryż, Chailley 1895, s. 12)
      Zapomniał o tym. Teraz już wiem. I z pewnością z tego właśnie okresu pochodzi ta krótka i zdumiewająca file.
    
    Filename: Ennoia
    
    Zjawiłaś się u mnie niespodziewanie. Przyniosłaś trawkę. Nie chciałem tego, nie chcę dopuścić, żeby jakaś substancja roślinna wpływała na funkcjonowanie mojego mózgu (jednak kłamię, palę przecież tytoń i piję destylaty z ziarna). Kiedy na początku lat sześćdziesiątych zdarzało się, choć bardzo rzadko, że zmuszano mnie do uczestniczenia w obiegu join-ta, tego kawałka oślizgłego od śliny papieru, który przy ostatnich pociągnięciach nabijało się na szpilkę, czasem wybuchałem śmiechem.
    Ale wczoraj ty mnie poczęstowałaś, więc pomyślałem, że jest to być może twój sposób oddawania się, i paliłem z wiarą. Tańczyliśmy przytuleni, choć nikt tak już od wielu lat nie tańczy, w rytm - co za hańba! - Symfonii Mahlera. Czułem, jakby w moich ramionach unosiła się w powietrzu jakaś odwieczna istota o pełnej słodyczy, pomarszczonej twarzy starej kozy, żmija, która wyszła z moich lędźwi, i wielbiłem cię jako starodawną i powszechną kumę. Zapewne poruszałem się wtulony w twoje ciało, ale czułem też, iż wzbijasz się do lotu, przeobrażasz w złoto, otwierasz zamknięte drzwi, przemieszczasz przedmioty zawieszone w powietrzu. Przenikałem w głąb twojego mrocznego brzucha. Megale Apophasis. Więźniarko aniołów.
    Czyż nie ciebie szukałem? Może ciągle czekam tu na ciebie. Za każdym razem traciłem cię, gdyż nie umiałem rozpoznać? Za każdym razem traciłem cię, gdyż wprawdzie rozpoznałem, ale brakowało mi śmiałości? Za każdym razem traciłem cię, gdyż wprawdzie rozpoznawałem, ale wiedziałem, że muszę cię stracić?
    Ale gdzie podziałaś się wczorajszego wieczoru? Obudziłem się rano z bólem głowy.
      
70
Pamiętamy jednak dobrze tajemne napomknienia o okresie 120 lat, z jakimi brat A... następca D i ostatni z drugiej linii sukcesji - żyjący wśród wielu spomiędzy nas - zwracał się do nas, z trzeciej linii sukcesji...
(Fama Fraternitatis, w: Allgemeine und general Reformation, Kessel, Wessel, 1614)

      Zabrałem się do lektury całości dwóch manifestów różokrzyżow-ców. Fama i Confessio. Rzuciłem również okiem na Wesele chemiczne Christiana Rosencreutza pióra Johanna Yalentina Andreae, gdyż właśnie Andreae uważano za autora manifestów.
      Manifesty ukazały się w Niemczech między rokiem 1614 a 1616, trzydzieści lat po spotkaniu Francuzów z Anglikami w 1584 roku, ale prawie sto lat przed nawiązaniem kontaktu między Francuzami a Niemcami.
      Czytając owe manifesty, byłem nastawiony na to, że nie będę wierzył w to, co zostało w nich napisane, lecz czytał między wierszami, jakby w istocie wyrażały inne treści. Wiedziałem, że trzeba przeskakiwać fragmenty i uznawać jedne zdania za mówiące więcej niż inne. Właśnie tego uczyli nas przecież diaboliści i ich mistrzowie. Kiedy człowiek porusza się w subtelnym rytmie objawień, nie może trzymać się kurczowo drobiazgowych i bezmyślnych łańcuchów logicznych ani ich monotonnych sekwencji. Z drugiej jednak strony oba manifesty, odczytane dosłownie, stanowiły stek absurdów, zagadek i sprzeczności.
      Tym samym nie mogą głosić tego, co głoszą z pozoru, a w konsekwencji nie są ani wezwaniem do głębokiej reformy duchowej, ani historią nieszczęsnego Christiana Rosencreutza. Są natomiast za-szyfrowanym orędziem, które należy odczytywać za pomocą określonej siatki szyfrowej, odsłaniającej jedne miejsca, zasłaniającej zaś inne. Podobnie jak to było z tekstem z Provins, gdzie liczyły się jedynie pierwsze litery. Nie dysponowałem taką siatką, ale należało domniemywać, że istnieje, a w związku z tym czytać nieufnie.
      Fakt, że oba manifesty mówiły o Planie z Provins, nie podlegał dyskusji. W grobowcu C.R. (alegoria Grange-aux-Dimes, noc 23 czerwca 1344!) schowano przezornie skarb dla potomnych, skarbukryty... na sto dwadzieścia lat". Było oczywiste, że nie chodzi tu o żadne walory pieniężne. Rzecz nie tylko w tym, że podjęto polemikę z naiwną zachłannością alchemików, ale i w tym, że obiecano wielką odmianę historii. A gdyby ktoś jeszcze tego nie pojął, w następnym manifeście powtórzono, że nie powinno się ignorować oferty dotyczącej miranda sextae aetatls (cudów szóstego i zarazem ostatniego spotkania) i raz jeszcze stwierdzono: Gdybyż spodobało się Bogu przenieść aż do nas światło swojego szóstego Candelabrum... gdybyż dało się wyczytać wszystko z jednej księgi, a czytając pojmować i zapamiętywać to, co było... Jakże byłoby wspaniale, gdyby pieśnią (czytanym na głos posłannictwem) dało się przeobrazić głazy (lapis exillis!) w perły i drogie kamienie..." A dalej była mowa o sekretnych arkanach, o rządzie, który powinno się ustanowić w Europie, i o wielkim dziele", jakiego należy dokonać...
      Powiedziano tam, że C.R. udał się do Hiszpanii (a może do Portugalii?) i wskazał tamtejszym mędrcom, gdzie zdobyć prawdziwe indicia przyszłych wieków", ale daremnie. Dlaczego daremnie? Dlaczego na początku siedemnastego wieku niemiecka grupa templariuszy podawała do publicznej wiadomości strzeżony najzazdrośniej sekret - jakby chodziło o to, by wyjść z ukrycia i uczynić coś, żeby odblokować przekazywanie misji?
      Nikt nie może zaprzeczyć, że manifesty były próbą zrekonstruowania tych etapów Planu, które przedstawił w sposób syntetyczny Diotallevi. Pierwszym bratem, tym, o którego śmierci, czy też o fakcie, że dotarł do kresu", napomknięto, był zmarły w Anglii brat I.O. A więc ktoś dotarł tryumfalnie na pierwsze spotkanie. Wspomina się też o drugiej i trzeciej linii sukcesji. I aż do tego momentu wszystko powinno przebiegać bez zakłóceń. Druga linia, angielska, kontaktuje się z trzecią, francuską, w 1584 roku, więc ludzie piszący na początku siedemnastego wieku mogli mówić jedynie o tym, co przydarzyło się trzem pierwszym grupom. W Weselu chemicznym, napisanym przez Andreae w okresie młodzieńczym, a więc przed powstaniem manifestów (aczkolwiek ukazały się już w 1616 roku) wspomina się o trzech majestatycznych świątyniach, o trzech miejscach, które musiały już być znane.
      Widziałem jednak jasno, że chociaż w obu manifestach, owszem, użyte są te same terminy - ale w taki sposób, jakby doszło do jakiegoś niepokojącego wydarzenia.
      Dlaczego na przykład taki nacisk kładzie się na stwierdzenie, że chociaż nieprzyjaciel użył wszystkich swoich wybiegów, aby nie do-szło do wykorzystania sposobności, nadszedł już czas, nadeszła chwila. O jaką sposobność chodzi? Mówi się, że ostatecznym celem C.R. była Jerozolima, ale nie zdołał do niej dotrzeć. Dlaczego? Wychwala się Arabów, gdyż wymieniają się informacjami, podczas gdy w Niemczech uczeni nie potrafią pomagać jedni drugim. Wspomina się też o największej grupie, która chce mieć dla siebie całe pastwisko". A dotyczy to nie tylko kogoś, kto stara się zmienić Plan, by osiągnąć jakieś korzyści osobiste, ale również zmiany istotnie dokonanej.
      W Famie podano, że na samym początku ktoś opracował magiczne pismo (ależ tak, chodzi o tekst z Provins), ale że zegar Boga bije co minutę, nasz zaś nie potrafi wybijać nawet godzin". Kto chybił chwili, kiedy bił zegar boży, kto nie umiał dotrzeć we właściwym momencie na wskazane miejsce? Wspomina się o pierwotnej grupce braci, którzy mogliby ujawnić tajemną filozofię, ale postanowili rozproszyć się po świecie.
      Manifesty ujawniają jakieś zaniepokojenie, niepewność, poczucie zagubienia. Bracia z pierwszej linii sukcesji zadbali o to, by każdy miał godnego następcę", ale zechcieli utrzymać w tajemnicy... miejsce swojego pochówku i po dzień dzisiejszy nie wiemy, gdzie ich pogrzebano".
      Do czego odnosi się ta aluzja? Czego nie wiedziano? Miejsce jakiego pochówku" jest nie znane? Manifesty napisano dlatego, że zagubiono jakąś informację i wzywano kogoś, kto przypadkiem mógłby ją znać, aby się ujawnił - to było dla mnie oczywiste.
      Zakończenie Famy jest jasne: Raz jeszcze wzywamy wszystkich uczonych Europy... by z życzliwym nastawieniem rozważyli naszą ofertę... by podzielili się z nami swoimi refleksjami... Albowiem chociaż w tej chwili nie ujawniliśmy naszych imion... każdy, kto wyjawi nam swoje imię, będzie z nami rozmawiał twarzą w twarz albo - gdyby zachodziły jakieś przeszkody - na piśmie."
      Dokładnie to samo chciał uczynić pułkownik publikując swoją historię. Skłonić kogoś do tego, by porzucił swoje milczenie.
      Chodziło o jakąś sytuację, jakiś przeskok, nawias, o jakąś lukę. W grobowcu C.R. był nie tylko napis post 120 annos potebo, przypominający o rytmie spotkań, ale również Nequaquam vacuum. Zamiast pustki nie ma" napisano pustki nie powinno być". A jednak powstała pustka, którą należało wypełnić.Raz jeszcze zadałem sobie pytanie: czemu te słowa napisano właśnie w Niemczech, gdzie czwarta linia miała co najwyżej po prostu czekać, okazując świętą cierpliwość, aż nadejdzie jej kolej? W 1614 roku Niemcy nie mogli użalać się na chybione spotkanie w Marien-burgu, bo przecież to spotkanie zostało przewidziane na rok 1704!
      Można stąd wyciągnąć tylko jeden wniosek. Niemcy skarżyli się, gdyż nie doszło do spotkania poprzedniego!
      Oto klucz! Niemcy z czwartej linii ubolewali nad tym, że Anglicy z drugiej linii nie nawiązali kontaktu z Francuzami z trzeciej linii! Ależ tak. Można wyłowić z tekstu alegorie, w których mogłoby się połapać nawet dziecko. Oto otwierają grobowiec C.R. i znajdują w nim podpisy braci z pierwszego i drugiego kręgu, ale z trzeciego - nie! Portugalczycy i Anglicy stawili się, ale co z Francuzami?
      Tak więc dwa manifesty różokrzyżowców zawierają aluzje (które jednak trzeba umieć wyłuskać) do faktu, że Anglicy nie zdołali spotkać się z Francuzami. A zgodnie z tym, co ustaliliśmy, Anglicy jako jedyni wiedzieli, gdzie można było znaleźć Francuzów. Francuzi zaś byli jedynymi, którzy wiedzieli, gdzie znaleźć Niemców. Ale gdyby nawet w roku 1704 Francuzi odnaleźli Niemców, stawiliby się na spotkanie bez dwóch trzecich tego, co mieli przekazać.
      Różokrzyżowcy wychodzą na powierzchnię, nie zważając na zagrożenia, jakie z tego wynikały, gdyż był to jedyny sposób uratowania Planu.
      
71
Nie mamy nawet pewności, czy Bracia z drugiej linii mieli tę samą wiedzę, co ci z pierwszej, ani czy zostali dopuszczeni do wszystkich tajemnic.
(Fama Fraternitatis. w: Allgemeine und generał Reformation. Kassel, Wessel 1614)

      Tonem nie znoszącym sprzeciwu wyjawiłem to wszystko Belbowi i Diotalleviemu. Przyznali, że utajony sens manifestów staje się jasny nawet dla okultystów.
      - Teraz widzę wszystko wyraźnie - oznajmił Diotallevi. - Wbiliśmy sobie do głowy, że Plan został zablokowany w trakcie przejścia od Niemców do paulicjan, a tymczasem przecięty został w 1584 roku, między Anglią a Francją.
      - Ale dlaczego? - spytał Belbo. - Czy mamy jakiś wystarczający powód tego, że w 1584 roku Anglikom nie udało się spotkać z Francuzami? Przecież właśnie Anglicy, i tylko oni, wiedzieli, gdzie jest Kryjówka.
      Pragnął prawdy. Uruchomił Abulafię. Zażądał na próbę podania skojarzeń między dwiema danymi. Oto wydruk:
      Minnie jest narzeczoną Myszki Miki
      Trzydzieści dni ma listopad oraz kwiecień, czerwiec i wrzesień
      - Jak to zinterpretować? - spytał. - Minnie ma randkę z Myszką Miki, ale przez pomyłkę wyznacza spotkanie trzydziestego pierwszego września.
      - Cisza! - wykrzyknąłem. - Minnie mogła popełnić błąd jedynie, jeśli wyznaczyła randkę na 5 października 1582 roku!
      - Niby dalczego?
      - Gregoriańska reforma kalendarza! Przecież to oczywiste! W roku 1582 wchodzi w życie reforma gregoriańska, dokonuje się korekty kalendarza juliańskiego i w celu przywrócenia równowagi przekreśla dziesięć dni października, od 5 do 14!
      - Ale spotkanie we Francji zostało wyznaczone na rok 1584, noc świętojańską, 23 czerwca - przypomniał Belbo.
      - To prawda. Jeśli jednak pamięć mnie nie zawodzi, reformę wprowadzono nie wszędzie jednocześnie. - Zajrzałem do wieczne-go kalendarza, który stał na półce. - Mam. Reforma istotnie została ogłoszona w 1582 roku i znosiła dni od 5 do 14 października, ale dotyczyło to tylko papieża. Francja przyjmuje reformę w 1583 roku i znosi dni od 10 do 19 grudnia. W Niemczech mamy schizmę i regiony katolickie przyjmują reformę w 1584 roku, podobnie jak Czechy, ale regiony protestanckie dopiero w 1775 roku, pojmujecie, prawie dwieście lat później, nie mówiąc nawet o Bułgarii (i ten fakt warto zapamiętać), która decyduje się dopiero w 1917. Zobaczmy teraz Anglię... Przechodzi na kalendarz gregoriański w 1752! Sprawa jest jasna. Nienawiść do papistów każe anglikanom opierać się przez dwa stulecia. Sami więc widzicie, co się stało. Francja przekreśla dziesięć dni pod koniec roku 1583 i do 23 czerwca wszyscy zdążyli się już do tego przyzwyczaić. Ale kiedy we Francji jest 23 czerwca 1584 roku, w Anglii mamy dopiero 13 czerwca, i chyba nie przypuszczacie, że porządny Anglik, choćby był templariuszem, uwzględnił tę okoliczność, a zwłaszcza w tamtych czasach, kiedy informacje krążyły w zwolnionym tempie. Nawet teraz mają ruch lewostronny i nie chcą słyszeć o układzie metrycznym... A więc Anglicy stawiają się na spotkanie swojego 23 czerwca, kiedy dla Francuzów jest to już 3 lipca. W dodatku mamy prawo domyślać się, że spotkanie nie miało zgoła odbyć się przy dźwiękach fanfar, lecz ukradkowo, na wyznaczonym rozstaju dróg, o wyznaczonej godzinie. Francuzi w dniu 23 czerwca udają się na miejsce, czekają dzień, dwa, a potem odchodzą, przekonani, że coś musiało się stać. Może nawet rezygnują właśnie w przeddzień, 2 lipca. Anglicy przybywają 3 lipca, i nie widzą nikogo. Może oni też czekali z tydzień i też bezskutecznie. W tym momencie dwaj wielcy mistrzowie minęli się.
      - Wspaniałe - oznajmił Belbo. - Tak musiało być. Czemu jednak wracają do tej sprawy niemieccy różokrzyżowcy, nie zaś Anglicy?
      Poprosiłem o jeszcze jeden dzień zwłoki, przewróciłem do góry nogami moją kartotekę i wróciłem do firmy pęczniejąc z dumy. Znalazłem trop, z pozoru wprawdzie niewyraźny, ale tak przecież pracował Sam Spade, dla jego drapieżnego spojrzenia nie było rzeczy błahych. Koło roku 1584 Johnowi Dee, magowi i kabaliście, astrologowi królowej angielskiej, polecono zbadać kwestię reformy kalendarza juliańskiego.
      - Anglicy spotkali Portugalczyków w 1464 roku. Ma się wrażenie, że po tej dacie Wyspy Brytyjskie ogarnęła jakaś kabalistycznagorączka. John Dee to czołowy przedstawiciel tego renesansu magii i hermetyzmu. Gromadzi prywatną bibliotekę, która liczy cztery tysiące tomów i sprawia wrażenie jakby skompletowali ją templariusze z Provins. Jego Monas lerogliphica czerpie chyba natchnienie bezpośrednio z Tabula smaragdina, biblii alchemików. A czym zajmuje się John Dee po 1584? Czyta Steganographia Tritemiusza! I to czyta w rękopisie, gdyż książka ukaże się drukiem dopiero na początku siedemnastego stulecia. Jako wielki mistrz grupy angielskiej, który poniósł klęskę, gdyż nie stawił się na umówione spotkanie, John Dee chce się dowiedzieć, co się właściwie stało, gdzie leży błąd. A ponieważ był również dobrym astronomem, stuka się w końcu w czoło i wykrzykuje: ale ze mnie dureń! I żeby poszukać sposobu naprawienia błędu, zabiera się do studiowania reformy gregoriańskiej, wyłudzając przy okazji apanaże od Elżbiety. Widzi jednak, że już za późno. Nie ma pojęcia, z kim kontaktować się we Francji, ale ma znajomości w Mitteleuropa. Praga Rudolfa II jest jednym wielkim laboratorium alchemicznym, no i właśnie w tym okresie Dee udaje się tam, spotyka z Khunrathem, autorem tego Amphitheatrum sapientiae aeternae, z którego alegorycznych obrazów czerpali natchnienie zarówno Andreae, jak różokrzyżowcy. Jakie kontakty nawiązuje Dee? Nie wiem. Udręczony wyrzutami sumienia z powodu błędu, którego nie da się już naprawić, umiera w 1608. Nic strasznego, gdyż mamy w Londynie innego osobnika, którego ludzie uznali za różokrzyżowca i który pisał o różanym krzyżu w swojej Nowej Atlantydzie. Myślę o Francisie Baconie.
      - Rzeczywiście Bacon pisał o różanym krzyżu? - spytał Belbo.
      - Niezupełnie, ale niejaki John Heydon przepisuje Nową Atlantydą, zmieniając tytuł na The Holy Land i pakując do swego dzieła różokrzyżowców. Nam tylko w to graj. Bacon z oczywistych względów nie pisze niczego wyraźnie, ale wszystko jest tak, jakby pisał.
      - A jeśli ktoś myśli inaczej, niech go trafi szlag.
      - Tak jest. I właśnie Bacon jest duszą zabiegów zmierzających do dalszego zacieśnienia więzów między środowiskiem angielskim a niemieckim. W 1613 roku dochodzi do zaślubin Elżbiety, córki panującego wówczas Jakuba I, z Fryderykiem V, elektorem Palatyna-tu Reńskiego. Po śmierci Rudolfa II Praga traci swoje uprzywilejowane miejsce i jej rolę przejmuje Heidelberg. Zaślubiny książęcej pary to prawdziwy tryumf templariuszowskich alegorii. Reżyseria ceremonii londyńskich została powierzona samemu Baconowi, który przedstawił alegorię mistycznego rycerstwa wraz z templariuszamina szczycie wzgórza. Nie ulega wątpliwości, że Bacon jest następcą Johna Dee jako wielki mistrz angielskiej grupy templariuszy...
      - ... A ponieważ nie ulega również wątpliwości, że jest autorem dramatów Szekspira, będziemy musieli przeczytać całego Szekspira, który niechybnie pisze wyłącznie o Planie - oświadczył Belbo. - Noc świętego Jana, sen nocy letniej.
      - Dwudziesty trzeci czerwca to pierwsza noc lata.
      - Zwykła licentia poetica. Zastanawiam się, jak to możliwe, by nikt nigdy nie wziął pod uwagę tych symptomów, tych dowodów. Wydaje mi się w tej chwili, że ta prawda jaśnieje oślepiającym blaskiem.
      - Zostaliśmy odciągnięci od myślenia racjonalnego - oświadczył Diotallevi. - Zawsze to mówiłem.
      - Daj mówić Casaubonowi, który moim zdaniem wykonał wspaniałą robotę.
      - Niewiele zostało do powiedzenia. Po festynach londyńskich zaczęły się festyny w Heidelbergu, gdzie Salomon de Caus urządził dla elektora wiszące ogrody, których bladą imitację oglądaliśmy, jak pamiętacie, owego wieczoru w Piemoncie. W trakcie owych uroczystości pojawił się pojazd będący alegoryczną pochwałą małżonka jako Jazona, przy czym na dwóch masztach zbudowanego na platformie okrętu pojawiły się symbole Złotego Runa i Podwiązki, a chyba nie zapomnieliście, że Złote Runo i Podwiązka są przedstawione także na kolumnach w Tomar... Wszystko się zgadza. Za rok miały ukazać się manifesty różokrzyżowców, sygnał, który templariusze angielscy, pozyskawszy do współpracy paru przyjaciół z Niemiec, rozpowszechnili w całej Europie, by związać na nowo przerwaną nić Planu.
      - Co jednak chcieli uzyskać?
      
      
72
Nos inuisibles pretendus sont (a ce qu'on dit) au nombre 36, separez en six bandes.
(Effroyables pactions faictes entre le diable & les pretendus Inuisibles, Paryż 1623, s. 6)

      - Być może operacja miała podwójny cel, z jednej strony dać sygnał Francuzom, a z drugiej związać zerwaną nić z grupą niemiecką, która zapewne uległa rozbiciu wskutek reformy luterańskiej. Ale właśnie w Niemczech wszystko najbardziej się zagmatwało. Od ukazania się manifestów mniej więcej w roku 1621 ich autorzy otrzymali zbyt dużo odpowiedzi...
      Przytoczyłem kilka z mnóstwa broszurek, jakie ukazały się na ten temat i tyle zabawy dostarczyły mnie i Amparo tamtej nocy w Salwadorze.
      - Prawdopodobnie są wśród nich tacy, którzy to i owo wiedzą, ale nie sposób ich wyłowić z tłumu ludzi nawiedzonych, entuzjastów biorących manifesty dosłownie, być może także prowokatorów pragnących zniweczyć całe przedsięwzięcie, warchołów, partaczy... Anglicy chcą włączyć się do dysputy, wprowadzić ją na właściwy tor i nie jest zgoła przypadkiem, że Robert Fludd, kolejny angielski templariusz, w ciągu roku pisze trzy dzieła mające podsunąć właściwą interpretację manifestów... Ale reakcja wymknęła się już spod kontroli, zaczęła się wojna trzydziestoletnia, elektora palatyńskiego spotkała klęska z ręki Hiszpanów, Palatynat i Heidelberg to tereny bez ustanku plądrowane. Czechy w ogniu... Anglicy postanawiają raz jeszcze spróbować we Francji. Różokrzyżowcy pojawiają się ze swoimi manifestami w Paryżu i przedstawiają Francuzom mniej więcej taką samą ofertę jak przedtem Niemcom. I cóż takiego możemy wyczytać z paszkwilów, które opublikował w Paryżu ktoś, kto nie ufał różokrzyżowcom i starał się mącić wodę? Że są czcicielami diabła, to jasne, ale ponieważ nawet w kalumni nie można do końca ukryć prawdy, znajdujemy w tym tekście sugestię, że gromadzą się w Marais.
      - I co z tego?
      - Nie znacie Paryża? Marais to Dzielnica Templum, a także zważcie, dzielnica żydowskiego getta! Nie mówiąc już o tym, że w tych broszurkach oskarża się różokrzyżowców o kontakty z pewnąsektą iberyjskich kabalistów, Alumbrados! Być może pamflety tylko pozornie atakują trzydziestu sześciu niewidzialnych, a w istocie chcą ułatwić ich odszukanie... Gabriel Naude, bibliotekarz Richelieu, pisze Instructions a la France sur la verite de l'histoire des Freres de la Rose-Croix. Jakie instrukcje? Czyżby był rzecznikiem templariuszy z trzeciej grupki, a może tylko awanturnikiem, który usiłuje wtargnąć na teren nie swojej gry? Z jednej strony ma się wrażenie, iż on także chce, by uznano różokrzyżowców za pierwszych z brzegu de-monistów, z drugiej zaś nie szczędzi insynuacji, powiada, iż istnieją jeszcze trzy kolegia różokrzyżowców, i może to prawda, gdyż po trzeciej grupce są jeszcze następne trzy. Podaje miejsca prawie bajeczne (na przykład w Indiach, na pływających wyspach), ale sugeruje też, że jedno z nich znajduje się w podziemiach Paryża.
      - Sądzi pan, że daje to nam wyjaśnienie wojny trzydziestoletniej? - spytał Beibo.
      - Nie ma co do tego najmniejszych wątpliwości - odparłem. - Richelieu, uprzywilejowany, jeśli chodzi o dostęp do informacji, gdyż dostarcza mu ich Naude, nie chce, żeby coś działo się za jego plecami, ale wszystko myli, interweniuje zbrojnie i jeszcze bardziej mąci wodę. Nie możemy jednak przejść do porządku dziennego nad innymi dwoma faktami. W 1619 roku, po czterdziestu latach milczenia, zbiera się w Tomar kapituła Rycerzy Chrystusa. Poprzednie zgromadzenie miało miejsce w 1573 roku, niewiele lat przed 1584, prawdopodobnie chodziło o przygotowanie wspólnej z Anglikami wyprawy do Paryża, natomiast po całej aferze z manifestami zbiera się raz jeszcze, by ustalić linię postępowania, zdecydować, czy należy wziąć udział w działaniach podjętych przez Anglików, czy też spróbować jakiejś innej drogi.
      - Nie ulega wątpliwości - rzekł Belbo - że ci ludzie znaleźli się teraz w labiryncie: jeden chce iść tą drogą, drugi inną, a trzeci coś wykrzykuje, nikt już nie wie, czy słyszy czyjąś odpowiedź, czy echo własnego głosu... Wszyscy działają po omacku. A co się dzieje w tym czasie z paulicjanami i jerozolimitami?
      - Ba! - westchnął Diotallevi. - Nie zapominajcie, że w tamtym czasie szerzy się kabała luriańska i zaczyna się przebąkiwać o Pęknięciu Naczyń... I w tymże czasie coraz szersze kręgi zwolenników zyskuje opinia, koncepcja mówiąca, że Tora jest posłaniem niekompletnym. Pewien polski tekst chasydzki powiada, że gdyby wydarzenie miało inny kształt, powstałaby inna kombinacja liter. Postawmy jednak sprawę jasno. Kabaliści wcale nie są zachwycenitym, że Niemcy próbują wyprzedzić moment. Właściwy porządek i kolejność Tory pozostały zatajone i są znane jedynie Najświętszemu, niech będzie pochwalony. Ale zaczynam pleść trzy po trzy i to z waszej winy. Jeśli w Plan zostanie wplątana nawet święta Kabała...
      - Jeśli Plan istnieje, musi mieścić w sobie wszystko. Albo jest globalny, albo niczego nie wyjaśnia - zauważył Belbo. - Ale Ca-saubon wspomniał o jakiejś drugiej wskazówce.
      - Tak jest. A nawet o całej serii wskazówek. Zanim jeszcze nadszedł fatalny rok 1584, rok nieudanego spotkania, John Dee zajął się studiami kartograficznymi i propagowaniem wypraw morskich. I z kim się brata? Z Pedrem Nuńezem, nadwornym kosmografem króla Portugalii... Dee nakłania do wypraw, które doprowadziłyby do odkrycia północno-zachodniej drogi do Chin, inwestuje pieniądze w ekspedycję niejakiego Frobishera, ten płynie w stronę bieguna i wraca z Eskimosem, którego wszyscy biorą za Mongoła, podbe-chtuje Francisa Drake'a do podróży dokoła świata, myśli o rejsie w stronę wschodnią, wschód bowiem jest zasadą wszelkiej wiedzy zakrytej, a przed wyruszeniem sam już nie wiem której z tych wypraw przyzywa anioły.
      - I co miałoby to znaczyć?
      - Wydaje mi się, że Dee w gruncie rzeczy nie interesuje się odkrywaniem rozmaitych miejsc, lecz ich odwzorowywaniem kartograficznym, i z tego właśnie powodu współpracuje z Mercatorem i Or-teliuszem, wielkimi kartografami. Ma się wrażenie, jakby z fragmentów tekstu, który wpadł mu w ręce, zrozumiał, że ostateczna rekonstrukcja musi doprowadzić do jakiejś mapy, i próbował dokonać tego własnymi siłami. A nawet gotów byłbym jak pan Garamond, powiedzieć, że więcej. Czy to możliwe, żeby uwadze uczonego tego kalibru umknął rozziew między kalendarzami? A jeśli było to starannie przemyślane? Dee robi wrażenie, jakby chciał na własną rękę zrekonstruować tekst, wyprzedzając inne grupki. Podejrzewam, że to jemu zawdzięczamy pogląd, iż posłannictwo można uzupełnić, stosując metody magiczne lub naukowe, nie czekając na spełnienie Planu. Syndrom niecierpliwości. Kształtuje się typ mieszczańskiego konkwistadora, skażeniu ulega zasada solidarności, będąca wszak fundamentem rycerstwa duchowego. Skoro na taki pomysł wpadł Dee, nie warto nawet mówić o Baconie. Od tej chwili Brytyjczycy starają się dotrzeć do tajemnicy wykorzystując wszystkie sekrety nowej nauki.- A Niemcy?
      - Niemcom najlepiej zostawmy drogę tradycyjną. W ten sposób będziemy mogli objaśnić przynajmniej dwa wieki historii filozofii i starcie anglosaskiego empiryzmu z romantycznym idealizmem... . .
      - Stopniowo rekonstruujemy historię świata - powiedział Diotallevi. - Piszemy na nowo Księgę. To mi się podoba, i jeszcze jak.
      
73
Inny ciekawy przypadek kryptografii przedstawił publiczności w 1917 roku jeden z najlepszych historiografów Ba-cona, doktor Alfred von Weber Ebenhoff z Wiednia. Korzystając z metod wypróbowanych już w odniesieniu do dzieł Szekspira, zastosował je do utworów Cervantesa... w toku badań odkrył rewolucyjny dowód materialny: pierwszy angielski przekład Don Kichota, dzieło Shelto-na, nosi poprawki, które wyszły spod ręki Bacona. Wyciągnął stąd wniosek, że ta wersja angielska jest w istocie oryginałem powieści i że Cervantes opublikował tylko wersję hiszpańską.
(J. Duchaussoy, Bacon, Shakespeare ou Saint-Germain? Paryż, La Colombe 1962, s. 122)

      To, że w następnych dniach Belbo rzucił się łapczywie na dzieła historyczne dotyczące różokrzyżowców, wydawało mi się czymś zupełnie oczywistym. Kiedy jednak wyjawiał nam konkluzje, wydobywał ze swoich fantazji tylko nagi wątek, który dostarczył nam zresztą cennych sugestii. Teraz już wiem, że na Abulafii pisał historię znacznie bardziej złożoną, w której szalone igraszki cytatami mieszały się z fragmentami jego własnych mitów. Stanąwszy wobec możliwości dowolnego zestawiania czyjejś historii, poczuł chęć napisania swojej fikcyjnej opowieści. Nam nie pisnął o tym słowa. I nęka mnie wątpliwość, czy, zdobywając się na swoistą odwagę, badał doświadczalnie swoje możliwości artykułowania fikcji, czy też utożsamiał się jak pierwszy lepszy diabo-lista z Wielką Historią, którą wywracał do góry nogami.
    
    Filename: Dziwny gabinet doktora Dee
    
    Z biegiem czasu zapominam, że jestem Talbotem. A w każdym razie odkąd postanowiłem, że będę nazywał się Kelley. W gruncie rzeczy sfałszowałem tylko dokumenty, a to robią przecież wszyscy. Ludzie królowej nie wiedzą, co to litość. Żeby ukryć moje biedne odcięte uszy, muszę nosić tę czarną myckę i wszyscy szepczą, że jestem magiem. Niech tam. Doktor Dee czerpie korzyści z tej sławy.
    Zastałem go w Mortlake zajętego oglądaniem jakiejś mapy. Demoniczny starzec ani myślał wyjść poza ogólniki. Złowrogie błyski w chytrych oczkach, koścista dłoń gładząca kozią bródkę.
    - To manuskrypt Rogera Bacona - oznajmił. - Pożyczył mi go Rudolf II. Czy znasz Pragę? Radzę odwiedzić to miasto. Mógłbyś znaleźć tam coś, co odmieniłoby twoje życie. Tabula locorum rerum et thesauro-rum absconditorum Manebani...
    Udało mi się zerknąć na próbę transkrypcji tajnego alfabetu. Ale doktor zaraz ukrył manuskrypt pod stosem innych pożółkłych kart. Żyć w czasach i w środowisku, gdzie każda karta jest pożółkła, nawet jeśli dopiero co wyszła z warsztatu papiernika.
    Pokazałem doktorowi Dee niektóre moje próby, a przede wszystkim wiersze poświęcone Dark Lady. Świetlisty wizerunek z mojego dzieciństwa, ciemny, gdyż wchłonięty w mrok czasu i wymykający się z mej mocy. l moja tragiczna improwizacja, historia Jima Konopiarza, który wraca do Europy w świcie sir Waltera Raleigha i zastaje ojca martwego, a brata - kazirodcę. Lulek czarny.
    - Nie brak ci fantazji, panie Kelley - oznajmił Dee - i potrzebujesz grosza. Jest taki młodzieniec, naturalny syn kogoś, czyjego imienia nie śmiem nawet pomyśleć, który pragnie sławy i zaszczytów. Cierpi na niedostatek talentu, ty więc, pozostając w ukryciu, będziesz jego duszą. Pisz i żyj w cieniu jego chwały, panie Kelley, tylko ty i ja będziemy wiedzieli, że tobie się ona należy.
    Tak więc spędziłem całe lata pracując nad intrygami, które przed królową i cała Anglię trafiały pod imieniem tego bladego młodzieńca. If l have seen further it is by standing on ye sholders of a Dwarf. Miałem trzydzieści lat i nikt mi nie powie, że jest to najpiękniejszy okres życia.
    - Williamie - powiedziałem mu - zapuść sobie włosy, by zasłaniały uszy, będzie ci do twarzy. - Miałem swój plan (podszyć się pod niego?)
    Czy można żyć z nienawiścią do Trzęsidzidy, którym w istocie się jest samemu? That sweet thief which sourly robs from me.
    - Zachowaj pogodę ducha, panie Kelley - mówił mi Dee - wzrastać w cieniu to przywilej tych, którzy gotują się do podboju świata. Keepe a Iowe Profyle. William będzie jedną z naszych twarzy. - l wyjawił mi (och, tylko częściowo) prawdę o Kosmicznym Spisku. O tajemnicy templariuszy. A miejsce? - spytałem. - Ye Globe."
    Od dawna kładłem się spać z kurami, ale pewnego razu przeszukałem o północy osobistą szkatułę Dee, odkryłem pewne formuły, chciałem przyzwać anioły, jak on to czynił przy pełni księżyca. Dee znalazł mnie zwalonego w samym środku kręgu Makrokosmosu, jakby smagniętego batem. Na czole pentakl Salomona. Teraz muszę jeszcze bardziej naciągać na oczy moją myckę.
    - Nie wiesz jeszcze, jak to czynić - oświadczył Dee. - Bacz na siebie, bo każę ci wyrwać także nozdrza. / will show you Fear in a Handful of Dust...
    Uniósł wychudłą dłoń i wypowiedział straszliwe słowo: Garamond! Poczułem, że płonę wewnętrznym ogniem. Uciekłem (w noc).Trzeba było roku, żeby Dee wybaczył i zadedykował mi swoją Czwarta Księgę Tajemnic post reconciliationem kellianam".
    Tego lata miotały mną szały abstrakcji. Dee wezwał mnie do Mortlake, byłem ja, William, Spenser i młody arystokrata o umykającym spojrzeniu, Francis Bacon. He had a delicate, live/y, hazel Eie, Doctor Dee told me it was like the Eie of a V/per. Dee wyjawił nam część prawdy o Kosmicznym Spisku. Chodziło o spotkanie w Paryżu francuskiej gałęzi templariuszy i połączenie dwóch części mapy. Udadzą się tam Dee i Spenser w towarzystwie Pedra Nuńeza. Mnie i Baconowi powierzył pewne dokumenty - pod przysięgą, że otworzymy je tylko, jeśli oni nie wrócą.
    Wrócili obrzucając się wzajemnie obelgami.
    - To niemożliwe - mówił Dee - Plan jest matematycznie ścisły, ma doskonałość mojej Monas lerogliphica. Musieliśmy ich spotkać, była noc świętego Jana!
    Nie cierpię, kiedy się mnie nie docenia. Spytałem:
    - O którą noc świętojańską chodzi, ich czy naszą?
    Dee klepnął się w czoło i wyrzucił z siebie straszliwe przekleństwa.
    - Och, from what power hast thou this powerful might? Blady William natychmiast zanotował sobie to zdanie, co za nędzny plagiator. Dee szperał gorączkowo w almanachach i kronikach.
    - Na rany Boga żywego, jakże mogłem być takim głupcem? - Obrzucał obelgami Nuńeza i Spensera. - Czy sam muszę myśleć o wszystkim? Kosmograf jak z koziej dupy trąba! - wrzasnął do Nuńeza, siny ze złości. Potem krzyknął jeszcze: - Amanasiel Zorobabel! - Nu-ńęz, jakby tryknięty przez niewidzialnego barana prosto w brzuch, cofnął się, pobladły, kilka kroków, i runął na ziemię. - Głupiec! - rzucił mu Dee.
    Spenser był blady jak chusta. Powiedział z wysiłkiem:
    - Można by zarzucić przynętę. Kończę właśnie poemat, alegorię poświęconą władczyni przeznaczenia, i miałem ochotę wprowadzić rycerza różokrzyżowca... Proszę mi na to pozwolić. Prawdziwi templariusze rozpoznają się wzajemnie, zrozumieją więc, że wiemy, i nawiążą z nami kontakt...
    - Znam cię - odparł Dee. - Zanim to napiszesz i ludzie przeczytają twój poemat, minie lustrum albo i lepiej. Ale pomysł z wabikiem nie jest taki zły.
    - Czemu nie skontaktujesz się z nimi przy pomocy aniołów? - spytałem.
    - Głupcze! - Tym razem skierował tę obelgę do mnie. - Czyż nie czytałeś Tritemiusza? Aniołowie odbiorcy są po to, by wyjaśnić mu posłannictwo, które otrzyma. Moi aniołowie nie są konnymi posłańcami. Chybiliśmy Francuzów. Ale mam pewien plan. Wiem, jak odnaleźć kogoś z linii niemieckiej. Trzeba pojechać do Pragi.
    Usłyszeliśmy jakiś hałas, ciężka zasłona z adamaszku uniosła się, zobaczyliśmy przezroczystą dłoń, a potem ukazała się Ona. Szlachetna Dziewica.
    - Jej Królewska Mość! - wykrzyknęliśmy, padając na kolana.
    - Dee - rzekła Ona - wiem o wszystkim. Nie sądźcie, że po to moi przodkowie ocalili niegdyś rycerzy, by powierzyć im władanie nad światem. Domagam się, słyszysz, domagam, żeby tajemnica przeszła w posiadanie Korony.
    - Wasza królewska Mość, pragnę tajemnicy. Za wszelką cenę. Pragnę jej dla Korony. Muszę odnaleźć innych jej powierników, skoro nie ma krótszej drogi, ale kiedy ufnie przekażą mi swoją wiedzę, bez trudu usunę ich za pomocą sztyletu albo acqua tofana.
    Na obliczu Królowej Dziewicy pojawił się przerażający uśmiech.
    - Tak będzie dobrze, mój poczciwy Dee... Nie chcę wiele, tylko władzy całkowitej. A jeśli ci się uda, dostaniesz Podwiązkę. Dla ciebie zaś, Willia-mie... - Zwróciła się z lubieżnym uśmiechem w stronę małego pasożyta. - Jeszcze jedna podwiązka i jeszcze jedno złote runo. Chodź ze mną.
    Szepnąłem Williamowi do ucha:
    - Perforce l am Thine, and that is in me...
    William obrzucił mnie spojrzeniem pełnym obleśnej wdzięczności i znikł za zasłoną. Je t/ens la reinel
..
    Byłem z Dee w Złotej Pradze. Przemierzaliśmy wąskie i smrodliwe zaułki nie opodal cmentarza żydowskiego i Dee nakazał, bym miał się na baczności.
    - Jeśli rozejdzie się wiadomość o nieudanym spotkaniu, inne grupy podejmą działania na własny rachunek. Boję się Żydów, jerozolimczycy mają tutaj, w Pradze, zbyt wielu agentów...
    Był wieczór. Połyskiwał błękitnawo śnieg. Przy mrocznym wejściu do dzielnicy żydowskiej przycupnęły kramiki bożonarodzeniowe, a między nimi wznosiła się, okryta czerwonym suknem, plugawa scena teatrzyku marionetek oświetlonego dymiącymi łuczywami. Ale trochę dalej przechodziło się pod łukiem z potężnych kamieni i obok fontanny z brązu, z której ogrodzenia zwieszały się długie sople, otwierał się następny zaułek. Nad starymi portalami widać było złocone łby lwów, trzymających w paszczach pierścienie z brązu. Jakaś subtelna wibracja poruszała te mury, jakiejś niewytłumaczalne dźwięki staczały się z niskich dachów i spływały rynnami. Domy, tajemni władcy życia, zdradzały swoje upiorne życie... Jakiś stary lichwiarz, owinięty w wytartą opończę, prawie musnął nas przechodząc obok, i zdawało mi się, że usłyszałem jego szept:
    - Strzeżcie się Athanasiusa Pernatha... Dee mruknął:
    - Boję się zupełnie innego Athanasiusa...l zaraz dotarliśmy do Złotej Uliczki.
    Tarn nagle, i na to wspomnienie jeszcze teraz uszy, których nie mam, palą mnie pod wytartą czapką, w mroku kolejnego nieoczekiwanego zaułka pojawił się przed nami jakiś olbrzym, ohydna szara istota o pozbawionym wyrazu obliczu, ciele opancerzonym brązową powłoką, wsparta na sękatym, krętym, białym kiju. Od tej zjawy zalatywała woń sandałowa. Ogarnęło mnie śmiertelne przerażenie i wskutek czarów skamieniałem, wlepiając wzrok w stojącą przede mną istotę. Ani na chwilę nie mogłem oderwać spojrzenia od przezroczystego, mglistego kłębu otulającego mu ramiona i z wielkim trudem rozróżniałem drapieżny pysk egipskiego ibi-sa, a za nim mnogość oblicz, koszmarów mojej wyobraźni i pamięci. Kontury tego widziadła rozszerzały się i kurczyły w mroku zaułka, jakby jakiś powolny, martwy oddech przenikał całą postać... l cóż za ohyda, kiedy spuściłem wzrok, zamiast stóp ujrzałem na śniegu niekształtne kikuty, których ciało, szare i bezkrwiste, wywinęło się, tworząc koncetrycz-ne wałki opuchlizny.
    O, moje zachłanne wspomnienia...
    - Golem! - wyjaśnił Dee. Wzniósł ramiona do nieba i czarna opończa z szerokimi rękawami osunęła się na ziemię, tworząc cingulum, pępowinę, która łączyła powietrzny układ ramion z powierzchnią i głębią ziemi. -Jezebel, Malkuth, Smoke Gets in Your Eyesl - rzekł, l natychmiast Golem rozsypał się niby zamek z piasku pod podmuchem wiatru, prawie oślepiły nas cząstki jego glinianego ciała, które rozpadło się w po-wierzu na atomy, i rychło mieliśmy u stóp tylko garstkę zetlałego popiołu. Dee pochylił się, pogrzebał w tym popiele swoimi chudymi palcami i wydobył mały zwitek pergaminu, który ukrył na piersi.
    W tym momencie wynurzył się z cienia stary rabin w wytłuszczonym birecie, bardzo podobnym do mojej czapki.
    - Doktor Dee, jak mniemam - rzekł.
    - Here Comes Everybody, Rabbi Łowy. Jakże miło cię spotkać, panie... Tamten zaś:
    - Czy widziałeś przypadkiem pewną istotę, która krążyła w pobliżu?
    - Istotę? - spytał Dee udając osłupienie. - Przez kogo stworzoną?
    - Do diabła, Dee - wykrzyknął rabbi Łowy. - To był mój Golem!
    - Twój Golem? Nic o nim nie wiem.
    - Strzeż się, doktorze Dee - powiedział posępnym głosem rabbi Łowy. - Podjąłeś bowiem grę za dużą jak na ciebie.
    - Nie mam pojęcia o czym mówisz, rabbi Lowy - odparł Dee. - Jesteśmy tutaj, żeby wytworzyć parę uncji złota dla twojego cesarza. Nie jesteśmy pierwszymi lepszymi nekromantami.
    - Oddaj mi przynajmniej pergamin - błagał rabbi Łowy.
    - Jaki pergamin? - spytał Dee z demoniczną naiwnością.
    - Bądź przeklęty, doktorze Dee - wykrzyknął rabin. - l zaprawdę powiadam ci, że nie ujrzysz brzasku nowego wieku.
    Oddalił się w mrok, mamrocząc pod nosem posępne spółgłoski, nie mieszając między nie ani jednej samogłoski. O, Diabelski i Święty Języku!
    Dee stał oparty o wilgotny mur zaułka, z ziemistą twarzą, włosami zje-żonymi jak u węża.
    - Znam rabbiego Allevi - oznajmił. - Umrę piątego sierpnia 1608 roku według kalendarza gregoriańskiego. A więc ty, panie Kelley, pomożesz mi urzeczywistnić mój plan. Twoim zadaniem będzie doprowadzenie go do końca Gilding pale streams with heaven/y aichymy, pamiętaj.
    Zapamiętałem to, a Wiliiam wraz ze mną, i przeciwko mnie.
    Nie powiedział nic więcej. Blada chmura, która ocierała się plecami o szyby, żółty dym, który tarł plecami o szyby, zlizywał swym jęzorem kanty wieczoru. Byliśmy teraz w jakimś innym zaułku, białawe opary wzbijały się z krat na poziomie gruntu, widzieliśmy stąd rudery o krzywych murach, rytmiczne gradacje mglistych szarości... i kiedy szedłem po omacku jakimiś schodami (o stopniach nienaturalnie ortogonalnych), dostrzegłem postać starca w wyświechtanym redingote l wysokim cylindrze. Dostrzegł go także Dee.
    - Caligari! - wykrzyknął. - To dom madame Sosostris. The Famous Clairvoyante\ Szybko!
    Przyspieszyliśmy kroku i dotarliśmy do drzwi domku przy jakiejś oświetlonej niepewnym światłem, złowrogo semickiej uliczce.
    Zastukaliśmy i drzwi otworzyły się jak pod działaniem czarów. Weszliśmy do obszernego salonu oświetlonego siedmioramiennymi świecznikami, z reliefami tetragramów, gwiazdami Dawida. Przy wejściu, na długim stole o kształcie anamorfotycznie nieregularnym, leżał stos starych skrzypiec barwy werniksu na dawnych obrazach. Z wysokiego sklepienia pieczary zwieszała się mumia wielkiego krokodyla, kołysząc się lekko w wieczornym wietrzyku przy wątłym świetle jedynego łuczywa, a może wielu - albo żadnego. W głębi, przed jakby namiotem lub baldachimem, pod którym stało tabernakulum, na klęczkach, mamrocząc bez przerwy siedemdziesiąt dwa Imiona Boga i bluźniąc przeciwko nim, modlił się Starzec. Nagłe olśnienie Nous wyjawiło mi, że jest to Heinrich Khunrath.
    - Witaj, Dee - rzekł, obracając się i przerywając modły. - Czego chcesz?
    - Khunrath - powiedział Dee - nie doszło do trzeciego spotkania. Khunrath rzucił ohydne przekleństwo:
    - Lapis Exi//is\ Co teraz?
    - Khunrath, mógłbyś zarzucić przynętę i skontaktować mnie z niemiecką linią templariuszy.- Zobaczymy - rzekł Khunrat. - Mogę poprosić Maiera, który ma liczne kontakty na dworze. Ale ty za to wyjawisz mi tajemnicę Mleka Dziewiczego. Najtajniejszego Pieca Filozofów.
    Dee uśmiechnął się. O, jakiż boski uśmiech miał ten Sofo! Skulił się jakby w modlitwie i zaszemrał:
    - Kiedy zechcesz transmutować i rozpuścić w wodzie lub w Mleku Dziewiczym sublimat merkuriusza, umieść go na płycie między występami a czara z Rzeczą sumiennie rozproszkowaną, nie przykrywaj jej, lecz czyń tak, by gorące powietrze docierało do nagiej materii, podgrzej to ogniem z trzech węgli, który podtrzymuj przez osiem dni solarnych, a następnie zdejmij i utłucz starannie na marmurze, aż stanie się niewyczuwalna. To uczyniwszy umieść ową materię w szklanym alembiku i destyluj w Balneum Mariae nad kociołkiem z wodą, lecz alembik ma być nie bliższy wody niż na dwa palce, zawieszony w powietrzu, i jednocześnie rozpal ogień pod kąpielą. Wtedy i dopiero wtedy, choć materia żywego srebra nie dotknie wody, ale znajdując się w tym ciepłym i wilgotnym brzuchu, sama przemieni się w wodę.
    - Mistrzu! - wykrzyknął Khunrath, padając na kolana i całując wychudłą i przezroczystą dłoń doktora Dee. - Mistrzu, tak uczynię. A ty uzyskasz, czego pragniesz. Zapamiętaj te słowa. Róża i krzyż. Usłyszysz je.
    Dee owinął się w swoją opończę, tak że widać było tylko roziskrzone i złośliwe oczy.
    - Idziemy, Kelley - oznajmił. - Ten człowiek jest już nasz. A ty, Khunrath, trzymaj z daleka od siebie Golema, aż znajdziemy się w Londynie. Potem niech Praga zamieni się w jeden gorejący stos.
    Zaczął się oddalać. Khunrath, ciągle na klęczkach, chwycił go za kraj opończy.
    - Przyjdzie może do ciebie kiedyś pewien człowiek. Zechce o tobie pisać. Bądź mu przyjacielem.
    - Daj mi Władzę - rzekł Dee z niemożliwym do opisania wyrazem wychudłej twarzy - a jego fortuna będzie zapewniona.
    Wyszliśmy. Niż barometryczny znad Atlantyku przemieszczał się ku wschodowi na spotkanie wyżu wiszącego nad Rosją.
    - Ruszamy do Moskwy - powiedziałem.
    - Nie. Wracamy do Londynu.
    - Do Moskwy, do Moskwy - szeptałem w zapamiętaniu. - Dobrze wiedziałeś, Kelley, że nigdy tam nie dotrzesz. Czeka na ciebie Wieża.
..
    Wróciliśmy do Londynu. Doktor Dee powiedział: - Starają się przed nami dotrzeć do Rozwiązania. Kelley, napiszesz dla Williama coś... jakąś diaboliczną insynuację na ich temat. Zrobiłem to, do diabła, ale William zepsuł tekst i przeniósł wszystkoz Pragi do Wenecji. Dee wpadł w furię. Ale wyblakły, oślizgły William czuł się bezpieczny pod skrzydłami królewskiej konkubiny. Ponieważ stopniowo przekazywałem mu jego najlepsze sonety, pytał mnie bezwstydnym spojrzeniem o Nią, o Ciebie, my Dark Lady. Co za ohyda słyszeć twoje imię z jego nikczemnych warg (nie wiedziałem, że ten człowiek o duszy skazanej na podwójne i zastępcze potępienie poszukiwał jej przez Baco-na).
    - Dość tego - oznajmiłem mu - Znużyło mnie budowanie w cieniu twojej chwały. Pisz sam za siebie.
    - Nie mogę - odpowiedział patrząc wzrokiem kogoś, kto ujrzał właśnie upiora. - Nie pozwala mi.
    - Kto? Dee?
    - Nie, Werulamczyk. Nie widzisz, że teraz on pociąga wszystkie sznurki? Zmusza mnie do pisania dzieł, którymi później będzie się chwalił jako swoimi. Czyż nie pojąłeś, Kelley, że ja jestem prawdziwym Baco-nem, lecz potomność nigdy się o tym nie dowie. Co za pasożyt! Jakże nienawidzę tego typa z piekła rodem!
    - Bacon jest nędznikiem, ale nie brak mu talentu - zauważyłem. - Czemu więc nie pisze sam?
    Nie wiedziałem, że nie ma na to czasu. Uświadomimy sobie to dopiero później, kiedy Niemcy ogarnie szaleństwo różokrzyżowe. Wtedy składając rozsiane to tu, to tam aluzje, słowa, które tak niechętnie wymykały się z jego ust, zrozumiałem, że on właśnie był autorem manifestów różokrzyżo-wych. To on pisał pod fałszywym imieniem Johanna Valentina Andreae!
    Nie rozumiałem jeszcze wówczas, dla kogo pisał Andreae, ale teraz, w mroku tej celi, gdzie obumieram, bardziej przenikliwy niż don Isidro Paro-di, teraz wiem. Powiedział mi to Soapes, mój więzienny towarzysz, były portugalski templariusz. Andreae pisał romans rycerski dla pewnego Hiszpana, który w tym czasie przebywał też w więzieniu. Nie wiem dlaczego, ale ten zamysł posłużył niecnemu Baconowi, który pragnął przejść do historii jako nieznany autor przygód rycerza z La Manczy, więc poprosił Andreae, by ten potajemnie napisał mu dzieło on sam zaś udawałby prawdziwego autora nieznanego, by pozostając w cieniu, radować się (ale dlaczego? dlaczego?) tryumfem innego.
    Odbiegam jednak od tematu, marznę w tej ciemnicy i boli mnie wielki palec u nogi. Przy słabym świetle padającym od gasnącego kaganka piszę ostatnie dzieła, które świat pozna pod nazwiskiem Williama.
..
    Doktor Dee umarł, szepcząc Światła, więcej Światła i błagając o wykałaczkę. Rzekł: Oualis Artifex Pereol To Bacon go zabił. Już wiele lat temu, przed śmiercią królowej, podupadłej na umyśle i sercu, Werulamczyk w pewien sposób ją oczarował. Jej rysy uległy zmąceniu, upodobniła się do szkieletu. Odżywiała się już tylko białym chlebem i zupą z cykorii. Miała zawsze szpadę u boku i w chwilach gniewu wbijała ja gwałtownie w zasłony i adamaszki okrywające ściany jej ustronia. (A gdyby za taką zasłona stał ktoś i podsłuchiwał? Albo szczur, szczur? Dobry pomysł, mój stary Keliey, warto go zanotować). Staruchę w tym stanie Ba-con bez większego trudu przekonał, że to on jest Williamem, jej bękartem: padł do królewskich kolan, okryty skórą owczą - była przecież już ślepa. Złote Runo! Powiadano, że dążył do tronu, ale ja wiem, że pragnął czegoś zupełnie innego, kontroli nad Planem. Wtedy właśnie został wicehrabią Saint-Albans. A ponieważ poczuł się mocny, usunął doktora Dee.
..
    Królowa nie żyje, niech żyje król... Ja stałem się niewygodnym świadkiem. Wciągną mnie w zasadzkę pewnego wieczoru, kiedy Dark Lady mogła w końcu być moją i tańczyła w moich ramionach, była we władaniu ziół dających wizje, odwieczna Sophia z pomarszczoną twarzą starej kozy... Wtargnął z garścią zbrojnych, kazał zakryć mi oczy chustką, zrozumiałem natychmiast: witriol! l jak Ona się śmiała, jak się śmiałaś, Pin Bali Lady - oh maiden virtue rudely słrumpeted, oh gilded honor sha-mefully misplac'd! - kiedy on dotykał cię swoimi drapieżnymi palcami, a ty nazywałaś go Simone i całowałaś jego straszliwą bliznę...
		Do Wieży, do Wieży - śmiał się Werulamczyk. l od tamtego czasu jestem tu razem z tym ludzkim upiorem, który twierdzi, że nazywa się Soapes, a strażnicy znają mnie jedynie jako Jima Konopiarza. Studiowałem dogłębnie i z żarliwym zapałem filozofię, nauki prawne i medycynę, i niestety teologię. A teraz, biedny szaleniec, znalazłem się tutaj i wiem tyle co przedtem. 
..
    Przez otwór strzelniczy widziałem królewskie zaślubiny i rycerzy czerwonego krzyża harcujących przy dźwiękach trąb. Powinienem być tam i grać na trąbie. Cecylia wiedziała o tym i raz jeszcze odebrano mi nagrodę czekającą u celu. Grał za to William. Ja, ukryty w cieniu, pisałem dla niego.
    - Powiem ci, jak się zemścić - podszepnął mi Soapes i tego dnia wyszło szydło z worka, dowiedziałem się, kim naprawdę jest, opatem bo-napartystą, od wieków pogrzebanym w tej ciemnicy.
    - Wyjdziesz stąd? - spytałem.
    - If... - zaczął, ale zaraz zamilkł. Wystukując łyżką o mur tajemny alfabet, który, jak mi się zwierzył, otrzymał od Tritemiusza, zaczął przekazywać wiadomości komuś z sąsiedniej celi, Hrabiemu de Montasalvat.
..
    Minęły lata. Soapes wytrwale stukał w mur, teraz już wiem, dla kogo po co. Nazywał się Noffo Dei. Dei (przez jaką tajemną kabałę Dei i Dee brzmi tak podobnie? Kto zadenuncjował templariuszy?), poinformowany przez Soapesa, zadenuncjował Bacona. Co powiedział, nie wiem, ale przed kilkoma dniami Werulamczyka wtrącono do więzienia. Oskarżono go o sodomię, gdyż powiadano (drżę na myśl, że to prawda), iż Ty, Dark Lady, Czarna Dziewica druidów i templariuszy, jesteś niczym innym jak odwiecznym androgynem, który wyszedł z uczonych rąk, lecz czyich, czyich? Teraz, teraz już wiem, z rąk twojego kochanka, hrabiego de Saint-Germain! Kimże jednak jest Saint-Germain, jeśli nie samym Baconem (ileż rzeczy wie Soapes, ten zapoznany templariusz o wielu żywotach...)?
..
    Werulamczyk wyszedł z więzienia, dzięki magicznym sztuczkom odzyskał przychylność monarchy. Teraz - jak powiada William - spędza noce nad Tamizą, w Pilad's Pub, grając na tej dziwnej machinie - wymyślonej specjalnie na jego życzenie przez pewnego Nolańczyka, który przez niego zginął potem w okrutny sposób na stosie w Rzymie, a którego przedtem ściągnął do Londynu, by wydrzeć zeń tajemnicę - na machinie astralnej, pożerającej nierozumne kule, którą poprzez nieskończone i powszechne światy, pośród rozbłysków anielskich świateł, sprośnymi ruchami tryumfującej bestii napierając wzgórkiem łonowym na jej obudowę, by symulować następstwo ciał niebiańskich w siedzibie dziekanów i pojąć ostateczne sekrety jej wielkich pierwocin oraz tajemnicę Nowej Atlantydy, nazwał Gottlieb's, parodiując w ten sposób święty język Manifestów przypisywanych Andreae... Ach! - wykrzyknąłem (s'śeria-t-il?), przejmująco świadom, lecz za późno i daremnie, a serce łomotało mi pod koronkami gorsetu: oto dlaczego zabrał mi trąbę, ten amulet, talizman, kosmiczną więź mającą władzę nad demonami. Jakie spiski będzie knuł w Domu Salomona? Za późno - powtarzam sobie - teraz dano mu już za dużo władzy.
..
    Powiadają, że Bacon nie żyje. Soapes zapewnia, że to nieprawda. Nikt nie widział zwłok. Żyje pod fałszywym nazwiskiem u boku landgrafa Hesji, wtajemniczony teraz w największe sekrety, a więc nieśmiertelny, gotów prowadzić dalej swoją posępną walką o tryumf Planu - tryumf w jego imieniu i pod jego kontrolą.
    Po tej domniemanej śmierci odwiedził mnie William - jak zawsze z tym swoim obłudnym uśmiechem, którego nie zasłoniła przed moimi oczami nawet krata. Zapytał, dlaczego w sonecie 111 napisałem o jakimś Farbiarzu, i przytoczył odpowiedni wers: To what it Works in, Like the Dyer's Hand...
    Nigdy nie napisałem tych słów - zaprzeczyłem, l była to prawda... To jasne, włączył je Bacon przed swoim zniknięciem, dając w ten sposób jakiś tajemny sygnał tym, którzy w przyszłości mieli kolejno na swoich dworach gościć Saint-Germaina jako biegłego znawcę barwników... Sadzę, że kiedyś spróbuje przekonać świat, że to on napisał dzieła Willia-ma. Jakże wszystko staje się jasne, kiedy patrzy się z ciemnicy!
..
    Where Art Thou. That Thou Forgefst So Long? Czuję się zmęczony, chory. William oczekuje ode mnie nowego materiału do swoich szarla-tańskich błazeństw w Globe.
    Soapes pisze. Zaglądam mu przez ramię. Kreśli jakieś niezrozumiałe słowa: Riwerrun, past Eve and Adam's... Zasłania kartkę, przygląda mi się, widzi, że jestem bledszy niż Duch, wyczytuje z moich oczu Śmierć. Szepcze mi:
    - Odpocznij. Nie bój się. Będę pisał za ciebie.
    l tak właśnie czyni, to maska maski. Ja powoli gasnę, on zaś odbiera mi moje ostatnie światło, światło ciemności.
      
74
Chociaż nie sposób odmówić dobrej woli, jednak jego duch i jego proroctwa jawią się jako niechybne złudy diabelskie...
Mogą omanić wiele ciekawych osób i przynieść wielką szkodę i wielkie zgorszenie Kościołowi Boga Naszego Pana.
(Opinia o Wilhelmie Postelu przekazana Ignacemu Loyoli przez ojców jezuitów, Salmerona, Lhoosta i Ugoletta, w dniu 10 maja 1545 r.)

      Belbo opowiedział nam obojętnym tonem o tym, co wymyślił, nie odczytując jednak tego, co napisał, i usuwając wszelkie aluzje osobiste. Sugerował nawet, że to Abulafia dostarczył odpowiednich skojarzeń. Z twierdzeniem, że Bacon był autorem manifestów różo-krzyżowych, już się gdzieś spotkałem. Uderzyła mnie jednak informacja, że Bacon był wicehrabią Saint-Albans.
      Coś mi chodziło po głowie, coś mającego jakieś punkty styczne z moją rozprawą dyplomową. Całą noc spędziłem na szperaniu w mojej kartotece.
      - Panowie - oznajmiłem następnego ranka dosyć uroczystym tonem moim wspólnikom. - Nie potrzebujemy wynajdować skojarzeń. One istnieją. Kiedy w 1164 roku święty Bernard rzucił myśl zwołania synodu w Troyes, by nadać prawny status templariuszom, wśród osób, którym powierzono organizację, był przeor Saint-Albans, noszący zresztą imię pierwszego angielskiego męczennika, ewangelizatora wysp brytyjskich, urodzonego w Verulam, włościach Bacona. Saint-Albans, imię celtyckie i bez wątpienia druidyczne, wtajemniczony jako święty Bernard.
      - To za mało - oświadczył Belbo.
      - Poczekajcie. Ten przeor Saint-Albans jest opatem Saint-Mar-tin-des-Champs, opactwa, w którym miało być w przyszłości zorganizowane Conservatoire des Arts et des Metiers!
      To wywarło odpowiednie wrażenie na Belbie.
      - Na Boga!
      - Nie koniec na tym. Conservatoire zostało pomyślane jako hołd pamięci Bacona. W dniu 25 brumaire'a roku III Konwent upoważnił Comite dlnstruction Publique do wydania opera omnia Ba-cona. A dnia 18 miesiąca vendemiaire'a tego samego roku tenże Konwent przegłosował ustawę nakazującą budowę domu sztuk i rzemiosł, który miał być realizacją pomysłu Domu Salomona opisanego przez Bacona w Nowej Atlantydzie jako miejsce, gdzie zgromadzono wszystkie techniczne wynalazki ludzkości.
      - No i co z tego? - spytał Diotallevi.
      - A to, że Conservatoire to Wahadło - ozajmił Belbo. Z reakcji Diotalleviego domyśliłem się, że Belbo nie podzielił się z nim swoimi rozważeniami na temat wahadła Foucaulta.
      - Nie przeskakujmy etapów - rzekłem. - Wahadło zostało wynalezione i umieszczone w muzeum dopiero w ubiegłym wieku. Na razie zostawmy je w spokoju.
      - Zostawić w spokoju Wahadło? - sprzeciwił się Belbo. - Czy nigdy wasze oko nie spoczęło na Monadzie Hieroglificznej Johna Dee ani na talizmanie, w którym miała skupić się cała wiedza uni-wersum? Czyż nie przypomina wahadła?
      - No dobrze - zgodziłem się - powiedzmy, że zdołamy ustalić związek między tymi dwoma faktami. Ale jak przejść od Saint Al-bans do Wahadła?
      Dowiedziałem się tego kilka dni później.
      - A zatem przeor Saint-Albans jest opatem Saint-Martin-des-Champs, a to właśnie opactwo stanie się w przyszłości ośrodkiem filotemplariuszy. Bacon dzięki położeniu swoich włości ma możliwość nawiązania kontaktu inicjacyjnego z druidami, zwolennikami Saint-Albans. A teraz posłuchajcie. Kiedy w Anglii kończy się kariera Bacona, we Francji zaczyna swoją karierę Guillaume Postel.
      (Zauważyłem ledwie dostrzegalny skurcz na twarzy Belba, przypomniałem sobie rozmowę na wernisażu Riccarda. Postel kojarzył się Belbowi z kimś, kto odebrał mu duszę Lorenzy. Ale trwało to mgnienie oka).
      - Postel studiuje hebrajski, próbuje dowieść, że jest to macierz wszystkich języków, tłumaczy Zohar i Bahir, ma kontakty z kabali-stami, rzuca projekt powszechnego pokoju pokrewny planowi nie-mieckich grup różokrzyżowych, stara się nakłonić króla Francji do zawarcia przymierza z sułtanem, odwiedza Grecję, Syrię, Azję Mniejszą, uczy się arabskiego, jednym słowem podąża tropem Chri-stiana Rosencreutza. I nie przypadkiem podpisuje niektóre swoje teksty imieniem Rosispergius, rozsiewający rosę. Gassendi w swoim Examen Philosophiae Fluddanae powiada, że Rosencreutz wzięło się nie od rosa, lecz od roś, czyli rosa. W swoim manuskrypcie opisuje tajemnicę, którą należy przechować, aż nadejdzie czas i powiada: Dlatego nie rzucajcie pereł między wieprze." A wiecie, gdzie pojawia się ten ewangeliczny cytat? Na frontispisie Wesela chemicznego. A ojciec Marin Mersenne, potępiając różokrzyżowca Fludda, powiada, że jest on ulepiony z tej samej gliny, co ów atheus mag-nus, czyli Postel. Z drugiej strony można przypuszczać, że Dee i Postel spotkali się w 1550 roku, aczkolwiek dopiero trzydzieści lat później mogli się dowiedzieć, że są dwoma mistrzami, którym powierzono sprawę Planu, i że mają się spotkać w 1584. Otóż Postel oświadcza, tylko posłuchajcie, że król Francji, jako potomek w prostej linii najstarszego syna Noego i ponieważ Noe jest założycielem linii celtyckiej, a tym samym cywilizacji druidów, to jedyny prawowity pretendent do tytułu Króla Świata. Tak właśnie, Króla Świata z Agarrthy, tyle że mówi o tym trzy wieki wcześniej. Zostawmy na boku fakt, że zakochuje się w pewnej staruszcze, Joannie, i uznaje ją za Sophia divina. Temu facetowi brakowało piątej klepki. Zwróćmy natomiast uwagę na to, że miał możnych wrogów, mówili o nim, iż jest psem, obrzydłym potworem, kloaką wszelkiej herezji, opętanym przez legion złych duchów. Ale pomimo całego skandalu związanego z Joanną, Kościół nie uważa go za heretyka, lecz za amens, powiedzmy, za odrobinę stukniętego. Oznacza to, że nikt nie śmie tego człowieka zniszczyć, gdyż jest rzecznikiem jakiejś wystarczająco potężnej grupy. Sygnalizuję Diotalleviemu, że Postel podróżuje również na wschód i jest współczesnym Izaaka Lurii, możesz wyciągnąć z tego wnioski, jakie ci się podoba. No dobrze, w 1564 roku (w tym roku Dee pisze Monas lerogliphica) Postel odwołuje swoje herezje i wycofuje się... zgadnijcie dokąd... Do klasztoru Saint-Mar-tin-des-Champs! Dlaczego? Oczywiście czeka na rok 1584.
      - Oczywiście - potwierdził Diotallevi.
      - Tylko pomyślmy! - ciągnąłem - Postel jest wielkim mistrzem grupy francuskiej i czeka na kontakt z grupą angielską. Ale umiera w 1581 roku, na trzy lata przed terminem spotkania. Wnioski? Primo, nieporozumienie z 1584 roku wzięło się stąd, że w odpo-wiednim momencie zabrakło przenikliwego umysłu, jakim był Po-stel, który potrafiłby zrozumieć, co się dzieje w związku z zamętem w kalendarzach. Secundo, Saint-Martin był tym miejscem, gdzie templariusze zawsze byli u siebie i gdzie trzeba osiąść, czekając na człowieka, który ma nawiązać trzeci kontakt. Saint-Martin-des-Champs był Kryjówką!
      - Wszystko pasuje do siebie jak w mozaice.
      - Uważajcie teraz, co powiem. W momencie nieudanego spotkania Bacon ma ledwie dwadzieścia lat. Ale w 1621 zostaje wicehrabią Saint Albans. Co zastaje w odziedziczonych posiadłościach? Tajemnica. Faktem jest, że w tym właśnie roku ktoś oskarża go o korupcję i Bacon trafia na jakiś czas do ciemnicy. Bacon znalazł coś, co budziło lęk? U kogo? Ależ z całą pewnością w tym właśnie okresie Bacon domyśla się, że święty Marcin jest kontrolowany, i wpada na pomysł, żeby urządzić tam swój Dom Salomona, laboratorium, w którym będzie można dotrzeć na drodze doświadczalnej do tajemnicy.
      - Ale - spytał Diotallevi - co możemy znaleźć takiego, co pozwoliłoby powiązać spadkobierców Bacona z grupami rewolucyjnymi z końca osiemnastego wieku?
      - Czyżby chodziło o masonerię? - podsunął Belbo.
      - Wspaniała myśl. W gruncie rzeczy to Aglie zasugerował ją tamtego wieczoru w zamku.
      - Trzeba by odtworzyć przebieg wydarzeń. Co takiego stało się naprawdę w tych środowiskach?
      
75
Snu wieczystego... unikną zatem ci jeno, którzy już za żywota umieli skierować sumienia ku światu wyższemu. Wtajemniczeni, Adepci stoją na skraju takiej drogi. Zyskawszy pamięć, anamnesis wedle wyrażenia Plutarcha, zyskują wolność, zrywają więzy, w wieńcu laurowym celebrują misteria" i widzą, jak na ziemi ciżba tych, którzy nie są wtajemniczeni i którzy nie są czyści", tłoczy się i popycha w błocie i ciemnościach.
(Julius Evola, La tradizione ermetica, Rzym, Edizioni Meditera-nee 1971, s. 111)

      Śmiało wysunąłem swoją kandydaturę, kiedy stanęła kwestia przeprowadzenia szybkich i precyzyjnych poszukiwań. Nie powinienem był się tego podejmować. Utonąłem w istnym grzęzawisku książek zawierających studia historyczne i hermetyczne bajdurzenia i z wielkim trudem dokonywałem rozróżnienia między informacjami godnymi wiary a fantastycznymi. Przez cały tydzień harowałem jak maszyna i na koniec zdecydowałem się przedstawić prawie niezrozumiały spis sekt, lóż, konwentykli. Podczas jego sporządzania przebiegał mi czasem przez plecy dreszcz, gdyż napotykałem znane nazwiska, których nie spodziewałem się w tym towarzystwie, i zbieżności chronologiczne, których odnotowanie wydawało mi się stosowne. Pokazałem dokument moim dwóm wspólnikom.
      1645 Londyn: Ashmole zakłada Imdsible College o inspiracji różokrzyżo-wej.
      1662 Z Invisible College rodzi się Royal Society, a z Royal Society, jak wszyscy wiedzą, masoneria.
      1666 Paryż: Academie des Sciences.
      1707 Urodził się Claude Louis de Saint-Germain, jeśli w istocie się urodził.
      1717 Utworzenie Wielkiej Loży Londynu.
      1721 Andersen ustanawia Konstytucje masonerii angielskiej, Piotr Wielki, wtajemniczony w Londynie, zakłada lożę w Rosji.
      1730 Monteskiusz, przejazdem w Londynie, zostaje dopuszczony do wtajemniczenia.
      1737 Ramsay wysuwa tezę o templariuszowskich źródłach masonerii. Powstanie Obrządku Szkockiego, od tej chwili prowadzącego walkę z Wielką Lożą Londynu.
      1738 Fryderyk, wówczas książę następca tronu, zostaje wtajemniczony. Będzie protektorem encyklopedystów.
      1740 W tych latach powstają we Francji rozmaite loże: Ecossais Fideles w Tuluzie, Souverain Conseil Sublime, Merę Loge Ecossaise du Grand Globe Francais, College des Sublimes Princes du Royal Secret w Bordeaux, Cour des Souverains Commandeurs Du Tempie w Carcasson-ne, Philadelphes w Narbonne, Chapitre des Rose-Croix w Montpel-lier, Sublimes Elus de la Yerite...
      1743 Pierwsze wystąpienie publiczne hrabiego de Saint-Germain. W Lyonie powstaje stopień Rycerza Kadosza, który ma pomścić templariuszy.
      1753 Willermoz zaklada lożę Parfaite Amitie.
      1754 Martinez de Pasąually zakłada Świątynię Elus Cohen (być może stało się to w roku 1760).
      1756 Baron von Hund zakłada Ścisłą Obserwę Templarną. Ktoś utrzymywał, że zainspirował go Fryderyk II Pruski. Po raz pierwszy wspomina się tam o Nieznanych Zwierzchnikach. Ktoś inny sugeruje, że owymi Zwierzchnikami są Fryderyk I i Wolter.
      1758 Do Paryża przybywa Saint-Germain, który ofiarowuje swoje usługi królowi jako chemik, specjalista od barwników. Bywa u pani de Pompadour.
      1759 Powstaje ponoć un Conseil des Empereurs d'Orient et d'Occident, która trzy lata później miała ustanowić Constitution et reglement de Bordeaux, z czego miał powstać Szkocki Dawny i Uznany Obrządek (choć oficjalnie pojawia się on dopiero w 1801). Typowe dla obrządku szkockiego będzie rozmnożenie wysokich stopni - aż do trzydziestu sześciu.
      1760 Saint-Germain udaje się z niejasną misją dyplomatyczną do Holandii. Musi uciekać, zostaje aresztowany w Londynie, następnie zwolniony. Dom Pernety zakłada Zakon Iluminatów w Awinionie. Martinez de Pasąually zakłada Chevaliers Macons Elus de l'Univers.
      1762 Saint-Germain w Rosji.
      1763 Casanovą spotyka w Belgii Saint-Germaina. Ten przybiera nazwisko Surmont i przemienia monetę w złoto. Willermoz zaklada Souverain Chapitre des Chevaliers de 1'Aigle Noire Rose-Croix.
      1768 Willermoz wstępuje do Elus Cohen Pasąuallyego. W Jerozolimie ukazuje się drukiem apokryf Les plus secrets mysteres de hauts grades de la maęonnerie devoilee, ou la vraie Rose-Croix. Powiada się tam, że loża Różanego Krzyża znajduje się na górze Heredom sześćdziesiąt mil od Edynburga. Pasąually spotyka Louisa-Claude'a de Saint-Marti-na, który staje się znany jako Le Philosophe Inconnu. Dom Pernety zostaje bibliotekarzem króla Prus.
      1771 Książę de Chartres, znany później jako Philippe Egalite, zostaje wielkim mistrzem Grand Orient, potem Grand Orient de France i zmierza do zjednoczenia wszystkich lóż. Opory ze strony lóż obrządku szkockiego.
      1772 Pasąually wyrusza na San Domingo, a Willermoz i Saint-Martin tworzą Tribunal Souverain, który z czasem stanie się Grandę Loge Ecossaise.
      1774 Saint-Martin wycofuje się i zostaje Philosophe Inconnu, a wysłannik Ścisłej Obserwy Świątyni podejmuje rokowania z Willermozem. Powstaje z tego Szkocki Dyrektoriat Prowincji Owernia. Z Dyrektoriatu Owernii zrodzi się Szkocki Obrządek Poprawiony.
      1776 Saint-Germain pod nazwiskiem hrabiego Welldone przedstawia projekty chemiczne Fryderykowi II. Powstaje Societe des Philathetes, które ma zjednoczyć wszystkich hermetystów. Loża Neuves Soeurs. Przystępują do niej Guillotin i Cabanis. Wolter i Franklin. Weishaupt zakłada Iluminatów w Bawarii. Zdaniem niektórych został wtajemniczony przez duńskiego kupca wracającego z Egiptu, niejakiego Kol-mera, który jest ponoć tajemniczym Altotasem, mistrzem Cagliostra.
      1778 Saint-Germain spotyka się w Berlinie z Dom Pernetym. Willermoz zakłada Ordre des Chevaliers Bienfaisants de la Cite Sainte. Ścisła Ob-serwa Świątyni dochodzi do zgody z Grand Orient w sprawie przyjęcia Obrządku Szkockiego Poprawionego.
      1782 Wielki zjazd wszystkich lóż inicjacyjnych w Wilhelmsbad.
      1783 Markiz Thome zakłada Obrządek Swedenborgiański.
      1784 Saint-Germain ponoć umiera w czasie opracowywania dla landgrafa Hesji planu fabryki barwników.
      1785 Cagliostro zakłada Obrządek Memfis, który przekształci się w Dawny i Pierwotny Obrządek Memfis-Misraim i podniesie liczbę wyższych stopni do dziewięćdziesięciu. Wybucha, manipulowany przez Cagliostra, skandal z naszyjnikiem królowej. Dumas, chcąc zdyskredytować monarchię, opisuje całą sprawę jako spisek masoński. Rozwiązany zostaje zakon Iluminatów z Bawarii, podejrzany o knowania rewolucyjne.
      1786 Mirabeau zostaje wtajemniczony przez Iluminatów Bawarskich w Berlinie. W Londynie ukazuje się manifest różokrzyżowy przypisywany Cagliostrowi. Mirabeau pisze list do Cagliostra i do Lavatera.
      1787 We Francji istnieje siedemset lóż. Publikacja Nachtrag Weishaupta, gdzie opisano schemat tajnej organizacji, w której każdy członek zna tylko swojego bezpośredniego zwierzchnika.
      1789 Zaczyna się Rewolucja Francuska. Kryzys lóż we Francji.
      1794 Ósmego vendemiaire'a deputowany Gregoire przedstawia Konwentowi projekt Konserwatorium Sztuk i Rzemiosł. Zostanie założone w 1799 r. w Saint-Martin-des-Champs przez Radę Pięciuset. Książę Brunszwiku zachęca loże do samorozwiązania, gdyż zatruła je wszystkie pewna jadowita sekta wywrotowa.
      1798 Aresztowanie Cagliostra w Rzymie.
      1801 W Charleston ogłoszono oficjalnie utworzenie Obrządku Szkockiego Dawnego i Uznanego, z 33 stopniami.
      1824 Dokument dworu wiedeńskiego przedstawiony rządowi francuskiemu. Ujawnia się w nim istnienie tajnych stowarzyszeń, takich jak Absolu-tyści, Niezależni, Alta Yendita Carbonara.
      1835 Kabalista Dettinger oświadcza, że spotkał w Paryżu Saint-Germaina.
      1846 Wiedeński pisarz Franz Graffer publikuje relację ze spotkania, jakie jego brat miał z Saint-Germainem między rokiem 1788 a 1790; Saint--Germain przyjmuje gościa przeglądając książkę Paracelsusa.
      1864 Bakunin zakłada Porozumienie Socjaldemokratyczne wzorowane zdaniem niektórych na Iluminatach Bawarskich.
      1865 Założenie Societas Rosicruciana w Anglii (według innych źródeł w 1860 lub 1867). Przystępuje doń Bulwer-Lytton, autor różokrzyżowej powieści Zanoni.
      1875 Helena Pietrowna Bławatska zakłada Stowarzyszenie Teozoficzne. Wychodzi Izyda Obnażona". Baron Spedalieri oświadcza, że jest członkiem Wielkiej Loży Samotnych Braci Gór, Bratem Oświeconym Dawnego i Odnowionego Zakonu Manichejczyków i Najwyższym Oświeconym Martynistów.
      1877 Madame Bławatska mówi o regule teozoficznej Saint-Germaina. Wśród jego wcieleń byli Francis i Roger Baconowie, Rosencreutz, Proklos, Saint Albans. Francuski Wielki Wschód znosi inwokację do Wielkiego Budowniczego Wszechświata i proklamuje absolutną wolność sumienia. Zrywa więzy z Wielką Lożą Angielską i staje się zdecydowanie laicki i radykalny.
      1879 Założenie Societas Rosicruciana w USA.
      1880 Początek działalności Saint-Yves'a d'Alveydre. Leopold Engler reorganizuje Iluminatów Bawarskich.
      1884 Leon XIII w encyklice Humanum Genus potępia masonerię. Katolicy ją opuszczają, racjonaliści się do niej pchają.
      1888 Stanislas de Guaita zakład Ordre Kabbalistiąue de la Rose-Croix. Utworzenie w Anglii Hermetic Order of the Golden Dawn. Jedenaście stopni, od neofity po Ipsissimusa. Jest nim imperator McGregor Mathers. Jego siostra wychodzi za Bergsona.
      1890 Josephin Peladan opuszcza Guaitę, zakłada Rose + Croix Catholique du Tempie et du Graal, a sam ogłasza, że jest Sar Merodachem. Konflikt między różokrzyżowcami Guaity i Peladana zostanie nazwany wojną dwóch róż.
      1898 Aleister Crowley wtajemniczony w Golden Dawn. Założy później, już na własny rachunek, zakon Thelema.
      1907 Z Golden Dawn powstaje Gwiazda Zaranna, do której wstępuje Yeats.
      1909 W Ameryce Spencer Lewis budzi" Anticus Mysticus Ordo Rosae Crucis i w 1916 r. dokonuje pomyślnie w pewnym hotelu transmutacji kawałka cynku w złoto. Max Heidel zakłada Rosicrucian Fellowship. Niepewne są daty powstania w następstwie Lectorium Rosicrucianum. Les Freres Aines de la Rose-Croix. Fraternitas Hermetica, Templum Rosae-Crucis.
      1912 Annie Besant, uczennica Bławatskiej, zakłada w Londynie zakon Świątyni Różanego Krzyża.
      1918 W Niemczech powstaje stowarzyszenie Thule.
      1936 We Francji powstaje Grand Prieure des Gaules. W jego Cahiers de
      la fraternite polaire" Enrico Contardi-Rhodio opowiada o wizycie,
      jaką złożył mu hrabia de Saint-Germain.
      - Co to wszystko ma oznaczać? - spytał Diotallevi.
      - Nie pytajcie. Chcieliście dat? Macie je. Nic więcej nie wiem.
      - Trzeba będzie poradzić się Agliego. Założę się, że nawet on nie zna wszystkich tych organizacji. 
      - A jakże, przecież to dla niego chleb powszedni. Ale możemy poddać go próbie. Dorzućmy jakąś nie istniejącą sektę. Niedawno założoną.
      Przyszło mi na myśl osobliwe pytanie De Angelisa, czy słyszałem coś o TRES. Powiedziałem więc:
      - TRES.
      - Co to takiego? - spytał Belbo.
      - Jeśli to akrostych, musi się pod tym kryć jakiś tekst - oświadczył Diotallevi - inaczej moi rabini nie mogliby praktykować Nota-rikonu. Zobaczmy... Templi Resurgentes Eąuites Synarchici. Podoba się wam?
      Nazwa spodobała się nam, więc wpisaliśmy ją na koniec listy.
      - Przy tych wszystkich konwentyklach wymyślenie jeszcze jednego to nie w kij dmuchał - oświadczył Dłotallevi, który padł w tym momencie ofiarą ataku próżności.
      
76
Gdyby zresztą chodziło o opisanie zwykłym słowem dominującego rysu francuskiej masonerii z XVIII wieku, jedno byłoby stosowne: dyletaniyzm.
(Renę Le Forestier, La Franc-Maconnerie Templiere et Occulti-ste. Paryż, Aubier 1970, 2)

      Następnego wieczoru Aglie zjawił się, na nasze zaproszenie, u Pila-dego. Chociaż nowi bywalcy baru przeprosili się z marynarką i krawatem, obecność naszego gościa, ubranego w szaroniebieski garnitur i nieskazitelnie białą koszulę, w krawacie ze złotą szpilą, wywołała jednak pewne poruszenie. Na szczęście o szóstej po południu nie ma u Piladego zbyt wielkiego ruchu.
      Aglie wprawił Piladego w zakłopotanie, zamawiając markowy koniak. Oczywiście koniak znalazł się, ale królował na półce za kontuarem, pewnie od lat nie ruszany.
      Aglie mówił, patrząc pod światło na płyn, a potem grzejąc go w dłoniach tak, że zobaczyliśmy na jego nadgarstkach złote spinki w stylu bliżej nie określonym, ale przywodzącym na myśl Egipt.
      Pokazaliśmy mu spis, mówiąc, że wzięliśmy go z maszynopisu któregoś z diabolistów.
      - To, że templariusze byli powiązani ze starożytnymi lożami mistrzów mularskich, które zawiązały się podczas budowy Świątyni Salomona, nie ulega wątpliwości. Podobnie jak nie ulega wątpliwości, że od tamtych czasów członkowie lóż powołują się na budowniczego Świątyni, Hirama, który padł ofiarą tajemniczego zabójstwa, i poświęcają się sprawie jego pomszczenia. Wskutek prześladowań z pewnością wielu rycerzy Świątyni napłynęło do tych konfraterni rzemieślników, dodając do mitu zemsty za Hirama mit zemsty za Jakuba de Molaya. W osiemnastym wieku istniały w Londynie loże jak najprawdziwszych mularzy, tak zwane loże operatywne, ale stopniowo niektórzy spośród znudzonych, aczkolwiek szacownych arystokratów, przyciągniętych tradycyjnymi obrzędami, zaczęli do nich na wyścigi wstępować. W ten sposób masoneria operatywna, będąca domeną prawdziwych murarzy, przeobraziła się w masonerię speku-latywną, domenę murarzy symbolicznych. W tym klimacie niejaki Desaguiliers, popularyzator Newtona, skłania pastora protestanckiego, Andersona, by ten opracował konstytucję loży Braci Mularzy o inspiracji deistycznej, i zaczyna mówić o konfraterniach masońskich jako o korporacjach, które swoją historią sięgają cztery tysiące lat wstecz, do czasów budowniczych Świątyni Salomona. Oto skąd wzięła się masońska maskarada, fartuszek, węgielnica, młotek. Może właśnie dlatego masoneria staje się modna, przyciąga arystokratów przez nawiązanie do drzew genealogicznych, ale jeszcze bardziej podoba się mieszczanom, którzy nie tylko mają tutaj okazję do spotkań na równej stopie z arystokratami, ale zyskują nawet prawo do noszenia szpady. Kiedy przychodzi mizeria świata nowożytnego, arystokraci potrzebują jakiegoś środowiska, w którym mogliby kontaktować się z nowymi wytwórcami kapitału, a jednocześnie ci ostatni, jak można to sobie doskonale wyobrazić, odczuwają potrzebę legitymizacji.
      - Wydaje się, że templariusze pojawiają się później.
      - Człowiekiem, który jako pierwszy nawiązuje bezpośredni kontakt z templariuszami, jest Ramsay, o którym jednak wolałbym nie mówić. Podejrzewam, że działał z inspiracji jezuitów. Z jego nauk rodzi się szkockie skrzydło masonerii.
      - W jakim sensie szkockie?
      - Obrządek szkocki to wymysł francusko-niemiecki. Masoneria londyńska wprowadziła trzy stopnie, czeladnika, towarzysza i mistrza. Masoneria szkocka mnoży natomiast stopnie, gdyż oznacza to mnożenie poziomów wtajemniczania i tajemnicy... Francuzi, którzy są z natury lekkoduchami, dostali bzika na tym punkcie...
      - Ale o jaką tajemnicę chodziło?
      - Oczywiście o żadną. Gdyby była jakaś tajemnica (albo gdyby oni ją znali), jej złożoność stanowiłaby uzasadnienie złożoności stopni wtajemniczenia. Ramsay zaś mnoży stopnie, by wmówić ludziom, że jest powiernikiem jakiejś tajemnicy. Możemy wyobrazić sobie, jaki dreszcz przebiegał przez plecy poczciwego sklepikarza, który stawał się oto księciem zemsty...
      Aglie opowiadał nam wolnomularskie plotki. I stopniowo, jak to było w jego zwyczaju, przechodził na relację w pierwszej osobie.
      - W tamtych czasach pisano już we Francji couplets o nowej modzie na frimagons, loże wyłaniały się jak grzyby po deszczu i spotykało się w nich prałatów, braciszków zakonnych, markizów i sklepikarzy, a członkowie rodziny królewskiej dostępowali godności wielkich mistrzów. Do Ścisłej Obserwy Świątyni, wymyślonej przez von Hunda, wstąpili Goethe, Lessing, Mozart, Wolter, zawiązywano loże w kręgach wojskowych, w pułkach knuto spiski w celu pomszczenia Hirama i dyskutowano o nadciągającej rewolucji. A dla innych masoneria było to societe de plaisir, rodzaj klubu, symbol statusu towarzyskiego. Spotykało się tam najrozmaitsze typy, Cagliostra, Mesmera, Casanovę, barona d'Holbacha, d'Alember-ta... Encyklopedystów i alchemików, libertynów i hermetystów. I stało się to doskonale widoczne, kiedy wybuchła rewolucja i członkowie tej samej loży znaleźli się we wrogich obozach, można więc było sądzić, że wielkie bractwo na zawsze już pogrąża się w kryzysie...
      - Nie było sprzeczności między Wielkim Wschodem a Lożą Szkocką?
      - Tylko w słowach. Na przykład do loży Dziewięciu Sióstr wstąpił Franklin, który naturalnie starał się narzucić jej kierunek laicki. Interesowało go wyłącznie poparcie dla rewolucji amerykańskiej... Ale jednocześnie jednym z wielkich mistrzów był hrabia de Milly, który szukał eliksiru długowieczności. Ponieważ jednak był głupcem, w trakcie swoich eksperymentów zatruł się i umarł. Zresztą pomyślcie, panowie, o Cagliostrze. Z jednej strony wynajdował obrządki egipskie, z drugiej wplątany był w aferę z naszyjnikiem królowej, w skandal spreparowany przez nowe klasy rządzące, by zdyskredytować ancien regime. I Cagliostro tkwił w tym po uszy, pojmujecie, panowie? Wyobraźcie sobie, z jakiego rodzaju ludźmi się tam współżyło...
      - Musiało to być nieprzyjemne - oświadczył ze zrozumieniem Belbo.
      - Kimże jednak są - spytałem - ci baronowie von Hund szukający Nieznanych Zwierzchników...
      - Doszło do tego, że mieszczańska farsa obrosła w grupy ludzi, którzy mieli zupełnie odmienne zamiary, którzy dla pozyskania adeptów utożsamiali się wprawdzie z lożami masońskimi, ale zdążali do celów bardziej inicjacyjnych. I właśnie w tej sytuacji dochodzi do dyskusji nad Nieznanymi Zwierzchnikami. Niestety von Hund nie był osobą poważną. Najpierw przekonuje adeptów, że Nieznani Zwierzchnicy to Stuartowie. Potem postanawia, że celem zakonu będzie odzyskanie dóbr templariuszy i bierze pieniądze, skąd się tylko da. Ciągle ma ich za mało i wpada w łapy niejakiego Starcka, który chełpi się twierdząc, że uzyskał tajemnicę wytwarzania złota od prawdziwych Nieznanych Zwierzchników przebywających w Petersburgu. Wokół von Hunda i Starcka tłoczą się teozofowie, alchemicy od siedmiu boleści, świeżo upieczeni różokrzyżowcy, i wszyscy oni wybierają na wielkiego mistrza nieposzlakowanego arystokratę, księcia Brunszwickiego. Ten natychmiast spostrzega, że znalazł się w złym towarzystwie. Jeden z członków Obserwy, landgraf Hesji, wzywa do siebie hrabiego de Saint-Germain, gdyż mniema, że ten szlachcic może dla niego zrobić złoto... trudno, w tamtych czasach lepiej było nie sprzeciwiać się zachciankom możnych. Ale, szczyt wszystkiego, ten człowiek uważa się za świętego Piotra. Zapewniam was, panowie, że pewnego razu Lavater, który był gościem landgra-fa, musiał zrobić scenę księżnej Devonshire, gdyż uznała się za Marię Magdalenę.
      - Ale ci wszyscy Willermozowie, ci Martinezowie de Pasqually, którzy seryjnie zakładali sekty...
      - Pasqually był awanturnikiem. Dokonywał operacji teurgicz-nych w swoim tajnym gabinecie, duchy anielskie ukazywały mu się pod postacią świetlistych smug i hieroglifów. Willermoz wziął to poważnie, gdyż był to zapaleniec, uczciwy, ale naiwny. Fascynowała go alchemia, myślał o Wielkim Dziele, któremu powinni poświęcić się wybrani, by odkryć punkt przymierza sześciu metali szlachetnych dzięki studiom nad miarami zawartymi w sześciu literach pierwszego imienia Boga, wyjawionego przez Salomona swoim wybranym.
      - No i?
      - Willermoz założył wiele obediencji, wstąpił jednocześnie do wielu lóż, co w owym czasie nie było niczym zdrożnym, i nie ustawał w poszukiwaniu ostatecznego objawienia, lękając się, że wiło sobie gniazdko w coraz to innym miejscu, co było prawdą, a może nawet jedyną prawdą... Tak zatem związał się z Elus Cohen Pasqu-ally'ego. Ale w siedemdziesiątym drugim Pasqually znika, wyrusza na San Domingo, zostawia wszystko nie dokończone. Dlaczego umyka? Podejrzewam, że wszedł w posiadanie jakiejś tajemnicy i nie chciał się nią dzielić. Tak czy owak, niech spoczywa w pokoju, znika na tamtym kontynencie, zapomniany, gdyż na to właśnie sobie zasłużył...
      - A Willermoz?
      - W tamtych latach wszystkimi wstrząsnęła śmierć Sweden-borga, człowieka, który o niejednym mógł pouczyć chory Zachód, gdyby tylko Zachód zechciał go słuchać, ale teraz stulecie pędziło już na złamanie karku w stronę rewolucyjnego szaleństwa, by zaspokoić ambicje stanu trzeciego... Otóż właśnie wtedy Willermoz usłyszał od von Hunda o Ścisłej Obserwie Świątyni i był tym zafascynowany. Powiedziano mu, że templariusz, który się ujawnia, powiedzmy tworząc stowarzyszenie publiczne, nie jest templariuszem, ale wiek osiemnasty to wiek ogromnej latwowierności. Willermoz próbuje z von Hundem rozmaitych przymierzy, których ślad mamy tutaj na sporządzonej przez panów liście, dopóki von Hund nie został zdemaskowany, to znaczy dopóki nie odkryto, że należy do osobników lubiących znikać nagle z kasą, i książę Brunszwicki wyklucza go ze stowarzyszenia.
      Raz jeszcze przejrzał spis.
      - Coś takiego! Na śmierć zapomniałem o Weishaupcie. Bawarscy Iluminaci, dysponując takim nazwiskiem, z początku przyciągnęli wiele szlachetnych umysłów. Ale ten Weishaupt był anarchistą, jak powiedzielibyśmy dzisiaj, komunistą, i gdybyście, panowie, tylko wiedzieli, ile bredni krążyło w tym środowisku, nic tylko zamachy stanu, detronizacje, krwawe łaźnie... Proszę jednak zauważyć, że wielce podziwiałem Weishaupta, choć nie z powodu jego idei, ale ze względu na niezwykle przejrzystą koncepcję funkcjonowania tajnego stowarzyszenia. Okazuje się, że można mieć wspaniałe pomysły organizacyjne, a cele raczej mętne. Książę Brunszwicki spostrzegł się, że ma kierować bałaganem pozostawionym przez von Hunda, i zrozumiał, że w tym momencie w niemieckim świecie wol-nomularskim ścierają się co najmniej trzy sposoby myślenia, nurt mądrościowy i okultystyczny, w tym paru różokrzyżowców, nurt racjonalistyczny i anarchistyczno-rewolucyjny nurt Bawarskich Ilu-minatów. I wtedy zaproponował rozmaitym zakonom i obrządkom zebranie się w Wilhelmsbad na konwent", jak to się wówczas mówiło, powiedzmy, stanów generalnych. Należało poszukać odpowiedzi na trzy pytania. Czy zakon ma naprawdę korzenie w jakimś starożytnym stowarzyszeniu i jeśli tak, w jakim? Czy naprawdę istnieją Nieznani Zwierzchnicy sprawujący pieczę nad starożytną tradycją i jeśli tak, kim są? Jakie są prawdziwe cele zakonu, czy jest takim celem restauracja zakonu templariuszy? I tak dalej, łącznie z wątpliwością co do tego, czy zakon powinien zajmować się naukami okultystycznymi. Willermoz godzi się z zapałem, nareszcie znajdzie odpowiedź na pytania, które stawiał sobie uczciwie przez całe życie.... I tutaj mamy casus de Maistre'a.
      - Którego de Maistre'a - spytałem - Josepha czy Xaviera?
      - Josepha.
      - Tego reakcjonisty?
      - Jeśli był reakcjonistą, to w zbyt małym stopniu. Osobliwy człowiek. Zauważcie, panowie, że ten obrońca Kościoła katolickiego dokładnie w momencie, kiedy papieże zaczęli ogłaszać pierwsze bulle skierowane przeciwko masonerii, wstępuje do loży pod imieniem Josephus a Fłoribus. Zbliża się nawet do masonerii, kiedy w 1773 papieskie brewe potępia jezuitów. Naturalnie de Maistre ma kontakty z lożami typu szkockiego, nie jest oczywiście mieszczańskim iluministą, człowiekiem oświecenia, lecz jednym z ilumina-tów... i musicie, panowie, pamiętać o tym rozróżnieniu, jako że Włosi nazwą iluministą określają jakobina, podczas gdy w innych krajach ta sama nazwa oznacza zwolennika tradycji. Osobliwy zamęt...
      Sączył koniak, sięgnął po wykonaną z prawie białego metalu papierośnicę i poczęstował nas cigarlllos o niespotykanym kształcie (przyrządza mi je specjalista z Londynu - wyjaśnił - i podobnie jak cygara, których kosztowaliście, panowie, u mnie, są doskonałe. Bardzo proszę", mówił ze wzrokiem zagubionym we wspomnieniach).
      - De Maistre... de Maistre... Człowiek o umyśle wytwornym, słuchanie go było ucztą duchową. Zyskał wielki autorytet w kręgach wtajemniczonych. Jednak w Wilhelmsbad zawiódł oczekiwania wszystkich. Przysłał księciu list, w którym stanowczo neguje powiązania z templariuszami, istnienie Nieznanych Zwierzchników, użyteczność nauk ezoterycznych. Odrzuca to przez wierność Kościołowi katolickiemu, ale stosuje argumenty godne mieszczańskiego encyklopedysty. Kiedy książę odczytał ten list w kręgu najbliższych sobie ludzi, nikt nie chciał uwierzyć. De Maistre głosił teraz tezę, że celem zakonu jest jedynie odnowa duchowa i że ceremoniały i tradycyjne obrzędy służą wyłącznie podtrzymaniu ducha mistycznego w stanie rozbudzenia. Pochwala wszystkie nowe symbole masońskie, ale stwierdza, że obraz, który reprezentuje zbyt wiele rzeczy, nie reprezentuje niczego. A to jest, proszę mi wybaczyć, sprzeczne z wszelką tradycją hermetyczną, jako że symbol jest tym pełniejszy, potężniejszy i tym więcej objawia, im bardziej jest niejasny, trudno uchwytny, w przeciwnym bowiem razie gdzież zapodziałby się duch Hermesa, boga o tysiącu twarzy? W związku z templariuszami de Maistre oświadczył, że zakon Świątyni powstał z zachłanności, więc zachłanność go zniszczyła, i to wszystko. Ten Sabaudczyk nie był w stanie zapomnieć, że zakon został unicestwiony za zgodą papieża. Nigdy nie można ufać katolickim legitymistom, choćby nie wiem jak żarliwe było ich powołanie hermetyczne. Również odpowiedź w kwestii Nieznanych Zwierzchników była doprawdy śmiechu warta. Nie ma ich, a najlepszym dowodem jest to, że ich nie znamy. Zaprzeczono mu mówiąc, że oczywiście ich nie znamy, bo inaczej nie byliby nieznani. Czy sądzicie, panowie, że jego rozumowanie było bez zarzutu? To szczególne, jak dalece wierny jego kalibru może być niewrażliwy na poczucie tajemnicy. Wreszcie de Maistre zaapelował: wracajmy do Ewangelii, a porzućmy szaleństwo Memfis. Po prostu zaproponował nam niezmienną od stuleci linię Kościoła. Rozumiecie teraz, panowie, w jakiej atmosferze przebiegał zjazd w Wilhelmsbad. Wskutek dezercji takiego autorytetu jak de Maistre Willermoz znalazł się w mniejszości i w najlepszym razie można było doprowadzić do jakiegoś kompromisu. Utrzymano obrządek Templum, odrzucono wszelkie konkluzje w sprawie źródeł, w sumie porażka. Wtedy właśnie obrządek szkocki utracił swoją okazję. Gdyby sprawy potoczyły się inaczej, być może inaczej wyglądałaby historia wieku, który nadciągał.
      - A potem? - spytałem. - Niczego nie sfastrygowano?
      - Co niby można było, używając pańskiej terminologii, sfastry-gować?... Trzy lata później pewien kaznodzieja ewangelicki, który przystąpił do Iluminatów z Bawarii, niejaki Lanze, ginie w lesie od pioruna. Znaleziono przy nim instrukcje zakonu, wtrącił się w sprawę rząd bawarski, odkryto, że Weishaupt spiskował przeciwko władzom i w następnym roku dochodzi do kasacji zakonu. Co gorsza, opublikowano pisma Weishaupta zawierające rzekome plany Iluminatów, dyskredytujące neotemplaryzm francuski i niemiecki... Proszę zauważyć, że Iluminaci Weishaupta stali prawdopodobnie po stronie masonerii jakobińskiej i do nurtu neotemplarnego przeniknęli, żeby go zniszczyć. Nie przypadkiem ta hołota przeciągnęła na swoją stronę Mirabeau, trybuna rewolucji. Czy chcecie, panowie, usłyszeć pewne wyznanie?
      - Proszę mówić.
      - Ludzie tacy jak ja, zainteresowani tym, by związać zerwaną nić Tradycji, poczuli się zagubieni w obliczu wydarzenia takiego jak Wilhelmsbad. Ktoś odgadł, ale milczał, ktoś wiedział, ale kłamał. A potem było już za późno, nadciągała rewolucyjna zawierucha, po niej zaś ujadanie dziewiętnastowiecznego okultyzmu... Spójrzcie tylko, panowie, na wasz spis, na ten festiwal złej woli i łatwowierności, kopania pod sobą dołków, ekskomunik, tajemnic, które są na ustach wszystkich. Teatr okultystyczny.
      - Czy ma pan na myśli to, że okultyści nie są wiarygodni? - spytał Belbo.
      - Trzeba umieć odróżniać okultyzm od ezoteryzmu. Ezoteryzm to poszukiwanie wiedzy, którą można przekazywać jedynie poprzez symbole, nieprzeniknione dla profanów. Natomiast okultyzm, który szerzy się w dziewiętnastym wieku, to wierzchołek góry lodowej, ta odrobina wiedzy ezoterycznej, która wynurza się na powierzchnię. Templariusze byli wtajemniczonymi, a za dowód niechaj posłuży to, że gdy poddawano ich torturom, umierali, ale nie zdradzali tajemnicy. Właśnie ta siła, z jaką ją chronili, upewnia nas co do tego i sprawia, że tęsknimy za tym, co wiedzieli. Okultysta to ekshibicjonista. Jak powiedział Peladan, wyjawiona tajemnica inicjacyjna niczemu już nie służy. Na nieszczęście Peladan nie należał do grona wtajemniczonych, był okultystą. Wiek dziewiętnasty to wiek donosów. Wszyscy prześcigają się w publikowaniu tajemnic magii, teurgii, Kabały, taroka. I gdyby choć w to wierzyli!
      Aglie znowu przeglądał spis z uśmieszkiem wyrażającym szyderstwo i politowanie.
      - Helena Pietrowna. W gruncie rzeczy zacna niewiasta, ale nie powiedziała ani jednej rzeczy, która nie byłaby już wypisana wielkimi literami na wszystkich murach... De Guaita. Biblioman nafasze-rowany narkotykami. Papus. Ten jest w porządku.
      Nagle zatrzymał wzrok w jakimś miejscu listy.
      - TRES... Skąd wzięła się ta informacja? Z jakiego maszynopisu?
      Świetnie - pomyślałem. - Dostrzegł, że to interpolacja." Odpowiedzieliśmy w sposób wymijający.
      - Wie pan, ta lista została ułożona przy kartkowaniu najrozmaitszych tekstów i większość już odrzuciliśmy, bo to była makulatura. Belbo, przypomina pan sobie, gdzie pojawiło się to TRES?
      - Chyba nie. Diotallevi?
      - To musiało być już parę dni temu... Czy to ważne?
      - Bynajmniej - uspokoił nas Aglie. - Chodzi o to, że nigdy się z tą nazwą nie spotkałem. Naprawdę nie potraficie powiedzieć, panowie, skąd się wzięła?
      Z ubolewaniem potwierdziliśmy, że nie pamiętamy.
      Aglie wyjął zegarek z kieszonki kamizelki.
      - O Boże, byłem umówiony. Bardzo panów przepraszam.
      Opuścił nas, a my pogrążyliśmy się w dyskusji.
      - Teraz wszystko jasne. Anglicy lansują masonerię, żeby wszystkich wtajemniczonych europejskich skupić wokół planu Bacona.- Ale plan powiódł się tylko w połowie. Myśl wypracowana przez zwolenników Bacona jest tak fascynująca, że prowadzi do rezultatów przeciwnych, niż oczekiwano. Nurt zwany szkockim zamierza zwołać nowy konwentykiel, chce bowiem zrekonstruować sukcesję, nawiązuje więc kontakt z templariuszami niemieckimi.
      - Aglie uznał historię za niezrozumiałą. To oczywiste. Teraz tylko my potrafimy powiedzieć, co się właściwie stało, co się stało, bo my tak postanowimy. W tym punkcie rozmaite grupki narodowe wstępują w szranki, walcząc jedne przeciwko drugim, i nie wykluczyłbym, że ten Martinez de Pasqually jest agentem grupki z To-mar. Anglicy nie uznają Szkotów, którzy są zresztą Francuzami. Francuzi są najwyraźniej podzieleni na dwie grupy, filoangielską i fi-loniemiecką. Masoneria to tylko zewnętrzna przykrywka, pretekst, pozwalający agentom różnych grupek (Bóg jeden wie, gdzie w tym wszystkim znaleźli sobie miejsce paulicjanie i jerozolimczycy) spotykać się i ścierać, by wydrzeć jedni drugim jakieś źdźbło tajemnicy.
      - Masoneria jako Rick's Bar w Casablance - zauważył Belbo. - A to burzy całkowicie obiegową opinię. Masoneria nie jest tajnym stowarzyszeniem.
      - Jasna sprawa, jest wolnocłowym portem jak Makao. Powierzchnią. Tajemnica tkwi gdzie indziej.
      - Biedni masoni!
      - Nie ma postępu bez ofiar. Przyznacie jednak, że odnajdujemy w ten sposób immanentny racjonalizm historii.
      - Racjonalizm historii to skutek właściwego napisania na nowo Tory - oznajmił Diotallevi. - Tak właśnie postępujemy i niech pochwalone będzie imię Najwyższego.
      - No dobrze - powiedział Belbo. - Teraz zwolennicy Bacona mają już Saint-Martin-des-Champs, francusko-niemieckie skrzydło templariuszy rozpada się na mnóstwo sekt... Ale nie ustaliliśmy jeszcze, o jaką tajemnicę chodzi.
      - Tu was mam! - wykrzyknął Diotallevi.
      - Nas? Wszyscy tkwimy w tym po uszy i jeśli nie znajdziemy jakiegoś honorowego wyjścia, doprawdy trudno będzie spojrzeć komuś w oczy.
      - Niby komu?
      - Ależ historii, trybunałowi Prawdy.
      - Quid est veńtas! - spytał Belbo.
      - My - odparłem.
      77
      To zielsko zowią Filozofowie czarcim piochem. Zostało wypróbowane, że tylko to nasienie wypędza diabły i ich złudy... Podali je pewnej dziewce, którą w nocy dręczył diabeł, i zielsko zmusiło go do ucieczki. (Johannes de Rupescissa,Trattaro sulla Quintessenza, II)
      W następnych dniach zaniedbałem Plan. Lia miała już wkrótce rodzić i kiedy tylko mogłem, pozostawałem przy niej. Koiła moje niepokoje, mówiła, że jeszcze czas. Chodziła na kurs bezbolesnego rodzenia, a ja starałem się brać udział w jej ćwiczeniach. Odrzuciła pomoc nauki, która mogłaby określić płeć dziecka. Wolała niespodziankę. Pogodziłem się z tym jej dziwactwem. Dotykałem jej brzucha, nie zastanawiając się, co z niego wyjdzie; postanowiliśmy używać określenia Rzecz.
      Zapytałem tylko, w jaki sposób mógłbym jej pomóc w trakcie porodu.
      - Rzecz jest także moja - powiedziałem. - Nie chcę być jednym z tych ojców, których widuje się w filmach, jak krążą po szpitalnym korytarzu, odpalając jednego papierosa od drugiego.
      - Pim, nie zrobisz więcej niż to możliwe. Od pewnego momentu będzie to tylko moja sprawa. Zresztą nie palisz i chyba nie chcesz wykorzystać tej sytuacji, żeby popaść w nałóg.
      - Co więc mam robić?
      - Masz uczestniczyć przedtem i potem. Po wszystkim, jeśli okaże się, że mamy syna, będziesz go wychowywał, formował, wykształcisz w nim kompleks Edypa jak się patrzy, kiedy przyjdzie pora, poddasz się z uśmiechem rytualnemu ojcobójstwu, i to bez robienia z tego historii, a jeszcze potem pokażesz mu swoje nędzne biuro, kartotekę, fiszki, korektę cudownej historii metali i powiesz: mój synu, pewnego dnia to wszystko będzie twoje.
      - A jeśli urodzi się córka?
      - Powiesz: moja córko, pewnego dnia to wszystko należeć będzie do tego próżniaka, twojego męża.
      - A przedtem?
      - Kiedy zaczną się bóle, będą między nimi przerwy i wtedy trzeba liczyć, bo w miarę jak przerwa się skraca, coraz bliższa jest chwila porodu. Będziemy liczyć razem, a ty zadbasz o to, byśmy utrzymywali właściwe tempo liczenia, tak jak podaje się rytm wioślarzom. To tak jakbyś ty też starał się, żeby Rzecz wyszła powolutku ze swojej mrocznej pieczary. Biedaczek-biedaczka. Tylko posłuchaj, teraz jest mu tam dobrze w ciemnościach, wysysa soki niby ośmiornica, wszystko ma gratis, a potem bęc, wyskoczy na światło słoneczne, zamruga oczkami i powie gdzie, do diabła, trafiłem-trafi-łam?
      - Biedaczek-biedaczka. I nie będzie jeszcze znało pana Gara-monda. No dobrze, spróbujmy liczyć.
      Liczyliśmy, trzymając się w ciemnościach za ręce. Snułem fantazje. Rzecz jest najprawdziwszą Rzeczą, która przychodząc na świat nada sens wszystkim blagom diabolistów. Biedni diaboliści, którzy spędzają całe noce na wyobrażaniu sobie chemicznego wesela, zastanawiając się, czy rzeczywiście będzie z tego osiemnastokaratowe złoto i czy kamień filozoficzny to lapis exillis, ubogi Graal z wypalanej gliny. Mój Graal jest tutaj, w brzuchu Lii.
      - Tak - powiedziała Lia, przesuwając dłonią po pękatym, napiętym brzuchu - tutaj maceruje się twoja materia prima. Co według tych ludzi, których widziałeś w zamku, dzieje się w naczyniu?
      - Och, myślą, że bulgocze tam melancholia, ziemia siarkawa, czarny ołów, olej Saturna, że jest tam Styks, w którym odbywa się rozmiękczanie, pieczenie, próchnienie, topnienie, ugniatanie, nasączanie, zanurzanie, terrafetida, grobowiec cuchnący...
      - Co to za ludzie, impotenci? Nie wiedzą, że w naczyniu dojrzewa nasza Rzecz, bieluśka, piękna i różowa?
      - Pewnie, że wiedzą, ale dla nich twój brzuszek jest metaforą brzemienną w tajemnice...
      - Nie ma w nim żadnych tajemnic, Pim. Dobrze wiemy, jak formuje się Rzecz, jak tworzą się jej maleńkie nerwy, mięśnie, oczka, śledzionki, trzusteczki...
      - O mój Boże, ich tych śledzion? Co to ma być, Rosemary's Baby?
      - Tylko tak mi się powiedziało. Ale musimy być gotowi na powitanie Rzeczy, nawet jeśli będzie miała dwie głowy.
      - Jasna sprawa. Nauczę ją wtedy grania w duecie na trąbkę i klarnet... Nie, gdyby miała cztery ręce, byłby to nadmiar, chociaż pomyśl, co za pianista, to nie byle koncert na lewą rękę. Brr... Ale nawet moi diaboliści wiedzą, że tego dnia w klinice powstanie również dzieło w tonacji białej, narodzi się rebis, androgyn...
      - Tylko tego brakowało! Posłuchaj lepiej. Damy mu imię Giulio albo Giulia, po moim dziadku, zgadzasz się?
      - Nie mam nic przeciwko temu, brzmi nieźle.
      Wystarczyłoby, żebym zatrzymał się w tym miejscu. Żebym napisał białą księgę, porządny grimoire dla wszystkich adeptów Izydy Obnażonej, by wyjaśnić im, że nie warto już szukać secretum secre-torum, że odczytanie życia nie odsłania żadnego zakrytego sensu, że wszystko jest tutaj, w brzuchach wszystkich Lii tego świata, w pokojach klinik, na siennikach, na kamienistych brzegach rzek i że kamienie wracające z wygnania oraz święty Graal są to tylko maleńkie wrzeszczące brzydactwa, którym zwisa jeszcze z brzuszka pępowina, a doktor wymierza im klapsa w pupę. Że dla Rzeczy Nieznani Zwierzchnicy to ja i Lia i że rozpozna nas Ona natychmiast, nie szukając odpowiedzi u tego głupca, de Maistre'a.
      Ale nie, my - szydercy - chcieliśmy bawić się w chowanego z diabolistami, pokazując im, że jeśli ma już być spisek kosmiczny, potrafimy wymyślić taki, który będzie bardziej kosmiczny niż oni potrafią sobie wyobrazić.
      Dobrze ci tak - powtarzałem sobie tamtego wieczoru. - Teraz tkwisz tutaj i czekasz, co zdarzy się pod wahadłem Foucaulta.
      
78
Powiedziałbym niechybnie, że ta powtórna krzyżówka nie wzięła się z matczynego brzucha, lecz pewnie z jakiegoś Efialtesa, z jakiegoś inkuba lub innego obrzydłego diabła, poczęta jakby przez zgniły i trujący grzyb, dziecię faunów i nimf, demonowi podobniejsze niż człowiekowi.
(Athanasius Kircher, Mundus Subterraneus, Amsterdam, Janson 1665, II, ss. 279-280)

      Tego dnia chciałem zostać w domu, gnębiło mnie jakieś przeczucie, ale Lia powiedziała, żebym nie zgrywał się na księcia małżonka i ruszał do roboty.
      - Masz czas, Pim, jeszcze nie rodzę. Też muszę wyjść. Idź.
      Dochodziłem do mojego biura, kiedy otworzyły się drzwi pracowni pana Salona. Stanął w nich starzec, ubrany w swój żółty fartuch. Nie mogłem uniknąć wymiany ukłonów, a wtedy on zaprosił mnie do środka. Nigdy nie widziałem jego pracowni, więc wszedłem.
      Jeśli kiedyś za tymi drzwiami było zwykłe mieszkanie, Salon musiał zburzyć ściany działowe, zobaczyłem bowiem jakby ogromną pieczarę o trudnym do określenia kształcie. Z jakichś zapomnianych już względów architektonicznych to skrzydło budynku było w tym miejscu poddaszem i światło przenikało przez ustawione skośnie okna. Może szyby były brudne albo matowe, może Salon je zasłonił, żeby uniknąć pionowo padających promieni słonecznych, a może powodem były stosy rozmaitych rzeczy, głośno mówiących wszem wobec o lęku przed pustą przestrzenią, ale w pieczarze było światło jak o zmierzchu, także dlatego, iż to wielkie pomieszczenie zostało podzielone regałami z jakiejś starej apteki, wśród których otwierały się arkady, wyznaczające rytm przesmyków, przejść, widoków. Odcieniem dominującym brąz, wszystkie przedmioty, etażerki, stoły, były barwy kasztanowej - połączenie rozproszonego światła dziennego ze światłem starych lamp, rzucającym tu i ówdzie jaśniejsze plamy. Na pierwszy rzut oka miało się wrażenie, że jest się w warsztacie lutnika, skąd rzemieślnik wyprowadził się w czasach Stradivariusa i od tamtej pory na pasiastych brzuchach teorba-nów gromadził się pomału kurz.
      Potem stopniowo wzrok mi przywykł i zrozumiałem, że jestem, jak należało się spodziewać, w skamieniałym zoo. Tutaj niedźwiadek o błyszczących szklanych oczach piął się na sztuczną gałąź, koło mnie przysiadła sowa płomykówka, osłupiała i dostojna, na stole przed sobą zobaczyłem łasicę, a może kunę albo tchórza - nie wiem. Pośrodku stołu stało jakieś prehistoryczne zwierzę, którego zrazu nie rozpoznałem, jakby z gatunku kotów, ale oglądanych przez aparat rentgenowski.
      Mogła to być puma, mógł być serwal albo nawet olbrzymi pies, widziałem tylko szkielet, częściowo już wypchany kłakami, które trzymały się dzięki armaturze z drutów.
      - Duński dog pewnej bogatej damy o czułym serduszku - u-śmiechnął się szyderczo Salon - która pragnie wspominać czasy małżeńskiego pożycia. Widzi pan? Ściąga się ze zwierzęcia skórę, smaruje ją od strony wewnętrznej mydłem arsenowym, a potem moczy i wybiela kości... Proszę tylko spojrzeć na tę półkę, jaka piękna kolekcja kręgosłupów i klatek piersiowych. Wspaniała kostnica, prawda? Potem łączy się kości za pomocą drutu i kiedy ma się już szkielet, montuje sią armaturę i zwykle używam do tego celu siana albo papier mache, albo gipsu. Na koniec idzie skóra. Usuwam szkody wyrządzone przez śmierć i proces rozkładu. Proszę tylko spojrzeć na tę sowę, czy nie wygląda jak żywa?
      Od tej chwili każda żywa sowa wyda mi się martwa, z góry skazana przez Salona na sklerotyczną wieczność. Spojrzałem na twarz tego speca od balsamowania zwierzęcych faraonów, na jego krzaczaste brwi, szare lico i starałem się zrozumieć, czy jest żywą istotą, czy raczej arcydziełem swojego własnego rzemiosła.
      Chcąc mu się lepiej przyjrzeć, zrobiłem krok do tyłu i poczułem, że coś musnęło mój kark. Drgnąłem, obróciłem się i zobaczyłem, że wprawiłem w ruch wahadło.
      Wielki, zupełnie zmasakrowany ptak kołysał się zgodnie z ruchem włóczni, która go przeszyła. Weszła od strony głowy i ponieważ tułów był rozdarty, ujrzałem, że sięgnęła miejsca, gdzie niegdyś znajdowały się serce i żołądek, i tam rozgałęziała się w odwrócony do góry nogami trójząb. Jedno ostrze, to grubsze, przebiło miejsce po trzewiach i niby miecz wskazywało w kierunku ziemi, podczas gdy dwa florety przeszły przez nogi i wyszły symetrycznie między szponami. Ptak kołysał się lekko i trzy punkty wskazywały na ziemi ślad, który zostawiłyby, gdyby ją muskały.
      - Piękny okaz orła królewskiego - wyjaśnił Salon. - Ale muszę jeszcze kilka dni nad nim popracować. Dobieram właśnie oczy. - Pokazał mi pudełko pełne szklanych rogówek i źrenic, jakby relikwie, które kat świętej Łucji zbierał w ciągu swojej kariery zawodowej. - Nie zawsze jest tak łatwo jak z owadami, którym wystarczy pudełeczko i szpilka. Bezkręgowce na przykład traktuje się forma-liną.
      Śmierdziało nią jak w trupiarni.
      - Musi to być pasjonująca praca - powiedziałem. I myślałem o tej żywej rzeczy w brzuchu Lii. Naszła mnie lodowata myśl: jeśli Rzecz umrze, chcę sam ją pogrzebać, by stała się pokarmem dla wszystkich podziemnych robaków i użyźniła glebę. Tylko w ten sposób mogłaby pozostać dla mnie żywa...
      Wzdrygnąłem się, bo Salon coś powiedział i zaczął ściągać z którejś półki jakieś dziwne stworzenie. Miało ze trzydzieści centymetrów długości i z pewnością było smokiem, gadem o wielkich czarnych i błoniastych skrzydłach, kogucim grzebieniu i rozwartej paszczy uzbrojonej w małe, ostre jak piła zęby.
      - Piękny, prawda? To moja kompozycja. Wykorzystałem salamandrę, nietoperza, łuski węża... Smok z podziemi. Inspirowałem się tym... - Wskazał leżący na innym stole wielki wolumin in folio, oprawny w stary pergamin, ze skórzanymi rzemieniami. - Kosztował mnie bajeczną sumę, nie jestem bibliofilem, ale ten tom chciałem mieć. To Mundus Subterraneus Athanasiusa Kirchera, pierwsze wydanie, z 1665 roku. O, tu jest smok. Podobny, nie sądzi pan? Żyje w parowach wulkanów, jak utrzymywał ten zacny jezuita, który wiedział wszystko o tym, co znane, nieznane, a nawet nie istniejące...
      - Nadal rozmyśla pan o podziemiach? - spytałem, przypomniawszy sobie naszą rozmowę w Monachium i zdania, które usłyszałem przez ucho Dionizjosa.
      Otworzyłem księgę w innym miejscu. Był tam obraz kuli, która robiła wrażenie nabrzmiałego i czarnego organu oplecionego pajęczyną świetlistych, wijących się i płomienistych żył.
      - Jeśli Kircher się nie mylił, w sercu Ziemi jest więcej dróżek niż na jej powierzchni. Kiedy coś dzieje się w przyrodzie, bierze się z gorąca, które kłębi się pod spodem...
      Myślałem o dziele w tonacji czarnej, w brzuchu Lii, o Rzeczy, która chce wyrwać się ze swojego pełnego słodyczy wulkanu.
      - ... A jeśli coś dzieje się w świecie ludzi, tam, pod spodem, zostało uknute.
      - Tak twierdzi ojciec Kircher?
      - Nie, on zajmuje się tylko przyrodoznawstwem... Ale to szczególne, że druga część tej księgi została poświęcona alchemii i alchemikom i że właśnie tutaj, proszę spojrzeć, mamy atak na różokrzy-żowców. Czemu atakuje różokrzyżowców w dziele poświęconym światu podziemnemu? Niejedno wiedział nasz jezuita, wiedział, że ostatni templariusze schronili się w podziemnym królestwie Agarr-tha...
      - I zdaje się, że nadal tam przebywają - ośmieliłem się wtrącić.
      - Nadal - odparł Salon. - Nie w Agarrtha, w innych trzewiach. Może właśnie pod naszymi nogami. Także Mediolan ma teraz metro. Kto chciał je wybudować? Kto kierował wykopami?
      - Sądzę, że inżynierowie specjaliści.
      - Dobrze, niech pan zamyka oczy. A przecież w tym pańskim wydawnictwie publikuje się nie wiadomo czyje książki. Czy macie wśród waszych autorów Żydów?
      - Nie pytamy ich o pochodzenie - odparłem oschle.
      - Proszę nie myśleć, że jestem antysemitą. Wśród moich najbliższych przyjaciół są Żydzi. Mam na myśli pewien określony typ Żydów...
      - Jaki typ?
      - Już ja wiem...
      
79
Otworzył swój kuferek. W nieopisanym nieładzie kłębiły się tam kołnierzyki, podwiązki, przybory kuchenne, odznaki najrozmaitszych szkół technicznych, nawet monogram cesarzowej Aleksandry Fiodorowny i krzyż Legii Honorowej. Ku jego wielkiemu osłupieniu wskazał pieczęć Antychrysta w kształcie trójkąta albo dwóch skrzyżowanych trójkątów.
(Alexandre Chayla, Serge A, Nilus el les Protocoles, La Tribune Juive", 14 maja 1921, s. 3)

      - Widzi pan - dodał - urodziłem się w Moskwie. Właśnie w Rosji za mojej młodości ukazały się tajne dokumenty żydowskie, w których mówiło się jawnie, że jeśli chce się podporządkować sobie rządy, należy działać w podziemiu. Niech pan posłucha. - Wziął zeszycik, w którym wynotował odręcznie cytaty. - W tym czasie wszystkie miasta będą miały metro i przejścia podziemne. Umożliwi to nam wysadzenie w powietrze wszystkich miast na ziemi." Protokoły Mędrców Syjonu, dokument numer dziewięć!
      Przyszło mi do głowy, że kolekcja kręgosłupów, pudełko z oczami, skóry, które napinał na armaturach, wzięły się z jakiegoś obozu zagłady. Ale nie, miałem do czynienia ze starym nostalgikiem, który przywiózł tu ze sobą dawne wspomnienia rosyjskiego antysemityzmu.
      - Jeśli dobrze zrozumiałem, jakiś krąg Żydów, choć nie obejmujący wszystkich, knuje spisek. Ale dlaczego w podziemiach?
      - To chyba oczywiste! Kiedy ktoś spiskuje, robi to w ukryciu, nie zaś w pełnym świetle dnia. Wszyscy wiedzą o tym od niepamiętnych czasów. Władza nad światem oznacza władzę nad tym, co jest pod spodem. Nad podziemnymi prądami.
      Przypomniałem sobie pytanie, jakie Aglie zadał w swoim gabinecie, i druidessy z Piemontu, które przyzywały telluryczne prądy.
      - Dlaczego Celtowie swoje sanktuaria budowali w głębi ziemi, czemu drążyli tunele połączone ze świętą studnią? - ciągnął Salon. - Kopano te studnie w warstwach radioaktywnych, to znana rzecz. Jak jest zbudowane Glastonbury? Czy nie chodzi przypadkiem o wyspę Avalqn, z której wziął się mit Graala? A kto wymyślił Graa-la, jeśli nie Żyd? O Boże, znowu Graal! Ale jaki Graal, jest tylko jeden, to moja Rzecz połączona z radioaktywnymi warstwami macicy Lii i być może żegluje w tej chwili w stronę wylotu studni, może gotuje się do wyjścia, podczas gdy ja tkwię tu wśród wypchanych sów, z których setka jest martwych, a jedna udaje, że żyje.
      - Wszystkie katedry zostały zbudowane w miejscach, gdzie Celtowie mieli swoje menhiry. Dlaczego nie zważając na trudy osadzali głazy w ziemi?
      - A dlaczego Egipcjanie tak się męczyli wznosząc piramidy?
      - No właśnie. Anteny, termometry, sondy, igły podobne do tych, które lekarze chińscy wbijają w miejsca reagowania ciała, w punkty węzłowe. A w samym środku Ziemi jest roztopione jądro podobne do Słońca, a nawet najprawdziwsze Słońce, wokół którego coś krąży po najróżniejszych trajektoriach. Orbity prądów tellurycz-nych. Celtowie wiedzieli, którędy przebiegają i jak nad nimi panować. A Dante, Dante? O czym nam opowiada opisując zejście w otchłań? Czy pojmuje pan, drogi przyjacielu?
      Wcale nie miałem ochoty być jego drogim przyjacielem, ale słuchałem. Giulio-Giulia, mój rebis osadzony niby Lucyfer w centrum brzucha Lii, ale on-ona, Rzecz, wywinie koziołka, wypchnie się ku górze, wydostanie się w jakiś sposób. Rzecz jest stworzona tak, by wyjść z trzewi, by odsłonić się w swojej przejrzystej tajemnicy, nie zaś by głową w dół dać nurka i szukać jakiegoś oślizgłego sekretu.
      Salon ciągnął swoje, zatracił się teraz w monologu, który powtarzał, jak mi się zdawało, z pamięci.
      - Czy wie pan, co to są angielskie leysl Jeśli pan przeleci się samolotem nad Anglią, zobaczy, że wszystkie święte miejsca zostały połączone liniami prostymi, siatką linii, które obejmują całe terytorium i po dzień dzisiejszy są widoczne, przywodząc na myśl zarys dróg...
      - Skoro były święte miejsca, musiały być połączone drogami, a drogi prowadzi się tak, żeby były jak najprostsze...
      - Tak? A dlaczego migracja ptaków odbywa się właśnie wzdłuż tych linii? Dlaczego wyznaczają trasy latających spodków? Chodzi o tajemnicę, która została zagubiona po inwazji rzymskiej, ale są tacy, którzy nadal ją znają...
      - Żydzi - podsunąłem.
      - Także oni drążą. Pierwszą zasadą alchemiczną jest Vitriol: Vi-sita Interioru Terrae, Rectificando Invenies Occultum Lapidem. Lapis exillis. Mój kamień, który powoli wydostaje się z wygnania, ze słodkiego, niepamiętnego, hipnotycznego wygnania w pojemnym naczyniu Lii, nie szukając innych głębi, mój piękny i biały Kamień, który tęskni za powierzchnią... Chciałem biec do domu, do Lii, razem z nią oczekiwać pojawienia się Rzeczy, godzina po godzinie wyglądać chwili tryumfu z odzyskania powierzchni. W pieczarze Salona panuje zaduch podziemi, a podziemia to początki, które należy opuścić, nie zaś cel, który trzeba osiągnąć. A jednak słuchałem Salona i kłębiły mi się w głowie nowe szelmowskie pomysły do Planu. Czekałem na jedyną Prawdę tego sublunarnego świata, a troszczyłem się o budowanie nowych kłamstw. Byłem ślepy jak podziemne zwierzęta.
      Otrząsnąłem się. Trzeba wyjść z tego tunelu.
      - Muszę już iść - powiedziałem. - W razie czego wskaże mi pan lektury na ten temat.
      - Ba, kiedy wszystko, co napisano, jest fałszywe, fałszywe jak dusza Judasza. Wiem to tylko, czego dowiedziałem się od mojego ojca...
      - Geologa?
      - Och, nie - roześmiał się Salon. - Nie, zupełnie nie. Mój ojciec (nie ma się czego wstydzić, przeszło, minęło) pracował w Ochranie. Bezpośrednio pod rozkazami szefa, legendarnego Racz-kowskiego.
      Ochrana. Ochrana, coś w rodzaju KGB, czy nie była to czasem tajna policja carska? A kim był ten Raczkowski? Kto nosił podobne nazwisko? Na Boga, przecież to tajemniczy gość pułkownika, hrabia Rakosky... No nie, tego za wiele, pozwalam, żeby zaskakiwał mnie zwyczajny zbieg okoliczności. Nie wypychałem przecież martwych zwierząt, lecz płodziłem żywe.
      
80
Kiedy w materii Wielkiego Dzieła pojawiła się Biel, Życie zwyciężyło Śmierć, ich Król został wskrzeszony. Ziemia i Woda stały się Powietrzem, nastały rządy Księżyca, narodziło się ich dziecię... Wówczas Materia zyskała tak wielką niezmienność, że Ogień nie mógłby już jej zniszczyć... Kiedy artysta widzi biel bez skazy. Filozofowie powiadają, że trzeba podr/eć księgi, bo stały się zbędne.
(Dom J. Pernety. Dictionnaire mylhoherrnetique. Paryż, Bauche 1758, Blanchour")

      Wybełkotałem pospiesznie słowa przeprosin. Chyba powiedziałem coś w rodzaju: Moja dziewczyna jutro ma rodzić." Salon z miną, jakby nie wiedział, kto jest ojcem, życzył mi wszystkiego najlepszego. Pobiegłem do domu, żeby odetchnąć czystym powietrzem.
      Lii nie było. Na stole w kuchni kartka: Kochanie, zeszły wody. Nie zastałam cię w biurze. Biorę taksówkę i jadę do kliniki. Przyjedź, czuję się samotna."
      Wpadłem na chwilę w panikę, miałem przecież tam być i liczyć razem z Lią, miałem być w biurze. Rzecz urodzi się martwa, Lia też umrze. Salon obie wypcha.
      Wpadłem do kliniki, jakbym cierpiał na zapalenie błędnika, pytałem tych, którzy o niczym nie mieli pojęcia, dwa razy pomyliłem oddział. Wszystkim mówiłem, że powinni wiedzieć, gdzie rodzi Lia, i wszyscy odpowiadali, żebym się uspokoił, bo tutaj wszystkie rodzą.
      Wreszcie, sam nie wiem w jaki sposób, znalazłem się w jakiejś sali, Lia była blada, ale była to bladość perłowa, i uśmiechała się. Ktoś odgarnął jej włosy i wcisnął pod biały czepek. Po raz pierwszy widziałem w całym blasku czoło Lii. Obok siebie miała Rzecz.
      - To Giulio - oznajmiła.
      Mój rebis. Ja też go stworzyłem, i to nie z fragmentów martwych ciał, i bez mydła arsenowego. Niczego mu nie brakowało, wszystkie palce miał na właściwych miejscach.
      Chciałem obejrzeć go całego.
      - Ach, co za piękna armatka, ach, jakie ma wielkie kulki! - Potem zacząłem całować Lię w odsłonięte czoło. - Ale to twoja zasługa, najdroższa, wszystko zależy od naczynia.
      - Pewnie, że to moja zasługa, draniu. Musiałam liczyć sama.
      - Jeśli chodzi o liczenie, to ty dla mnie liczysz się najbardziej.
      
81
Ludność podziemi doszła do wysokiej wiedzy... Gdyby nasza szalona ludzkość przedsięwzięła przeciwko nim wojnę, potrafiliby wysadzić w powietrze całą powierzchnię naszej planety.
(Ferdinand Ossendowski, Beasts, Men and Gods, 1924, V. Por.: Antoni Ferdynand Ossendowski, Przez kraj ludzi, zwierząt i bogów, Gebethner i Wolff 1925, s. 335 nn.)

      Byłem u boku Lii nawet po wyjściu z kliniki, bo kiedy tylko znalazła się w domu i przystąpiła do zmieniania dziecku pieluszek, wy-buchnęła płaczem i powiedziała, że nigdy jej się to nie uda. Ktoś później wyjaśnił nam, że to normalne. Kiedy opadnie już podniecenie wywołane zwycięskim porodem, przychodzi poczucie bezsilności w obliczu ogromu obowiązków. Przez pierwsze dni obijałem się z kąta w kąt, czując się niepotrzebny, a w każdym razie nie mogąc karmić piersią, czytałem wszystko, co znalazłem na temat prądów tellurycznych.
      Po powrocie rozmawiałem o tym z Agliem. Przesadnym gestem okazał swoje znudzenie tą sprawą.
      - Marne metafory, które mają być aluzją do węża Kundalinie-go. Nawet geomancja chińska szukała w ziemi śladów smoka, ale wąż telluryczny miał oznaczać po prostu węża inicjacyjnego. Bogini odpoczywa pod postacią zwiniętego węża, śpi pogrążona w wiecznym letargu. Kundalini drży łagodnie, wydając łagodny świst i wiążąc ciała ciężkie z ciałami lekkimi. Niby śmigło albo turbina wodna, niby połowa sylaby OM.
      - Do jakiej tajemnicy nawiązuje wąż?
      - Do prądów tellurycznych. Ale do tych prawdziwych.
      - Jakie są prawdziwe prądy telluryczne?
      - Stanowią wielką tajemnicę kosmologiczną i aluzję do węża. Do diabła z Agliem - pomyślałem sobie. - Ja wiem więcej na ten temat.
      Przeczytałem moje notatki Belbowi i Diotalleviemu i okazało się, że nie mamy już najmniejszych wątpliwości. Wreszcie byliśmy w stanie dostarczyć templariuszom godną ich tajemnicę. Było to rozwiązanie najoszczędniejsze, najelegantsze i mające tę zaletę, że zaczęły pasować do siebie wszystkie elementy naszej tysiącletniej układanki.
      Tak więc Celtowie wiedzieli o prądach tellurycznych. Dowiedzieli się o nich od Atlantydów, kiedy ci, którzy ocaleli z katastrofy kontynentu, wyemigrowali - jedni do Egiptu, drudzy do Bretanii.
      Natomiast Atlantydzi dowiedzieli się tego wszystkiego od naszych przodków, którzy z wyspy Avalon, przemierzywszy cały kontynent Mu, dotarli do pustyni w środku Australii - w czasach, kiedy wszystkie kontynenty były połączone, stanowiły cudowną Pangeę. tak że można było bez trudu wszędzie podróżować. Gdybyśmy tylko umieli odczytać (jak umieją aborygeni. którzy jednak milczą) tajemniczy alfabet wyryty w wielkim masywie Ayers Rock. mielibyśmy Objaśnienie. Ayers Rock leży na antypodach wielkiej góry (nieznanej), stanowiącej Biegun, ale Biegun prawdziwy. Biegun inicjacyjny, nie zaś ten, do którego może dotrzeć pierwszy lepszy mieszczański odkrywca. Jak zwykle, i jest to jasne dla każdego, kogo nie zaślepiła fałszywa wiedza zachodniej nauki. Biegun, który widzimy, jest Biegunem nie istniejącym, istnieje natomiast ten. którego nikt nie potrafi zobaczyć poza paroma adeptami zobowiązanymi jednak do milczenia.
      Ale Celtowie wierzyli, że wystarczyłoby odkryć globalny plan prądów. Dlatego stawiali megality. Menhiry były radiestetycznymi aparatami, pełniły rolę sworzni, były elektrycznymi ujęciami osadzonymi w miejscach, gdzie prądy rozgałęziały się w różnych kierunkach. Leys wyznaczały bieg prądu już odnalezionego. Dolmeny były komorami kondensacji energii i tam właśnie druidzi starali się dzięki swoim umiejętnościom geomantycznym ekstra-polować układ całościowy. Kromlechy i Stonehenge to obserwatoria mikro-makrokosmiczne, gdzie badając porządek konstelacji trudzono się nad odgadnięciem porządku prądów, gdyż zgodnie z Tabula smaragdina to, co nad, jest izomorficzne z tym. co pod.
      Ale nie w tym tkwił problem, a przynajmniej nie tylko w tym. Zrozumiało to drugie skrzydło atlantyckiej emigracji. Tajemna wiedza Egipcjan przeszła od Hermesa Trismegistosa do Mojżesza, który ani myślał przekazywać jej swoim oberwańcom z brzuchami pełnymi jeszcze manny - dla nich było dziesięcioro przykazań, gdyż to potrafili przynajmniej zrozumieć. Prawdę, która jest z natury arystokratyczna, Mojżesz zaszyfrował w Pięcioksięgu. Zrozumieli to kabaliści.
      - Tylko pomyślcie - mówiłem - wszystko było już zapisane niby w otwartej księdze w wymiarach Świątyni Salomona, a powiernikami tajemnicy byli różokrzyżowcy, tworzący Wielkie Białe Bractwo, czyli sektę esseńczyków, i jak wiadomo, podzielili się swoimi sekretami z Jezusem, co spowodowało Jego ukrzyżowanie, którego inaczej nie sposób wytłumaczyć...
      - Z pewnością, a męka Chrystusa stanowi alegorię, zapowiedź procesu templariuszy.
      - Tak jest. Dzięki zaś Józefowi z Arymatei tajemnica Jezusa trafia albo wraca do kraju Celtów. Jednak oczywiście jest jeszcze niepełna, chrześcijańscy druidzi znają jedynie fragment i oto mamy ezoteryczne znaczenie Graala: coś w tym jest, lecz nie wiadomo co. Tego, co powinno być, tego, co Świątynia wypowiadała w całej pełni, domyśla się jedynie grupka rabinów, którzy pozostali w Palestynie. Powierzają tę wiedzę muzułmańskim sektom inicjacyjnym, su-fim, izmaelitom, mutakallaminom. I od nich wiedza przechodzi do templariuszy.
      - Wreszcie templariusze. Już zacząłem się martwić.
      Kształtowaliśmy ostatecznie Plan, który niby miękka glinka poddawał się naszej konfabulującej woli. Templariusze odkryli tajemnicę podczas długich bezsennych nocy, kiedy spoczywali w ramionach towarzysza, z którym dzielili siodło, na pustyni, gdzie wiał bezlitosny samum. Wydzierali ją kawałek po kawałku tym, którzy znali moce kosmicznej koncentracji Czarnego Kamienia z Mekki, dziedzictwa po babilońskich magach - jako że teraz już nie ulegało wątpliwości, iż wieża Babel nie była niczym innym jak próbą, niestety zbyt pospieszną i słusznie zakończoną niepowodzeniem wskutek pychy projektantów, zbudowania menhiru potężniejszego od innych, ale budowniczowie babilońscy popełnili błąd w obliczeniach, gdyż, jak to wykazał ojciec Kircher, jeśliby wieża została wzniesiona, wskutek swojej nadmiernej wagi przekręciłaby o dziewięćdziesiąt, może nawet więcej stopni oś obrotu ziemi, i nasza nieszczęsna planeta, zamiast ityfallicznej i erekcyjnej korony wskazującej prosto w niebo, miałaby bezpłodny wyrostek, zwiotczały penis, małpi ogon, kołyszący się gdzieś w dole. Szechinę zagubioną wśród oszałamiających otchłani antarktycznego Malkut, obwisły hieroglif dla pingwinów.
      - Ale w końcu, jaką tajemnicę odkryli templariusze?
      - Cierpliwości, dochodzimy do tego. Trzeba było siedmiu dni, żeby stworzyć świat. Zobaczmy.
      
82
Ziemia jest ciałem magnetycznym, a właściwie, jak odkryli to niektórzy uczeni, jednym wielkim magnesem, co już mniej więcej trzysta lat temu twierdził Paracelsus.
(H.P. BIavatsky, Isi Unveiled. Nowy Jork, Bouton 1877, I, s. XXIII)

      Zobaczyliśmy, i udało się. Ziemia jest wielkim magnesem, więc siła i kierunek jej prądów są określone między innymi przez wpływ sfer niebieskich, cykle pór roku, następowanie po sobie kolejnych ekwinocjów, cykle kosmiczne. Z tego względu układ prądów jest zmienny. Ale musi być taki jak włosów, które rosną na całej czaszce, chociaż ma się wrażenie, że wychodzą spiralnie z jednego punktu na tyle głowy, gdzie najoporniej poddają się działaniu grzebienia. Jeśli się ten punkt odszuka, umieści w nim najpotężniejszą stację, będzie się miało władzę nad wszystkimi fluktuacjami tellurycz-nymi planety, będzie można nimi kierować, dowolnie rządzić. Templariusze zrozumieli, że sekret polega nie tylko na tym, żeby wejść w posiadanie globalnej mapy, ale także na tym, by znaleźć punkt krytyczny, Omphalos, Umbilicus Telluris, Środek Świata, Źródło Kierowania.
      Cała alchemiczna afabulacja, chtoniczny schyłek dzieła w tonacji czarnej, elektryczne wyładowanie dzieła w tonacji białej były jedynie przejrzystymi dla wtajemniczonych symbolami tego wielowiekowego nasłuchiwania, którego ostatecznym wynikiem powinno być dzieło w tonacji czerwonej, globalna wiedza, olśniewająca władza nad planetarnym systemem prądów. Tajemnica, prawdziwa tajemnica alchemiczna i templarna polega na wykryciu Źródła tego wewnętrznego rytmu, straszliwego i rytmicznego jak drżenie węża Kundaliniego, nieznanego jeszcze w wielu swoich aspektach, ale z całą pewnością regularnego jak zegarek, na wykryciu Źródła jedynego, prawdziwego Kamienia, jaki kiedykolwiek spadł na miejsce wygnania z nieba, Wielkiej Matki Ziemi.
      To właśnie pragnął z drugiej strony zrozumieć Filip Piękny. Stąd wziął się ten złośliwy nacisk, jaki inkwizytorzy kładli na pocałunek in posteriori parte spine dorsi. Chcieli dotrzeć do tajemnicy Kundaliniego. Nie o sodomię im chodziło.
      - Wszystko doskonale - powiedział Diotallevi - ale co robisz, kiedy umiesz już kierować prądami tellurycznymi? Piwo?
      - Daj pokój - odparłem. - Czyż nie chwytasz znaczenia tego odkrycia? Wsadź w Pępek Telluryczny potężny sworzeń... Władanie tą stacją daje ci możliwość przewidywania deszczu i suszy, rozpętywania huraganów, sztormów, rozszczepiania kontynentów, zatapiania wysp (nie ulega wątpliwości, że Atlantyda zatonęła wskutek nieudanego eksperymentu), wyrastania puszcz i gór... Zdajesz sobie sprawę? To coś lepszego niż bomba atomowa, która nie wychodzi na zdrowie także temu, który ją zrzuca. Ze swojej wieży kontrolnej telefonujesz, bo ja wiem, do prezydenta Stanów Zjednoczonych i mówisz: do jutra chcę mieć tyle a tyle milionów dolarów albo niezależność Ameryki Łacińskiej, albo Hawajów, albo zniszczenie zapasów broni jądrowej, bo jak nie, szczelina kalifornijska otworzy się ostatecznie i Las Vegas zmieni się w szulernię pływającą...
      - Las Vegas jest w Newadzie...
      - Co za różnica? Skoro kontrolujesz prądy telluryczne, możesz oderwać również Newadę, a nawet Kolorado. A potem telefonujesz do Rady Najwyższej i powiadasz: moi przyjaciele mili, do poniedziałku proszę mi dostarczyć cały kawior z Wołgi, a na Syberii chcę urządzić magazyn mrożonek, bo inaczej zamierzam wessać Ural, spowodować wylew Morza Kaspijskiego, przerobić Litwę i Estonię na wyspy, które zatopię w Rowie Filipińskim.
      - To prawda - przyznał Diotellevi. - Niezmierzona potęga. Można na nowo napisać ziemię jak Torę. Przesunąć Japonię do Zatoki Panamskiej.
      - Panika na Wall Street.
      - Lepsze niż wojny gwiezdne. Lepsze niż przemiana metali w złoto. Kierujesz odpowiednio wyładowaniem, doprowadzasz do orgazmu trzewia Ziemi, każesz im wykonać w dziesięć sekund to, na co potrzebowały miliardów lat i całe Zagłębie Ruhry zmienia się w zagłębie diamentowe. Eliphas Levi powiadał, że wiedza o przypływach fluidalnych i powszechnych prądach stanowi sekret wszechpo-tęgi człowieka.
      - Musi tak być - oświadczył Belbo - to jakby przeobrazić całą Ziemię w komorę orgoniczną. To oczywiste. Reich był z pewnością templariuszem.
      - Wszyscy byli templariuszami poza nami. Dobrze, że chociaż to odkryliśmy. Teraz mamy nad nimi przewagę czasową.
      Co w istocie powstrzymało templariuszy, kiedy już weszli w posiadanie sekretu? Wiedzieć to nie wszystko, trzeba umieć jeszcze swoją wiedzę wykorzystać. W tym czasie templariusze, pouczeni przez dia-holicznego świętego Bernarda, zastąpili menhiry, marniutkie sworznie celtyckie, znacznie czulszymi i potężniejszymi gotyckimi katedrami, które miały krypty zamieszkane przez czarne dziewice i bezpośrednią styczność z warstwami radioaktywnymi, które pokryły całą Europę siecią stacji przekaźnikowych, wymieniających między sobą informacje o mocy i kierunku fluidów, o humorach i gwałtowności prądów.
      - A ja twierdzę, że odkryli kopalnie srebra w Nowym Świecie, doprowadzili do erupcji, a potem, kontrolując Golfsztrom, sprawili, że minerał wypłynął u wybrzeży portugalskich. Tomar był ośrodkiem, z którego rozprowadzano towar, a Las Wschodni głównym magazynem. Oto skąd się wzięły ich bogactwa. Ale to jeszcze głupstwo. Doszli do wniosku, że jeśli chcą w pełni wykorzystać swoją tajemnicę, muszą poczekać, aż nastąpi odpowiedni postęp technologiczny, a to wymaga co najmniej sześciuset lat.
      W tej sytuacji templariusze pomyśleli Plan w ten sposób, by tylko ich następcy, w momencie kiedy będą umieli wykorzystać należycie to, co wiedzą, odkryli, gdzie znajduje się Umbilicus Telluris. Ale jak doszło do tego, że rozdzielili fragmenty jednej jedynej informacji między trzydziestu sześciu towarzyszy rozproszonych po świecie? Czy było aż tyle części tego posłannictwa? Czy musiało być tak skomplikowane, skoro wystarczyło powiedzieć, że Umbilicus jest, powiedzmy w Baden Baden, Cuneo, Chattanooga?
      Mapa? Ale mapa to jakiś znak w punkcie ombilikalnym. I ten, kto ma fragment z tym znakiem, wie wszystko i nic mu po innych fragmentach. Nie, musiało to być coś bardziej skomplikowanego. Ta sprawa nie dawała nam spokoju przez kilka dni, aż wreszcie Bel-bo postanowił uciec się do pomocy Abulafii. Odpowiedź brzmiała:
      Wilhelm Postel umarł w 1581 roku.
      Bacon jest wicehrabią Saint-Albans.
      W Conservatoire wisi Wahadło Foucaulta.
      Nadeszła chwila, żeby znaleźć jakieś miejsce dla Wahadła.
      Po kilku dniach mogłem już zaproponować dosyć eleganckie rozwiązanie. Pewien diabolista przyniósł nam tekst dotyczący hermetycznej tajemnicy katedr. Według naszego autora budowniczowie katedry w Chartres uczepili pewnego dnia sznur z ołowianym ciężarkiem do zwornika sklepienia i bez trudu wyciągnęli wniosek, że Ziemia się obraca. Oto przyczyna procesu Galileusza - zauważył Dio-tallevi. - Kościół wywęszył w nim templariusza. Nie - sprzeciwił się Belbo - kardynałowie, którzy skazali Galileusza, byli adeptami templariuszy, przeniknęli do Rzymu i czym prędzej postarali się zamknąć usta przeklętemu Toskańczykowi, temu templariuszowi--zdrajcy, bo przez swoją próżność gotów był wszystko wypaplać, wyprzedzając o czterysta lat datę realizacji Planu.
      W każdym razie to odkrycie wyjaśniało, dlaczego pod Wahadłem mistrzowie mularscy nakreślili labirynt, stylizowany obraz podziemnych prądów. Zaczęliśmy szukać obrazu labiryntu w Chartres. Zegar słoneczny, róża wiatrów, krwiobieg, ścieżka śluzu pozostawiona przez pogrążonego w śnie Węża. Globalna mapa prądów.
      - No dobrze, załóżmy, że templariusze posługiwali się Wahadłem, żeby wyznaczyć Umbilicus. Zamiast labiryntu, który jest przecież zawsze abstrakcyjnym schematem, połóż na posadzce mapę świata i powiedz, na przykład, że punkt wskazany o danej godzinie przez ostrze Wahadła jest Umbilicusem. Co to za punkt?
      - Nie ma co do tego najmniejszych wątpliwości. To Saint-Mar-tin-des-Champs. Kryjówka.
      - Tak - zamyślił się Belbo. - Załóżmy jednak, że o północy Wahadło kołysze się wzdłuż osi, mówię na chybił trafił. Kopenhaga-Capetown. Gdzie będzie Umbilicus, w Danii czy w Południowej Afryce?
      - Słuszna uwaga - przyznałem. - Ale nasz diabolista opowiada również, że w Chartres jeden z witraży chóru ma rysę i że o danej porze dnia promień słoneczny wpada przez nią i oświetla zawsze ten sam punkt, zawsze tę samą płytę posadzki. Nie pamiętam już, jaki z tego płynie wniosek, ale chodzi o jakąś tajemnicę. Oto mechanizm. W chórze u Świętego Marcina jedno z okien ma zadrapanie w miejscu, gdzie dwie zabarwione albo zamatowione szybki są spojone ołowiem. Dobrano je bardzo precyzyjnie i prawdopodobnie od sześciuset lat ktoś troszczy się o to, żeby pozostały w dobrym stanie. O wschodzie słońca w określony dzień roku...
      - A może to być tylko ranek dwudziestego czwartego czerwca, dzień świętego Jana, przesilenie wiosenne...
      - ...No więc tego dnia i o tej godzinie pierwszy promień słońca pada przez okno na Wahadło i w miejscu, gdzie Wahadło znajduje się w tym momencie, dokładnie w tym punkcie mapy, jest Umbilicus!
      - Świetnie - pochwalił Belbo. - A co jeśli dzień jest pochmurny?
      - Trzeba zaczekać do następnego roku.
      - Przepraszam - rzekł Belbo - ale mamy jeszcze ostatnie spotkanie, w Jerozolimie. Czy Wahadło nie powinno być zawieszone na szczycie kopuły Meczetu Omara?
      - Nie - przekonywałem. - W pewnych punktach globu Wahadło przebywa pełny cykl w ciągu trzydziestu sześciu godzin, na biegunie północnym potrzebowałoby dwudziestu czterech godzin, na równiku płaszczyzna wahania pozostałaby niezmienna. Tak więc miejsce ma znaczenie. Skoro templariusze dokonali swojego odkrycia u Świętego Marcina, ich rachunek zachowuje ważność tylko w Paryżu, gdyż w Palestynie Wahadło zakreślałoby inną krzywą.
      - A skąd wiemy, że dokonali odkrycia u Świętego Marcina?
      - Faktem jest, że wybrali sobie to miejsce na Kryjówkę, że od przeora Saint-Albans po Postela i po Konwent mieli je pod swoją kontrolą, że natychmiast po pierwszych doświadczeniach Foucaulta umieścili tam Wahadło. Zbyt wiele wskazówek.
      - Ale spotkanie w Jerozolimie?
      - W czym rzecz? W Jerozolimie posłannictwo zostaje odtworzone, a nie jest to zajęcie na kilka minut. Potem przez rok trwają przygotowania i dwudziestego trzeciego czerwca następnego roku wszystkie sześć grup spotyka się w Paryżu, by dowiedzieć się w końcu, gdzie jest Umbilicus, i przystąpić do podboju świata.
      - Jednak - upierał się Belbo - nie podoba mi się jeszcze jedno. O tym, że chodzi o ujawnienie Umbilicusa, wiedzieli wszyscy z tamtych trzydziestu sześciu. Wahadła używano już w katedrach, nie stanowiło więc żadnej tajemnicy. Co przeszkadzało Baconowi, Po-stelowi, samemu Foucaultowi (skoro bowiem zmajstrował Wahadło, widać należał do kliki), co im, na Boga, przeszkadzało położyć mapę świata na posadzce, i to zgodnie z czterema głównymi kierunkami? Zeszliśmy na manowce.
      - Nie zeszliśmy na manowce - zapewniłem. - Posłannictwo mówi coś, czego nikt nie mógł wiedzieć. Jakiej mapy trzeba użyć!
      
      
83
Mapa to jeszcze nie terytorium.
(Alfred Korzybski, Science and sanity, 1933, wyd. 4, The International Non-Aristotelian Library 1958, II, 4, s. 58)

      - Uprzytomnijcie sobie, jaka była sytuacja kartografii w czasach templariuszy - powiedziałem. - W tamtym stuleciu krążyły mapy arabskie, które odznaczały się między innymi tym, że Afrykę lokowały na górze, a Europę na dole, mapy żeglarzy, w sumie dosyć dokładne, oraz mapy sprzed trzech albo czterech setek lat, w szkołach uznawane jeszcze za dobre. Zauważcie, że jeśli chce się zlokalizować Umbilicus, niepotrzebna jest mapa dokładna w tym znaczeniu, jakie my nadajemy temu określeniu. Wystarczy, żeby spełniała jeden warunek. Po właściwym zorientowaniu ma pokazać Umbilicus w miejscu, gdzie Wahadło jest oświetlone o świcie dwudziestego czwartego czerwca. Teraz uważajcie. Załóżmy czysto teoretycznie, że Umbilicus znajduje się w Jerozolimie. Na naszych współczesnych mapach Jerozolima znajduje się w ściśle określonym miejscu, chociaż nawet dzisiaj zależy to od sposobu rzutowania. Ale templariusze dysponowali mapą Bóg raczy wiedzieć jak sporządzoną. Co to miało dla nich za znaczenie? To nie Wahadło jest funkcją mapy, lecz mapa funkcją Wahadła. Pojmujecie? Mogła to być najbardziej niedorzeczna mapa, byleby, kiedy ułoży się ją odpowiednio pod Wahadłem o świcie dwudziestego czwartego czerwca, wieszczy promień słońca wskazał punkt, gdzie na tej, a nie na żadnej innej, mapie pojawia się Jerozolima.
      - Ale to nie rozwiązuje naszego problemu - oznajmił Diotallevi.
      - Z pewnością, podobnie jak nie rozwiązuje problemu dla trzydziestu sześciu niewidzialnych. Jeśli bowiem nie weźmiesz odpowiedniej mapy, nic z tego. Spróbujmy wyobrazić sobie mapę zorientowaną w sposób kanoniczny, gdzie wschód oznacza kierunek absydy, a zachód nawy, tak bowiem są zorientowane kościoły. Wysuńmy teraz pierwszą lepszą hipotezę, choćby, że tego decydującego ranka Wahadło ma się znaleźć nad jakimś obszarem z grubsza rzecz biorąc położonym na wschodzie, prawie na skraju południowo-wschodniej ćwiartki koła. Gdybyśmy mieli do czynienia z zegarem, powiedzielibyśmy, że Wahadło wskaże dwadzieścia pięć po piątej. Jasne? A teraz zobaczcie.
      Poszedłem po historię kartografii.
      - Oto numer pierwszy, mapa z XII wieku. Powtarza układ map w kształcie T, u góry mamy Azję z rajem ziemskim, po iewej stronie Europę, po prawej Afrykę, a tu, za Afryką, dodali jeszcze antypody. Numer drugi to mapa zainspirowana przez Somnium Scipionis Makrobiusza, ale w rozmaitych opracowaniach takie mapy przetrwały aż do szesnastego wieku. Afryka jest nieco spłaszczona, ale cierpliwości. Patrzcie teraz uważnie, zorientujcie tak sarno obie mapy, a zobaczycie, że na pierwszej pięć i dwadzieścia pięć odpowiada Arabii, a na drugiej Nowej Zelandii, w tym bowiem miejscu mamy antypody. Możesz wiedzieć wszystko o Wahadle, ale jeśli nie wiesz, której mapy użyć, przegrałeś. Posłannictwo zawierało starannie zaszyfrowane instrukcje, mówiące, gdzie znaleźć właściwą mapę, być może sporządzoną tylko do tego celu. Tak więc posłannictwo mówiło, gdzie tej mapy szukać, w jakim manuskrypcie, w jakiej bibliotece, w jakim opactwie czy zamku. Mogło nawet się zdarzyć, że Dee albo Bacon, albo ktoś inny zrekonstruował posłanie, ale, kto to wie, może informacja głosiła, iż mapa jest tu i tu, lecz zważywszy na to wszystko, co działo się w Europie, wskazane opactwo spłonęło albo mapę skradziono, ukryto Bóg jeden wie gdzie. Może ktoś ma mapę, nie wie jednak, do czego służy, albo wie, ale niedokładnie, i przemierza świat szukając nabywcy. Pomyślcie, całe to krążenie ofert, wszystkie te fałszywe tropy, teksty odczytywane tak, jakby mówiły o mapie, chociaż mówią o czymś zupełnie innym, i teksty mówiące o mapie, ale odczytywane tak, jakby opisywały, bo ja wiem, wytwarzanie złota. I prawdopodobnie byli też tacy, którzy próbowali odtworzyć mapę bezpośrednio, na podstawie domysłów.
      - Jakiego rodzaju domysłów?
      - Na przykład relacji mikro-makrokosmicznych. Oto jeszcze jedna mapa. Czy wiecie skąd się wzięła? Umieszczona została w drugiej rozprawie Utriusgue Cosmi Historia Roberta Fludda. Nie zapominajmy, że Fludd to człowiek związany z różokrzyżowcami w Londynie. Cóż czyni nasz Robert de Fluctibus, jak kazał się nazywać? Prezentuje już nie mapę, ale dziwaczny rzut całego globu od strony bieguna, bieguna mistycznego, to oczywiste, a więc z punktu widzenia idealnego Wahadła zawieszonego na idealnym zworniku sklepienia. To właśnie mapa pomyślana tak, żeby rozpostrzeć ją pod Wahadłem! Dowody są niewątpliwe, nie rozumiem, jak się stało, że nikt dotychczas na to nie wpadł...
      - Bo diaboliści są powolni, bardzo powolni - wyjaśnił Belbo.
      
      - Bo my trzej jesteśmy jedynymi godnymi spadkobiercami templariuszy. Pozwólcie mi jednak mówić dalej. Rozpoznajcie ten układ, chodzi o ruchome krążki, takie same jak te, których używał Tritemiusz do szyfrowania swoich tekstów. To nie jest mapa. Mamy przed sobą projekt urządzenia do próbowania różnych wariantów, do tworzenia map alternatywnych, aż trafi się na tę właściwą! I Fludd mówi o tym w objaśnieniach. Jest to szkic instrumentum, wymaga jeszcze dalszej pracy.
      - Czy to jednak nie Fludd z uporem zaprzeczał temu, że Ziemia się kręci? Jakże więc mógł myśleć o Wahadle?
      - Mamy do czynienia z wtajemniczonymi. Wtajemniczony wypiera się tego, co wie, zaprzecza, iżby to wiedział, kłamie, żeby ukryć tajemnicę.
      - To wyjaśniałoby, czemu Dee tak zaprzątał sobie głowę kartografami królewskimi. Nie po to, by poznać prawdziwy" kształt świata, ale by z wszystkich tych błędnych map zrekonstruować tę jedyną, która będzie użyteczna, a więc jedyną właściwą.
      - Nieźle, wcale nieźle - pochwalił Diotallevi. - Dotrzeć do prawdy odtwarzając ściśle tekst kłamliwy.
      
      
84
Głównym zajęciem tego Zgromadzenia, i najpożyteczniejszym, winna być, moim zdaniem, praca nad historią naturalną, zgodna z projektami Werulamczyka.
(Christian Huygens, List do Colberta, w: Oeuvres completes, Haga 1888-1950, VI ss. 95-96)

      Koleje losów sześciu grup nie ograniczały się do poszukiwania mapy. Prawdopodobnie templariusze, w dwóch częściach posłannictwa, tej w rękach Portugalczyków i tej w rękach Anglików, napomykali o Wahadle, ale samo pojęcie wahadła było jeszcze czymś bardzo niejasnym. Jedna rzecz bujać obciążonym ołowiem sznurkiem, druga zbudować mechanizm tak precyzyjny, żeby został oświetlony przez słońce w wyznaczonej co do sekundy chwili. Dlatego templariuszom potrzeba było całych wieków na dokonanie obliczeń. Odłam Baconowski podejmuje prace w tym kierunku i próbuje przyciągnąć do siebie wszystkich wtajemniczonych, z którymi rozpaczliwie chce nawiązać kontakt.
      Nie jest przypadkowym zbiegiem okoliczności fakt, że człowiek Różanego Krzyża, Salomon de Caus, pisze dla Richelieu rozprawę poświęconą zegarom słonecznym. I od czasów Galileusza trwają gorączkowe badania nad wahadłami. Pretekstem jest potrzeba określania długości geograficznej, ale kiedy w 1681 roku Huygens odkrywa, że wahadło, działające precyzyjnie w Paryżu, spóźnia się w Cayenne, od razu dochodzi do wniosku, że związane to jest z różnicami siły odśrodkowej wytworzonej wskutek obrotów Ziemi. A kiedy publikuje swoje Horologium, w którym rozwija domysły Galileusza w sprawie zegara, kto wzywa go do Paryża? Ten sam Colbert, który sprowadził już Salomona de Causa, żeby ten zajął się podziemiami Paryża.
      Kiedy w 1661 roku Accademia del Cimento przewiduje już wnioski Foucaulta, Leopold Toskański rozwiązuje ją w ciągu pięciu lat i wkrótce potem jako cichą nagrodę otrzymuje od Rzymu kapelusz kardynalski.
      Ale to nie wystarczało. Również w następnych wiekach trwa polowanie na Wahadło. W 1742 roku (na rok przed pierwszym udokumentowanym pojawieniem się hrabiego de Saint-Germain!) niejaki De Mairan przedstawia Academie Royale des Scienses memoriał dotyczący wahadeł: w 1756 roku (kiedy w Niemczech powstaje Ścisła Obserwa Świątyni!) niejaki Bouger pisze sur la direction qu'af-fectent tous les fils a plomb".
      Natrafiłem na tytuły oszałamiające, jak choćby dzieło Jean-Bapti-ste Biota z 1821 roku Recueil d'observations geodesiąues, astronomi-ciues et physigues, executees par ordre dii Bureau des Longitudes de France, en Espagne, en France, en Angleterre et en Ecosse, pour de-terminer la vańation de la pesanteur et de degres terrestres sur le pro-longement du meridien de Paris. We Francji, Hiszpanii, Anglii i Szkocji! I w związku z południkiem Świętego Marcina! A sir Edward Sabinę, który w roku 1823 publikuje An Account of Experi-ments to Determine the Figurę of the Earth by Means of the Pendu-lum Vibrating Seconds in Different Latitudesl A ten tajemniczy hrabia Fiodor Pietrowicz Litke, który w 1836 publikuje rezultaty swoich badań nad zachowaniem wahadła w trakcie rejsu dokoła świata? Dla Cesarskiej Akademii Nauk w Petersburgu. Dlaczego nawet Rosjanie?
      A jeśli w ciągu tego czasu jakaś grupa, z pewnością wywodząca się od Bacona, postanowiła odkryć tajemnicę prądów bez map i wahadła, rozważając na nowo, od początku, oddech węża? Oto okazało się, że Salon miał dobre przeczucia. Właśnie mniej więcej w czasach Foucaulta świat przemysłowy, twór odłamu Baconowskiego, rozpoczął kopanie sieci kolei podziemnych w europejskich metropoliach.
      - To prawda - powiedział Belbo - wiek dziewiętnasty cierpi na obsesję podziemi, Jean Valjean, Fantomas i Javert, Rocambole, wszyscy wędrują tam i z powrotem kanałami i po kloakach. O Boże, dopiero teraz uświadomiłem sobie, że całe dzieło Verne'a to inicja-cyjne ujawnienie tajemnic podziemi! Podróż do środka Ziemi, dwadzieścia tysięcy mil podmorskiej żeglugi, jaskinie na wyspie tajemniczej, ogromne podziemne królestwo Czarnych Indii! Trzeba odtworzyć plan jego zadziwiających podróży, a z pewnością natrafimy na szkic zwojów węża, mapę leys zrekonstruowaną dla każdego kontynentu. Verne od góry i od dołu bada sieć prądów tellurycz-nych.
      Wsparłem go.
      - Jak się nazywa bohater Czarnych Indii? John Garral, to prawie anagram Graala.
      - Nie jesteśmy cudakami, stoimy mocno obiema nogami na ziemi. Verne daje jeszcze wyraźniejsze sygnały, Robur le Conquerant, C.R. Rose-Croix. A Robur czytany wspak daje Rubor, czyli czerwień róży.
      
85
Phileas Fogg. Nazwisko, które jest jak podpis. Eas oddaje po grecku pojęcie pełni (jest więc równoważnikiem pan i poly), zatem Phileas jest tym samym co Poliphile. Jeśli zaś chodzi o słowo Fogg, oznacza ono po angielsku mgłę... Bez wątpienia Verne należy do stowarzyszenia Le Brouillard. Był nawet na tyle miły, że zechciał wyjaśnić powiązania między tym stowarzyszeniem a Róża + Krzyż, dlatego w końcu pytamy, kimże jest ten szlachetny podróżnik zwany Phiieasem Foggiem, jeśli nie członkiem Róży + Krzyża?... A zresztą, czyż nie należy do Reform-Club, którego nazwa skrócona, R.C., oznacza właśnie Różę + Krzyż, stowarzyszenie reformatorskie? W dodatku ten Reform-Club zawiązuje się przy Pall-Mall, raz jeszcze nawiązując w ten sposób do snu Polifila.
(Michel Lam, Jules Verne, initie et initiateur, Paryż, Payot 1984,ss. 237-238)

      Rekonstrukcja zajęła nam wiele dni, przerywaliśmy zwykłe zajęcia, żeby podzielić się świeżo odkrytym powiązaniem, wszystko, co wpadło nam pod rękę, encyklopedie, gazety, komiksy, katalogi wydawnictw, czytaliśmy na opak, szukając skojarzeń, szperaliśmy u bukinistów, węszyliśmy w kioskach z gazetami, kradliśmy ile się dało z maszynopisów naszych diabolistów, wpadaliśmy do biura rzucając tryumfalnie na stół najnowsze znalezisko. Kiedy przypominam sobie te tygodnie, cała sprawa wydaje mi się groźna, szaleńcza jak film Larry'ego Semona, gdzie wszystko odbywa się zrywami i skokami, drzwi otwierają się i zamykają z ponaddźwiękową szybkością, w powietrzu latają ciastka z kremem, widzimy jakieś gonitwy po schodach puszczane do przodu i tyłu, zderzenia starych samochodów, walące się półki w sklepie i kaskady pudeł, butelek, serów, rozbryzgi wody sodowej, trzaskające worki z mąką. I odwrotnie, kiedy przypominam sobie przerwy, okresy martwe, czyli resztę życia, jakie toczyło się wokół nas, mogę odczytać wszystko, jakby działo się w zwolnionym tempie. Plan powstawał w rytmie obowiązującym w gimnastyce artystycznej, było to jak powolne obroty dyskobola, wyważone ruchy miotacza kulą, przerwy między uderzeniami piłeczki podczas gry w golfa, niedorzeczne wyczekiwanie przy baseballu. W każdym razie, i bez względu na tempo, los nam sprzyjał, gdyż jeśli chce się znaleźć powiązania, zawsze się je znajdzie, wszędzie i między wszystkim, świat rozpada się na siatkę, na wir powinowactw i każda rzecz odsyła do każdej innej, każda każdą wyjaśnia...
      Nie mówiłem o tym Lii, żeby jej nie irytować, ale zaniedbywałem nawet Giulia. Budziłem się w nocy i uświadamiałem sobie, że Renę Cartesius to R.C. i że zbyt wielką energię przejawiał szukając różo-krzyżowców, a potem zaprzeczając informacjom, że ich znalazł. Skąd ta obsesja metody? Metoda była potrzebna przy szukaniu rozwiązania tajemnicy, która fascynowała wszystkich wtajemniczonych Europy... A kto sławił magię gotycką? Rene de Chateaubriand. Kto w czasach Bacona napisał Steps to the Tempie! Richard Cra-shaw. A Ranieri de'Calzabigi, Renę Char, Raymond Chandler? A Rick z Casablanki?
      
86
Ta nauka, która nie zaginęła, przynajmniej jeśli chodzi o aspekt materialny, została przekazana religijnym budowniczym przez mnichów z Citeaux... W ubiegłym stuleciu byli znani jako Compagnons de la Tour de France. I do nich to zwrócił się Eiffel, kiedy miał budować wieżę.
(R. Charpentier, Les mysteres de la cathedrale de Chartres, Paryż, Laffont 1966, ss. 55-56)

      Dokonaliśmy teraz przeglądu całej epoki nowożytnej - niby pracowite krety drążące pod ziemią tunele, by obserwować planetę od spodu. Ale potrzebne nam było coś jeszcze, jakieś inne przedsięwzięcie, które podjęli następcy Bacona i którego rezultaty, etapy były dla wszystkich doskonale widoczne, choć nikt sobie z nich nie zdawał sprawy... Drążąc bowiem ziemię, bada się błębokie jej warstwy, ale przecież Celtowie i templariusze nie ograniczyli się do kopania studni, osadzali te sworznie wycelowane prosto w niebo, by porozumiewać się między megalitami i przechwytywać wpływy gwiazd...
      Pomysł nasunął się Belbowi podczas bezsennej nocy. Stanął w oknie i w oddali nad dachami Mediolanu zobaczył światła metalowej wieży nadawczej, wielkiej miejskiej anteny. Pełnej umiaru i rozsądnie zbudowanej wieży Babel. I w tym samym momencie doznał objawienia.
      - La Tour Eiffel - oznajmił nam następnego ranka. - Jak mogliśmy nie pomyśleć o Wieży Eiffla? Metalowy megalit, menhir ostatnich Celtów, wydrążona iglica wyższa od wszystkich iglic gotyku. Po co była Paryżowi ta do niczego nie przydatna budowla? To astralna sonda, antena odbierająca sygnały od wszystkich hermetycznych sworzni osadzonych na skorupie ziemskiej, od posągów z Wyspy Wielkanocnej, od Machu Picchu, od statuy na Staten Island, która powstała z inicjatywy należącego wszak do wtajemniczonych Lafayette'a, od obelisku w Luksorze, od najwyższej wieży w Tomar, od Kolosa Rodyjskiego, który nadal nadaje z głębin portu, gdzie nikt już nie potrafi go odnaleźć, od świątyń w bramińskich dżunglach, od wieżyczek na Wielkim Murze, od szczytu Ayers Rock, od iglic w Sztrasburgu, którymi delektował się pewien wtajemniczony, Goethe, od twarzy na Mount Rushmore (ile rzeczy zrozumiał inny wtajemniczony, Hitchcock!), od anteny na Empire State Building, a sami powiedzcie, do czego nawiązuje ten twór wtajemniczonych amerykańskich, jeśli nie do imperium Rudolfa Praskiego! Wieża przechwytuje informacje z podziemi i zestawia z tymi, które napływają z nieba. A kto dał nam pierwszy przerażający filmowy obraz Wieży? Rene Clair w Paris qui dort. Rene Clair, R.C.
      Została na nowo odczytana cała historia nauki. Nawet wyścig w kosmosie stawał się teraz zrozumiały, nawet te szalone satelity, które mają za jedyne zadanie fotografować skorupę ziemską w poszukiwaniu niewidocznych naprężeń, podmorskich przepływów prądów ciepłego powietrza. I rozmawiając między sobą, przemawiać do Wieży, przemawiać do Stonehenge...
      
      
87
To osobliwa zbieżność, że edyeja in folio z 1623 roku, która ukazała się pod nazwiskiem Szekspira, zawiera dokładnie trzydzieści sześć utworów.
(W.F.C. Wigston. Francis Bacon versus Phanton Captain Shake-spcare: The Rosicrucian Mask. Londyn, Kegan Paul 1891, s. 353)

      Kiedy wymienialiśmy się płodami naszej wyobraźni, wydawało się nam, i słusznie, że wykorzystujemy skojarzenia niedopuszczalne, że dokonujemy jakichś dziwacznych połączeń, którym wstydzilibyśmy się dawać wiarę - gdyby je nam przypisano. Dodawało nam otuchy uzgodnienie - milczące, jak wymaga etykieta ironii - że parodiujemy logikę tamtych. Ale w czasie długich przerw, kiedy każdy z nas osobno gromadził materiały do wspólnej pracy, ze spokojnym sumieniem, gdyż w przekonaniu, że zbiera fragmenty, które złożą się na parodię mozaiki, nasze mózgi przywykły wiązać bez ustanku wszystko ze wszystkim, a to wymagało pewnych nawyków, jeśli miało się dokonywać automatycznie. Sądzę, że na pewnym etapie znika różnica między nawykiem udawania, iż się wierzy, a nawykiem wierzenia.
      Tak dzieje się ze szpiegami. Przenikają do tajnych służb wroga, przyzwyczajają się myśleć jak on, jest to dla nich jedyny ratunek, ale nie ulega wątpliwości, że po jakimś czasie przechodzą częściowo na drugą stronę barykady, bo staje się ona ich stroną. Albo z tymi, którzy żyją samotnie, mając tylko psa za towarzysza; rozmawiają z nim od rana do wieczora, z początku starają się zrozumieć jego logikę, potem utrzymują, że to pies zrozumiał ich logikę, najpierw spostrzegają, że jest nieśmiały, potem że zazdrosny, jeszcze potem że drażliwy, a wreszcie zaczynają bez ustanku się na niego złościć i urządzać sceny zazdrości. Są pewni, że pies upodobnił się do nich, ale to oni upodobnili się do swojego psa, są dumni, że go uczłowieczyli, ale w istocie sami się spsili.
      Z nas trzech ja byłem najmniej wciągnięty w grę - może dzięki codziennej styczności z Lią i dzieckiem. Miałem świadomość uczestniczenia w grze, czułem się, jakby znowu rozbrzmiewało podczas obrządku agogó. Byłem wśród tych, którzy wywołują emocje, a nie tych, którzy im ulegają. Jeśli chodzi o Diotalleviego, wtedy nie wiedziałem, ale teraz wiem, że przyzwyczajał swoje ciało do myślenia kategoriami diabolistów. Natomiast Belbo utożsamiał się z nimi także na poziomie świadomości. Ja przywykałem, Diotallevi ulegał deprawacji, Belbo się nawracał. Ale wszyscy trzej zatracaliśmy stopniowo tę intelektualną trzeźwość spojrzenia, która pozwala odróżniać podobne od tożsamego, metaforę od samej rzeczy, zatracaliśmy tę tajemniczą, olśniewającą i piękną umiejętność, dzięki której zawsze potrafimy powiedzieć, że ten a ten zbydlęciał, ale nie sądzimy, by wyrosła mu sierść i kopyta, podczas gdy szaleniec myśli zbydlęciał" i natychmiast widzi, iż tamten szczeka albo chrząka, albo pełza, albo lata.
      Co do Diotalleviego, moglibyśmy to zauważyć, gdybyśmy nie byli tacy rozgorączkowani. Wydaje mi się, że wszystko zaczęło się z końcem lata. Wrócił chudszy, ale nie była to ta muskularna wysmuk-łość, jaką mają ludzie, którzy przez kilka tygodni chodzili po górach. Jego delikatna cera albinosa nabrała jakiegoś żółtawego odcienia. Jeśli nawet to zauważyliśmy, pomyśleliśmy, że spędził wakacje pochylony nad rabinackimi zwojami. Ale zaprzątały nas inne myśli.
      W następnych dniach potrafiliśmy już dojść stopniowo do ładu także z odłamami, którym obce były filiacje Baconowskie.
      Na przykład obiegowa masonologia widzi w Iluminatach Bawarskich, którzy dążyli do unicestwienia pojęcia narodu i do destabilizacji państwa, nie tylko inspiratorów anarchizmu Bakunina, ale i marksizmu. To dziecinne, Iluminaci byli prowokatorami, których zwolennicy Bacona wprowadzili między Niemców, ale Marks i Engels zaczynając w czterdziestym ósmym Manifest od wymownego stwierdzenia widmo krąży po Europie", zupełnie co innego mieli na myśli. Skąd ta jakże gotycka metafora? Manifest komunistyczny w sposób sarkastyczny nawiązuje do pogoni za widmem Planu, tej samej, która od kilku wieków wstrząsała historią naszego kontynentu. I zarówno zwolennikom Bacona, jak neotemplariuszom proponuje alternatywę. Marks był Żydem, być może pierwotnie rzecznikiem rabinów z Gerony albo z Safed, i chciał włączyć w poszukiwania cały naród wybrany. Potem ponosi go, Szechinę, naród wygnany, utożsamia z proletariatem, zawodzi oczekiwania swoich mocodawców, odwraca kierunki żydowskiego mesjanizmu. Templariusze wszystkich krajów łączcie się. Mapa dla robotników. Cudownie! Czyż może być lepsze historyczne uzasadnienie komunizmu?
      - No dobrze - powiedział Belbo - czy jednak nie sądzicie, że zwolennicy Bacona też przeżywają zmienne koleje losu? Niektórzy z nich wymykają się, ulegają scjentystycznej złudzie i kończą w ślepym zaułku. Mam na myśli różnych Einsteinów i Fermich, którzy szukając tajemnicy w głębi mikrokosmosu dokonują fałszywych odkryć. Zamiast energii tellurycznej, czystej, naturalnej, mądrościo-wej, dochodzą do energii atomowej, technologicznej, plugawej, skażonej...
      - Czaso-przestrzeń, pomyłka Zachodu - rzucił Diotallevi.
      - Chodzi o utratę Ośrodka. Szczepionki i penicylina zamiast eliksiru długowieczności - wtrąciłem się.
      - Tak samo jeszcze jeden templariusz, Freud - ciągnął Belbo - który zamiast zagłębiać się w labirynty podziemi fizycznych, zagłębia się w labirynty podziemi psychicznych, jakby wszystko, i to lepiej, nie zostało już na ten temat powiedziane przez alchemików.
      - A jednak ty właśnie - przypomniał Diotallevi - zabiegasz o wydanie książek doktora Wagnera. Moim zdaniem psychoanaliza jest dobra dla osób znerwicowanych.
      - Słusznie, a pióro stanowi tylko symbol falliczny - podsumowałem dyskusję. - Dalej, panowie, dość jałowych rozważań. Nie traćmy czasu. Nie wiemy jeszcze, gdzie jest miejsce paulicjan i jero-zolimczyków.
      Ale zanim udało nam się rozwiązać nowe zagadnienie, natknęliśmy się na inną grupę, która nie należała do trzydziestu sześciu niewidzialnych, ale dosyć szybko włączyła się do gry i zburzyła częściowo plany, wprowadzając w nie czynnik zamętu. Chodzi o jezuitów.
      
88
Baron von Hund, kawaler Ramsay... i wielu innych, którzy tworzyli stopnie tych obrządków, pracowali według wskazówek generała jezuitów... Templaryzm to jezui-tyzm.
(List do Mme Blawatsky Charlesa Sotherana, 32 A e P. R. 94 Memphis K.R. Kadosh, M. M. 104. Eng. etc.. Wtajemniczony Bractwa Angielskiego Róży-Krzyża i innych tajnych stowarzyszeń. 11, l, 1877; w: Isis Uweiled, J877, s". 390)

      Spotykaliśmy ich aż za często, począwszy od pierwszych manifestów różokrzyżowych. Już w 1620 roku ukazuje się w Niemczech Rosa Jesuitica, gdzie przypomina się, że symbolika róży była katolicka i Maryjna, zanim jeszcze stała się różokrzyżowa, i sugeruje, że dwa zakony powinny być solidarne, a różokrzyżowcy to tylko jedna z nowych formuł jezuickiej mistyki na użytek zreformowanych Niemiec.
      Przypomniałem sobie co powiedział Salon o tym, jak zawzięcie ojciec Kircher stawiał pod pręgierzem różokrzyżowców. i to właśnie przy okazji omawiania głębin globu ziemskiego.
      - Ojciec Kircher - powiedziałem - jest w tym wszystkim postacią centralną. Dlaczego ten człowiek, który tyle razy udowodnił, że nie brak mu zmysłu obserwacji i upodobania do eksperymentów, wyparł się potem paru ledwie trafnych myśli na tysiącu stron przepełnionych twierdzeniami wprost niewiarygodnymi? Prowadził korespondencję z najlepszymi uczonymi angielskimi, a zresztą we wszystkich swoich książkach podejmuje typowe zagadnienia różo-krzyżowe, z pozoru aby się im przeciwstawić, ale w istocie, by je sobie przywłaszczyć, by przedstawić swoją ich wersję, wrogą wobec Reformy. W pierwszym wydaniu Famy pan Haselmayer, skazany przez jezuitów na galery za swoje reformatorskie poglądy, dochodzi do wniosku, że prawdziwymi i dobrymi jezuitami są oni. różokrzyżowcy. No dobrze. Kircher pisze swoich trzydzieści z górą woluminów, by zasugerować, że prawdziwymi i dobrymi różokrzyżowcami są oni, jezuici. Jezuici starają się położyć rękę na Planie. Ojciec Kircher chce zająć się wahadłami i zajmuje się nimi, aczkolwiek na swój sposób, dokonując wynalazku zegara planetarnego, aby móc sprawdzić, która godzina, w każdej z rozsianych po całym świecie siedzib Towarzystwa.
      - Ale skąd jezuici wiedzieli, że istnieje Plan, skoro templariusze dawali się zabić, ale niczego nie zdradzali? - spytał Diotallevi. Odpowiedź, że jezuici zawsze wiedzą więcej od diabła, była nic niewarta. Chcieliśmy mieć ponętniejsze wyjaśnienie.
      Odkryliśmy je bardzo szybko. Raz jeszcze Wilhelm Postel. Przeglądając historię jezuitów z Cretineau-Joly (jakże ubawiła nas ta nieszczęśliwa nazwa!) spostrzegliśmy, że Postel ogarnięty swoimi mistycznymi szalami, swoim pragnieniem odrodzenia duchowego, w 1544 roku dołączył w Rzymie do świętego Ignacego Loyoli. Ignacy powitał go entuzjastycznie, ale Postel nie potrafił wyrzec się swoich idees fixes, swojej kabalistyki, swojego ekumenizmu, a to nie mogło przypaść do gustu jezuitom, a już najmniej idea najbardziej fixe, co do której Postel za nic w świecie nie poszedłby na żadne ustępstwa, ta mianowicie, że Królem świata powinien zostać król Francji. Ignacy był świętym, ale świętym hiszpańskim.
      Tak więc w pewnym momencie doszło do zerwania, Postel porzucił jezuitów - albo jezuici wyrzucili go za drzwi. Skoro jednak Postel był, aczkolwiek krótko, jezuitą, musiał wyznać świętemu Ignacemu - któremu przyrzekł posłuszeństwo perine ac cadaver - swoją misję. Drogi Ignacy - powiedział mu pewnie - wiedz, że biorąc sobie mnie bierzesz także Plan templariuszy, którego niegodnym przedstawicielem na Francję jestem właśnie ja, a nawet teraz razem będziemy czekać na trzecie spotkanie, w 1584 roku, czekajmy więc ad majorem Dei gloriam.
      Wiemy zatem, że dzięki Postelowi i chwili jego słabości, jezuici dowiedzieli się o tajemnicy templariuszy Sekret tego rodzaju trzeba wykorzystać. Święty Ignacy przechodzi do krainy wiecznej szczęśliwości, lecz jego następcy czuwają i nie spuszczają z oka Postela. Chcą się dowiedzieć, kogo spotka w owym proroczym roku 1584. Niestety Postel umiera przed tą datą, nic nie daje to, że - jak twierdziło jedno z naszych źródeł - przy jego łożu śmierci był obecny jakiś nieznany jezuita. Jezuici nie wiedzą, kto jest jego następcą.
      - Przepraszam pana, Casaubon - powiedział Belbo - ale coś mi tu nie pasuje. Jeśli tak sprawy stoją, jezuici nie mogli wiedzieć, że w 1584 nie doszło do spotkania.
      - Nie należy jednak zapominać - zauważył Diotallevi - że, jak powiedzieli mi poganie, jezuici byli ludźmi z żelaza i niełatwo było wodzić ich za nos.
      - Jeśli o to chodzi - przyznał Belbo - jeden jezuita zjadał w kaszy dwóch templariuszy na obiad i dwóch na kolację. Oni także zostali rozwiązani, i to nie raz, przy czym warto dodać, że zabierały się do tego wszystkie rządy europejskie, a jednak nadal istnieją.
      Należało wejść w skórę jezuity. Co robi jezuita, kiedy Postel wymyka mu się z rąk? Ja od razu wpadłem na pomysł, ale był tak dia-boliczny, że nawet nasi diaboliści, jak mniemałem, nie byliby w stanie go przełknąć; różokrzyżowcy to wymysł jezuicki!
      - Oto moja propozycja - powiedziałem. - Po śmierci Postela jezuici (wiadomo przecież, jacy byli przebiegli) z matematyczną dokładnością przewidzieli zamieszanie z kalendarzami i postanowili przejąć inicjatywę. Organizują mistyfikację z różokrzyżowcami, dokładnie wyliczając sobie, co się zdarzy. Wśród mnóstwa zapaleńców, którzy złapią się na haczyk, pojawi się jakiś, wzięty z zaskoczenia, członek autentycznej grupki. Wyobraźmy sobie w tej sytuacji wściekłość Bacona. Fludd, ty idioto, nie mogłeś utrzymać języka za zębami? Ależ wicehrabio, My Lord, myślałem, że to nasi... Nie uczyłem cię, żebyś strzegł się papistów, bałwanie jeden? To ciebie powinni byli spalić, a nie tego nieszczęsnego Nolańczyka!
      - Ale w takim razie - powiedział Belbo - dlaczego jezuici, albo pracujący dla nich polemiści, atakowali różokrzyżowców jako heretyków i opętanych przez diabła, kiedy ci przenieśli się do Francji?
      - Nie sądzi pan chyba, że jezuici działali jednotorowo, jakimiż bowiem byliby jezuitami?
      Długo spieraliśmy się o moją propozycję i w końcu doszliśmy jednogłośnie do wniosku, że hipoteza pierwotna była lepsza. Różokrzyżowcy byli przynętą zarzuconą przez Niemców i zwolenników Bacona. Ale kiedy tylko ukazały się manifesty, jezuici wywęszyli, co się święci. I natychmiast włączyli się do gry, żeby pomieszać wszystkim szyki. Ich celem było oczywiście niedopuszczenie do spotkania grup angielskiej i niemieckiej z francuską i każdy, choćby najbardziej niegodziwy podstęp był dobry, jeśli pozwalał to osiągnąć.
      Jednocześnie zapisywali wszelkie doniesienia, gromadzili informacje i ukrywali je... gdzie? Zapisane w Abulafii - zażartował Belbo. Ale Diotallevi, który na własną rękę zbierał dokumentację, powiedział, że to wcale nie żart. Jezuici z całą pewnością konstruowali ogromny elektroniczny kalkulator wielkiej mocy, który miał wyciągnąć wniosek z cierpliwie gromadzonego, stuletniego galimatiasu strzępów prawdy i kłamstwa.
      - Jezuici - oznajmił Diotallevi - zrozumieli coś, czego nie przeczuwali jeszcze ani biedni starzy templariusze z Provins, ani odłam Baconowski, a mianowicie, że rekonstrukcji mapy można dokonać na drodze kombinatorycznej, to znaczy stosując procedury stanowiące antycypację procedur dzisiejszych mózgów elektronowych! Jezuici jako pierwsi wynaleźli Abulafię! Ojciec Kircher wgłębiał się we wszystkie rozprawy poświęcone od czasów Lullusa sztuce kombinatorycznej. I zobaczcie tylko, o czym pisze w swojej Ars Magna Sciendi...
      - Wydaje mi się to wzorem robótki szydełkowej - oświadczył Belbo.
      - Nie, mój panie, są to wszystkie możliwe kombinacje elementów. Silnia, ta sama co w Sefer Jecira. Liczenie kombinacji i permu-tacji, sama istota Temury.
      Z pewnością tak było. Co innego wpaść na mętny zamysł Flud-da, by odszukać mapę wychodząc od rzutu z bieguna, a co innego wiedzieć, ile potrzeba do tego prób, i umieć wszystkich ich dokonać, by dojść w ten sposób do optymalnego rozwiązania. A przede wszystkim co innego stworzyć abstrakcyjny model wszystkich możliwych kombinacji, a co innego zaprojektować maszynę, która byłaby w stanie wszystkie te kombinacje zrealizować. I oto bądź Kircher, bądź jego uczeń Schott projektują mechaniczne fisharmonie, urządzenia z kartami perforowanymi, komputer ante litteram. Oparte na rachunku binarnym. Kabała zastosowana do nowoczesnej mechaniki.
      IBM: Iesus Babbage Mundi. Iesum Binarium Magnificarum. AMDG: Ad Maiorem Dei Gloriami Skądże! Ars Magna, Digitale Gaudiuml IHS: Iesus Hardware & Software!
      
      
89
W tonie najgęstszych ciemności uformowało się stowarzyszenie nowych istot, które znają się, choć nigdy jedne drugich nie widziały, rozumieją się, choć niczego jedne drugim nie wyjaśniały, służą sobie, choć bez przyjaźni... To stowarzyszenie przejęło od ustroju jezuitów ślepe posłuszeństwo, od masonerii próby i zewnętrzne ceremonie, od templariuszy podziemne ewokaeje oraz niesłychaną śmiałość... Być może hrabiemu de Saint-C3ermain udało się coś lepszego niż naśladowanie Wilhelma Postela, który miał manię wmawiania wszystkim, iż jest starszy, niż był w istocie?
(Marquis de Luchet, Essai sur la secte des illumines. Paryż 1789, V i XII)

      Jezuici pojęli, że jeśli chce się zachwiać przeciwnikiem, najlepszą techniką będzie tworzenie tajnych sekt, poczekanie, aż niebezpieczni zapaleńcy rzucą się do nich, a na końcu aresztowanie ich wszystkich. Albo też, jeśli lękasz się spisku, sam go zorganizuj, a wtedy wszyscy, którzy mogliby do niego przystąpić, będą pod twoją kontrolą.
      Przypomniałem sobie, jakie zastrzeżenie miał Aglie do Ramsaya, pierwszego, który powiązał bezpośrednio masonerię z templariuszami: sugerował mianowicie, że Ramsaya łączyło coś ze środowiskami katolickimi. Rzeczywiście, już Wolter oskarżał Ramsaya o to, że ten jest człowiekiem jezuitów. Stojąc w obliczu faktu narodzin angielskiej masonerii, jezuici odpowiedzieli we Francji, tworząc szkockich neotemplariuszy.
      Pozwala to zrozumieć, dlaczego reagując na tego rodzaju posunięcie markiz de Luchet wydał anonimowo sławny Essai sur la secte des illumines, gdzie atakuje iluminatów wszelkiego gatunku, bawarskich czy jakichkolwiek innych, bez względu na to, czy byli anarchistycznymi antyklerykałami, czy mistycznymi neotemplariuszami, i wrzuca do tego samego worka (to nie do wiary, jak stopniowo i cudownie trafiały na miejsce wszystkie elementy naszej układanki!) nawet paulicjan, nie mówiąc już o Postelu i Saint-Germainie. Użala się nad tym, że te formy templarnego mistycyzmu odbierają wiarygodność masonerii, która w przeciwieństwie do tamtych była stowarzyszeniem ludzi zacnych i prawych.
      Zwolennicy Bacona wymyślili masonerię jako rodzaj Rick's Bar w Casablance, jezuicki neotemplaryzm niweczył ich pomysł. Luchet zaś został wysłany jako killer z zadaniem zlikwidowania wszystkich grupek niebaconowskich.
      W tym jednak miejscu musieliśmy uwzględnić inny fakt, do którego biedny Aglie nie mógł się przekonać. Dlaczego de Maistre, który był człowiekiem jezuitów, udał się do Wilhelmsbad, żeby zasiać niezgodę między neotemplariuszami, i to na dobre siedem lat przed wystąpieniem markiza de Lucheta?
      - Neotemplaryzm rozwijał się pomyślnie w pierwszej połowie osiemnastego wieku - powiedział Belbo - a pod koniec tegoż wieku był w opłakanym stanie. Stało się tak po pierwsze dlatego, że zawładnęli nim rewolucjoniści, dla których od Bogini Rozumu po Najwyższą Istotę wszystko służyło temu, żeby doprowadzić do ścięcia króla, vide Cagliostro, a po drugie ponieważ w Niemczech wmieszali się w sprawę niemieccy książęta, a przede wszystkim Fryderyk Pruski, których cele z pewnością nie były zbieżne z celami jezuitów. Kiedy neotemplaryzm mistyczny, wszystko jedno kto go wymyślił, stworzył Czarodziejski flet, ludzie Loyoli postanowili się go pozbyć, i jest to zupełnie naturalne. Zupełnie jak w interesach, kupujesz jakąś spółkę, sprzedajesz ją, likwidujesz, doprowadzasz do bankructwa, zwiększasz jej kapitał, wszystko zależy od generalnego planu, nie przejmujesz się jednak zupełnie, co stanie się z portierem. Lub jak ze zużytym samochodem. Kiedy przestaje jeździć, zostawiasz go na złomowisku.
      
90
W prawdziwym kodeksie masońskim nie znajdzie się innego Boga niż Bóg Maniego. To Bóg masona kabalisty, Bóg starodawnych różokrzyżowców; Bóg masona marty-nisty... Zresztą wszelkie niegodziwości przypisywane templariuszom są tymiż, które przypisywano manichejczy-kom.
(Abbe Barruel, Memoires pour servir a 1'histoire du jacobinisme. Hamburg 1798, 2, XIII)

      Strategia jezuitów stała się dla nas jasna, kiedy odkryliśmy ojca Barruela. Ojciec Barruel w odpowiedzi na rewolucję francuską pisze między rokiem dziewięćdziesiątym siódmym a dziewięćdziesiątym ósmym Memoires pour servir a l'histoire de jacobinisme, prawdziwą powieść w odcinkach, która zaczyna się, proszę tylko pomyśleć, od templariuszy. Templariusze od czasu spalenia Molaya przekształcili się w tajne stowarzyszenie mające na celu zniszczenie monarchii i papiestwa oraz stworzenie światowej republiki. W siedemnastym wieku zawładnęli wolnomularstwem, które stało się powolnym narzędziem w ich rękach. W 1763 roku utworzyli akademię literacką, w której skład weszli Wolter, Turgot, Condorcet, Diderot i d'Alembert i która zbierała się u barona d'Holbacha i spiskując bez znużenia, doprowadziła do wyłonienia się w 1776 roku jakobi-nizmu. Jakobini są zresztą marionetkami w rękach prawdziwych przywódców, bawarskich iluministów, ze swego powołania - królo-bójców.
      To coś lepszego niż złomowisko samochodów. Podzieliwszy, przy pomocy Ramsaya, masonerię na dwa odłamy, jezuici jednoczyli ją na nowo, by stawić jej czoło frontalnie.
      Książka Barruela wywarła pewne wrażenie, świadczy o tym fakt, że we francuskich Archives Nationales znajdują się przynajmniej dwa raporty policyjne mówiące o tajnych sektach, a przygotowane na żądanie Napoleona. Te raporty sporządził niejaki Charles de Berkheim, który, jak to czynią wszystkie tajne służby, kiedy czerpią poufne informacje ze źródeł już opublikowanych, zdobył się tylko na niechlujne przepisanie najpierw z książki markiza de Lucheta, a później Barruela.
      Dysponując tymi mrożącymi krew w żyłach opisami iluminatów i tą przenikliwą demaskacją Nieznanych Zwierzchników mogących zapanować nad światem, Napoleon nie waha się. Postanawia się przyłączyć. Doprowadza do mianowania swojego brata Józefa4 wielkim mistrzem Wielkiego Wschodu, sam zaś, według licznych źródeł, nawiązuje kontakty z masonerią, a według innych źródeł, zostaje w niej wysokiego stopnia dostojnikiem. Nie jest jednak pewne, jakiego obrządku. Może wszystkich, bo tak nakazywałaby przezorność.
      Nie wiemy, co wiedział Napoleon, ale nie zapominajmy, że spędził jakiś czas w Egipcie, i kto wie, z jakimi mędrcami rozmawiał w cieniu piramid (w tym miejscu nawet dziecko zrozumie, że owe sławetne czterdzieści wieków, które na to patrzyły, było wyraźną aluzją do Tradycji Hermetycznej).
      Musiał jednak wiedzieć niejedno, skoro w 1806 roku zwołał zgromadzenie francuskich Żydów. Oficjalnie przedstawione powody były banalne, próba opanowania lichwy, upewnienie się co do wierności mniejszości żydowskiej, poszukiwanie nowych źródeł finansowych... Ale nie wyjaśnia to, dlaczego kazał nazwać to zgromadzenie Wielkim Sanhedrynem, nawiązując do dyrektoriatu Zwierzchników, mniej lub bardziej nie znanych. W rzeczywistości przebiegły Korsykanin wyłuskał przedstawicieli skrzydła jerozolimczyków i próbował połączyć na nowo rozmaite rozproszone grupki.
      - Nie przez przypadek oddziały marszałka Neya znalazły się w 1808 roku w Tomar. Dostrzegacie ten związek?
      - Po to jesteśmy, żeby dostrzegać związki.
      - Teraz Napoleon, gotując się do pobicia Anglii, ma w ręku prawie wszystkie ośrodki europejskie, a przez francuskich Żydów również jerozolimczyków. Kogo mu jeszcze brakuje?
      - Paulicjan.
      - No właśnie. A my nie ustaliliśmy jeszcze, gdzie się osiedlili. Ale podpowiada to nam sam Napoleon, który rusza szukać ich tam, gdzie są, to jest w Rosji.
      Było rzeczą naturalną, że nie mogąc od wielu stuleci opuścić terenów słowiańskich, paulicjanie przeorganizowali się pod rozmaitymi etykietami rosyjskich sekt mistycznych. Jednym z wpływowych doradców Aleksandra I był książę Golicyn, mający powiązania z sektami o orientacji martynistycznej. A kto w Rosji dwanaście lat przed Napoleonem nawiązuje kontakty z mistycznymi kołami Sankt Petersburga jako pełnomocnik książąt Sabaudzkich? De Maistre.
      W tym momencie nie ufał już żadnym organizacjom iluminatów, którzy dla niego niczym nie różnili się od iluministów, czyli ludzi oświecenia, odpowiedzialnych za krwawą łaźnię rewolucji. W tym okresie naprawdę opowiadał, powtarzając prawie słowo w słowo za Barruelem, o pewnej sekcie satanistów, która chciała opanować świat, i prawdopodobnie miał na myśli Napoleona. Skoro więc nasz wielki reakcjonista postanawia oczarować grupy martynistów, to dlatego, że przewidział swoim przenikliwym umysłem, iż martyniści czerpią wprawdzie inspirację z tych samych źródeł francuskiego i niemieckiego neotemplaryzmu, ale są rzecznikami jedynej nie skażonej jeszcze myślą europejską grupy, paulicjan.
      Jednak wydaje się, że plan de Maistre'a się nie powiódł. W 1816 roku jezuici zostali wypędzeni z Petersburga i de Maistre wraca do Turynu.
      - No dobrze - powiedział Diotallevi - odnaleźliśmy paulicjan. Usunęliśmy ze sceny Napoleona, któremu najwidoczniej nie udało się zrealizować swoich zamysłów, gdyż w przeciwnym razie wystarczyłoby mu ze Świętej Heleny pstryknąć palcami, żeby jego wrogowie poczuli dreszcz strachu. Co dzieje się między wszystkimi tymi ludźmi? Tracę już głowę.
      - Połowa z nich też ją straciła - uspokoił go Belbo.
      - Wahadło..
      
91
O, jakże wspaniale zdemaskowałeś, ojcze, te piekielne sekty, które torowały drogę Antychrystowi... Ale jest jedna, o której wspomniałeś tylko pobieżnie.
(List kapitana Simoniniego do Barruela, ..La civilta Cattolica", 21, 10. 1882)

      Posunięcie Napoleona z Żydami skłoniło jezuitów do skorygowania kursu. Memoires Barruela nie zawierają żadnej aluzji do Żydów. Ale w 1806 roku Barruel otrzymuje list od niejakiego kapitana Simoniniego, który przypomina mu, że również Mani i Starzec z Gór byli Żydami, że masoni zostali założeni przez Żydów i że Żydzi przeniknęli do wszystkich istniejących tajnych stowarzyszeń.
      List Simoniniego, zręcznie rozpowszechniony w Paryżu, postawił Napoleona, który dopiero co nawiązał kontakt z Wielkim Sanhedrynem, w trudnym położeniu. Sprawa tego kontaktu zaprzątała najwyraźniej również paulicjan, gdyż w tamtych właśnie latach święty synod Moskiewskiego Kościoła Prawosławnego obwieścił: Napoleon zamierza zjednoczyć dzisiaj wszystkich Żydów, których gniew Boga rozproszył po powierzchni ziemi, chce bowiem, by zburzyli Kościół Chrystusowy i jego ogłosili za prawdziwego mesjasza."
      Poczciwy Barruel akceptuje myśl, że spisek jest nie tylko masoński, ale żydo-masoński. Pomysł tego szatańskiego spisku był między innymi wygodny przy atakowaniu nowego przeciwnika, jakim była Alta Vendita Carbonaria, a więc antyklerykalni ojcowie Risorgi-mento, od Mazziniego po Garibaldiego.
      - Ale to wszystko ma miejsce na początku dziewiętnastego wieku - przypomniał Diotallevi. - Natomiast wielka ofensywa antysemicka zaczyna się pod koniec wieku w momencie opublikowania Protokołów Mędrców Syjonu. A protokoły pojawiają się na terenach rosyjskich. Stanowią więc inicjatywę paulicjańską.
      - To naturalne - zapewnił go Belbo. - Nie ulega wątpliwości, że na tym etapie grupa jerozolimska podzieliła się na trzy odłamy. Pierwszy poprzez kabalistów hiszpańskich i prowansalskich inspirował skrzydło neotemplariuszy, drugi został wchłonięty przez skrzydło Baconowskie, które wyda z siebie uczonych i bankierów. Tych właśnie ludzi atakują ostro jezuici. Istnieje jednak jeszcze trzeci odłam, który zadomowił się w Rosji. Rosyjscy Żydzi to w znacznej części drobni handlarze i lichwiarze, tak więc na nich to patrzą krzywym okiem biedni wieśniacy. Druga znaczna część, dzięki temu, że kultura żydowska to kultura Księgi i wszyscy umieją czytać i pisać, zasili szeregi liberalnej i rewolucyjnej inteligencji. Paulicjanie są mistykami, reakcjonistami, mocno związanymi z feudałami, więc przeniknęli na dwór carski. Jest oczywiste, że między nimi a jerozolim-czykami nie może być mowy o żadnym stapianiu się w jedno. Są więc zainteresowani dyskredytowaniem Żydów, a poprzez Żydów, nauczyli się tego od jezuitów, stawiają w trudnej sytuacji swoich przeciwników za granicą, zarówno neotemplariuszy, jak zwolenników Bacona.
      
92
Nie może być co do tego najmniejszej wątpliwości. Wraz z całą potęgą i terrorem szatana zbliża się do naszego nie odrodzonego świata panowanie tryumfującego króla Izraela: król zrodzony z krwi Syjonu, Antychryst, zbliża się do tronu mocarstwa powszechnego.
(Siergiej Nilus, Epilog do Protokołów)

      Ten pomysł był do przyjęcia. Wystarczyło wziąć pod uwagę fakt, kto sprowadził Protokoły do Rosji.
      Jeden z najbardziej wpływowych martynistów z końca wieku, Pa-pus, oczarował Mikołaja II podczas wizyty cara w Paryżu, a potem pojechał do Moskwy, zabierając ze sobą niejakiego Philippe'a, czyli Philippe'a Niziera Anselme'a Yachoda. Ów Vachod, w wieku lat sześciu opętany przez diabła, uzdrawiacz w wieku lat trzynastu, hipnotyzer w Lyonie, zafascynował zarówno Mikołaja II, jak tę histe-ryczkę, jego żonę. Philippe został zaproszony na dwór, mianowany medykiem akademii wojskowej w Petersburgu, generałem i radcą stanu.
      Jego przeciwnicy postanowili przeciwstawić mu osobnika nie mniej charyzmatycznego, który potrafiłby zachwiać jego prestiżem. Trafił się im Nilus.
      Nilus był wędrownym mnichem, który w duchownej sukni wędrował (a co niby miał robić?) przez lasy, ukazując wszędzie swoją brodę proroka, dwie małżonki, jedną dziewczynkę oraz jedną asystentkę albo kochankę, przy czyrn wszystkie one piły każde słowo z jego warg. Na pół guru, z tych, którzy w pewnym momencie znikają z pełną kasą, na pół eremita, z tych, co krzyczą, że koniec jest bliski. I rzeczywiście jego idee fixe były knowania Antychrysta.
      Plan popleczników Nilusa polegał na tym, żeby wyświęcić go na popa i ożenić (jedna żona mniej, jedna więcej) z Heleną Aleksan-drowną Ozierową, damą dworu carycy, gdyż dzięki temu mógłby zostać spowiednikiem imperatorskiej pary.
      - Jestem człowiekiem łagodnym - zapewnił Belbo - ale zaczynam podejrzewać, że rzeź w Carskim Siole była po prostu rodzajem deratyzacji.
      W końcu w pewnym momencie stronnicy Philippe'a oskarżyli Nilusa o rozwiązły tryb życia i Bóg jeden wie, czy oni także nie mieli racji. Nilus musiał odejść z dworu, ale wtedy ktoś przyszedł mu z pomocą wręczając tekst Protokołów. Ponieważ zaś wszyscy mylili martynistów (którzy powoływali się na świętego Marcina) z martynestami (zwolennikami tego Martineza de Pasqually, który tak niewiele sympatii budził u Agliego) i ponieważ obiegowa plotka mówiła, że Pasqually jest Żydem, dyskredytując Żydów, dyskredytowano martynistów, a dyskredytując martynistów, niszczono wpływy Philippe'a.
      Pierwsza, niekompletna wersja Protokołów ukazała się już w 1903 roku w petersburskim dzienniku Russkoje Znamia", kierowanym przez wojującego antysemitę Kruszewana. W 1905 roku ta pierwsza wersja została po uzupełnieniu za zezwoleniem cenzury rządowej w fromie książkowej wydana pod tytułem Źródło naszych nieszczęść prawdopodobnie przez niejakiego Boutmiego, który wraz z Krusze-wanem zakładał Związek Narodu Rosyjskiego, znany później jako Czarne Sotnie, grupujący, w celu dokonywania pogromów i skrajnie prawicowych zamachów, pospolitych przestępców. Boutmi. teraz już pod własnym nazwiskiem, publikował kolejne edycje dzieła noszące tytuł Nieprzyjaciele gatunku ludzkiego - Protokoły pochodzące z tajnych archiwów centralnej kancelarii Syjonu.
      Ale chodziło tu o tanie broszury. Rozszerzona wersja Protokołów, która miała być w przyszłości tłumaczona na całym świecie, ukazuje się w 1905 roku w trzecim wydaniu książki Nilusa Wielkie w Małym: Antychryst i nieuchronna możliwość polityczna, Carskie Sioło, pod egidą lokalnego oddziału Czerwonego Krzyża. Tło miało charakter rozległej refleksji mistycznej i książka trafiła do rąk cara. Metropolita Moskwy nakazał odczytywanie jej we wszystkich moskiewskich cerkwiach.
      Ale jaki związek mają Protokoły z naszym Planem? - spytałem. - Bez ustanku mówi tutaj o tych Protokołach, może byśmy je przeczytali?
      - Nic prostszego - powiedział Diotallevi. - Ciągle jakiś wydawca je wznawia. Kiedyś robiono to okazując oburzenie i w celach dokumentacyjnych, a potem stopniowo zaczęło to sprawiać coraz większe zadowolenie.
      - Tak już jest z poganami.
      
      
93
Jedynym znanym nam stowarzyszeniem, które byłoby w stanie konkurować z nami w tej sztuce, mogliby być jezuici. Ale udało nam się zdyskredytować jezuitów w oczach głupiego plebsu, a to z tego względu, że towarzystwo jest organizacją jawną, gdy my tymczasem działamy za kulisami, dbając o dochowanie tajemnicy.
(Protokoły, V)

      Protokoły to zestaw dwudziestu czterech deklaracji programowych przypisywanych Mędrcom Syjonu. Zamiary tych Mędrców wydały się nam bardzo między sobą sprzeczne, raz chcą znieść wolność druku, raz znów zachęcać do libertynizmu. Krytykują liberalizm, ale jak się zdaje, głoszą program, który radykalna lewica przypisuje ponadnarodowym spółkom, w tym wykorzystanie sportu i edukacji wizualnej dla ogłupiania ludu. Analizują rozmaite techniki pozwalające zagarniać władzę na całym świecie, zachwalają siłę złota. Postanawiają sprzyjać rewolucjom we wszystkich krajach, wykorzystując niezadowolenie, wprowadzając lud w błąd poprzez głoszenie idei liberalnych, zamierzają jednak sprzyjać nierównościom. Kalkulują, jak ustanowić wszędzie ustroje prezydenckie kontrolowane przez figurantów, ludzi Mędrców. Postanawiają doprowadzać do wojen, zwiększać produkcję broni oraz (mówił o tym Salon) budować metra (podziemne!), aby móc dzięki temu podkładać miny pod wielkie miasta.
      Powiadają, że cel uświęca środki, i chcą zachęcać do antysemityzmu, zarówno żeby trzymać w garści biednych Żydów, jak żeby zmiękczać serca pogan widokiem ich nieszczęść (kosztowny sposób - zauważył Diotallevi - ale skuteczny). Powiadają bez ogródek: Mamy bezgraniczne ambicje, nienasyconą zachłanność, bezlitosną żądzę zemsty i przemożną nienawiść" (okazując tym samym subtelny masochizm, gdyż powtarzają z upodobaniem obiegowe wyobrażenie o nikczemnym Żydzie, które już wtedy zaczynało krążyć w antysemickich publikacjach i które miało zdobić okładki wszystkich wydań ich książki) i postanawiają zlikwidować studiowanie pisarzy klasycznych i historii starożytnej.
      - W sumie - zauważył Belbo - Mędrcy Syjonu to banda kretynów.
      - Nie pozwalajmy sobie na żarty - powiedział Diotallevi. - Tę książkę brano bardzo poważnie. Mnie uderzyło jedno. Że chcąc zaprezentować książkę jako liczący sobie wiele stuleci spisek żydowski, sięgnięto do konfliktów francuskich z końca wieku. Zdaje się, że wzmianka o edukacji wizualnej, służącej ogłupieniu mas, nawiązuje do programu edukacyjnego Leona Bourgeois, który wprowadza do swojego rządu dziewięciu masonów. W innym fragmencie doradza się głosować na osoby skompromitowane w skandalu pa-namskim i takim właśnie człowiekiem był Emile Loubet, który w dziewięćdziesiątym dziewiątym został prezydentem republiki. To, że poruszono sprawę metra, wiąże się z faktem, iż gazety prawicowe protestowały w owych czasach przeciwko temu, by Compagnie du Metropolitain miała zbyt wielu akcjonariuszy żydowskich. Z tych względów przypuszcza się, że tekst został sklecony we Francji w ostatnim dziesięcioleciu dziewiętnastego wieku, a więc w czasach sprawy Dreyfusa, i miał osłabić front liberalny.
      - Na mnie co innego zrobiło wrażenie - oznajmił Belbo. - Uczucie deja vu. Wszystko sprowadza się do faktu, że ci Mędrcy relacjonują plan podboju świata, a my gdzieś już te słowa słyszeliśmy. Odrzućcie aluzje do ubiegłowiecznych problemów i faktów, zastąpcie podziemia metra przez podziemia Provins. wszędzie tam, gdzie widnieje słowo Żyd, wstawcie słowo templariusz, a zamiast Mędrców Syjonu wpiszcie Trzydziestu Sześciu Niewidzialnych... O przyjaciele moi. przecież mamy przed oczyma ordonation z Provins!
      
94
Yoltaire lui-meme est mort jesuite: en avoit-il le moindre soupęon?
(F.N. de Bonneville, Les Jesuites chasses de la Maconnerie et leur poignard brise par les Masons, Orient de Londres, 1788, 2, s. 74)

      Wszystko mieliśmy od dawna przed oczyma, ale nigdy w pełni nie zdaliśmy sobie z tego sprawy. Przez całe wieki sześć grup walczy o urzeczywistnienie Planu z Provins i każda z nich bierze schemat tekstu, zmienia tylko przedmiot i przypisuje Plan przeciwnikowi.
      Kiedy zaś różokrzyżowcy pokazali się we Francji, jezuici zmieniają Plan na jego negatywową odbitkę. Dyskredytując różokrzyżowców, dyskredytuj ą zwolenników Bacona oraz rodzącą się masonerię angielską.
      Kiedy jezuici wymyślają neotemplaryzm, markiz de Luchet przypisuje plan neotemplariuszom. Jezuici, którzy teraz chcą pozbyć się także neotemplariuszy, ręką Barruela kopiują Lucheta, ale przypisują plan wszystkim wolnomularzom w ogólności.
      Kontrofensywa Baconowska. Czytając wnikliwie wszystkie teksty sporów liberalnych i laickich, odkryliśmy, że począwszy od Michele-ta i Quineta, a skończywszy na Garibaldim i Giobertim, Ordonation przypisywano jezuitom (może był to pomysł templariusza Pascala i jego przyjaciół). Ten wątek staje się popularny wraz z pojawieniem się Żyda wiecznego tułacza Eugene'a Sue i postaci niecnego mon-sieur Rodina, kwintesencji jezuickiego spisku. Ale u Sue znaleźliśmy znacznie więcej. Tekst robił wrażenie kopii - aczkolwiek z pół-wiekowym wyprzedzeniem - Protokołów, i to słowo w słowo. Chodziło o ostatni rozdział z Tajemnic ludu. Diaboliczny plan jezuitów jest tam wyjaśniony do ostatnich zbrodniczych szczegółów w dokumencie wysłanym przez generała Towarzystwa, ojca Roothaana (postać historyczna), do monsieur Rodina (bohatera także Żyda wiecznego tułacza). Rudolf de Gerolstein (bohater także Tajemnic Paryża) wszedł w jego posiadanie i ujawnił go demokratom: Widzisz, drogi Lebrenn, jak ten piekielny plan jest dobrze uknuty, jakie straszliwe cierpienia, jakie przerażające panowanie, jaki okropny despotyzm gotuje Europie i światu, jeśli na nieszczęście..."
      Robiło to wrażenie przedmowy Nilusa do Protokołów, l Sue przypisywał jezuitom dewizę (którą mieliśmy odnaleźć także w Protokołach, tyle że przypisaną Żydom): Cel uświęca środki."
      
95
Nie musimy mnożyć dowodów, by ustalić, że ten stopień Różanego Krzyża został zręcznie wprowadzony przez przywódców masonerii... Tożsamość doktryny, nienawiści i świętokradczych praktyk z Kabałą, gnostykami i ma-nichejczykami wskazuje na tożsamość autorów, wskazuje na żydowskich kabalistów.
(Mons. Leon Meurin, S.J., lm Franc-Masonnerie, Synagogue de Satan, Paryż. Retaux. 1893, s. 182)

      Kiedy ukazały się Tajemnice ludu, jezuici ujrzeli, że przypisuje się im Ordonation, i wybrali jedyną taktykę ofensywną, jakiej jeszcze nikt nie wykorzystywał, a mianowicie wyciągnęli list Simoniniego i przypisali Ordonation Żydom.
      W 1869 roku Gougenot de Mousseaux, znany z dwóch książek o dziewiętnastowiecznej magii, publikuje Les Juifs, le judaisme et la judeaisation des peuples chretiens, gdzie powiada się, że Żydzi stosują Kabałę i są czcicielami Szatana, jako że sekretne powiązanie łączy bezpośrednio Kaina z templariuszami i masonami. De Mous-seaux otrzymuje specjalne błogosławieństwo od Piusa IX.
      Ale Plan przedstawiony w literackim kształcie przez Sue zostaje wykorzystany także przez innych, nie będących jezuitami. Znacznie później wydarzyła się wspaniała historia, prawie jak z powieści kryminalnej. ,,Times", po ukazaniu się już Protokołów, które potraktował zresztą ze śmiertelną powagą, odkrył, że pewien rosyjski posiadacz ziemski, monarchista, schroniwszy się w Turcji, kupił od byłego funkcjonariusza rosyjskiej tajnej policji, uciekiniera osiadłego w Konstantynopolu, zestaw starych książek, w tym jedną opatrzoną przedmową z datą 1864 i wyglądającą na dosłowne źródło Protokołów, ale pozbawioną okładki, tak że dało się odczytać na grzbiecie tylko słowo: Joly". Times" przeprowadził poszukiwania w British Museum i odnalazł oryginał książki Maurice'a Joly'ego Dialogue aux enfers entre Montesąuieu et Machiavel, Bruksela (ale ze wskazaniem na Genewę, 1864). Maurice Joly nie miał nic wspólnego z Cre-tineau-Joly, ale odnotowaliśmy analogię, aczkolwiek nie mieliśmy pojęcia, co miałaby niby oznaczać.
      Był to liberalny pamflet atakujący Napoleona III: Machiavelli, reprezentujący tu cynizm dyktatora, prowadzi dysputę z Monteskiuszem. Joly zosta) aresztowany za to rewolucyjne przedsięwzięcie, przesiedział piętnaście miesięcy w więzieniu i w 1878 roku popełnił samobójstwo. Program Żydów z Protokołów został prawie dosłownie przepisany z tego, co Joly włożył w usta Machiavellemu (cel uświęca środki), a za pośrednictwem Machiavellego - Napoleonowi. Jednak Times" nie spostrzegł (w przeciwieństwie do nas), że Joly czerpał do woli z dokumentu Sue, starszego o co najmniej siedem lat.
      Niejaka Nesta Webster, pisarka antysemitka, żarliwa zwolenniczka teorii spisku Nieznanych Zwierzchników, postawiona w obliczu faktu sprowadzającego Protokoły do rangi banalnej kopii, błysnęła genialną intuicją, jaka może być udziałem tylko prawdziwego wtajemniczonego albo łowcy wtajemniczonych. Joly był wtajemniczonym, znał plan Nieznanych Zwierzchników i w swojej nienawiści do Napoleona III przypisał go cesarzowi, co przecież nie oznacza, że plan nie istniałby niezależnie od Napoleona. Ponieważ plan zrelacjonowany w Protokołach pasuje dokładnie do planów, jakie zwykle knują Żydzi, musiał to być plan żydowski. Wystarczyło, byśmy skorygowali panią Webster zgodnie z tą samą logiką: skoro plan pasuje dokładnie do planu, jaki powinni byli wymyślić templariusze, musi to być plan templariuszy.
      A zresztą my posługiwaliśmy się logiką faktów. Bardzo przypadła nam do gustu sprawa cmentarza w Pradze. Jest to historia Herman-na Goedsche, niskiej rangi pruskiego urzędnika. Miał już za sobą opublikowanie dokumentów sfałszowanych w celu skompromitowania demokraty Waldecka, którego oskarżał o chęć zamordowania króla Prus. Po zdemaskowaniu został redaktorem organu wielkich posiadaczy ziemskich Die Prussische Kreuzzeitung". Potem pod nazwiskiem sir John Retcliffe pisał sensacyjne powieści, między innymi wydał w 1868 roku Biarritz. Opisał w niej okultystyczną scenę, jaka rozegrała się na cmentarzu praskim i była bardzo podobna do zebrania iluminatów opisanego przez Dumasa na początku Józefa Bahamo, gdzie Cagliostro, przywódca Nieznanych Zwierzchników, a wśród nich Swedenborga, omawia intrygę z naszyjnikiem królowej. Na praskim cmentarzu zgromadzili się reprezentanci dwunastu pokoleń Izraela, którzy przedstawiają swoje plany zawładnięcia światem.
      W 1876 roku w pewnym rosyjskim pamflecie została przytoczona scena z Biarritz, ale tak, jakby odbyła się naprawdę. To samo robi w 188! roku we Francji Le Contemporain". I powiada się, że informacja pochodzi z wiarygodnego źródła, od angielskiego dyplomaty, sir Johna Readcliffa. W 1896 roku niejaki Bournard wydaje książkę Les Juifs, nos contemporains, gdzie także przytacza scenę z praskiego cmentarza i oznajmia, że wywrotowe przemówienie wygłosił wielki rabin John Readeliff. Późniejsza tradycja powiada natomiast. że prawdziwego Readcliffa przyprowadził na ów fatalny cmentarz Ferdynand Lassalle, zięć Marksa.
      A te plany pokrywają się z grubsza z planami opisanymi w 1880 roku, a więc niewiele lat wcześniej, w Revue des Etudes Juives" (antysemickim), gdzie opublikowano dwa listy atrybutowane Żydom żyjącym w XV wieku. Żydzi z Arles proszą o wsparcie Żydów z Konstantynopola, gdyż są prześladowani, ci ostatni zaś odpisują: Umiłowani bracia w Mojżeszu, skoro król Francji zmusza was, byście stali się chrześcijanami, uczyńcie tak, bo inaczej postąpić nie możecie, ale zachowajcie prawo Mojżeszowe w waszych sercach. Jeśli wyzuwają was z waszych dóbr, niechaj wasi synowie staną się kupcami, by mogli krok po kroku wyzuwać chrześcijan z ich dóbr. Jeśli są zamachy na wasze życie, niechaj wasi synowie zostaną medykami i laptiaceutami, aby mogli odbierać życie chrześcijanom. Jeśli burzą wasze synagogi, niechaj wasi synowie zostaną kanonikami i klerykami, by mogli zniszczyć ich kościoły. Jeśli prześladują was inaczej, niechaj wasi synowie zostaną adwokatami i rejentami i mieszają się do spraw wszystkich państw, aby chrześcijanie znaleźli się w waszym jarzmie, a zapanujecie nad światem i weźmiecie na nich odwet."
      W dalszym ciągu chodziło tu o plan jezuitów i, cofając się, o Or-donation templariuszy. Niewiele wariacji, minimalne permutacje. Protokoły powstają same. Abstrakcyjny plan spisku wędrował od jednego spisku do drugiego.
      I kiedy wytężaliśmy umysły, żeby wyłowić brakujące ogniwo, łączące całą tę piękną historię z Nilusem. natknęliśmy się na Raczkowskiego, szefa straszliwej Ochrany, tajnej policji carskiej.
      
96
Zawsze dobrze jest działać pod jakimś płaszczykiem. Ze skrytości bierze się w znacznym stopniu nasza siła. Dlatego winniśmy ukrywać się pod nazwą innego stowarzyszenia.
(Die neuetten Arbeiten des Spartacus und Philo in dem Illumina-ten-Orden, 1794. s. 143)

      W tychże dniach, czytając naszych diabolistów, natrafiliśmy na stwierdzenie, że hrabia de Saint-Germain, wśród swoich rozmaitych przeistoczeń, przybrał postać Rackocziego, a przynajmniej jako takiego rozpoznał go ambasador Fryderyka II w Dreźnie. A landgraf Hesji, u którego Saint-Germain rzekomo umarł, oznajmił, że nieboszczyk pochodził z Transylwanii i nazywał się Ragozki. Dochodzi do tego fakt, że Komensky zadedykował swoją Pansofię (dzieło z pewnością zalatujące różokrzyżowcami) pewnemu landgrafowi (iluż landgrafów w tej naszej opowieści!), który nazywał się Ragovsky. I jeszcze ostatni element układanki. Szperając u bukinisty na piazza Castello, znalazłem niemieckie dzieło o masonerii, gdzie nieznana ręka dopisała na karcie przedtytułowej notatkę, według którei tekst wyszedł spod pióra niejakiego Karla Aug. Ragotgkyego. Ponieważ nazwisko Rakosky nosił tajemniczy osobnik, który być może zabił pułkownika Ardenticgo, dysponowaliśmy oto sposobem włączenia naszego hrabiego de Saint-Germain do zarysu Planu.
      - Czy nie obdarzamy tego awanturnika zbyt wielką mocą? - spytał z troską Diotallevi.
      - Nie, nie - odparł Belbo - jest potrzebny. Jak sos sojowy w potrawie chińskiej. Jeśli go nie ma, nie jest chińska. Popatrz na Agliego, który z pewnością się na tym zna. Nie obrał sobie za wzór Cagliostra albo Willermoza. Saint-Germain to kwintesencja Homo Hermeticus.
      Piotr Iwanowicz Raczkowski. Dobroduszny, przypochlebny, koci i przebiegły, genialny fałszerz. Urzędniczyna, potem w kontakcie z grupkami rewolucyjnymi, w 1879 roku zostaje aresztowany przez tajną policję i oskarżony o udzielanie schronienia przyjaciołom terrorystom, którzy dokonali zamachu na generała Drentelna. Przechodzi na stronę policji i zapisuje się (uwaga, uwaga!) do Czarnych Sotni. W 1890 roku odkrywa w Paryżu organizację produkującą bomby przeznaczone na zamachy w Rosji i udaje mu się aresztować w ojczyźnie sześćdziesięciu trzech terrorystów. Dziesięć lat później okazało się, że bomby wykonali jego ludzie.
      W 1887 roku rozpowszechnia list niejakiego Iwanowa, skruszonego rewolucjonisty, który zapewnia, że większość terrorystów to Żydzi, w dziewięćdziesiątym confession par un vieillard ancien revolu-tionnaire", gdzie rewolucjoniści, którzy schronili się w Londynie, zostają oskarżeni o to, że są agentami brytyjskimi. W dziewięćdziesiątym drugim podrobiony tekst Plechanowa, w którym oskarża się partię Narodnaja Wola o opublikowanie tych wyznań.
      W 1902 roku próbuje założyć francusko-rosyjską ligę antysemicką. Stosuje w tym celu technikę przypominającą żywo chwyty różo-krzyżowców. Utrzymuje, że liga istnieje, aby ktoś potem ją rzeczywiście założył. Ale wykorzystuje także inną technikę. Miesza umiejętnie prawdę z fałszem, prawdę jawnie neguje, i dzięki temu nikt nie wątpi w fałsz. Rozpowszechnia w Paryżu tajemniczy apel do Francuzów, żeby wspierali Rosyjską Ligę Patriotyczną z siedzibą w Charkowie. W tym apelu atakuje sam siebie jako człowieka, który chce doprowadzić do upadku ligi i przepowiada, że on, Raczkowski, zmieni poglądy. Sam siebie oskarża o posługiwanie się takimi skompromitowanymi osobnikami jak Nilus, co jest zgodne z prawdą.
      Dlaczego można przypisać Protokoły Raczkowskiemu?
      Protektorem Raczkowskiego był minister Siergiej Witte, progresi-sta pragnący przeobrazić Rosję w kraj nowoczesny. Dlaczego pro-gresista Witte posługiwał się reakcjonistą Raczkowskim? Bóg jeden wie, ale byliśmy już przygotowani na wszystko. Witte miał przeciwnika politycznego, niejakiego Elie de Cyona, który już przedtem atakował go publicznie, stosując chwyty polemiczne, które przypominały pewne fragmenty Protokołów. Ale w pismach politycznych Cyona nie było żadnych aluzji do Żydów, ponieważ on sam był pochodzenia żydowskiego. W 1897 roku Raczkowski dokonuje, z polecenia Wittego, rewizji domu Cyona w Territat i znajduje pamflet Cyona oparty na książce Jolyego (albo na książce Sue), gdzie Witte-mu przypisuje się poglądy Machiavellego-Napoleona III. Raczkowski przy swoim fałszerskim geniuszu zastępuje Wittego Żydami i puszcza tekst w obieg. Nazwisko Cyon jest jakoby stworzone do tego, żeby kojarzyło się z Syjonem, i można w ten sposób udowodnić, że autorytatywna i eksponowana osobistość ze świata żydowskiego u-jawnia żydowski spisek. I tak powstały Protokoły. W tej fazie tekstwpada w ręce Juliany albo Justyny Glinki, która bywa w Paryżu w kręgach Madame Blawatsky i w wolnych chwilach szpieguje i wydaje rewolucjonistów rosyjskich na wygnaniu. Glinka jest bez wątpienia agentką paulicjan, którzy mają powiązania z właścicielami ziemskimi, chcą więc przekonać cara, że program Wittego jest zbieżny z programem międzynarodowego spisku żydowskiego. Glinka wysyła dokument generałowi Ogiejewskiemu, a ten za pośrednictwem komendanta gwardii cesarskiej doręcza go carowi. Witte jest w tarapatach.
      W ten sposób Raczkowski, ulegając swoim antysemickim urazom, przyczynia się do tego. że jego protektor popada w niełaskę. I prawdopodobnie do własnego popadnięcia w niełaskę. Rzeczywiście, od tego momentu gubimy jego ślad. Być może Saint-Germain zamierza dokonać jakiejś nowej przebieranki, pojawić się w nowym wcieleniu. Ale nasza historia rysuje się teraz jako logiczna, racjonalna, przejrzysta, gdyż została potwierdzona całą serią faktów, równie prawdziwych - oznajmił Belbo - jak prawdziwy jest Bóg w niebie.
      To wszystko sprawiło, że wróciłem myślami do tego, co opowiedział mi De Angelis. Urok całej tej historii - z pewnością naszej historii, ale być może również Historii, jak sugerował Belbo, patrząc na mnie rozgorączkowanym spojrzeniem i podając mi swoje fi-szki - polegał na tym, że zaangażowane w śmiertelną walkę grupy wykańczały się kolejno, używając ciągle tej samej broni.
      - Pierwszym obowiązkiem porządnego agenta - stwierdziłem - jest zadenuncjować jako agentów tych, między których udało mu się przeniknąć.
      Belbo powiedział:
      - Przypominam sobie pewną historię, która zdarzyła się w ***. Ciągle widywałem o zmierzchu na ulicy, w czarnym samochodzie marki Balilla, faceta, który nazywał się Remo albo jakoś podobnie. Czarne wąsy, czarne proste włosy, czarna koszula, czarne, straszliwie zepsute zęby. I całował dziewczynę. Czułem wstręt do tych czarnych zębów, całujących tę piękną, jasnowłosą istotę, której twarzy nawet nie pamiętam, ale która dla mnie była dziewicą i dziwką, była wieczną kobiecością. I przyprawiało mnie to o drżenie. - Instynktownie przyjął ton uroczysty, aby ujawnić swoją ironiczną intencję, świadom, że daje się ponieść niewinnym tęsknotom pamięci. - Zadawałem sobie i innym pytanie, dlaczego ten Remo, który był członkiem Czarnych Brygad, mógł się wszędzie w ten sposób pokazywać, nawet w okresach, kiedy *** nie było zajęte przez faszystów. Wyjaśniono mi, że krąży pogłoska, iż jest agentem partyzantów. Tak czy owak pewnego wieczoru zobaczyłem go w tej samej czarnej balilli, z tymi samymi czarnymi zębami, całującego tę samą jasnowłosą dziewczynę, ale mającego na szyi czerwoną chusteczkę i koszulę koloru khaki. Przeszedł do Brygady Garibaldczy-ków. Wszyscy z tej okazji świętowali, przybrał sobie wojenny pseudonim X9, jak postać z Alexa Raymonda. którego czytał w Av-yenturoso". Dzielny X9 - mówiono mu... A ja nienawidziłem go jeszcze bardziej, gdyż miał dziewczynę z przyzwolenia narodu. Ale niektórzy twierdzili, że był agentem faszystowskim, który przeniknął do partyzantów, i myślę, że może byli to ci pożądający dziewczyny, ale tak już jest, X9 był podejrzany...
      - A potem?
      - Przepraszam, Casaubon, ale dlaczego właściwie tak pana interesują moje sprawy?
      - Bo je pan opowiada, a opowieści są faktami wyobraźni zbiorowej.
      - Good point. No więc pewnego ranka X9 wybrał się poza miasto, może umówił się z dziewczyną na polu, żeby wyjść poza marny petting i pokazać, że ma części ciała mniej zepsute niż zęby (wybaczcie, ale nadal nie mogę go polubić), w sumie faszyści zastawili na niego pułapkę, zawlekli do miasta i następnego dnia o piątej rano rozstrzelali.
      Milczenie. Belbo przyglądał się swoim dłoniom, które trzymał złożone jak do modlitwy. Potem rozłożył ręce i powiedział:
      - Oto dowód, że nie był agentem.
      - A znaczenie przypowieści?
      - A kto panu powiedział, że przypowieści muszą mieć jakieś znaczenie? Ale kiedy się pomyśli, ta przypowieść oznacza być może, iż często, by czegoś dowieść, trzeba umrzeć.
      
97
Ego sum qui sum.
(Wj 3, 14)

Ego sum qui sum. Ań axiom of hermetic philosophy. 
(Mme Blawatsky, Isis Unveiled, s. 1)

- Kim jesteś? - zapytało razem trzysta głosów, a jednocześnie dwadzieścia mieczy błysnęło w rękach najbliżej siedzących upiorów...
- Ego sum qui sum - powiedział.
(Alexander Dumas, Józef Bahamo, przełożyła Maria Ziębowa, Wydawnictwo Literackie, Kraków 1992, t. 1. s. 20)

      Znowu zobaczyłem się z Belbem następnego dnia przed południem .
      - Wczoraj napisaliśmy piękną stroniczkę powieści w odcinkach - powiedziałem mu. - Ale być może, jeśli chcemy stworzyć Plan wiarygodny, powinniśmy mocniej trzymać się rzeczywistości.
      - Jakiej rzeczywistości? - zapytał. - Być może tylko powieść w odcinkach daje prawdziwą miarę rzeczywistości. Oszukali nas.
      - Kto?
      - Wmówili nam, że z jednej strony jest wielka sztuka, przedstawiająca typowych bohaterów w typowych sytuacjach, a z drugiej powieść w odcinkach opowiadająca o ludziach i sytuacjach nietypowych. Myślałem, że prawdziwy dandys nigdy nie zakochałby się w Scarlett O'Hara ani w Konstancji Bonacieux, ani w Perle z Labuan. Bawiłem się taką literaturą, by znaleźć się trochę poza życiem. Dawała spokój, gdyż podsuwała to, co nie do osiągnięcia. Ale nie.
      - Nie?
      - Nie. Proust miał rację, Życie jest lepiej przedstawione w złej muzyce niż w Missa Solemnis. Sztuka nas zwodzi i uspokaja, podsuwa świat taki, jaki powinien być według artystów. W tandetnej literaturze udaje się, że wszystko jest żartem, ale potem ukazuje nam świat taki, jaki jest, albo przynajmniej, jaki będzie. Kobiety są po-dobniejsze do Milady niż do Łucji Mondella. Fu Manchu jest prawdziwszy od Nathana Mędrca, a Historia bardziej przypomina historię opowiedzianą przez Sue niż tę zaplanowaną przez Hegla. Szekspir, Melville, Balzac i Dostojewski pisali taką literaturę. Wszystko,
      co zdarzyło się naprawdę, zostało przedtem opowiedziane w powieściach w odcinkach.
      - To dlatego, że łatwiej naśladować powieść w odcinkach niż sztukę. Stać się Giocondą, to wymaga nakładu pracy, stać się Milady, to zgodne z naszą naturalną skłonnością do łatwizny.
      Diotallevi, który do tej chwili zachowywał milczenie, zauwa-żył:
      - Spójrzcie na Agliego. Łatwiej mu naśladować Saint-Germaina niż Woltera.
      - Tak - przyznał Belbo - w gruncie rzeczy również kobiety uznają, że Saint-Germain jest bardziej interesujący niż Wolter.
      Potem znalazłem tę file, w której Belbo wyraził nasze konkluzje w terminach powieściowych. Napisałem w terminach powieściowych", gdyż zdaję sobie sprawę, że bawił się rekonstruując wydarzenie, dodając od siebie tylko kilka zdań łączących. Nie wyszukałem wszystkich cytatów, plagiatów i zapożyczeń, ale rozpoznałem wiele fragmentów tego oszałamiającego kolażu. Raz jeszcze, uciekając przed trwogami, jakie niesie Historia, Belbo pisał i wracał do życia za pośrednictwem tego, co napisał.
    
    Filename: powrót Saint-Germaina
    
    Już pięć wieków minęło, odkąd spragniona pomsty ręka Wszechmocnego wypchnęła mnie z otchłani Azji na te obszary. Przynoszę ze sobą przerażenie, rozpacz, śmierć. Ale nuże, jestem rejentem Planu, chociaż tamci o tym nie wiedza. Bywało gorzej i doprowadzenie do nocy świętego Bartłomieja kosztowało mnie więcej trudów, niż byłem na to przygotowany. Och, czemu me usta ściągają się w tym satanicznym uśmiechu? Jestem tym, który jest, gdyby przeklęty Cagliostro nie przywłaszczył sobie także tego ostatecznego prawa.
    Ale chwila tryumfu już bliska. Kiedy byłem jeszcze Kelleyem, Soapes nauczył mnie w londyńskim Tower wszystkiego. Tajemnica polega na tym, żeby stać się kimś innym
    Dzięki przebiegłym krętactwom doprowadziłem do zamknięcia Józefa Balsamo w fortecy San Leo i zawładnąłem jego sekretami. Jako Saint--Germairi zniknąłem, wszyscy uważają mnie teraz za Cagliostra.
    Niedawno na wszystkich zegarach miasta wybiła północ. Jakiż nienaturalny spokój. Ta cisza nie przekonuje mnie. Wieczór jest zachwycający, chociaż bardzo chłodny, wysoko na niebie księżyc rozświetla podwodnym blaskiem niedostępne zaułki starego Paryża. Powinna być dziesiątawieczorem. Na dzwonnicy opactwa Black Friars niedawno wybiła bez pośpiechu ósma. Wiatr z przenikliwym wyciem targa blaszanymi chorągiewkami na opustoszałych przestrzeniach dachów. Gęsta kapa chmur okrywa niebo.
    Kapitanie, podnosimy się? Nie, przeciwnie, walimy. Przekleństwo, Pat-na pójdzie na dno, skacz, Jimie Konopiarzu, skacz! A może oddałbyś diament wielki jak orzech, byleby uciec od tej trwogi? Ster pod wiatr, postaw bezan, bramsel i co jeszcze chcesz, czeka nas zagłada, ale wieje tam w dole!
    Zgrzytam straszliwie krużgankami zębów i śmiertelna bladość rozpala mi woskową twarz zielonkawym płomieniem.
    Jak się tu znalazłem, ja, który byłem, jak się zdawało, samym wizerunkiem zemsty? Duchy z piekła uśmiechnęły się pogardliwie widząc łzy istoty, której groźny głos tak często przyprawiał je o drżenie w łonie ich ognistej otchłani.
    Nuże, pochodnię.
    Po ilu stopniach zszedłem, zanim znalazłem się w tej norze? Siedmiu? Trzydziestu sześciu? Każdy kamień, który musnąłem, każdy mój krok krył w sobie hieroglif. Kiedy go ujawnię, moi druhowie wreszcie ujrzą Tajemnicę. Potem wystarczy ją rozszyfrować, a rozwiązanie będzie Kluczem, za którym kryje się Posłannictwo, które wtajemniczonemu, i tylko jemu, powie jasno, jaka jest natura Zagadki.
    Zagadkę od jej odczytania dzieli mały krok i ukaże się jaśniejący hiero-gram, który pozwoli wyklarować modlitwę pytającą. Później nikomu nie pozostaną nie znane Arkana, zasłona, całun, egipski dywan zakrywający Pentakl. l stąd ku światłu, by obwieścić Zakryty Sens Pentaklu, Kabalisty-czne Pytanie, na które niewielu tylko odpowiada, by wypowiedzieć głosem grzmotu, jaki jest Znak Niezgłębiony. Pochyliwszy się nad nim, Trzydziestu Sześciu będzie musiało dać odpowiedź, wyjaśnienie Runicznego Znaku, a jego sens znany jest tylko synom Hermesa, i im to będzie dana Pieczęć Szyderstwa. Maska z rysującym się za nią obliczem, które próbują obnażyć, Mistycznym Rebusem, Wzniosłym Anagramem...
    - Sator Arepo! - krzyczę głosem, który upiora wprawiłby w drżenie, l porzucając koło, które trzymał tak pewnie w swoich rękach mordercy, Sator Arepo pojawia się skwapliwie na mój rozkaz. Poznaję go, już zresztą podejrzewałem, kim jest. To Luciano, kaleki ekspedytor, którego Nieznani Zwierzchnicy wyznaczyli na wykonawcą mojego haniebnego i krwawego zadania.
    - Sator Arepo - spytałem szyderczo - czy wiesz, jaka jest końcowa odpowiedź skryta za Wzniosłym Anagramem?
    - Nie, hrabio - odparł nierozważnie - i czekam na słowa z ust twoich. Piekielny śmiech pojawił się na moim bladym obliczu i poniósł się echem pod starożytnymi sklepieniami.
    - Marzycielu! Tylko prawdziwy wtajemniczony wie, jak tego nie wiedzieć!
    - Tak. panie -- odpowiedział tępo kaieki ekspedytor. - Jak sobie życzysz. Jam gotów.
    Jesteśmy w plugawej norze w okolicy Porte de Clignancourt. Dzisiejszego wieczoru muszę ukarać ciebie; i to jako pierwszą, ciebie, która wprowadziłaś mnie w szlachetną sztukę zbrodni. Ciebie, która udajesz, że mnie kochasz, l co gorsza w to wierzysz, i wyzutych z imion wrogów, z którymi spędzisz weekend. Luciano, niewczesny świadek moich upokorzeń, wesprze mnie swym ramieniem - jedynym - a potem umrze.
    Nora z włazem w posadzce, nad czymś w rodzaju jaru, reservoir, podziemnego jelita używanego od niepamiętnych czasów do magazynowania towarów z kontrabandy, niepokojąco wilgotnego, gdyż mającego połączenie z paryskimi ściekami, labiryntu zbrodni: na starych ścianach skropliły się niewymowne wyziewy i wystarczy z pomocą Luciana, wiernego sługi, gdy trzeba czynić zło, przebić otwór w ścianie, by wdarła się woda, zatopiła suterenę, a runą i tak grożące zawaleniem mury, dokona się połączenie reservoir z resztą kanałów, teraz unoszą się w nich gnijące szczury, czarna powierzchnia widoczna przez właz stała się przedsionkiem nocnej zguby: gdzieś daleko Sekwana, potem morze...
    Z włazu zwiesza się drabinka sznurowa umocowana do górnego skraju i na niej tuż nad wodą sadowi się Luciano z nożem. Jedna ręka zaciśnięta na pierwszym szczebeiku, druga na sztylecie, trzecia gotowa pochwycić ofiarę. Teraz czekaj i milcz - mówię mu - zobaczysz.
    Przekonałem cię, byś usunęła wszystkich mężczyzn z bliznami - odejdź ze mną, bądź moją na zawsze, pozbądźmy się tych natarczywych istot, wiem dobrze, że ich nie kochasz, sama powiedziałaś, zostaniemy we dwoje, ty i ja, i podziemne prądy.
    Weszłaś teraz, wyniosła jak westalka, sztywna i kłótliwa jak jędza - o piekielna wizjo, która wstrząsasz moimi stuletnimi lędźwiami i kąsasz mą pierś pożądaniem, o zachwycająca Mulatko, narzędzie mojej zguby. Więc rozdarłem koszulę z delikatnego batystu, która zdobiła mą pierś, i paznokciami wyoruję w niej krwawe bruzdy, i czuję, jak straszny żar pali mi wargi zimne niczym dłonie węża. Głuchy ryk dobywa się z najmrocz-niejszych pieczar mojej duszy i wyrywa się z krużganków moich zwierzęcych zębów - ja, centaur wyrzygany z Tartaru - i prawie nie słychać, jak leci salamandra, tłumię więc ryk i z przerażającym uśmiechem podchodzę do ciebie.
    - Moja ukochana, moja Sophio - mówię z kocim wdziękiem, z jakim umie przemawiać tylko tajny szef Ochrany. - Chodź, czekałem na ciebie, zaszyjmy się w ciemnościach i czekaj. - A ty roześmiałaś się, kłótliwa, oślizgła, z góry smakując spadek albo łup, rękopis Protokołów, który można by sprzedać carowi... Jakże dobrze umiesz skrywać za tą anielską twarzą swoją demoniczną naturę, ty, cnotliwie otulona w androgynicznedżinsy, prawie przezroczystą obcisła bluzkę, która skrywa jednak haniebna lilię wypaloną na twojej białej skórze przez kata z Lilie!
    Zjawił się pierwszy głupiec, którego wciągnąłem w pułapkę. Pod peleryną, w którą się owinął, z trudem rozróżniam rysy twarzy, aie pokazuje mi znak templariuszy z Provins. To Soapes, najemny morderca grupy z Tomar.
    - Hrabio - powiada - nadeszła chwila. Zbyt już długo byliśmy rozproszeni po świecie. Masz, panie, ostatni fragment posłannictwa, lam ten, który pojawia się na początku Wielkiej Gry. Ale to inna historia. Połączmy nasze siły, a inni...
    Kończę zdanie za niego;
    - ...Niech idą do diabła. Idź, bracie, na środku izby stoi szkatuła, a w niej to, czego szukasz od wielu wieków. Nie lękaj się ciemności, nie jest ci groźbą, lecz ochroną.
    Głupiec idzie prawie po omacku. Posępny plusk. Wpadł ao włazu, tuz nad wodą Luciano chwyta go i wbija ostrze, błyskawicznie poderżnięte gardło, bulgotanie krwi miesza się z kipieniem chtonicznej cieczy
    Stukanie do drzwi.
    - To ty, Disraeli?
    - Tak - odpowiada nieznajomy, w którym moi czytelnicy bez trudu rozpoznają wielkiego mistrza grupy angielskiej, teraz na szczytach władzy, ale ciągle nie nasyconego.
    Mówi:
    - My Lord, it is useless to deny, because it is impossible to conceai, that a great part of Europe is covered with a network of these secret so-cieties, just as the superficies of the earth is nów be/ng covered with raii-roads...
    - Powiedziałeś to już w  Izbie Gmin  14 lipca  1856 roku,  nic nie umknie mojej uwadze. Przystąpmy do sedna sprawy. Baconowski Żyd klnie przez zęby. Ciągnie:
    - Jest ich za dużo. Z trzydziestu sześciu niewidzialnych zrobiło się już trzystu sześćdziesięciu. Pomnóż przez dwa, a otrzymasz siedemset dwadzieścia. Odejmij sto dwadzieścia lat, po upływie których otwierają się drzwi, i masz sześćset, jak w szarży pod Bałakławą.
    Istny szatan, tajemna nauka liczb nie ma dla niego tajemnic.
    - A więc?
    - My mamy złoto, ty mapę. Połączmy nasze siły, a będziemy niezwy-ciężeni.
    Gestem pełnym majestatu wskazuję mu upiorną szkatułę, Która oślepionemu przez żądzę zda się majaczyć w mroku. Idzie, wpada.
    Złowrogi błysk ostrza Luciana, mimo ciemności widzę charkot połysku jacy w niemej źrenicy Anglika. Sprawiedliwości stało się zadość.
    Czekam na trzeciego, człowieka francuskich różokrzyżowców, Montfau-cona de Villarsa, gotowego zdradzić, już mnie o tym uprzedzono, tajemnice swojej sekty.
    - Jestem hrabią de Gabaiis - przedstawia się, fałszywy i próżny.
    Niewiele słów muszę mu szepnąć, by skłonić go do wyruszenia w przeznaczoną mu drogę. Wpada i spragniony krwi Luciano dokonuje swojego dzieła.
    Ty uśmiechasz się, stojąc obok mnie w mroku, i mówisz, że jesteś moja, więc twoją stanie się ma tajemnica. Łudź się, łudź, posępna karykaturo Szechiny. Tak, jestem twoim Simone, poczekaj, nie wiesz jeszcze najlepszego. A kiedy się tego dowiesz, przestaniesz wiedzieć.
    Cóż jeszcze jest tu do dodania. Po kolei przychodzili następni.
    Ojciec Bresciani poinformował mnie, że iluminatów niemieckich reprezentować będzie Babette z interlaken, mająca pełnomocnictwa od Weis-haupta, wielka dziewica helweckiego komunizmu, która wyrosła wśród hulanek, rabunków i krwi, biegła w wyłuskiwaniu niezgłębionych tajemnic, w otwieraniu dokumentów bez naruszania pieczęci, w podawaniu trucizn zgodnie z rozkazami otrzymanymi od swojej sekty.
    Wkroczyła, młody agatodaimon zbrodni, otulona w futro białego niedźwiedzia, długie jasne włosy spływały spod zawadiackiej futrzanej czapki, spojrzenie wyniosłe, twarz pełna ironii. Używając tego samego co zawsze podstępu skierowałem ją ku zgubie.
    O, ironio języka, tego daru, w który natura wyposażyła nas, byśmy mogli przemilczeć sekrety naszych umysłów! Iluminatka pada ofiarą Mroku. Słyszę, jak bluzga straszliwymi bluźnierstwami, kiedy Luciano trzykroć obraca nóż w jej sercu, Deja vu, deja vu...
    Kolej na Nilusa, który wierzył przez chwilę, że będzie miał i carową, i mapę. Podły, rozpustny mnichu, chciałeś Antychrysta? Już go znalazłeś, ale zignorowałeś, l kieruję go ślepego, obsypując tysiącami mistycznych pochlebstw, do czekającej go haniebnej zasadzki. Luciano tnie mu pierś ranami w kształcie krzyża i Nilus pogrąża się w wiecznym śnie.
    Muszę przezwyciężyć odwieczną nieufność ostatniego, Mędrca Syjonu, który uważa się za Ahaswera. Żyda Wiecznego Tułacza, nieśmiertelnego jak ja. Jest podejrzliwy, uśmiecha się obleśnie, na jego brodzie jeszcze nie zaschła krew małych chrześcijańskich istot, które zgodnie ze zwyczajem morduje się na praskim cmentarzu. Wie, że jestem Raczkow-skim, muszę go przechytrzyć. Daję mu do zrozumienia, że w szkatule jest nie tylko mapa, ale także surowe diamenty, które trzeba oszlifować. Wiem, jaką fascynację budzą nie oszlifowane diamenty w tej bandzie bo-gobójców. Idzie ku swernu przeznaczeniu, pchany przez zachłanność, i do swego Boga, okrutny i mściwy, bluźniąc w chwili śmierci, przebity jakHiram, a trudno mu bluźnić, nie może bowiem wypowiedzieć imienia swego Boga.
    Łudziłem się myśląc, że doprowadziłem Wielkie Dzieło do końca.
    Jakby pod uderzeniem wichru raz jeszcze otwierają się drzwi nory i ukazuje się postać o sinej twarzy, z rękami sztywno i pobożnie przyciśniętymi do piersi, z rozbieganym wzrokiem, nie mogąca ukryć swojej natury, gdyż ma na sobie czarną sutannę swojego czarnego Towarzystwa, Syn Loyoli!
    - Cretineau! - krzyczę, oszukany.
    Podnosi dłoń w obłudnym geście błogosławieństwa.
    - Nie jestem tym, którym jestem - oznajmia z uśmiechem, w którym nie ma już śladu człowieczeństwa.
    To prawda, taką technikę zawsze stosowali. Czasem sami przed sobą zapierają się swojego istnienia, czasem głoszą potęgę swojego zakonu, aby zastraszyć ludzi gnuśnych.
    - Jesteśmy zawsze czymś innym, niż myślicie wy, synowie Beliala (powiada teraz ten uwodziciel władców). Ale ty, o Saint-Germain...
    - Skąd wiesz, kim jestem naprawdę? - pytam, zbity z pantałyku, W jego uśmiechu czai się groźba.
    - Znałeś mnie w innych czasach, kiedy starałeś się odciągnąć mnie od wezgłowia Postela, kiedy pod imieniem opata d'Herblay poprowadziłem cię, byś dokonał jednego ze swoich wcieleń w samym środku Basty-lii (och, czuję jeszcze na twarzy żelazną maskę, na którą skazało mnie Towarzystwo przy współudziale Colberta!), znałeś mnie, kiedy szpiegowałem twoje tajne spotkania z d'Holbachem i Condorcetem...
    - Rodin! - wykrzyknąłem jakby rażony gromem.
    - Tak. Rodin, tajny generał jezuitów Rodin, którego nie zwabisz w pułapkę włazu, jak uczyniłeś z innymi oszukanymi. Wiedz, o Saint-Germain, że nie ma takiego przestępstwa, zgubnego wybiegu, zbrodniczej pułapki, której nie wymyślilibyśmy wcześniej niż ty ku większej chwale naszego Boga. On bowiem usprawiedliwia środki! Ileż koronowanych głów strąciliśmy podczas nocy, po której nie ma świtu, w zasadzkach znacznie subtelniejszych, byleby osiągnąć panowanie nad światem. A teraz ty chcesz nam przeszkodzić, abyśmy będąc o krok od celu nie położyli naszych drapieżnych rąk na tajemnicy, która od pięciu wieków rządzi historią świata?
    Rodin, wypowiadając te słowa, stał się przerażający. Wszelkie instynkty krwiożerczej, świętokradczej, obmierzłej ambicji, które ujawniły się u renesansowych papieży, pokazały się teraz na czole syna Ignacego. Widziałem jasno: nie zaspokojone nigdy pragnienie władania burzyło jego nieczystą krew, oblał go palący pot, wokół niego rozszedł się jakiś mdlący wyziew.
    Jak uderzyć tego ostatniego wroga? Nieoczekiwanie pojawiła się intuicja, mogąca być pokarmem dla tych tylko, przed którymi od wielu wieków dusza ludzka nie ma nieprzeniknionych tajników.
    - Tylko spójrz - powiedziałem. - Ja też jestem Tygrysem.
    Jednym ruchem wypchnąłem cię na środek, a potem zdarłem z ciebie koszulkę, rozerwałem obcisły pancerz kryjący powaby twojego bursztynowego brzucha. Teraz ty w bladym świetle księżyca padającym przez uchylone drzwi prostujesz się piękniejsza od węża, który uwiódł Adama, wyniosła i lubieżna, dziewica i dziwka, odziana tylko w moc swojego ciała, albowiem niewiasta naga jest niewiastą zbrojną.
    Egipski klaft opadł na twoje gęste włosy, tak czarne, że aż granatowe, pierś falowała pod lekkim muślinem. Wokół małego czoła, zaokrąglonego i upartego, owijał się złoty ureus o szmaragdowych oczach, rażąc z twojej głowy troistym rubinowym językiem. Och, ta twoja suknia z czarnej gazy o srebrzystych błyskach, ściągnięta szarfą haftowaną posępnymi irysami, cała w czarnych perłach. Twój wysunięty wzgórek łonowy - wygolony, żebyś w oczach swoich kochanków miała nagość posągu! Sutki słodko wypieszczone pędzelkiem przez twoją niewolnicę z Malabaru, zabarwione były tym samym karminem, który nadawał krwistą czerwień wargom, wabiącym niby otwarta rana.
    Rodin dyszy ciężko. Długa abstynencja, życie spędzone na snach o potędze, zrodziły w nim pożądanie tym trudniejsze do opanowania. Stojąc przed tą piękną i bezwstydną królową o oczach czarnych jak oczy diabła, o krągłych plecach, pachnących włosach, skórze delikatnej i białej, Rodin poczuł, że przenika go nadzieja nieznanych pieszczot, niewypowiedzianych rozkoszy, i całe jego ciało przebiegł dreszcz, jak leśnego boga podglądającego obnażoną nimfę, która przegląda się w wodzie, co zgubiła już Narcyza. Odgadłem, patrząc pod światło, grymas nie do opanowania. Rodin jest teraz jak skamieniała Meduza wyryta w pragnieniu stłumionej męskości i oto u schyłku życia obsesyjny płomień lubieżności sprawia, że całe jego ciało skręca się, jest jak napięty łuk, napięty tak mocno, iż poddaje się i trzaska.
    Nagle pada na ziemię, płaszcząc się przed tą zjawą, z ręką niby szpon, wyciągającą się ku źródłu eliksiru.
    - Och - rzęzi - jaka jesteś piękna, och, te maleńkie ząbki małej wilczycy, które tak lśnią, kiedy rozchylasz czerwone, pełne wargi... Och, twoje wielkie szmaragdowe oczy, które raz rzucają iskry, raz obumierają z tęsknoty. Och, demonie rozkoszy.
    Nie myli się, nędznik, kiedy tak poruszasz biodrami ujętymi w niebieskawą tkaninę i wysuwasz wzgórek łonowy, by doprowadzić flipper na skraj obłędu.
    - Och, zjawo - wykrzykuje Rodin - bądź moją tylko na chwilę, daj chwilę rozkoszy w nagrodę za całe życie spędzone na służbie zazdrosnego bóstwa, ukój błyskiem lubieżności wieczność w ogniu, w który oto twoja zjawa pcha mnie i strąca. Błagam, muśnij wargami moją twarz,o Antineo, Mario Magdaleno, ty, której pragnąłem w obliczach świętych porażonych ekstazą, która paliła mnie żądza, kiedy obłudnie adorowałem dziewicze oblicza, o Pani, jesteś piękna jak słońce, biała jak księżyc, i oto zapieram się i Boga, i świętych, i samego papieża, co więcej, zapieram się Loyoli i zbrodniczej przysięgi wiążącej mnie z moim Towarzystwem, błagam o jeden pocałunek, a później mogę już umrzeć.
    Posunął się jeszcze o krok na zesztywniatych kolanach, z sutanną podkasaną na lędźwie, ręką jeszcze bardziej wyciągnięta ku tej nieosiągalnej szczęśliwości, l nagle runął do tyłu, i wydawało się, że oczy wyjdą mu z orbit. Straszliwe konwulsje zniekształciły jego odczłowieczone rysy, podobne do tych, jakie ogniwo Volty narzuca twarzom nieboszczyków. Sinawa piana zabarwiła czerwono jego wargi, z których dobył się głos świszczący i zdławiony jak głos cierpiącego na wodowstręt, bo w fazie paroksyzmu, trafnie zauważa Charcot, ta straszliwa choroba, satyriasis, kara za lubieżność, przybiera takie same formy jak wścieklizna psów.
    To już koniec, Rodin wybucha bezrozumnym śmiechem. Po czym pada na ziemię niby żywy obraz rigor mortis.
    W jednej chwili oszalał i umarł potępiony.
    Ograniczyłem się do tego, że przesunąłem ciało w stronę włazu, o-strożnie, by nie poplamić wysokich, lakierowanych butów o wytłuszczoną sutannę mojego ostatniego wroga.
    Niepotrzebny zabójczy sztylet Luciana, ale morderca nie panuje już nad swoimi gestami, powolny zgubnemu przymusowi powtarzania. Wybucha śmiechem i sztyletuje wyzbyte życia ciało.
    Podchodzę teraz z tobą na skraj włazu, gładzę twoją szyję i twój kark, a kiedy ty prężysz się i smakujesz scenę, pytam:
    - Czy jesteś zadowolona ze swojego Rocambole'a, moja niedostępna miłości?
    l kiedy potakujesz lubieżnie i śmiejesz się szyderczo, tocząc w pustce ślinę, zginam nieznacznie palec, co robisz, ukochany, nic. Sophio, zabijam cię, jestem teraz Józefem Balsamo i już cię nie potrzebuję.
    Kochanka Archontów oddaje ducha, wali się do wody. Luciano zatwierdza ostrzem werdykt mojej popędliwej ręki, a ja mówię:
    - Teraz możesz stamtąd wyjść, wierny druhu, moja potępiona duszo.
    Kiedy wychodzi, zwrócony do mnie plecami, wbijam mu między łopatki cienki sztylet o trójkątnym ostrzu, które prawie nie zostawia blizny. Wali się, zamykam właz i opuszczam norę, podczas gdy osiem ciał spływa ku Chatelet kanałami, które ja tylko znam.
    Wracam do mojego mieszkanka przy Faubourg Saint-Honore i patrzę w lustro. Oto - powiadam sam sobie - jestem Królem świata. Z mojej wydrążonej iglicy panuję nad uniwersum. Chwilami kręci mi się w głowie od ogromu władzy. Jestem panem energii. Jestem pijany potęgą.
    Niestety, już wkrótce życie wzięło odwet. Kilka miesięcy później, w najgłębszej krypcie zamku w Tomar, ja, powiernik tajemnicy podziemnych prądów i pan sześciu świętych miejsc dawnych Trzydziestu Sześciu Niewidzialnych, ostatni z ostatnich templariuszy i Nieznany Zwierzchnik wszystkich Nieznanych Zwierzchników, miałem zaręczyć się z Cecylią, androgyniczna istotą o lodowatych oczach, od której nic mnie już nie oddziela. Odzyskałem ją po wiekach, po tym, jak odebrał mi ją człowiek z saksofonem. Szła teraz, utrzymując równowagę, po oparciu ławeczki, błękitna i jasnowłosa, i nie wiem jeszcze, co ma pod zdobiącym ją zwiewnym tiulem.
    Kaplica jest wydrążona w skale, nad ołtarzem znajduje się niepokojące płótno przedstawiające męki potępionych w trzewiach piekieł. Posępni mnisi w kapturach przepuszczają mnie, jeszcze nie czuję niepokoju, zafascynowany iberyjską fantazją...
    Ale, o zgrozo, płótno unosi się i spoza niego, spoza tego cudownego dzieła jakiegoś Arcimbolda ze zbójeckiej spelunki, ukazuje się druga kaplica, podobna do tej, w której jestem, i przed drugim ołtarzem klęczy Cecylia, a obok niej - zimny pot perli mi się na czole, włosy stają mi dęba na głowie - któż pokazuje szyderczo swoją bliznę? To Tamten, prawdziwy Józef Balsamo, którego ktoś wypuścił z lochu w San Leo!
    A ja? W tym właśnie momencie najstarszy z mnichów unosi kaptur i rozpoznaję odrażający uśmiech Luciana, który nie wiadomo jak uniknął mojego sztyletu, ścieków, i przeszedł oto do moich wrogów, spragniony sprawiedliwej zemsty.
    Mnisi zrzucili habity i ukazali się w ukrytych do tej chwili zbrojach, z krzyżami płomienistymi na białych jak śnieg płaszczach. To templariusze z Provins!
    Chwytają mnie, zmuszają do odwrócenia głowy i widzę teraz za sobą kata z dwoma oszpeconymi pomocnikami, wpychają mnie w rodzaj gar-roty i rozpalonym żelazem piętnują jako ofiarę na wieczność strażnika więziennego, haniebny uśmiech Bafometa odciska się na zawsze na moim ramieniu - teraz już rozumiem - abym mógł zastąpić Balsama w San Leo, a więc zająć miejsce wyznaczone mi od wieczności.
    Ale rozpoznają mnie - mówię sobie - i ponieważ wszyscy teraz sądzą, że jestem nim, tym potępionym, ktoś przecież przybędzie mi na ratunek - w każdym razie moi wspólnicy - nie można podmienić więźnia tak, by nikt się nie spostrzegł, minęły czasy Żelaznej Maski... Złudzenia! W nagłym błysku pojmuję, kiedy kat skłania moją głowę do miedzianej misy, z której wzbijają się zielonkawe opary... Witriol!
    Zakrywają mi szmatą oczy, a twarz wpychają do żrącej cieczy, ból nie do zniesienia, przejmujący, skóra na moich policzkach, na nosie, brodzie ściąga się, łuszczy, wystarczy chwila i kiedy unoszą mi głowę, ciągnąc za włosy, moja twarz jest nie do poznania, labes, ospa, niewypowiedziana nicość, hymn obrzydzenia, wrócę do lochu tak, jak wraca mnóst-wo uciekinierów, którzy mieli dość odwagi, by oszpecić się raczej,niż dać się ująć.
    Ach! - krzyczę pokonany i, jak twierdzi narrator, jedno stówo dobywa się z moich warg zgniłych warg, okrzyk nadziei, Odkupienie!
    Ale odkupienie od czego, stary Rocambole'u, dobrze wiedziałem, że nie powinienem starać się o rolę bohatera! Zostałeś ukarany, i to twoją własną sztuką! Upokarzałeś opisujących złudę, a teraz - sam widzisz - piszesz, wykorzystując maszynę jako aiibi. Łudzisz się, mniemając, że jesteś widzem, gdyż odczytujesz siebie na ekranie, jakby te słowa należały do kogoś innego, lecz wpadłeś w pułapkę i chcesz zostawić ślady na piasku. Ośmieliłeś się zmienić tekst romansu świata, a romans świata wciąga cię w swój wątek i oplata intrygą, o której nie ty decydowałeś.
    Lepiej byłoby, gdybyś został na swoich wyspach, Jimie Konopiarzu, a ona myślałaby, że nie żyjesz.
      
98
Partia narodowosocjalistyczna nie tolerowała tajnych stowarzyszeń, gdyż sama była tajnym stowarzyszeniem i miała swojego wielkiego mistrza, swoją rasistowską gno-ze. swoje obrzędy i swoje wtajemniczenia.
(Rene Alleau, Les sources occultes du nazisme, Paryż. Grasset, 109. s. 214)

      Zdaje mi się, że właśnie w tym okresie Aglie wymknął się nam spod kontroli. Tego wyrażenia użył Belbo, wypowiadając je tonem przesadnie obojętnym. Ja znowu przypisałem to zazdrości. Wpływ Agliego na Lorenzę był jego obsesją, z którą borykał się w milczeniu, głośno kpiąc natomiast z wpływu, jaki zyskiwał Aglie na Gara-monda.
      Może była to także nasza wina. Aglie zaczai czarować Garamon-da prawie rok wcześniej, od czasu alchemicznego festynu w Piemoncie. Garamond powierzył mu kartotekę NWA, aby wyłowił nowe ofiary, które warto byłoby nakłonić do utuczenia katalogu Izydy Obnażonej, naradzał się z nim przed podjęciem każdej decyzji, z całą pewnością wręczał mu co miesiąc czek. Gudrun, która wyruszała co jakiś czas na wyprawę odkrywczą w koniec korytarza, poza szklane drzwi prowadzące do królestwa przytłumionych dźwięków Manuzia, mówiła nam głosem pełnym troski, że Aglie praktycznie zajął gabinet pani Gracji, dyktował jej listy, prowadził nowych gości do gabinetu Garamonda, jednym słowem - i w tym miejscu zawiść sprawiała, że Gudrun gubiła jeszcze więcej samogłosek - odgrywał rolę jej szefa. Naprawdę mogliśmy zadać sobie pytanie, dlaczego Aglie spędza całe godziny nad kartoteką Manuzia. Miał przecież dosyć czasu, żeby wyszukać NWA, którzy daliby się namówić na pisanie książek dla Izydy Obnażonej. Mimo to nadal pisał, nawiązywał kontakty, wzywał. Ale w gruncie rzeczy sami zachęcaliśmy go do wyrwania się spod naszej kurateli.
      Nie miał nic przeciwko temu Belbo. Im więcej znaczył Aglie przy via Marchesa Gauldi, tym mniej Agliego przy via Sincero Renato, a więc tym mniejsza możliwość, że jedna z nieoczekiwanych wizyt Lo-renzy Pellegrini - przy których coraz bardziej przejmująco promieniał, nie próbując już nawet ukryć swojej ekscytacji - zostanie zakłócona nagłym wtargnięciem Simone".
      Nie miałem nic przeciwko temu ja, gdyż odnosiłem się już obojętnie do Izydy Obnażonej, a coraz bardziej wciągała mnie historia magii. Sądziłem, że nauczyłem się już od diabolistów wszystkiego, czego mogłem się nauczyć, i kontakty (oraz umowy) z nowymi autorami pozostawiłem Agliemu.
      Nie miał nic przeciwko temu Diotallevi, w tym sensie, że robił wrażenie, jakby coraz mniej zależało mu na świecie. Kiedy teraz o tym myślę, widzę, że chudł niepokojąco i że nieraz zastawałem go w gabinecie, pochylonego nad maszynopisem, ale ze spojrzeniem zagubionym w pustce, i miałem wrażenie, iż pióro zaraz wyśliźnie mu się z dłoni. Nie sypiał, był wycieńczony.
      Ale był jeszcze jeden powód, dla którego godziliśmy się z tym, że Aglie pokazywał się coraz rzadziej, oddawał tylko odrzucone maszynopisy i znikał w głębi korytarza. W gruncie rzeczy woleliśmy, żeby nie słuchał naszych rozmów. Gdyby zapytano nas, dlaczego, odpowiedzielibyśmy, że to sprawa wstydliwości albo delikatności, bo przecież parodiowaliśmy metafizykę, w którą on w ten czy inny sposób wierzył. Chodziło jednak o nieufność, stopniowo bowiem przyswoiliśmy sobie naturalną powściągliwość ludzi, którzy mają świadomość, iż dysponują tajemnicą, i krok po kroku spychaliśmy Agliego w ciżbę profanów, jako że my trzej powoli, coraz mniej uśmiechnięci, poznawaliśmy przecież to. co sami wymyśliliśmy. Z drugiej strony, jak powiedział Diotallevi w chwili dobrego humoru, teraz, kiedy stworzyliśmy prawdziwego Saint-Germaina, nie potrzebowaliśmy Saint-Germaina rzekomego.
      Aglie chyba nie brał nam za złe tej nieprzystępności. Pozdrawiał nas z wielką uprzejmością i znikał. Z uprzejmością, która bliska była wyniosłości.
      Pewnego poniedziałkowego ranka przyszedłem późno do biura i niecierpliwie czekający Belbo zaprosił mnie do siebie, wzywając także Diotalleviego.
      - Wielkie nowiny - oznajmił.
      Miał już zacząć relację, kiedy zjawiła się Lorenza. Belbo był rozdarty między radością z tej wizyty a chęcią opowiedzenia nam jak najszybciej o swoich odkryciach. Zaraz potem usłyszeliśmy pukanie do drzwi i pokazał się Aglie.
      - Nie chciałbym państwu przeszkadzać, błagam, proszę nie wstawać. Nie mam prawa zakłócać tego posiedzenia. Chciałem jedynie powiedzieć naszej drogiej Lorenzie, że jestem u pana Gara-monda. I oczekuję, że będę miał przynajmniej prawo zaprosić ją w południe na sherry do mojego gabinetu.Do swojego gabinetu. Tym razem Belbo stracił panowanie nad sobą. Poczekał, aż Aglie wyjdzie, i rzekł przez zaciśnięte zęby:
      - Ma gavte la nata.
      Lorenza, która machała jeszcze ręką Agliemu w wesołym i koleżeńskim geście, zapytała, co to znaczy.
      - To turyńskie. Oznacza, wyjmij korek albo, jeśli wolisz, zechce pani wyjąć korek. Kiedy ma się do czynienia z osobą wyniosłą i zadzierającą nosa, można przypuszczać, że jest ona pełna pychy i że przy tym nieumiarkowanym szacunku dla samej siebie ciało może utrzymać się w nadętym stanie jedynie dzięki wetkniętemu między zwieracze korkowi, który zabezpiecza cały ten aerostatyczny majestat, kiedy więc zachęca się danego osobnika do usunięcia owej za-tyczki, żąda się od niego, by sam z siebie wypuścił powietrze, czemu nierzadko towarzyszy przenikliwy świst i redukcja pozostałej powłoki zewnętrznej do żałosnego stanu wynędzniałego i bezkrwistego wizerunku upiora poprzedniej dostojności.
      - Nie sądziłem, że możesz być taki wulgarny.
      - Teraz już wiesz.
      Lorenza wyszła, udając irytację. Wiedziałem, iż Belbo przeżywa gorsze cierpienia; wybuch gniewu ukoiłby go. ale taki pokaz złego humoru sugerował, że także przejawy namiętności są u Lorenzy zawsze teatralne.
      I chyba dlatego powiedział zaraz stanowczo:
      - No, dość tego.
      Miał na myśli to, że czas już wziąć się do Planu, popracować poważnie.
      - Nie chce mi się - oznajmił Diotallevi. - Źle się czuję. Coś mnie tu boli. - Dotknął brzucha. -- Pewnie nieżyt żołądka.
      - Wyobraź sobie - rzekł Belbo - że ja nie mam żadnego nieżytu... Od czego u ciebie nieżyt? Od wody mineralnej?
      - Być może - odparł z wymuszonym uśmiechem Diotallevi. - Wczoraj wieczorem przebrałem miarę. Przywykłem do wody Fuggi, ale połaszczyłem się na San Pellegrino.
      - Musisz uważać, takie wyskoki mogą się dla ciebie źle skończyć. No, do roboty, od dwóch dni umieram z pragnienia, żeby wam wszystko opowiedzieć. Wreszcie wiem. dlaczego w ciągu tylu wieków Trzydziestu Sześciu Niewidzialnych nie mogło określić kształtu mapy. John Dee mylił się, geografię trzeba napisać na nowo. Żyjemy wewnątrz pustej w środku Ziemi, otoczeni przez ziemską powierzchnię. Hitler to zrozumiał.
      
99
Nazizm oznacza moment, w którym duch magii zawładnął dźwigniami postępu materialnego. Lenin powiedział, że komunizm to władza Rad plus elektryfikacja. Hitleryzm to w pewnym sensie zmałpienie plus pancerne dywizje.
(Pauwels et Bergier. Le matin des magiciens. Paryż. Gallimard. 1960, 2.VII)

      Belbowi udało się wprowadzić do Planu nawet Hitlera. Wszystko mam na piśmie, papier nie kłamie. Dowiedziono, że twórcy nazizmu byli związani z niemieckim ruchem neotemplarnym.
      - Przesada.
      - Niczego nie zmyślam, Casaubon, tym razem niczego nie zmyślam!
      - Spokojnie, a kiedy to zmyślaliśmy? Zawsze punktem wyjścia były dla nas obiektywne fakty, a w każdym razie informacje ogólnodostępne.
      - Tak jest i tym razem. W 1912 roku powstaje Germanenorden broniący ariozofii, czyli filozofii wyższości aryjskiej. W 1918 roku niejaki baron von Sebottendorff tworzy pod nazwą Thule Ge-sellschaft ekspozyturę tego ruchu, tajne stowarzyszenie, enta odmianę Ścisłej Obserwy Świątyni, ale z silnymi rysami rasowymi, panger-mańskimi, neoaryjskimi. W trzydziestym trzecim tenże Sebottendorff napisze, że zasiał to, co Hitler później wyhodował. A z drugiej strony właśnie w kręgach Thule Gesellschaft pojawia się swastyka. I kto zapisuje się natychmiast do Thule? Rudolf Hess, potępiona dusza Hitlera! A dalej Rosenberg! I sam Hitler! Poza wszystkim, jak czytaliście pewnie w prasie, Hess po dzień dzisiejszy zajmuje się w Spandau naukami ezoterycznymi. Von Sebottendorff pisze w dwudziestym czwartym broszurę poświęconą alchemii i zauważa, że pierwsze doświadczenia z rozszczepieniem atomu wskazują na to, iż Wielkie Dzieło nie jest ułudą. I pisze powieść o różokrzyżowcach! Na dodatek będzie kierował czasopismem astrologicznym Astrolo-gische Rundschau", a Trevor-Roper napisał, że nazistowscy dostojnicy, z Hitlerem na czele, nie kiwnęli palcem w żadnej sprawie, dopóki nie przygotowano im horoskopu. Jak się zdaje, w 1943 roku sięgnięto po pomoc grupy mediów, by dojść do tego, gdzie jest ukrytyMussolini. Jednym słowem cała elita nazistowska ma powiązania z niemieckim okultyzmem.
      Zdawało się, że Belbo zapomniał o incydencie z Lorenzą, a ja sekundowałem mu, w trosce o przyspieszenie rekonstrukcji.
      - W gruncie rzeczy możemy rozważyć w tym świetle hipnotyzujący wpływ Hitlera na tłumy. Pod względem fizycznym nie prezentował się okazale, miał piskliwy głos, jak więc doprowadzał ludzi do szaleństwa? Musiał mieć zdolności mediumiczne. Prawdopodobnie jakiś druid z tamtych stron pouczył go, jak wchodzić w kontakt z podziemnymi prądami. Także on był sworzniem, biologicznym menhirem. Przekazywał energię prądów wiernym zgromadzonym na stadionie w Norymberdze. Przez jakiś czas wszystko szło gładko, później musiały mu się wyczerpać baterie.
      
100
Do całego świata: oświadczani, że Ziemia jest pusta i za~ mieszkana od środka, że zawiera w sobie pewną liczbę, stałych sfer koncentrycznych, umieszczonych jedna w drugiej, i że jest otwarta na dwóch biegunach na szerokość dwunastu albo szesnastu stopni.
(J. Cleves Symmes, kapitan piechoty, 10 kwietnia 1818, cyt. w: Sprague de Camp i Ley. Lands Beyond. Nowy Jork, Rinehart, 1952, X)

      - Cieszę się, Casaubon, gdyż niewinność serca podsunęła panu trafną intuicję. Jedyną, prawdziwą obsesją Hitlera były podziemne prądy. Hitler uznawał teorię pustej w środku Ziemi. Hohlweltlehre.
      - Chłopcy, idę, dręczy mnie nieżyt żołądka - powiedział Dio-tallevi.
      - Poczekaj, teraz będzie najlepsze. Ziemia jest pusta w środku. My żyjemy nie na zewnątrz, na skorupie, ale wewnątrz, na wklęsłej wewnętrznej powierzchni. To, co uważamy za niebo, jest kłębem gazu, w którym gdzieniegdzie trafiają się jaśniejące strefy i który wypełnia wnętrze globu. Trzeba dostosować do tej sytuacji wszystkie pomiary astronomiczne. Niebo nie jest nieskończone, lecz zamknięte. Słońce, jeśli nawet istnieje, nie jest większe, niż widzimy. To tylko trzydziestocentymetrowa drobina tkwiąca w środku. Podejrzewali to już Grecy.
      - To wszystko sarn sobie wymyśliłeś - powiedział znużonym głosem Diotallevi.
      - To wszystko nie ja sobie wymyśliłem! Z tym pomysłem wystąpił już w początkach dziewiętnastego wieku, w Ameryce, niejaki Symmes. Podjął tę myśl pod koniec wieku inny Amerykanin, Teed, który oparł się na pewnych eksperymentach alchemicznych i lekturze Izajasza. A po pierwszej wojnie światowej teoria została udoskonalona przez pewnego Niemca, jakże się on nazywa, który utworzył właśnie ruch Hohlweltlehre, czyli, jak wskazuje sama nazwa, wspierający teorię pustej w środku Ziemi. Otóż rzecz w tym, że Hitler i jego ludzie uznali, iż teoria pustej w środku Ziemi pasuje doskonale do ich zasad, a nawet (powiada się) niektóre pociski VI chybiły celu, gdyż ich trajektorię wyliczono wychodząc z założenia powierzchni wklęsłej, nie zaś wypukłej. Hitler doszedł do wniosku, żeto on jest Królem Świata, a nazistowski sztab generalny to Nieznani Zwierzchnicy. A gdzie mieszka Król Świata? W środku, pod spodem, nie zaś na zewnątrz. Właśnie wychodząc od tej hipotezy postanawia odwrócić cały porządek poszukiwań, koncepcję finalnej mapy, sposób interpretacji Wahadła! Trzeba na nowo skupić sześć grup i zacząć wszystkie rachunki na nowo. Pomyślcie tylko o logice hitlerowskich podbojów... Pierwsze żądanie to Gdańsk, chce bowiem zawładnąć tradycyjnymi siedzibami grupy niemieckiej. Potem zdobywa Paryż, zyskuje kontrolę nad Wahadłem i Wieżą Eiffla, kontaktuje się z grupami synarchistycznymi i wprowadza je do rządu w Vichy. Następnie zapewnia sobie neutralność, a w istocie współpracę grupy portugalskiej. Czwarty cel jest oczywisty. Anglia, ale wiem, że sprawa nie jest taka prosta. Jednocześnie kampania afrykańska ma zapewnić dotarcie do Palestyny, ale także w tym przypadku spotyka go niepowodzenie. Wówczas stawia na podporządkowanie sobie terenów paulicjańskich i dokonuje inwazji Bałkanów i Rosji. Kiedy dochodzi do wniosku, że ma już w rękach cztery szóste Planu, wysyła Hessa z tajną misją do Anglii, mianowicie z propozycją przymierza. Ponieważ zwolennicy Bacona nie dają się wziąć na haczyk, przychodzi mu do głowy, że tymi, którzy mają w rękach najważniejszy fragment tajemnicy, muszą być odwieczni wrogowie, Żydzi. I nie trzeba nawet szukać w Jerozolimie, gdzie zostało ich niewielu. Fragment posłannictwa grupy jerozolimskiej nie znajduje się zgoła w Palestynie, ale w rękach którejś z grup diaspory. Mamy wyjaśnienie holokaustu.
      - W jakim sensie?
      - Tylko pomyśl przez chwilę. Wyobraź sobie, że chcesz dokonać ludobójstwa...
      - Proszę cię - przerwał Diotallevi - teraz przesadziłeś. Boli mnie brzuch, idę do domu.
      - Poczekaj, na Boga; kiedy templariusze rozpruwali brzuchy Sa-racenom, bawiłeś się wyśmienicie, bo było to dawno, a teraz popisujesz się moralizując jak byle inteligencik. My tutaj piszemy na nowo Historię, nie możemy się więc przed niczym cofnąć.
      Poczuliśmy się zniewoleni jego energią i pozwoliliśmy mu kontynuować.
      - W zagładzie Żydów uderzająca jest powolność zastosowanej metody, to, że najpierw byli głodzeni w obozach, potem rozbierano ich do naga, potem prysznic, potem staranne przechowywanie stosów trupów i archiwizacja odzieży, spisywanie dóbr osobistych...
      Nie byłaby to racjonalna metoda, gdyby chodziło wyłącznie o zabijanie. Staje się jednak racjonalna, kiedy chodzi o szukanie, szukanie tekstu, który jedna z milionów osób, jerozolimski przedstawiciel Trzydziestu Sześciu Niewidzialnych, przechowywała zaszyty w ubraniu, w ustach, wytatuowany na ciele... Jedynie szukaniem Planu można wyjaśnić niewytłumaczalną biurokrację ludobójstwa! Hitler szuka u Żydów jakiejś podpowiedzi, jakiegoś pomysłu, który pozwoliłby mu, dzięki Wahadłu, wyznaczyć precyzyjnie punkt, gdzie pod wklęsłym sklepieniem wydrążonej Ziemi przecinają się podziemne prądy... owe prądy zaś, i zważcie, jak doskonała jest ta koncepcja, zlewają się w tym miejscu w jedno z prądami niebiańskimi, by w ten sposób teoria wydrążonej Ziemi zmaterializowała, jeśli można tak rzec. tysiącletnią intuicję hermetyczną. To, co pod, jest równe temu, co nad! Mistyczny Biegun tworzy jedno ze Środkiem Ziemi, tajny zamysł ciał niebieskich jest tym samym, co tajny zamysł mieszkańców podziemnej Agarrthy, nie istnieje już różnica między niebem a piekłem, a Graal, lapis exillis, to lapis ex coelis w tym sensie, że jest Kamieniem Filozoficznym, który rodzi się jako pokrywa, kres, granica, chtoniczna macica niebios! I kiedy Hitler odnalazłby ten punkt w pustym środku Ziemi, stanowiący zarazem doskonały środek nieba, stałby się panem świata, którego Królem jest na mocy prawa rasy. Oto dlaczego do samego końca, jeszcze w głębi swojego bunkra, ma nadzieję wyznaczyć Mistyczny Biegun.
      - Dość tego - oświadczył Diotallevi. - Poczułem się naprawdę źle. Boli mnie.
      - Naprawdę źle się czuje, nie chodzi o spór ideologiczny - poparłem go.
      Belbo chyba dopiero w tym momencie zrozumiał. Wstał i podtrzymał troskliwie przyjaciela, który opierał się o stół i wyglądał, jakby miał za chwilę zemdleć.
      - Przepraszam, mój drogi, zagalopowałem się. Czy naprawdę nie przez to, co powiedziałem, poczułeś się źle? Od dwudziestu lat opowiadamy sobie takie kawałki, prawda? Ale ty naprawdę źle się poczułeś, może to rzeczywiście nieżyt żołądka. W takim razie pastylka meranakolu i po wszystkim. I termofor. Poczekaj, odprowadzę cię do domu, i najlepiej wezwij jednak lekarza, strzeżonego Pan Bóg strzeże.
      Diotallevi zapewnił, że może wziąć taksówkę i pojechać do domu sam, że jeszcze nie umiera. Wystarczy, że poleży. Obiecuje, że natychmiast wezwie lekarza. I wcale nie historia Belba tak nim wstrząs-nęła, czuje się źle od wczorajszego wieczoru. Widać było, że Belbo poczuł ulgę: odprowadził Diotalleviego do taksówki. Wrócił zasępiony.
      - Dopiero teraz zdałem sobie sprawę, że chłopak od kilku tygodni wygląda paskudnie. Te podkrążone oczy... Ja powinienem dziesięć lat temu umrzeć na marskość wątroby, a jednak nie umieram, podczas gdy on żyje jak asceta i ma nieżyt żołądka, albo i coś gorszego, moim zdaniem to wrzód. Do diabła z Planem. Wszyscy prowadzimy zwariowany tryb życia.
      - Ja uważam, że przejdzie mu po pastylce meranakolu - oświadczyłem.
      - Też tak sądzę. Ale lepiej, żeby przyłożył sobie do brzucha termofor. Miejmy nadzieję, że będzie rozsądny.
      
101
Qui operatur in Cabala... si errabit aut non purificatus accesserit, deuorabitur ab Azazale.
(Pico delia Mirandola, Conclusiones Magicae)

      Diotallevi miał atak pod koniec listopada. Czekaliśmy na niego w biurze następnego dnia, ale zadzwonił i powiedział, że musi dojść do siebie. Lekarz zapewnił go, że objawy nie są niepokojące, ale lepiej porobić badania.
      Belbo i ja kojarzyliśmy jego chorobę z Planem, w którym być może za daleko się posunęliśmy. Zapewnialiśmy półgębkiem jeden drugiego, że to nie ma sensu, ale nie mogliśmy pozbyć się poczucia winy. Po raz drugi poczułem się wspólnikiem Belba. Raz solidarnie milczeliśmy (nie odpowiadając na pytania De Angelisa), a tym razem obaj za dużo mówiliśmy. Poczucie winy nie miało żadnego uzasadnienia - wtedy jeszcze byliśmy o tym przekonani - ale czuliśmy się jakoś nieswojo. Przez miesiąc, albo i dłużej, nie rozmawialiśmy o Planie.
      Dwa tygodnie później zjawił się znowu Diotallevi i oznajmił nam, że poprosił Garamonda o urlop zdrowotny. Doradzono mu, żeby zaczął się leczyć, nie rozwodził się jednak nad tą sprawą, powiedział tylko, że co dwa, trzy dni musi stawiać się w klinice i że kuracja trochę go osłabiła. Nie wiem, jak mógł jeszcze osłabnąć, bo twarz miał teraz tej samej barwy co włosy.
      - I dajcie spokój tym wszystkim historiom - dodał. - Jak widzicie, szkodzą zdrowiu. To zemsta różokrzyżowców.
      - Nie martw się - odparł z uśmiechem Belbo - dobierzemy się im do skóry i zostawią cię w spokoju. Wystarczy pstryknąć palcami. Kuracja przeciągnęła się do początku następnego roku. Ja pogrążyłem się w historii magii, w tej prawdziwej, poważnej - mówiłem sobie - nie zaś naszej. Garamond wkraczał przynajmniej raz dziennie na nasze terytorium i dopytywał się, co u Diotalleviego. I proszę, byście zawiadamiali mnie, panowie, jeśliby coś było potrzebne, to znaczy, gdyby wynikły jakieś kłopoty, gdyby sprawy ułożyły się tak, że ja w imieniu firmy mógłbym zrobić coś dla naszego dzielnego przyjaciela. Jest dla mnie jak syn, powiem więcej, jak brat. W każdym razie żyjemy, chwała Bogu, w kraju cywilizowanym i cokolwiek by się rzekło, mamy doskonały system ubezpieczeniowy."Aglie okazał wielkie zatroskanie, poprosił o podanie nazwy kliniki i zadzwonił do dyrektora, swojego drogiego przyjaciela (poza wszystkim - oznajmił - brata pewnego NWA, z którym utrzymuje teraz nader serdeczne stosunki). Diotallevi będzie traktowany ze szczególnymi względami.
      Wzruszyła się też Lorenza. Wpadała do Garamonda prawie codziennie i pytała o nowiny. Powinno to uszczęśliwiać Belba, ale stało się dla niego uzasadnieniem posępnej diagnozy. Lorenza, bywając tutaj, wymykała mu się, gdyż przychodziła nie dla niego.
      Tuż przed Bożym Narodzeniem podsłuchałem fragment rozmowy. Mówiła Lorenza: Zapewniam cię, jest wspaniały śnieg i mają cudowne pokoje. Pobiegasz sobie na nartach. Dobrze?" Wywnioskowałem z tego, że zamierzają razem powitać Nowy Rok. Ale po Trzech Królach Lorenza pojawiła się pewnego dnia na korytarzu i Belbo powiedział jej: Szczęśliwego Nowego Roku", a kiedy zrobiła gest, jakby chciała, żeby się uścisnęli, cofnął się o krok.
      
102
Wyruszywszy stąd, dotarliśmy do krainy zwanej Mile-stre... gdzie powiadają, że zwykł bywać jeden, który zwie się Starcem z Gór... I kazał wznieść na najwyższych górach otaczających dolinę bardzo gruby i wysoki mur, który mierzył dokoła XXX mil, i wchodziło się do środka przez dwoje drzwi, a były ukryte, wydrążone w samej górze.
(Odorico da Pordenone, De rebus incognitis. Impressus Esauri, 1513, rozdz. 21, s. 15)

      Pewnego dnia pod koniec stycznia szedłem via Marchese Gauldi i zobaczyłem, że od Manuzia wychodzi Salon.
      - Przyszedłem pogawędzić z moim przyjacielem, Agliem... - oznajmił.
      Z przyjacielem? O ile pamiętałem festyn w Piemoncie, Aglie zgoła za nim nie przepadał. Czy Salon wkręcił się do Manuzia, czy też Aglie wykorzystywał go do nie wiadomo jakich kontaktów?
      Nie dał mi czasu na rozważenie tej kwestii, bo zaproponował aperitif i trafiliśmy do Piladego. Nigdy go w tych stronach nie widziałem, ale pozdrowił starego Piladego, jakby znali się od dawna. Kiedy usiedliśmy, zapytał, jak mi idzie historia magii. Wiedział więc nawet o tym! Sprowokowałem go do rozmowy na temat Ziemi pustej w środku i tego Sebottendorffa, którego cytował Belbo.
      Roześmiał się.
      - To jasne, że wśród tych, którzy do was przychodzą, zdarzają się ludzie stuknięci. Nic nie wiem o tej historii z Ziemią pustą w środku. Jeśli chodzi o von Sebottendorffa, cóż, był to dziwny facet... Ośmielił się wbijać do głowy Himmlerowi i innym te samobójcze myśli o narodzie niemieckim.
      - Jakie myśli?
      - Wschodnie fantazje. Ten człowiek bał się Żydów i żywił cześć dla Arabów i Turków. Czy wie pan, że na biurku Himmlera poza Mein Kampf leżał zawsze Koran? Sebottendorff w młodości zachwycił się sam już nie wiem jaką inicjacyjną sektą turecką i jął studiować islamską gnozę. Mówił Fuhrer", a miał na myśli Starca z Gór. A kiedy wszyscy ci ludzie tworzyli SS, myśleli o organizacjipodobnej do asasynów... Warto rozważyć pytanie, dlaczego podczas pierwszej wojny światowej Niemcy były sprzymierzone z Turcją...
      - Skąd pan wie to wszystko?
      - Mówiłem już chyba panu, że biedny tatuś pracował dla rosyjskiej Ochrany. Tak, pamiętam, że w owych czasach policja carska zajmowała się asasynami, zdaje mi się, że pierwszy wpadł na to Ra-czkowski... Potem zrezygnowano z tego tropu, bo jeśli asasyni, to nie Żydzi, a niebezpieczeństwo stanowili wówczas Żydzi. Jak zawsze, Żydzi wrócili do Palestyny i zmusili tamtych do wyjścia z jaskiń. Ale to, o czym mówimy, jest bardzo zagmatwane, lepiej zmieńmy temat.
      Robił wrażenie, jakby żałował, że za dużo powiedział. I zdarzyło się coś jeszcze. Po tym wszystkim, co zaszło, jestem przekonany, że nie śniłem na jawie, lecz tamtego dnia myślałem, iż padłem ofiarą halucynacji, gdyż patrząc za wychodzącym z baru Salonem, zobaczyłem, jak spotyka się na rogu z jakimś typem o wschodnich rysach twarzy.
      Tak czy inaczej Salon powiedział mi dosyć, by doprowadzić moją wyobraźnię do orgazmu. Starzec z Gór i asasyni nie byli mi nie znani, wspomniałem nawet o nich w mojej rozprawie, gdyż templariuszy oskarżano o zmowę także z nimi. Jak mogliśmy o tym zapomnieć?
      I w ten sposób znowu zaczął pracować mój mózg, a zwłaszcza moje palce, gdyż zabrałem się do przeglądania starych fiszek, aż wpadła mi do głowy myśl tak olśniewająca, że nie byłem w stanie się powstrzymać.
      Wpadłem któregoś ranka do gabinetu Belba.
      - Pomylili wszystko. My wszystko pomyliliśmy.
      - Spokojnie, Casaubon. Kto? O Boże, Plan! - przez chwilę był podekscytowany. - Czy wie pan, że mam złe nowiny o Dio-tallevim? On sam nie mówi, zatelefonowałem do kliniki, ale nie chcieli wyjść poza ogólniki, gdyż nie jestem krewnym. Diotallevi nie ma żadnych krewnych, kto się więc nim zajmuje? Ta ich powściągliwość wcale mi się nie podobała. Chodzi o łagodny przypadek, powiadają, ale terapia była za mało intensywna, lepiej, żeby potrwało to nawet z miesiąc, a za to żeby wykurował się do końca, może warto spróbować zabiegu chirurgicznego... Jednym słowem, nie chcieli powiedzieć mi wszystkiego i coraz mniej mi się ta historia podoba.Nie wiedziałem, co na to powiedzieć. Zacząłem coś przerzucać, żeby Belbo zapomniał o moim tryumfalnym wtargnięciu. Ale to on nie wytrzymał. Był jak hazardzista, któremu nagle podsuwa się pod oczy talię kart.
      - Do diabła - powiedział. - Życie toczy się niestety nadal. Proszę mówić.
      - Wszystko pomylili. Pomyliliśmy wszystko albo prawie wszystko. Więc tak: Hitler robi to, co zrobił, z Żydami, ale nic z tego. Okultyści z połowy świata od wieków mozolnie uczą się hebrajskiego, węszą gdzie się da, i co najwyżej wyłuskują jakiś horoskop. Dlaczego?
      - No... Ależ dlatego, że fragment należący do jerozolimczyków jest nadal gdzieś ukryty. Z drugiej strony, o ile wiemy, nie pokazał się też fragment paulicjan...
      - Jest to odpowiedź godna Agliego, a nie nas. Mam coś lepszego. Żydzi nie mają z tym nic wspólnego.
      - W jakim sensie?
      - Żydzi nie mają nic wspólnego z Planem. I nie mogli. Spróbujmy wyobrazić sobie sytuację templariuszy, najpierw w Jerozolimie, a potem w komandoriach europejskich. Rycerze francuscy spotykają się z niemieckimi, portugalskimi, hiszpańskimi, włoskimi, angielskimi i wszyscy razem mają kontakty z terenami bizantyjskimi, a przede wszystkim mierzą się ze swoim przeciwnikiem, Turkami. Z przeciwnikiem, z którym się walczy, ale, jak widzieliśmy również prowadzi rokowania. Chodziło przecież o siły zbrojne, rozmowy toczyły się między szlachcicami podobnej rangi. Kim byli w owym czasie palestyńscy Żydzi? Religijną i rasową mniejszością, tolerowaną, a nawet respektowaną przez Arabów, którzy traktowali ich z dobrotliwą pobłażliwością, i bardzo źle traktowaną przez chrześcijan, nie zapominajmy bowiem, że przy okazji rozmaitych krucjat plądrowano getta i dokonywano rzezi. Czy możemy więc sądzić, że templariusze, mając pod nosem cały ten smrodek, wymieniali spokojnie mistyczne informacje z Żydami? Przenigdy. A w komandoriach europejskich Żydzi pojawiali się jako lichwiarze, osobnicy źle widziani, których można łupić ze skóry, ale którym nie należy ufać. Mówimy tutaj o rycerzach, konstruujemy plan godny rycerstwa duchowego i wyobrażamy sobie ni z tego, ni z owego, że templariusze z Provins mogli wprowadzić w tę sprawę obywateli drugiej kategorii? Przenigdy.
      - A co z całą renesansową magią, która taką wagę przykłada do studiów nad Kabałą?...- Siłą rzeczy, a dochodzimy teraz do trzeciego spotkania, panuje niecierpliwość, szuka się dróg na skróty, hebrajski jawi się jako język święty i tajemniczy, kabaliści trudzili się na własny rachunek i mając na oku inne cele, a trzydziestu sześciu rozproszonych po świecie wbija sobie do głowy, że niezrozumiały język może kryć nie wiadomo jakie tajemnice. Pico delia Mirandola miał powiedzieć nulla nomina, ut significativa et in quantum nomina sunt, in magico opere virtutem habere non possunt, nisi sint Hebraica. I co z tego? Pico delia Mirandola był kretynem.
      - Powiedzmy to sobie!
      - A zresztą jako Włoch był wykluczony z udziału w Planie. Co mógł o tym wiedzieć? Gorzej wygląda sprawa dla takiego Agryppy, Reuchlina i całego brzydkiego towarzystwa, które rzuciło się na ten fałszywy trop. Rekonstruuję historię fałszywego tropu, czy to jasne? Daliśmy się zasugerować Diotalleviemu, który wciągnął nas w historie kabalistyczne. Diotallevi igrał z kabałą, a my włączyliśmy do Planu Żydów. Czy jednak, gdyby Diotallevi zajmował się kulturą chińską, wprowadzilibyśmy do Planu Chińczyków?
      - Może i tak.
      - Może nie. Ale nie ma co rozdzierać szat, wpadliśmy w pułapkę, w którą wpadali wszyscy. Wszyscy popełnili ten błąd, prawdopodobnie począwszy od Postela. Dwieście lat po Provins uznali, że szóstą grupą jest grupa jerozolimska. Nieprawda.
      - Ale przepraszam, Casaubon, samiśmy przecież skorygowali interpretację Ardentiego i uznali, że spotkanie przy kamieniu było nie w Stonehenge, ale w meczecie Omara.
      - I myliliśmy się. Jest wiele kamieni. Musimy pomyśleć o jakimś miejscu zbudowanym na kamieniu, na szczycie górskim, na skale, na ostrodze skalnej, nad urwiskiem... Szóści czekają w twierdzy Alamut.
      
103
I ukazał się Kairos trzymający w dłoni berło, które oznacza władzę królewską, i wręczył je pierwszemu stworzonemu bogu, ten zaś wziął je i rzekł: Twoje tajemne imię będzie z 36 liter."
(Hasan-i Sabhah, Sargozaśt-i Sayyid-na)

      Wykonałem swój popisowy numer, a teraz musiałem udzielić wyjaśnień. Dostarczyłem ich w następnych dniach, i to długich, drobiazgowych, udokumentowanych, kiedy na stolikach u Piladego przedstawiałem Belbowi kolejne dowody, które on śledził coraz bardziej przyćmionym spojrzeniem, odpalając jednego papierosa od drugiego, wysuwając co pięć minut pusty kieliszek; i Pilade napełniał go czym prędzej, nie czekając na inną formę zamówienia.
      Jako wstępne źródła posłużyły te, w których pojawiają się pierwsze wzmianki o templariuszach - od Gerarda ze Strasburga po Jo-inville'a. Templariusze weszli w kontakt, czasem w konflikt, a najczęściej w tajemnicze przymierze z asasynami Starca z Gór.
      Historia jest naturalnie bardziej złożona. Zaczyna się po śmierci Mahometa, wraz z rozłamem między zwolennikami prawa zwykłego, sunnitami, a poplecznikami Alego, zięcia Proroka, męża Fati-my, który spostrzegł, że wydziera mu się sukcesję. Właśnie ci entuzjaści Alego, grupa uczniów, którzy przyznawali się do shi'a, utworzyli heretycki odłam islamu, szyitów. Inicjacyjna doktryna, która ciągłość objawienia widziała nie w medytowaniu bez ustanku na nowo nad słowami Proroka, ale w samej osobie Imama, pana, wodza, epifanii boskości, rzeczywistości teofanicznej, Króla Świata.
      Co takiego stało się z tym heretyckim odłamem islamskim, do którego przenikały pomału wszystkie doktryny ezoteryczne z basenu śródziemnomorskiego, począwszy od manichejeżyków, a skończywszy na gnostykach, od zwolenników neoplatonizmu do irańskiej mistyki, i wszystkie te propozycje, których dzieje rozwoju na Zachodzie od lat śledziliśmy? Była to długa historia i nie zdołaliśmy jej rozwikłać, między innymi dlatego, że różni autorzy i protagoniści arabscy mieli niezwykle długie imiona, a transkrypcji najpoważniejszych tekstów dokonywano znakami diakrytycznymi i późnym wieczorem nie byliśmy już w stanie dokonać rozróżnienia między Abu 'Abdi'1-la Muhammad b. 'Ali ibn Razzam at-Ta'i al-Kufi. Abu Mu-hammad 'Ubaydu'1-lah. Abu Mu'ini'd-Din Nasir ibn Hosrow Mar-wazi Oobadyani (sądzę, że w równie kłopotliwej sytuacji znalazłby się Arab, gdyby musiał dokonywać rozróżnienia między Arystotelesem, Arystoksenosem, Arystarchem, Arystydem, Anaksymandrem, Anaksymenesem, Anaksagorasem, Anakreontem i Anacharsisem).
      Jedno nie ulegało wątpliwości. Schizma rozpadła się na dwie części. Jedną zwaną duodecymejską, która czeka na zmarłego i przyszłego Imama, i drugą, izmailitów, która rodzi się w królestwie Fa-tymidów w Kairze, a później po rozmaitych perypetiach utwierdza się jako izmailizm zreformowany w Persji dzięki dokonaniom fascynującej mistycznej i okrutnej postaci, Hasana Sabbaha. Sabbah zakłada własny ośrodek, własny tron niezdobyty na południowy zachód od Morza Kaspijskiego, w twierdzy Ałamut, Gnieździe Drapieżnego Ptaka.
      Sabbah otoczył się swoimi stronnikami, f'ida'iyyum albo fedaina-mi, wiernymi po śmierć, których wykorzystywał do mordów politycznych jako narzędzia gihad hafi, tajnej świętej wojny. Fedaini, czy jak ich nazywał, zyskali później smutną sławę pod imieniem asasy-nów, niepięknym dzisiaj, ale wtedy, i dla nich, zachwycającym, godłem rasy mnichów wojowników bardzo przypominających templariuszy, gotowych umrzeć za wiarę. Rycerstwo duchowe.
      Twierdza i zamek Ałamut: Kamień. Zbudowana na urwistym szczycie, długim na czterysta metrów, szerokim miejscami na kilka kroków, a w najszerszym miejscu na trzydzieści, komuś przybywającemu drogą z Azerbejdżanu jawiła się jako naturalny mur, oślepiająco biały w słońcu, błękitny o purpurowym zmierzchu, blady przed świtem i krwawy w porze jutrzenki, w niektóre dni rozpływający się wśród chmur albo rzucający błyski. Wzdłuż górnej krawędzi z trudem dawało się wypatrzyć niewyraźne i sztuczne zwieńczenie czworokątnymi wieżami, z dołu widziałeś szereg skalnych ostrzy sięgających na sto metrów w niebo, walących się na ciebie, najłatwiej dostępne zbocze było osypującym się lawiniskiem żwiru, na które nawet dzisiaj archeolodzy nie są w stanie się wspiąć; w tamtych czasach docierało się na górę tajemnymi krętymi schodami wykutymi w skale i będącymi jak zadrapanie na skamielinie przedpotopowego jabłka, schodami które mógł obronić jeden łucznik. Nie do zdobycia, zawrotnie sięgająca ku Innemu Światu. Ałamut, twierdza asasy-nów. Można było do niej dotrzeć jedynie dosiadając orła.
      Stąd panował Sabbah, a po nim ci wszyscy, których nazywano Starcami z Gór, a jako pierwszy jego piekielny następca Sinan.Sabbah wynalazł pewną technikę panowania nad swoimi i nad przeciwnikami. Wrogów zawiadamiał, że jeśli nie ulegną jego woli, zabije ich. A przed asasynami nie było ucieczki. Nizamu'1-Mulk, pierwszy minister sułtana, kiedy krzyżowcy byli jeszcze zajęci zdobywaniem Jerozolimy, udał się w lektyce do miejsca, gdzie przebywały jego kobiety, i został zasztyletowany przez przebranego za derwisza zabójcę. Atabek Hims, kiedy w otoczeniu chorągwi uzbrojonych po zęby ludzi schodził ze swego zamku na piątkowe modlitwy, został zamordowany przez zabójców Starca.
      Sinan postanawia zabić chrześcijanina, markiza Konrada z Mont-ferrat, i wydaje odpowiednie instrukcje dwóm swoim ludziom, którzy po długich przygotowaniach wślizgują się między niewiernych i naśladują ich obyczaje i język. Kiedy biskup Tyru wydawał ucztę na cześć niczego nieświadomego markiza, tamci, przebrani za mnichów, skoczyli na Konrada i zadali mu rany. Jeden z asasynów został od razu zabity przez straż przyboczną, ale drugi pojawia się w kościele, czeka, aż przyniosą rannego, dopełnia swego dzieła i pada szczęśliwy.
      Albowiem, powiadają historiografowie arabscy z linii sunnickiej i chrześcijańscy kronikarze od Odoryka z Pordenone po Marco Polo, Starzec znalazł przerażający sposób, by narzucić swoim rycerzom wierność po najwyższą ofiarę, by uczynić z nich niezwyciężone machiny bojowe. Sprowadzał śpiących młodzieńców na szczyt skały, doprowadzał do wycieńczenia podsuwając rozkosze, wino, kobiety, kwiaty, odbierające wolę uczty, oszałamiał ich haszyszem - od którego wzięła się nazwa sekty. A kiedy byli już w takim stanie, że nie potrafiliby wyrzec się przewrotnej szczęśliwości tej namiastki raju, wynoszono ich podczas snu z twierdzy i stawiano wobec alternatywy: idź i zabij, jeśli ci się powiedzie, ten raj, który opuściłeś, będzie na zawsze twój, jeśli zaś zawiedziesz, wrócisz do codziennej gehenny.
      Oni zaś, oszołomieni narkotykiem, zabójcy skazani na śmierć, ofiary skazane na zabijanie ofiary, ulegli wobec jego woli, poświęcali się, składając ofiarę.
      Jakże się ich bali, jakie opowieści snuli o nich krzyżowcy podczas bezksiężycowych nocy, kiedy wiał pustynny samum! Jakże podziwiali templariusze te bestie zniewolone przejrzystą wolą męczeństwa, jakże gotowi byli płacić swoim nauczycielom żądając w zamian jedynie formalnych danin, uczestnicząc w tej grze wzajemnych ustępstw, współudziału, braterstwa broni, rozpruwając sobie brzuchy w otwartej bitwie, wymieniając potajemnie pieszczoty, szeptemdzieląc się na zmianę mistycznymi wizjami, magicznymi formułami, alchemicznymi subtelnościami...
      Od asasynów templariusze przejęli swoje tajemne obrzędy. Tylko tchórzliwa ignorancja odjęła bajliwom i inkwizytorom króla Filipa możność zrozumienia, że splunięcie na krzyż, pocałunek w zadek, czarny kot i oddawanie czci Bafometowi to tylko naśladowanie innych obrzędów, które templariusze spełniali pod działaniem haszyszu, pierwszej tajemnicy, jakiej nauczyli się na Wschodzie.
      Było więc rzeczą oczywistą, że Plan narodził się, musiał się narodzić, tam właśnie. Od ludzi z Alamut templariusze dowiedzieli się o prądach podziemnych, z ludźmi z Alamut spotkali się w Provins i opracowali tajemną intrygę z trzydziestu sześciu niewidzialnymi, z tego powodu Christian Rosencreutz wyprawił się do Fezu i w inne miejsca Wschodu, z tego powodu ku Wschodowi zwrócił się Postel, z tego powodu ze Wschodu, z Egiptu, kraju izmailitów fatymidz-kich, renesansowi magowie sprowadzili eponimiczne bóstwo Planu, Hermesa, Hermete-Teutha albo Totha i w kształcie egipskich symboli uroił sobie obrzędy oszust Cagliostro. A jezuici, ci jezuici, wcale nie tak głupi, jak przypuszczaliśmy, z poczciwym Kircherem na czele, rzucili się na hieroglify, język koptyjski i inne języki wschodnie, a hebrajski był tylko przykrywką, ustępstwem na rzecz ówczesnej mody.
      
104
Teksty te nie są przeznaczone dla zwykłych śmiertelników... Apercepcja gnostyczna to droga zarezerwowana dla elity... Gdyż, zgodnie ze słowami Biblii, nie rzucajcie pereł między wieprze.
(Kamal Jumblatt, wywiad w: Le Jour", 31.3.1967)

Arcana publicata vilescunt: et gratiam prophanata amit-tunt. Ergo: ne margaritas obijce porcis, seu asinus subs-terne rosas.
(Johann Yalentm Andreae, Die Chimische Hochzeit des Chri-stian Rosencreutz, Sztrasburg, Zetzner, 1616, frontispis)

      Skąd jednak wziąć kogoś, kto potrafiłby czekać na kamieniu przez sześć wieków i kto na kamieniu byłby oczekiwany? Zapewne, Alamut uległ w końcu naciskowi mongolskiemu, ale sekta izmailitów przetrwała na całym Wschodzie i z jednej strony przemieszała się z sufiz-mem nieszyickim, z drugiej dała początek straszliwej sekcie druzów, a wreszcie z innej przetrwała wśród hinduskich khoja, zwolenników Aghi Chana, nie opodal miejsca, gdzie znajdowała się Agarrtha.
      Ale odkryłem także coś innego. Za panowania dynastii Fatymidów hermetyczne koncepcje starożytnych Egipcjan zostały na nowo odkryte, dzięki akademii w Heliopolis, w Kairze, gdzie założono Dom Nauk. Dom Nauk! Skąd zaczerpnął Bacon inspirację do swojego Domu Salomona, który miał się stać modelem dla Conservatoire?
      - Tak było, właśnie tak było, nie ma co do tego najmniejszych wątpliwości - powiedział upojony Belbo. I spytał: - Co w takim razie z kabalistami?
      - To po prostu historia równoległa. Rabini z Jerozolimy przeczuwali, że coś zaszło między templariuszami a asasynami, i także rabini hiszpańscy, krążący po Europie i udający, że chcą pożyczać pieniądze na lichwę różnym komandoriom, coś wywęszyli. Nie zostali dopuszczeni do tajemnicy i w odruchu narodowej dumy postanawiają sami spróbować zrozumieć, w czym rzecz. Jakże to, my, Naród Wybrany, nie wiemy nic o największej z tajemnic? I trzask-prask, rodzi się tradycja kabalistyczna, heroiczna próba, podjęta przez naród rozproszony, naród ludzi z marginesu, osiągnięcia tego na przekór panom, mo-żnowładcom, którzy twierdzą, że wiedzą wszystko.- Ale postępując w ten sposób, wpajają chrześcijanom przekonanie, że ci wiedzą naprawdę wszystko.
      - I w pewnym momencie ktoś strzela potworną gafę. Myli Izmaela z Izraelem.
      - W takim razie Barruel, Protokoły, holokaust to tylko skutek pomylenia spółgłosek.
      - Sześć milionów Żydów zabitych wskutek błędu Pico delia Mi-randoli.
      - A może jest jakiś inny powód. Naród wybrany wziął na siebie ciężar objaśnienia Księgi. Szerzył obsesję na tym punkcie. A inni, nie znajdując nic w Księdze, postanowili się zemścić. Ludzie boją się tych, którzy stawiają ich twarzą w twarz z Prawem. Ale dlaczego asasyni tak długo się nie ujawniali?
      - Ależ, Belbo! Niechże pan tylko pomyśli, do jakiego stopnia zacieśnia się ta strefa walki pod Lepanto. Pański Sebottendorff pojmuje jednak, że należy czegoś szukać wśród tureckich derwiszów, ale nie ma już Alamut, derwisze zaszyli się nie wiadomo gdzie. Czekają. I oto nadeszła ich chwila, podnoszą głowę w odłamie islamskiego irredentyzmu. Wprowadzając do Planu Hitlera, zyskaliśmy trafne uzasadnienie drugiej wojny światowej. Wprowadzając asasy-nów z Alamut rzucamy snop światła na to wszystko, co dzieje się od lat między Morzem Śródziemnym a Zatoką Perską. I tutaj mamy wreszcie lokalizację dla TRES. Templi Resurgentes Eąuites Synar-chici. Stowarzyszenie, które zamierza nawiązać trwałe kontakty z rycerstwem duchowym rozmaitych wyznań.
      - Albo roznieca konflikty, by wszystko zablokować i łowić ryby w mętnej wodzie. To jasne. Zakończyliśmy nasze dzieło sfastrygo-wania na nowo Historii. Czyż w chwili ostatecznej Wahadło nie powinno ujawnić, że Umbilicus Mundi znajduje się w Alamut?
      - To byłaby przesada. Wolałbym pozostawić ten ostatni punkt w zawieszeniu.
      - Zawieszony jak Wahadło.
      - Jeśli pan zechce. Nie można głosić wszystkiego, co nam przychodzi do głowy.
      - Z pewnością, z pewnością. Przede wszystkim trzeba narzucić sobie dyscyplinę.
      Tego wieczoru tylko ja mogłem być dumny ze skonstruowania wspaniałej historii. Byłem Estetą, który z ciała i krwi świata kształtuje Piękno. Belbo to zaledwie adept. Jak wszyscy, nie dlatego, że został oświecony, ale faute de mieux.
      
105
Claudicat ingenium, delirat lingua, labat mens. 
(Lukrecjusz, De rerum natura, III, 453)

      Pewnie właśnie w tamtych dniach Belbo próbował zdać sobie sprawę z tego, co z nim się stało. Jednak bezwzględność, z jaką potrafił dokonać samoanalizy, nie mogła odwieść go od zła, do którego już się przyzwyczajał.
      
    Filename: A gdyby?
    
    Wymyślić Plan: Plan usprawiedliwia cię do tego stopnia, że nie jesteś odpowiedzialny nawet za sam Plan. Wystarczy cisnąć kamień i schować rękę. Gdyby naprawdę istniał Plan, nie istniałoby niepowodzenie.
    Nie zdobyłeś Cecylii, gdyż archonci sprawili, że Annibale Cantalamessa i Pio Bo nie potrafili sobie poradzić z najmilszym z instrumentów dętych. Uciekłeś przed bandą znad kanałka, gdyż dziekani chcieli oszczędzić cię na inny holokaust. A człowiek z blizną ma talizman potężniejszy od twojego.
    Zawinił Plan. Marzenie rodzaju ludzkiego. An Deus sit. Jeśli tak, to przez niego.
    Rzeczą, której adres zgubiłem, nie jest Koniec, lecz Początek. Nie przedmiot, który można posiąść, lecz podmiot, który posiadł mnie. Pospolita choroba, połowiczna radość, cóż innego powiada Mit? Podwójny ośmiozgłoskowiec.
    Kto napisał tę myśl, najbardziej kojącą z tych, które zostały pomyślane? Nic nie odbierze mi przekonania, że ten świat jest płodem jakiegoś mrocznego boga, a ja jestem przedłużeniem boskiego cienia. Wiara prowadzi do Absolutnego Optymizmu.
    To prawda, cudzołożyłem (albo nie cudzołożyłem), ale to Bóg nie umiał rozwiązać problemu Zła. Nuże, utłuczmy płód w moździerzu z miodem i pieprzem. Bóg tego chce.
    Jeśli już trzeba wierzyć, niechaj będzie to religia, która nie wpoi ci poczucia winy. Jakaś religia nieznana, parująca, podziemna, bez końca. Jak powieść, nie zaś jak teologia.
    Pięć dróg i jeden jedyny punkt docelowy. Co za marnotrawstwo. Labirynt, przeciwnie, prowadzi wszędzie i nigdzie. Aby umrzeć stylowo, trzeba żyć w baroku.
    Jedynie zły Demiurg może sprawić, że poczujemy się dobrymi.
    A jeśli nie ma kosmicznego Planu?
    Co za ironia, żyć na wygnaniu, chociaż nikt cię nie zsyłał, l na wygnaniu w miejscu, którego nie ma.
    A jeśli Plan istnieje, ale wymyka ci się przez całą wieczność?
    Kiedy ustępuje pola religia, zostaje sztuka. Wymyśla ją Plan, metafora niepoznawalnego. Nawet spisek uknuty przez ludzi może wypełnić pustkę. Nie wydali mi Serca i namiętności, bo nie należę do templarnej kliki.
    Żyć, tak jakby istniał Plan, oto kamień filozofów.
    If you cannot beat them, join them. Jeśli istnieje Plan, wystarczy się dostosować...
    Lorenza poddaje mnie próbie. Pokora. Gdybym miał dość pokory, żeby wzywać anioły, choćby i w nie nie wierząc, i nakreślić właściwy krąg, zyskałbym spokój. Może.
    Uwierz, że istnieje tajemnica, a poczujesz się wtajemniczonym. To nic nie kosztuje.
    Wytworzyć olbrzymią nadzieję, która nigdy nie zostanie wykorzeniona, gdyż jest bez korzeni. Przodkowie, których nie ma, nigdy nie stawią się tutaj, by powiedzieć, że zdradziłeś. Religia, której nakazów można przestrzegać, zdradzając ją w nieskończoność.
    Jak Andreae. Ogłosić dla zabawy największe objawienie w historii, a kiedy inni będą się w nim gubić, przysięgać przez resztę życia, że to nie ty.
    Stworzyć prawdę o niewyraźnych zarysach. Gdy tylko ktoś spróbuje je wyklarować, czeka go ekskomunika. Uniewinniać tylko tych, którzy są jeszcze mniej konkretni niż ty. Jamais d'ennemis a droite.
    Po co pisać powieści? Lepiej napisać na nowo Historię. Historię, która następnie stanie się rzeczywistością.
    Dlaczego nie przenieść akcji do Danii, panie Williamie S.? Jim Konopiarz, Johann Valentin Andreae, Łukasz-Mateusz krąży po Archipelagu Sundajskim między Patmos a Avalon, od Białej Góry do Mindanao, od Atlantydy do Tes-salonik... Sobór Nicejski. Orygenes obcina sobie jądra i pokazuje, ociekające krwią, ojcom Miasta Słońca, Hiramowi, który zgrzyta zębami filioque, fi/ioque, podczas gdy Konstantyn wbija drapieżne pazury w puste oczodoły Roberta Fludda, śmierć, śmierć Żydom z Getta w Antiochii. Dieu etmon droit, powiewa Beauceant, dalej na ofitów i barborytów, którzy borburczą jadowite dźwięki trąby, i przybywają Rycerze Dobrzy ze Świętego Miasta z głową Maura zatkniętą na pikę, rebis, rebisl Huragan magnetyczny, wali się Wieża. Śmieje się szyderczo Raczkowski nad spalonym trupem Jakuba de Molay.
    Nie miałem cię, ale mogę rozsadzić historię.
    Jeśli problemem jest ten brak bytu, jeśli byt jest tym, o czym się mówi na mnóstwo sposobów, im więcej mówimy, tym bardziej byt jest.
    Marzeniem nauki jest, żeby bytu było trochę, skoncentrowanego i wy-rażalnego. E = mc2. To błąd. Aby od początku ocalić się od wieczności, konieczne jest, by jakiś byt istniał bez chwili zastanowienia. Jak wąż związany na supeł przez pijanego marynarza. Nie do rozwikłania.
    Zmyślać, zmyślać jak szaleniec, nie zważając na związki, żeby niemożliwe stało się nawet podsumowanie. Zwykłe przekazywanie pałeczki od emblematu do emblematu, jeden wyraża bez ustanku drugi. Rozłożyć świat na sarabandę taśmowo tworzonych anagramów. A potem uwierzyć w niewyrażalne. Czyż nie byłoby to właśnie odczytanie Tory? Prawda jest anagramem anagramu. Anagrams = ars magna.
      To musiało się stać w tamtych dniach. Belbo postanowił traktować poważnie świat diabolistów nie z powodu nadmiaru, lecz niedostatku wiary.
      Upokorzony swoją niemocą twórczą (a przez całe życie wykorzystywał zawiedzione pragnienia i nie napisane stronice, jedne jako metafory drugich i na odwrót, a wszystko pod sztandarem tego swojego rzekomego, nieuchwytnego tchórzostwa), zdał sobie sprawę, że budując Plan - tworzył. Zakochał się w swoim Golemie i czerpał z tego pociechę. Życie - jego własne oraz życie ludzkości - jako dzieło sztuki i z braku sztuki - sztuka jako kłamstwo. Le monde est fait pour aboutir a un livre (faux). Ale w tę fałszywą książkę starał się uwierzyć, gdyż - napisał to przecież - jeśliby był spisek, on sam nie byłby już podły, pokonany i gnuśny.
      Stąd wzięło się to wszystko, co nastąpiło, jego wykorzystanie Planu - o którym wiedział, że jest nierzeczywisty - by pobić rywala - którego uważał za rzeczywistego. A później, kiedy zdał sobie sprawę, że Plan omotuje go, jakby istniał naprawdę albo jakby on, Belbo, był ulepiony z tej samej gliny, co jego Plan, pojechał do Paryża, jakby miał tam wyznaczone spotkanie z objawieniem, z wyzwoleniem.
      Nękany przez całe lata codziennymi wyrzutami sumienia, że obcował tylko z własnymi urojeniami, znajdował ulgę w tym, że dostrzegał urojenia, które stawały się obiektywną rzeczywistością, znaną również komuś innemu, choćby był to Nieprzyjaciel. Pojechał, żeby rzucić się w paszczę wilka? Bez wątpienia, gdyż przecież ten wilk zyskiwał formę, stawał się prawdziwszy niż Jim Konopiarz, może niż Cecylia, a nawet sama Lorenza Pellegrini.
      Belbo, cierpiący z powodu tylu chybionych spotkań, czuł, że tym razem czeka go spotkanie rzeczywiste. I takie, że nie może machnąć nań ręką z powodu tchórzostwa, ponieważ został przyparty do muru. Strach zmuszał go do okazania odwagi. Zmyślając stworzył zalążek rzeczywistości.
      
106
Spis nr 5, sześć koszulek, sześć par kalesonów i sześć apaszek, zawsze intrygował uczonych, głównie z powodu całkowitego braku skarpetek.
(Woody Allen, Getting even, Nowy Jork, Random House, 1966, The Metterling List", s. 8)

      W tamtych dniach, nie dalej jak miesiąc temu, Lia doszła do wniosku, że dobrze zrobiłby mi miesiąc wakacji. Wyglądasz na zmęczonego" - powiedziała. Może to Plan tak mnie wyczerpał. Z drugiej strony dziecko potrzebuje zdrowego powietrza, jak oznajmili dziadkowie. Znajomi pozwolili nam skorzystać ze swojego domku w górach.
      Wyjazd nie nastąpił od razu. Trzeba było jeszcze uporać się z paroma sprawami w Mediolanie, a zresztą Lia powiedziała, że nie ma lepszego wypoczynku niż wakacje w mieście, kiedy człowiek wie, że potem sobie wyjedzie.
      W tamtych dniach po raz pierwszy rozmawiałem z Lia o Planie. Przedtem była zbyt zajęta dzieckiem. Wiedziała wprawdzie z grubsza, że razem z Belbem i Diotallevim zajmuję się pewnego rodzaju układanką, która wypełnia nam całe dnie i noce, ale nic więcej jej nie mówiłem, odkąd wygłosiła swoje kazanie o psychozie podobieństw. Może się wstydziłem.
      W tamtych dniach opowiedziałem jej cały Plan, ukończony już w najdrobniejszych szczegółach. Wiedziała o chorobie Diotalleviego, miałem niezbyt czyste sumienie, jakbym zrobił coś niewłaściwego, starałem się więc opowiedzieć Plan zgodnie z tym, czym był, to znaczy zwykłym popisem zręczności.
      Lia powiedziała:
      - Pim, twoja historia wcale mi się nie podoba.
      - Czyż nie jest piękna?
      - Także syreny były piękne. Posłuchaj, co ty właściwie wiesz o swojej podświadomości?
      - Nic. Nie wiem nawet, czy ją mam.
      - Otóż to. Wyobraź sobie teraz, że jakiś wiedeński wesołek, chcąc rozerwać przyjaciół, zmyślił dla zabawy całą sprawę Es i kompleksu Edypa i wykombinował sny, których nigdy nie miał, a także małych Hansów, których nie widział na oczy... Co się potem dzieje?Pojawiają się miliony osób gotowych na serio zostać neurotykami. I następne miliony gotowe na tym zarobić.
      - Lio, jesteś paranoiczką.
      - Ja? To ty jesteś paranoikiem!
      - Może jesteśmy paranoikami, ale musisz przyznać mi przynajmniej jedno. Wyszliśmy od tekstu Ingolfa. Przepraszam cię, ale kiedy masz przed sobą tekst templariuszy, bierze cię ochota, żeby go rozszyfrować do samego końca. Może nawet przesadzasz, żeby zakpić z tych, którzy zajmują się odczytywaniem zaszyfrowanych tekstów, ale przecież ten tekst istniał.
      - Na razie masz tylko to, co ci powiedział ten Ardenti, który, jak wynika z twojej relacji, był patentowanym fanfaronem. A poza tym chciałabym zobaczyć ten tekst.
      Nic łatwiejszego, miałem go w moich teczkach.
      Lia wzięła kartkę do ręki, obejrzała ją z jednej i drugiej strony, skrzywiła się, odgarnęła włosy, żeby lepiej widzieć pierwszą część, tę zaszyfrowaną. Spytała:
      - To wszystko?
      - Nie wystarczy ci?
      - Wystarczy aż nadto. Daj mi dwa dni, żebym mogła się zastanowić.
      Kiedy Lia prosi o dwa dni, żeby się zastanowić, to znaczy, że chodzi jej o wykazanie mi, iż jestem głupi. Ciągle ją o to oskarżani, a ona odpowiada: Jeśli widzę, że jesteś głupi, mam pewność, że kocham cię naprawdę. Kocham cię nawet, jeśli jesteś głupi. Czy już się uspokoiłeś?"
      Przez dwa dni nie podejmowaliśmy tego tematu, a poza tym nie było jej prawie nigdy w domu. Wieczorem widziałem, jak przycupnąwszy w kącie robiła jakieś notatki i darła jedną kartkę za drugą.
      Kiedy znaleźliśmy się w górach, dziecko raczkowało od rana do wieczora po łące, a Lia przygotowała kolację i kazała mi jeść, bo jestem chudy jak szczapa. Po kolacji poprosiła, żebym przygotował jej podwójną whisky z mnóstwem lodu i odrobiną wody sodowej, zapaliła papierosa, co zwykła czynić jedynie w bardzo ważnych chwilach, kazała mi usiąść i wyłożyła wszystko.
      - Uważaj pilnie, Pim, bo chcę ci dowieść, że rozwiązania najprostsze są zawsze najprawdziwsze. Ten wasz pułkownik powiedział, że Ingolf znalazł tekst w Provins, i nie zamierzam podawać tego w wątpliwość. Zszedł do podziemi i naprawdę znalazł szkatułkę z tym tekstem. - Puknęła palcem we francuskie wersy. - Nic nie świad-czy o tym, że znalazł szkatułkę wysadzaną diamentami. Pułkownik powiedział wam tylko, że Ingolf sprzedał jakąś szkatułkę, bo to wynikało z jego notatek. Czemu nie, była to rzecz stara, uzyskał za nią trochę grosza, ale nic nie świadczy o tym, że potem z tego żył. Musiał dostać mały spadek po ojcu.
      - A dlaczego szkatułka miałaby mieć niewielką wartość?
      - Bo ten tekst jest rachunkiem z pralni. No, przeczytajmy go jeszcze raz.
      a la... Saint Jean
      36 p charrete de fein
      6... entiers avec saiel
      p... les blancs mantiax
      r... s... chevaliers de Pruins pour la... j.nc
      6 foiz 6 en 6 places
      chascune foiz 20 a... 120 a...
      iceste est 1'ordonation
      al donjon li premiers
      it li secunz joste iceus qui... pans
      it al refuge
      it a Nostre Damę de 1'altre part de l'iau
      it a 1'ostel des popelicans
      it a la pierre
      3 foiz 6 avant la feste... la Grant Pute.
      - No i co?
      - Cierpliwości, czy nigdy nie przyszło ci do głowy, żeby obejrzeć przewodnik turystyczny, zarys historii tego Provins? Gdybyś to zrobił, odkryłbyś natychmiast, że la Grange-aux-Dimes, gdzie znaleziony został tekst, był miejscem zgromadzeń kupców, bo Pro-vins było centrum targowym Szampanii. I że owa Grange znajduje się przy rue St. Jean. W Provins handlowało się wszystkim, ale szczególnie dobrze szły sztuki materiałów, draps albo dras, jak pisało się wtedy, a każda sztuka miała znak gwarancyjny, rodzaj pieczęci. Drugim produktem Provins były róże, czerwone róże, które krzyżowcy sprowadzili z Syrii. Tak sławne, że kiedy Edmund z Lancaster poślubia Blankę z Artois i przyjmuje również tytuł hrabiego Szampanii, umieszcza czerwoną różę z Provins w swoim herbie, i stąd wojna dwóch róż, jako że ci z Yorku mieli jako godło różę białą.- Skąd to wszystko wiesz?
      - Z dwustustronicowej książeczki wydanej przez Biuro Turystyki w Provins, którą znalazłam w ośrodku francuskim. Ale to nie koniec. W Provins jest warownia, która nazywa się Donjon, zgodnie ze znaczeniem tego słowa, jest Porte-aux-Pains, był Eglise du Refu-ge, były oczywiście rozmaite kościoły poświęcone Matce Boskiej takiej a takiej, była, a może jest po dzień dzisiejszy rue de la Pierre Ronde, gdzie znajdował się pierre de cens, na którym poddani hrabiego składali pieniądze należne z tytułu dziesięciny. A następnie rue des Blancs Manteaux i droga nazwana Grandę Putte Muce ze względów, które pozwalam ci odgadnąć, a mianowicie tych, że mieściły się przy niej domy publiczne.
      - A popelicansl
      - W Provins byli katarzy, których później spalono jak należało, a wielkim inkwizytorem był skruszony katar, zwany Robert le Bougre. Nic więc dziwnego, że była ulica, może jakiś obszar, o którym mówiono, że jest miejscem katarów, nawet jeśli katarów już tam nie było.
      - Jeszcze w 1344...
      - A kto ci powiedział, że ten dokument jest z 1344 roku? Twój pułkownik przeczytał 36 lat po wozie z sianem", ale zważ, iż w tamtych czasach litera p" napisana w pewien sposób i ze swego rodzaju apostrofem oznaczała post, ale inne p", bez apostrofu, oznaczało pro. Autor tego tekstu to spokojny kupiec, który sporządził sobie notatki z interesów prowadzonych w Grange, to znaczy przy rue St. Jean, nie zaś w noc świętego Jana, i zapisał sobie cenę trzydzieści sześć solidów albo denarów, albo innej monety za każdy wóz z sianem.
      - A sto dwadzieścia lat?
      - Kto tu mówi o latach? Ingolf znalazł coś, co przepisał jako 120 a... Kto powiedział, że to a"? Sprawdziłam w tabeli obowiązujących wtedy skrótów i stwierdziłam, że na oznaczenie denier albo di-narium używano dziwnych znaczków, jednego, który przypomina deltę, i drugiego - tetę, jakby kółeczka pękniętego z lewej strony. Jeśli napisze to niedbale i w pośpiechu jakiś biedny kupczyna, taki zapaleniec jak pułkownik może to pomylić z a", a ponieważ gdzieś już czytał o tej sprawie ze stu dwudziestoma latami, sam wiesz, że mógł na to trafić w pierwsze; lepszej historii różokrzyżowców, szukał czegoś, co przypominałoby post 120 annos potebol I co dalej? Natyka się na it i odczytuje to jako iterum. Ale skrótem iterum było itm, it zaś oznacza item i było stosowane w spisach, gdzie coś się powtarzało. Nasz kupiec oblicza właśnie, ile przyniosą mu zamówie-nią, które zdobył, i sporządza sobie spis dostaw. Ma dostarczyć bukiety róż z Provins i stąd masz r... s... chevaliers de Pruins. A tam, gdzie pułkownik odczytał vainjance (bo miał giowę nabitą rycerzami Kadosz!), należy czytać jonchee. Róż używano przy okazji rozmaitych świąt do robienia albo kwietnych diademów, albo kwietnych kobierców. Tak więc twoje posłannictwo z Provins należy czytać następująco:
      przy drodze Saint Jean
      36 solidów za wóz z sianem
      Sześć sztuk nowego sukna ze znakiem
      na ulicą Blancs Manteaux
      Róże krzyżowców na jonchee
      sześć bukietów po sześć w sześciu następujących miejscach.
      Każdy 20 deniers, co czyni razem 120 deniers.
      Oto w jakim porządku:
      Pierwsze do Warowni
      item drugie dla tych z Porte-aux-Pains
      item dla Kościoła Schronienia
      item dla Kościoła Notre Damę, za rzeką
      item do dawnego budynku katarów
      item na ulicą Pierre Ronde.
      l trzy bukiety z sześciu przed światem na ulicą dziwek
      bo także one, bidulki, chciały uczcić święto robiąc sobie przybranie na głowę z kwiatów.
      - O Boże - wykrzyknąłem - to jasne, że masz rację.
      - A pewnie. Nie mówiłam, że to coś w rodzaju rachunku z pralni?
      - Chwileczkę. Niech to będzie rachunek z pralni, ale ważniejszy jest zaszyfrowany tekst mówiący o trzydziestu sześciu niewidzialnych.
      - Rzeczywiście. Z tekstem francuskim uporałam się w godzinkę, ale nad drugim biedziłam się całe dwa dni. Musiałam studiować Tri-temiusza w Bibliotece Ambrozjańskiej i Triwulcjańskiej, a wiesz, jacy są bibliotekarze, zanim pozwolą ci dotknąć starej książki, przyglądają ci się, jakbyś chciał ją zjeść. Ale sprawa jest zupełnie prosta. Przede wszystkim, i to powinieneś był odkryć sam, czy jesteś pewien, że les 36 inuisibles separez en six bandes to ta sama francuszczyzna, co naszego kupca? I rzeczywiście, nawet wy dostrzegliście, że mamy tutaj wyrażenie użyte w siedemnastowiecznym pamflecie, kiedy różokrzyżowcy pokazali się w Paryżu. Ale rozumowaliście dokładnie tak jak wasi diaboliści. Skoro tekst został zaszyfrowanywedług metody Tritemiusza, to znaczy, że Tritemiusz przepisał to od templariuszy, a ponieważ cytuje zdanie krążące w środowisku ró-żokrzyżowym, to znaczy, że plan przypisywany różokrzyżowcom był już planem templariuszy. Spróbuj jednak odwrócić to rozumowanie, jak uczyniłby każdy, kto ma trochę oleju w głowie. Ponieważ tekst został napisany w duchu Tritemiusza, powstał po nim, a ponieważ przytacza wyrażenie krążące w różokrzyżowym siedemnastym stuleciu, został napisany później. Jaka będzie w tej fazie hipoteza naj-oszczędniejsza? Ingolf znajduje tekst z Provins, a ponieważ tak samo jak pułkownik ma bzika na punkcie tajemnic hermetycznych, czyta trzydzieści sześć i sto dwadzieścia i zaraz przychodzą mu do głowy różokrzyżowcy. A ponieważ ma bzika także na punkcie kryp-tografii, zabawia się odczytaniem tekstu z Provins według klucza. Próbuje i otrzymuje zgodnie z systemem kryptografii Tritemiusza wspaniałe zdanie różokrzyżowe.
      - Pomysłowe wyjaśnienie. Ale warte tyle samo, ile domysły pułkownika.
      - Do tego miejsca, zgoda. Ale wyobraź sobie, że masz różne domysły i wszystkie nawzajem się wspierają. Jesteś już pewniejszy, że odgadłeś trafnie, prawda? Wyszłam od pewnego podejrzenia. Słowa użyte przez Ingolfa są inne niż te, które sugerował Tritemiusz. Są w tym samym stylu asyryjsko-babilońsko-kabalistycznym, ale nie są te same. A przecież jeśli Ingolf szukał słów, zaczynających się od liter, które go interesowały, u Tritemiusza miał ich do syta. Dlaczego ich sobie nie wybrał?
      - Dlaczego?
      - Być może potrzebne mu były ściśle określone litery także na drugich, trzecich i czwartych miejscach. Może nasz pomysłowy Ingolf chciał mieć tekst wielokrotnie szyfrowany. Chciał przewyższyć Tritemiusza. Tritemiusz sugeruje czterdzieści głównych systemów szyfrowania. W jednym ważne są tylko litery początkowe, w innych pierwsza i trzecia litera, w jeszcze innych jedna pierwsza liczy się, a następna nie i tak dalej, tak że przy odrobinie dobrej woli można znaleźć sto następnych systemów. Jeśli chodzi o dziesięć systemów pomniejszych, pułkownik rozważył tylko pierwszy krążek, najłatwiejszy. Ale następne działają zgodnie z systemem drugiego krążka, i tutaj masz kopię. Wyobraź sobie, że wewnętrzny krążek jest ruchomy i że możesz go obrócić tak, żeby początkowe A pokryło się z jakąś literą z krążka zewnętrznego. Otrzymasz w ten sposób szyfr, w którym A pisze się jako X i tak dalej, inny, w któ-rym A odpowiada U, i tak dalej... Mając dwadzieścia dwie litery na każdym z krążków, otrzymasz nie dziesięć, ale dwadzieścia jeden systemów i zostanie ci tylko dwudziesty drugi, w którym A pokrywa się z A...
      - Nie powiesz chyba, że do każdej litery każdego słowa wypróbowałaś wszystkie dwadzieścia jeden systemów...
      - Miał trochę oleju w głowie, no i trochę szczęścia. Ponieważ najkrótsze słowa składają się z sześciu liter, nie ulega wątpliwości, że liczyć się może tylko sześć pierwszych liter, a pozostałe są dla ozdoby. Dlaczego właśnie sześć? Pomyślałam, że Ingolf za-szyfrował pierwszą, potem jedną przeskoczył, zaszyfrował trzecią, a potem przeskoczył dwie i zaszyfrował szóstą. Jeśli dla pierwszej litery użył systemu numer jeden, to dla trzeciej systemu numer dwa, i wydało mi się to sensowne. Spróbowałam więc zastosować system numer trzy do szóstej litery i znowu okazało się to sensowne. Nie wykluczam, że Ingolf użył również innych liter, ale trzy dowody były wystarczające i jeśli chcesz, dalej możesz spróbować sam.
      - Przestań mnie dręczyć. Co ci z tego wyszło?
      - Spójrz na tekst, podkreśliłam te litery, które mają znaczenie.
      Kuobris Defrabax Rexulon Ukkazaal Ukzaab Urpaefel Taculbain Habrak Hacpruin Maguafel Tebrain Hmcatuin Rpkasar Himesor Argaabil Kaquaan Docrabax Reisaz Reisabrax Decaiquan Oiquaguil Zaitabor Qaxaop Dugraq Xaelobran Disaeda Magisuan Raitak Hui-dal Uscolda Arabaom Zirjreus Mecrim Cosmae Duquifas Rocarbis
      - Wiemy, co mówi pierwszy tekst, chodzi o trzydziestu sześciu niewidzialnych. Posłuchaj teraz, co wychodzi, jeśli w miejsce trzecich liter dokonamy podstawień zgodnie z drugim systemem: cham-bre des demoiselles, l'aiguille creuse.
      - Ależ ja to znam, to...
      - En aval d'Etretat - La chambre des Demoiselles - Sons le Fort du Frefosse - Aiguille Creuse. Jest to tekst rozszyfrowany przez Arsena Łupina, kiedy odkrywa Wydrążoną Iglicę! Przypominasz sobie. W Etretat na skraju plaży wznosi się l'Aiguille Creuse, naturalny zamek, nadający się do zamieszkania, tajna broń Juliusza Cezara, kiedy najechał Galię, a potem należąca do królów Francji. Źródło ogromnej potęgi Łupina. A wiesz, że lupinolodzy dostali kręćka na punkcie tej historii i odbywają pielgrzymki do Etretat,
      szukają tajemnych przejść, tworzą anagramy z każdego słowa zapisanego przez Leblanca... Ingolf był tak samo lupinologiem jak różo-krzyżologiem, a więc szyfruje co się da.
      - Ale moi diaboliści mogliby nadal utrzymywać, że templariusze znali sekret iglicy, a więc tekst został napisany w Provins w trzynastym wieku...
      - Z pewnością, i wiem o tym. Ale mamy teraz trzeci tekst. Trzeci system zastosowany do szóstych liter. Posłuchaj. Merde i'en ai marre de cette steganographie. I tutaj mamy francuszczyznę całkiem współczesną, templariusz tak się nie wyraża. Ale tak wyraził się Ingolf, kiedy najpierw długo łamał sobie głowę, żeby zaszyfrować swoje bzdury, zabawił się raz jeszcze, posyłając szyfrem do wszystkich diabłów to, czym się trudził. Ponieważ jednak nie brakowało mu bystrości, zechciej zauważyć, że wszystkie trzy teksty składają się z trzydziestu sześciu liter. Mój biedny Pim, Ingolf bawił się równie dobrze jak wy, a ten półgłówek pułkownik wziął wszystko na serio.
      - Czemu więc Ingolf zniknął?
      - Kto ci powiedział, że go zamordowano? Ingolfowi znudziło się w Auxerre. Mieć ciągle przed oczami aptekarza i córkę, starą pannę, która od rana do wieczora zalewa się łzami! Jedzie więc do Paryża, udaje mu się dobrze sprzedać jedną ze swoich starych ksiąg, znajduje sobie jakąś wdówkę i zmienia życie. Jak taki, co wychodzi kupić papierosy i tyle go żona widziała.
      - A pułkownik?
      - Sam mówiłeś, że nawet ten policjant nie jest pewny, czy go zabito. Nabrał kogoś na pieniądze, ofiary rozpoznały go, więc prysnął. W tej chwili sprzedaje Wieżę Eiffla jakiemuś amerykańskiemu turyście i nazywa się Dupont.
      Nie mogłem tak ustąpić na wszystkich frontach.
      - No dobrze, punktem wyjścia był dla nas rachunek z pralni, ale to tylko jeszcze lepiej świadczy o naszej pomysłowości. Przecież my też wiedzieliśmy, że zmyślamy. Uprawialiśmy poezję.
      - Wasz plan nie ma w sobie nic poetyckiego. Jest groteskowy. Ludziom nie przychodzi do głowy, żeby spalić Troję, ponieważ akurat przeczytali Homera. Przez ten pożar Troja stała się czymś, czego nigdy nie było i nigdy nie będzie, albo będzie wiecznie. Tyle w tym znaczeń, ponieważ wszystko jest jasne, wszystko przejrzyste. Twoje manifesty różokrzyżowe nie są ani jasne, ani przejrzyste, są za to bełkotem i obiecują tajemnicę. Dlatego właśnie tyle ludzi czyniło starania, żeby stały się prawdą, i każdy znajdował w nich to, cochciał. U Homera nie ma żadnej tajemnicy. Wasz plan jest pełen tajemnic, gdyż pełno w nim sprzeczności. Dlatego możesz znaleźć tysiąc ludzi wahających się, gotowych w tym wszystkim rozpoznać samych siebie. Rzućcie to, Homer niczego nie zmyślał. Wy zmyślaliście. A jeśli zmyślasz, biada, wszyscy ci uwierzą. Ludzie nie wierzyli Semmelweisowi, który mówił lekarzom, żeby myli ręce, zanim dotkną nimi rodzącej kobiety. To, co mówił, było za proste. Ludzie wierzą tym, którzy sprzedają płyn na porost włosów. Czują instynktownie, że ci sprzedawcy sklejają do kupy prawdy, które są osobne, że nie jest to logiczne i tkwi w tym zła wiara. Ale powiedziano im, że Bóg jest skomplikowany, niezgłębiony, a więc brak spójności postrzegają jako coś pasującego do natury Boga. Rzecz nieprawdopodobna jest najbardziej podobna do cudu. Wy właśnie wynaleźliście płyn na porost włosów. Nie podoba mi się to, bo brzydko się bawicie .
      Cała ta historia nie zepsuła nam pobytu w górach. Chodziłem na wspaniałe spacery, czytałem poważne książki, nigdy nie czułem się tak blisko mojego dziecka. Ale między mną a Lią pozostało jakieś niedopowiedzenie. Z jednej strony Lia przyparła mnie do muru i było jej przykro, że mnie upokorzyła, z drugiej wcale nie była pewna, czy mnie przekonała.
      I rzeczywiście, odczuwałem tęsknotę za Planem, nie chciałem go porzucić, zbyt długo z nim żyliśmy.
      Kilka dni temu wstałem wcześnie, żeby zdążyć na jedyny pociąg do Mediolanu. W Mediolanie zastał mnie telefon Belba z Paryża i zaczęła się historia, której jeszcze nie przeżyłem do końca.
      Lia miała rację. Powinniśmy byli porozmawiać o wszystkim wcześniej. Ale i tak bym jej nie uwierzył. Tworzenie Planu przeżyłem jak chwilę Tiferet, serce sefirotycznego ciała, harmonię między regułą a wolnością. Diotallevi powiedział mi, że Mojżesz Kordowero ostrzegał nas: Kto wynosi się swoją Torą nad nie wiedzących, to znaczy nad cały lud Jahwe, skłania Tiferet do wynoszenia się nad Malchut." Czym jednak jest Malchut, królestwo z tego świata, w swojej olśniewającej prostocie, zrozumiałem dopiero teraz. Wystarczająco wcześnie, by zrozumieć, ale być może za późno, żeby przeżyć prawdę.
      Lio, nie wiem, czy cię zobaczę. Jeśli nie, ostatni twój obraz, jaki mam przed oczyma, to ty, śpiąca, rankiem kilka dni temu. Pocałowałem cię i przez chwilę wahałem się, zanim wyszedłem.
      
7
      NECACH
      

      107
Pies czarny, co przez ścierń tu zmierza.
..
Widzisz, jak pętle w krąg zatacza. 
Wciąż nas w ciaśniejszą biorąc sieć?
..
Rzekłby kto, że nas w ciche koła 
Bierze magiczny jego ruch.
..
Krąg swój zacieśnia. Już przystaje.
(Faust. Tragedii część pierwsza, przet. Artur Sandauer, Wydawnictwo Literackie, Kraków 1987)

      O tym, co zdarzyło się podczas mojej nieobecności, a zwłaszcza w ostatnich dniach przed moim powrotem, mogę wnioskować jedynie z files Belba. Ale tylko jedna była klarowna, podzielona na uporządkowane notatki, i była to file ostatnia, sporządzona pewnie przed wyjazdem do Paryża, żebym ja, czy ktoś inny, mógł ją przeczytać - dla przyszłych pokoleń. Inne teksty, które zapewne jak zwykle pisał tylko dla siebie, nie były łatwe do zinterpretowania. Tylko ja, który wdarłem się w osobisty świat wyznań, jakie czynił Abulafii, mogłem je rozszyfrować, a przynajmniej snuć jakieś domysły.
      Był początek czerwca, Belbo był wzburzony. Lekarze przywykli do myśli, że on i Gudrun to jedyni krewni Diotalleviego i wreszcie coś powiedzieli. Na pytania drukarzy i korektorów Gudrun odpowiadała, układając wargi, jakby wypowiadała jakieś jednozgłoskowe słowo, ale z jej ust nie wychodził żaden dźwięk. Tak nazywa się chorobę tabu.
      Gudrun odwiedzała Diotalleviego codziennie i chyba musiała go drażnić spojrzeniem oczu, łzawych z żałości. On wiedział, ale wstyd mu było, że wiedzą też inni. Mówił z trudem. Belbo zapisał: Z twarzy pozostał zarys szczęk." Wypadały mu włosy, ale to wskutek terapii. Belbo zapisał: Z dłoni pozostały palce."
      Zdaje mi się, że w trakcie jednej z przykrych rozmów Diotallevi zaczai już mówić Belbowi to, co powiedział mu potem ostatniego dnia. Belbo trochę już zdawał sobie sprawę, że angażowanie się w Plan było rzeczą złą, może nawet samym Złem. Ale, chcąc byćmoże nadać Planowi cechę obiektywności, przywrócić mu wymiar czystej fikcji, zapisał go słowo po słowie tak, jakby to był pamiętnik pułkownika. Relacjonował go jak wtajemniczony, który przekazuje ostatnią tajemnicę. Myślę, że dla niego była to dobra kuracja, gdyż przywracał literaturze, choćby i złej, to, co nie było życiem.
      Ale 10 czerwca musiało stać się coś, co nim wstrząsnęło. Notatki na ten temat są niejasne, jestem zdany na domysły.
      Lorenza poprosiła, żeby odwiózł ją samochodem na Riwierę, gdzie miała odwiedzić jakąś przyjaciółkę, żeby coś od niej odebrać, jakiś dokument, akt notarialny, głupstwo, które można było wysłać pocztą. Belbo zgodził się, olśniony myślą, że spędzi z nią niedzielę nad morzem.
      Pojechali tam, nie zdołałem się domyślić dokąd, może gdzieś w okolicę Portofino. Na podany przez Belba opis składały się nastroje, nie przezierały przez nie krajobrazy, lecz tylko kłótnie, chwile napięcia i przygnębienia. Kiedy Lorenza załatwiała swoją sprawę, Belbo czekał na nią w barze, a potem powiedział, że mogliby zjeść jakąś rybę w restauracji tuż nad morzem.
      Od tego momentu opowieść stała się urywana, dedukowałem na podstawie urywków dialogu, który Belbo podał linearnie, bez przecinków, jakby zapisywał na gorąco i bał się, że umknie mu ciąg epi-fonemów. Podjechali samochodem, jak daleko było to możliwe, potem szli tymi liguryjskimi ścieżkami wzdłuż brzegu, porośniętymi kwiatami i trudno dostępnymi, aż wreszcie dotarli do restauracji. Ale jak tylko usiedli, zobaczyli na sąsiednim stoliku kartonik z rezerwacją dla pana Agliego.
      Spójrz, co za zbieg okoliczności" - powiedział zapewne Belbo. Przykry zbieg okoliczności" - odparła Lorenza, która nie chciała, by Aglie dowiedział się, że przyjechała tu z Belbem. Dlaczego nie chciałaś, co w tym było złego, dlaczego Aglie miał prawo być zazdrosny?" - Jakie znowu prawo, to kwestia dobrego smaku, zaprosił mnie dzisiaj na przejażdżkę i odpowiedziałam, że jestem zajęta, nie chciałabym wyjść na kłamczuchę." - Nie wyjdziesz na kła-mczuchę, spędzasz czas ze mną, czy jest to coś, czego należy się wstydzić?" - Wstydzić nie, ale pozwól, że pozostanę wierna swoim zasadom grzeczności."
      Wyszli z restauracji i ruszyli ścieżką z powrotem. Ale Lorenza nagle się zatrzymała, zobaczyła, że nadchodzą ludzie, których Belbo nie znał, przyjaciele Agliego - wyjaśniła - i woli, żeby jej niewidzieli. Sytuacja upokarzająca, ona oparta na mostku nad zboczem porośniętym oliwkami, z twarzą zakrytą gazetą, jakby umierała z ciekawości, co też zdarzyło się na świecie, on dziesięć kroków od niej, paląc papierosa, jakby przechodził tędy przypadkowo.
      Współbiesiadnicy Agliego przeszli, ale - oznajmiła Lorenza - jeśli pójdą teraz ścieżką, spotkają jego, bo na pewno już idzie. Belbo mówił do diabła z tym, do wszystkich diabłów, a jeżeli nawet? A Lorenza na to, że jest zupełnie pozbawiony wrażliwości. Rozwiązanie: dotrzeć do parkingu unikając ścieżki, idąc na skróty wzdłuż u-rwiska. Męcząca wędrówka po zalanych słońcem tarasach i Belbo zgubił obcas. Lorenza powtarzała: nie widzisz, jak tu pięknie, ale jeśli tyle się pali, to brakuje tchu.
      Dotarli do samochodu i Belbo powiedział, że lepiej już wrócić do Mediolanu. Nie - odparła Lorenza - może Aglie się spóźnił i miniemy go na autostradzie, zna twój samochód, zobacz tylko, jaki piękny dzień, pojedźmy bocznymi szosami, musi być wspaniale, potem wjedziemy na Autostradę Słońca i zjemy kolację gdzieś w Pa-wii, po drugiej stronie Padu."
      Ale dlaczego po drugiej stronie Padu, ale co to znaczy bocznymi szosami, jest tylko jedna możliwość, spójrz na mapę, musimy wyjechać za Uscio, pokonać całe Apeniny, zrobić postój w Bobbio, a dopiero stamtąd dojeżdża się do Piacenzy, chyba oszalałaś, gorzej niż Hannibal ze słoniami." - Nie ma w tobie ani krzty awanturnika, a zresztą pomyśl, jakie restauracyjki znajdziemy na tych wzgórzach. Przed Uscio jest Manuelina, dwanaście gwiazdek w przewodniku Michelina, wyszystkie ryby, jakie się nam zamarzą."
      W Manuelinie było pełno, kolejka klientów wytrzeszczających oczy na stoliki, na których podawano kawę. Lorenza powiedziała, że mniejsza z tym, kilka kilometrów dalej jest sto miejsc lepszych niż to. Ó pół do trzeciej znaleźli restaurację w jakimś podłym miasteczku, którego nie nanosi się nawet na mapy wojskowe, bo wstyd - oznajmił Belbo, i zjedli przegotowany makaron z mięsem z puszki. Belbo pytał, co się za tym kryje, bo przecież nie przez przypadek kazała się zaprowadzić w miejsce, gdzie miał zjawić się Aglie, chciała kogoś sprowokować, on zaś nie rozumie, którego z nich dwóch, a wtedy ona zapytała, czy jest paranoikiem.
      Za Uscio trafili na jakąś szosę i kiedy przejeżdżali przez okolicę, która przypominała Sycylię w niedzielne popołudnie w czasach Bour-bonów, na drodze stanął wielki czarny pies, który wyglądał, jakby nigdy nie widział samochodu. Belbo potrącił go przednim zderzakiem, wyglądało to niegroźnie, ale kiedy wysiedli, zobaczyli, że biedne zwierzę skomli i toczy ślinę, bo ma brzuch czerwony od krwi i coś dziwnego i czerwonego (narządy płciowe, kiszki?) wyszło na wierzch. Przybiegło kilku wieśniaków, utworzyło się zgromadzenie ludowe, Belbo pytał, kto jest właścicielem, bo chce wynagrodzić szkodę, ale pies był bezpański. Reprezentował może z dziesięć procent mieszkańców tego zapomnianego przez Boga i ludzi miejsca, ale nikt nie wiedział, co to za jeden, chociaż wszyscy znali go z widzenia. Ktoś powiedział, że trzeba znaleźć sierżanta policji, który strzeli mu w łeb i po wszystkim.
      Szukano właśnie sierżanta, kiedy zjawiła się jakaś dama, która oświadczyła, że jest miłośniczką zwierząt. Mam sześć kotów" - wyjaśniła. I co z tego - powiedział Belbo - to jest pies, zdycha, a ja się spieszę." - Pies czy kot, trzeba mieć trochę serca - odparła dama. - Nigdzie nie ma sierżanta, należy znaleźć kogoś z opieki nad zwierzętami albo z pobliskiego szpitala, może zwierzę da się uratować."
      Słońce padało prosto na Belba, na Lorenzę, na samochód, na psa i na wszystkich obecnych i wydawało się, że nigdy nie zachodzi. Belbo miał uczucie, jakby wyszedł z domu w samych kalesonach, ale nie mógł się obudzić, dama nie ustępowała, sierżanta ani śladu, pies nadal krwawił i dyszał, wydając żałosne dźwięki. Skowyczy" - powiedział Belbo, dbały o poprawną koniugację, a dama na to: Pewnie, że skowyczy, cierpi biedactwo, nie może pan trochę uważać?" Wioska stopniowo osiągała boom demograficzny. Belbo, Lorenza i pies dostarczyli widowiska w smutne niedzielne popołudnie. Jakaś dziewczynka z lodami podeszła i zapytała, czy są z telewizji i organizują konkurs na miss Apeninu Liguryjskiego. Belbo kazał jej się wynosić, bo inaczej zrobi z nią jak z tym psem, dziewczynka zaczęła płakać. Przyszedł lekarz rejonowy i oznajmił, że dziewczynka jest jego córką i Belbo jeszcze nie wie, z kim ma do czynienia. Podczas szybkiej wymiany przeprosin i prezentacji okazało się, że lekarz opublikował u sławnego mediolańskiego wydawcy, Manuzia, Dziennik z zapadłego rejonu. Belbo dał się złapać w pułapkę i wyjaśnił, że jest magna pars u Manuzia, doktor zapragnął, żeby on i Lorenza zostali u niego na kolacji. Lorenza miotała się, szturchała go łokciem w bok, w końcu znajdziemy się w gazetach, diaboliczni kochankowie, nie można było siedzieć cicho?
      Słońce nadal było wysoko, kiedy dzwoniono na kompletę (znaleźliśmy się na Ultima Thule - skomentował sytuację Belbo przez za-ciśnięte zęby - słońce przez sześć miesięcy, od północy do północy, i skończyły mi się papierosy), pies ograniczał się do tego, że cierpiał, i nikt już nie zwracał na niego uwagi. Lorenza oznajmiła, że ma atak astmy. Belbo nie miał już wątpliwości, że kosmos powstał wskutek błędu Demiurga. A wreszcie wpadł na myśl, że mogliby wsiąść do samochodu i poszukać pomocy w najbliższym mieście. Miłośniczka zwierząt wyraziła zgodę, niech jadą i wracają jak najszybciej; do człowieka, który pracuje u wydawcy poezji, można mieć zaufanie, ona także kocha Marino Moret-tiego.
      Belbo ruszył i przejechał cynicznie przez najbliższe miasto, Lorenza przeklinała wszystkie zwierzęta, którymi Pan Bóg zaplugawił ziemię od pierwszego do piątego dnia włącznie, a Belbo miał na to taki sam pogląd, ale ośmielił się poddać także krytyce dzieło dnia szóstego, a może nawet odpoczynek w siódmym, ponieważ doszedł do wniosku, że była to najokropniejsza niedziela, jaką zdarzyło mu się przeżyć.
      Wjechali w Apenin, ale chociaż na mapie droga wyglądała łatwo, zajęła im wiele godzin, przemknęli przez Bobbio i pod wieczór znaleźli się w Piacenzie. Belbo był zmęczony, chciał przynajmniej zjeść z Lorenza kolację i wziął pokój dwuosobowy w jedynym wolnym hotelu, tuż przy stacji. Kiedy tam weszli, Lorenza oznajmiła, że ani myśli spać w takim miejscu. Belbo odparł, że mogą poszukać czegoś innego, ale niech pozwoli mu najpierw zejść do baru i wypić marti-ni. Mógł wziąć tylko włoski koniak, wrócił do pokoju i Lorenzy już nie zastał. Zszedł do recepcji i dostał kartkę: Kochanie, znalazłam wspaniały pociąg do Mediolanu. Wyjeżdżam. Zobaczymy się w tygodniu."
      Belbo pobiegł na stację, ale tory były już puste. Zupełnie jak w westernie.
      Spędził noc w Piacenzie. Szukał jakiejś powieści kryminalnej, ale kiosk na stacji był zamknięty. W hotelu znalazł jedynie periodyk Touring Club.
      Na jego nieszczęście ten właśnie numer zawierał informacje na temat szos przez Apenin, którymi parę godzin temu jechali. W jego wspomnieniu - wyschłym już, jakby wszystko zdarzyło się dawno temu - były to tereny jałowe, słoneczne, z chmurami kurzu i pokryte śmieciami. Na kredowym papierze czasopisma były miejscamiz marzeń, miejscami, do których człowiek wracałby choćby na piechotę, rozkoszując się na każdym kroku. Wyspy Samoa Jima Kono-piarza.
      Jak można popędzić ku zgubie tylko dlatego, że potrąciło się psa? A jednak tak było. Tej nocy w Piacenzie Belbo doszedł do wniosku, że Plan jest schronieniem, dzięki któremu uniknie dalszych porażek, ponieważ w obrębie Planu to on decydował kto, jak i kiedy.
      I pewnie tegoż wieczoru postanowił zemścić się na Agliem, chociaż nie wiedział dlaczego i z jakiej przyczyny. Zaplanował wprowadzenie Agliego do Planu tak, żeby ten niczego się nie domyślił. A z drugiej strony typowe dla Belba było szukanie odwetu, którego on byłby jedynym świadkiem. Nie chodziło o wstydliwość, ale nieufność wobec świadectwa innych ludzi. Aglie, wciągnięty do Planu, zostałby unicestwiony, uleciałby z dymem jak knot świecy. Stałby się równie nierzeczywisty jak templariusze z Provins, różokrzyżowcy i sam Belbo.
      Nie powinno to być trudne - myślał Belbo. Sprowadziliśmy do naszej miary Bacona i Napoleona, czemu więc nie miałoby się powieść z Agliem? Także jego wyślemy na poszukiwanie mapy. Przecież od Ardentiego i wspomnienia o nim uwolniłem się wprowadzając go do fikcji lepszej niż jego własna. Tak samo będzie z Agliem.
      Myślę, że wziął to poważnie, na miarę swojego zawiedzionego pragnienia. Ta file kończyła się, i nie mogło być inaczej, obowiązkowym cytatem tych wszystkich, którym życie przyniosło porażkę: Bin ich ein Gott?
      
108
Co to za ukryty wpływ działa poprzez prasę we wszystkich wywrotowych ruchach, jakich mnóstwo dokoła nas? Czy dzieło prowadzą różne Siły? A może jest jedna jedyna Siła, grupa kierująca wszystkimi innymi, krąg Prawdziwych Wtajemniczonych?
(Nest Webster, Secret Societies and Subversive Movements, Londyn, Boswell 1924, s. 348)

      Może zapomniałby o swoim zamiarze. Może wystarczyłoby mu, że go zapisze. Może gdyby spotkał się od razu z Lorenzą... Wróciłoby pożądanie, a pożądanie zmusiłoby go do paktowania z życiem. Ale właśnie w poniedziałek po południu odwiedził go w biurze pachnący egzotycznymi wodami kolońskimi, uśmiechnięty Aglie, który oddał kilka maszynopisów zakwalifikowanych do odrzucenia i o-znajmił, że czytał je podczas cudownego weekendu na Riwierze. Belbo na nowo poczuł urazę. I postanowił zadrwić z tamtego, błysnąć mu przed oczami heliotropem.
      Tak więc, robiąc minę Buffalmacca, dał mu do zrozumienia, że od ponad dziesięciu lat dręczy go pewien sekret inicjacyjny. Chodzi o maszynopis powierzony mu przez niejakiego pułkownika Arden-tiego, który utrzymywał, że wszedł w posiadanie Planu templariuszy... Pułkownik został porwany albo zabity przez kogoś, kto zabrał jego papiery, ale przedtem wyszedł od Gararnonda z tekstem-wabi-kiem, rozmyślnie mylnym, fantastycznym i po prostu dziecinnym, który miał posłużyć jedynie do tego, by dać do zrozumienia, że pułkownik widział tekst z Provins i prawdziwe, ostateczne notatki Ingol-fa, nadal poszukiwane przez morderców. Ale cieniutka teczka, zawierająca ledwie dziesięć stroniczek z prawdziwym tekstem, naprawdę znalezionym wśród papierów Ingolfa, pozostała w rękach Belba.
      Ależ to ciekawa sprawa - wykrzyknął Aglie - proszę mówić, bardzo proszę. I Belbo opowiedział. Opowiedział cały Plan tak, jak go wymyśliliśmy i jakby ujawniając treść tamtego maszynopisu. O-znajmił mu nawet, tonem coraz ostrożniejszym i poufnym, że również pewien policjant, niejaki De Angelis, dotarł na próg prawdy, ale trafił na mur hermetycznego - jakże pasuje tu to słowo - milczenia Belba, powiernika największego sekretu ludzkości. Sekretu, który w ostatecznym rachunku sprowadzał się do kwestii mapy.W tym miejscu zrobił dłuższą przerwę, pełną niedopowiedzeń - jak wszystkie dłuższe przerwy. Jego powściągliwość w sprawie prawdy końcowej była rękojmią prawdziwości przesłanek. Dla człowieka, który naprawdę wierzy w tajemną tradycję (tak sobie wyliczył) nie ma rzeczy bardziej olśniewającej niż milczenie.
      - Jakież to ciekawe, jakież ciekawe - powiedział Aglie, wyciągając tabakierkę z kamizelki, z miną, jakby myślał o czymś innym, - A... a mapa?
      A Belbo myślał: podniecasz się, stary podglądaczu, dobrze ci tak, pozujesz na Saint-Germaina, a jesteś zwykłym szachrajem, żyjącym z gry w trzy karty, a potem kupujesz Koloseum od szachraja, który umiał cię oszachrować. Teraz wyślę cię na poszukiwanie mapy i znikniesz w trzewiach ziemi, porwany przez prądy i rozwalisz sobie głowę o północny biegun jakiegoś celtyckiego sworznia.
      Zrobił ostrożną minę.
      - Naturalnie do rękopisu dołączona była mapa, a właściwie jej dokładny opis, odsyłacz do oryginału. I nawet pan sobie nie wyobraża, jakie proste okazało się rozwiązanie problemu. Mapa była w zasięgu wszystkich, każdy mógł ją sobie obejrzeć, przez całe stulecia codziennie przechodziły obok niej tysiące osób. Z drugiej strony system orientowania mapy jest tak elementarny, że wystarczy nauczyć się na pamięć schematu i można usiąść byle gdzie i odtworzyć mapę. To proste, a jednocześnie trudne do odgadnięcia... Proszę tylko zważyć, to tak jakby mapa była wpisana (chcę jedynie dać panu wyobrażenie) w piramidę Cheopsa, rozpostarta na oczach wszystkich i wszyscy by odczytywali i rozszyfrowywali piramidę, by znaleźć jakieś inne aluzje, nie przeczuwając zgoła niewiarygodnej, olśniewającej prostoty. Arcydzieło prostoduszności. I perfidii. Templariusze z Provins byli naprawdę magami.
      - Niezwykle mnie pan zaciekawił. Czy nie mógłbym zobaczyć tych dokumentów?
      - Wyznaję, że zniszczyłem wszystko, dziesięć stron i mapę. Byłem przerażony, rozumie to pan, prawda?
      - Nie chce chyba pan powiedzieć, że zniszczył dokument tej wagi...
      - Zniszczyłem, ale, jak już panu powiedziałem, chodziło o coś absolutnie prostego. Mapa tkwi tutaj. - Wskazał na czoło i zachciało mu się śmiać, bo przypomniał sobie dowcip o Niemcu, który mówi: Wszystko tu, w moja dupa." - Już ponad dziesięć lat noszę w sobie tę tajemnicę, ponad dziesięć lat noszę tutaj tę mapę - razjeszcze wskazał na czoło - jak obsesyjną myśl i przeraża mnie potęga, jaką mógłbym zyskać, gdybym tylko zechciał przejąć spuściznę Trzydziestu Sześciu Niewidzialnych. Teraz pojmuje pan, dlaczego przekonałem Garamonda, żeby zaczął publikować Izydę Obnażoną i historię magii. Czekam na właściwy kontakt. - I coraz mocniej wciągając się w swoją rolę, a także by poddać Agliego rozstrzygającej próbie, wyrecytował prawie dosłownie żarliwe słowa, jakie Arsen Łupin wypowiedział w obecności Beautreleta w zakończeniu Aiguille creuse: - Bywają chwile, że moja potęga przyprawia mnie o zawrót głowy. Upaja mnie moja moc i władza."
      - Spokojnie, drogi przyjacielu - powiedział Aglie. - A jeśli zbyt łatwo uwierzył pan fantazjom zapaleńca? Czy to pewne, że tekst był autentyczny? Może zechciałby pan zaufać mojemu doświadczeniu w tych sprawach? Gdybyż pan wiedział, na ile tego rodzaju rewelacji natrafiłem w moim życiu, i to przynajmniej mogę sobie poczytać za zasługę, że wykazałem ich bezpodstawność. Wystarczyłby mi rzut oka na mapę, żeby ocenić jej wiarygodność. Muszę pochwalić się, że mam pewną wiedzę, może skromną, ale za to precyzyjną, w zakresie tradycyjnej kartografii.
      - Doktorze Aglie - odparł na to Belbo - pan pierwszy przypomniałby mi, że wyjawiony sekret inicjacyjny niczemu już nie służy. Milczałem tyle lat, będę milczał nadal.
      I milczał. Także Aglie, bez względu na to, czy okazał się głupcem, czy też nie, przeżywał poważnie swoją rolę. Całe życie spędził na zagłębianiu się w nieprzeniknione tajemnice, był więc święcie przekonany, że na ustach Belba zawsze pozostanie pieczęć milczenia.
      W tym momencie weszła Gudrun i oznajmiła, że spotkanie w Bolonii zostało ustalone na piątek w południe.
      - Może pan pojechać porannym ekspresem.
      - To świetny pociąg - powiedział Aglie. - Ale trzeba mieć rezerwację, a szczególnie o tej porze roku.
      Belbo zauważył, że nawet w ostatniej chwili można znaleźć miejsce, choćby w wagonie restauracyjnym, gdzie podają śniadanie.
      - Życzę tego panu. Bolonia piękne miasto. Ale w czerwcu jest bardzo gorąco.
      - Zostanę tylko dwie, trzy godziny. Muszę omówić tekst zbioru epigrafów, mamy kłopoty z reprodukowaniem. - A potem nagle strzelił: -To jeszcze nie wakacje. Biorę urlop mniej więcej w okresie letniego przesilenia, może zdecyduję się... Pojmujepan. Liczę na pańską dyskrecję. Rozmawiałem z panem jak z przyjacielem.
      - Umiem milczeć nawet lepiej niż pan. W każdym razie dziękuję za zaufanie. I wyszedł.
      Po tej rozmowie Belbo uspokoił się. Pełny tryumf jego astralnej opowieści o nędzach i hańbach świata sublunarnego.
      Następnego dnia zadzwonił do niego Aglie.
      - Proszę mi wybaczyć, drogi przyjacielu. Znalazłem się w małym kłopocie. Wie pan, że zajmuję się na skromną skalę handlem starymi książkami. Wieczorem dostałem z Paryża z dziesięć oprawionych osiemnastowiecznych woluminów, które mają sporą wartość i które muszę koniecznie dostarczyć do jutra mojemu korespondentowi we Florencji. Powinienem sam je zawieźć, ale zatrzymują mnie inne zajęcia. Przyszło mi jednak do głowy pewne rozwiązanie. Pan ma jechać do Bolonii. Przyjdę na dworzec dziesięć minut przed odjazdem pociągu, powierzę panu małą walizkę, pan położy ją na siatce i zostawi ją pan tam w Bolonii, jeśli można, wysiadając jako ostatni, by mieć pewność, że nikt jej nie zabierze. We Florencji mój korespondent wsiądzie podczas postoju pociągu i ją weźmie. Wiem, że to dla pana kłopot, ale jeśli odda mi pan tę przysługę, zyska sobie moją dozgonną wdzięczność.
      - Chętnie - odparł Belbo - ale skąd pański przyjaciel we Florencji będzie wiedział, gdzie zostawiłem walizkę?
      - Jestem bardziej przewidujący od pana i kupiłem miejscówkę, wagon 8, miejsce 45. Aż do Rzymu, tak że ani w Bolonii, ani we Florencji nikt go nie zajmie. Widzi więc pan, że w zamian za kłopot, jaki panu sprawiam, daję panu gwarancję miejsca siedzącego bez konieczności biwakowania w wagonie restauracyjnym. Nie o-śmieliłem się kupić również biletu, gdyż nie chciałem, żeby pomyślał pan, że w tak niedelikatny sposób chcę spłacić dług wdzięczności.
      Naprawdę po pańsku - pomyślał Belbo. - Przyśle mi skrzynkę cennych win. Żebym wypił za jego zdrowie. Wczoraj chciałem się go pozbyć, a dzisiaj oddaję mu przysługę. Cierpliwości, nie mogę odmówić.
      W środę rano Belbo udał się we właściwym czasie na dworzec, kupił bilet do Bolonii i spotkał Agliego, czekającego już z walizką w ręku przy wagonie numer 8. Była dosyć ciężka, ale niekłopotliwa.Belbo położył walizkę nad miejscem czterdziestym piątym i usadowił się z plikiem gazet. Wiadomością dnia był pogrzeb Berlingue-ra. Po jakimś czasie sąsiednie miejsce zajął jakiś brodaty mężczyzna. Belbo miał wrażenie, że gdzieś już przedtem musiał go widzieć (kiedy było po wszystkim, uświadomił sobie, że może na festynie w Piemoncie, ale nie był pewny). W chwili odjazdu przedział był pełny.
      Belbo czytał gazetę, ale pasażer z brodą próbował nawiązać ogólną rozmowę. Zaczął od uwag na temat upału, złej klimatyzacji, tego, że w czerwcu nigdy nie wiadomo, czy ubierać się jak w lecie, czy jak na wiosnę. Zwrócił uwagę, że najlepszym strojem jest lekki blezer, właśnie taki jak miał Belbo, i spytał czy to angielski. Belbo potwierdził, firma Burberry, i wrócił do lektury.
      - Najlepsze - stwierdził brodacz - ale pański jest szczególnie ładny, bo nie ma tych zanadto rzucających się w oczy złotych guzików, l jeśli pan pozwoli, doskonale pasuje do tego bordowego krawata.
      Belbo podziękował za komplement i znów otworzył gazetę. Tamten kontynuował rozmowę z pozostałymi pasażerami o trudnościach dopasowania krawata do marynarki, a Belbo czytał. Wiem - myślał - wszyscy patrzą na mnie jak na człowieka źle wychowanego, ale w pociągu niepotrzebne mi więzi międzyludzkie. Mam ich po dziurki w nosie na co dzień.
      Wtedy brodacz powiedział:
      - Ileż gazet pan czyta, i to rozmaitych orientacji. Jest pan pewnie sędzią albo politykiem.
      Belbo odparł, że nie, że pracuje w wydawnictwie, które publikuje książki poświęcone arabskiej metafizyce, i powiedział to, bo miał nadzieję sterroryzować przeciwnika. I tamten najwyraźniej dał się sterroryzować.
      Potem przyszedł kontroler. Spytał jak to się stało, że Belbo ma bilet do Bolonii, a miejscówkę do Rzymu. Belbo odpowiedział, że w ostatniej chwili zmienił zamiar.
      - Jakież to wspaniałe - oświadczył pan z brodą - móc podejmować decyzje zależnie od humoru, nie licząc się z każdym groszem. Zazdroszczę panu.
      Belbo uśmiechnął się i odwrócił w drugą stronę. No i teraz wszyscy patrzą na mnie, jakbym był rozrzutnikiem - powiedział sobie - albo obrabował bank.
      W Bolonii wstał i gotował się do wyjścia.
      - Zapomniał pan walizki - powiedział sąsiad.- Nie, we Florencji przyjdzie po nią pewien pan - odparł Belbo - proszę więc, byście państwo, mieli ją na oku.
      - Już ja się tym zajmę - oświadczył brodacz. - Może pan na mnie polegać.
      Belbo wrócił do Mediolanu wieczorem, po drodze kupił dwie puszki mięsa i trochę krakersów, włączył telewizor. Oczywiście, nadal Berlinguer. Informacja pojawiła się ukradkiem, na samym końcu.
      Dziś przed południem w ekspresie relacji Bolonia-Florencja, w wagonie numer 8 pewien brodaty pasażer wyraził swoje podejrzenia co do pasażera, który wysiadł w Bolonii, pozostawiając na siatce walizkę. Co prawda powiedział, że we Florencji ktoś ją odbierze, ale czyż nie w ten właśnie sposób postępują terroryści? A poza tym, dlaczego kupił miejscówkę aż do Rzymu, skoro wysiadał w Bolonii?
      Wśród podróżnych w przedziale zapanował niepokój. W pewnym momencie pasażer z brodą oświadczył, że nie zniesie dłużej tego napięcia. Lepiej popełnić błąd niż umrzeć: zawiadomił kierownika pociągu. Kierownik zatrzymał pociąg i wezwał straż kolejową. Nie wiadomo dokładnie, co się stało, pociąg stał w górach, zaniepokojeni pasażerowie wyroili się na tory, pirotechników ciągle nie było... Wreszcie specjaliści otworzyli walizkę i znaleźli w niej bombę zegarową nastawioną na godzinę przyjazdu do Florencji. Dosyć, żeby parę dziesiątków osób przeniosło się na tamten świat.
      Policja nie zdołała znaleźć pana z brodą. Może wsiadł do innego wagonu i wysiadł we Florencji, gdyż nie chciał trafić do gazet. Wzywa się go, by się ujawnił.
      Inni pasażerowie pamiętali doskonale mężczyznę, który zostawił walizkę. Miał to być osobnik budzący podejrzenie od pierwszego spojrzenia. Ubrany był w niebieską marynarkę angielską bez złotych guzików, bordowy krawat, unikał rozmowy, miało się wrażenie, że nie chce, by zwracano na niego uwagę. Ale wymknęło mu się, że pracuje dla dziennika, wydawcy, zajmuje się w każdym razie czymś (i tutaj poglądy świadków nie były jednolite) mającym coś wspólnego z fizyką, metanem albo metafizyką. Ale z pewnością ma to jakiś związek z Arabami.
      Zostały postawione w stan alarmu komisariaty i posterunki policji. Nadchodzą już rysopisy, które prowadzący śledztwo poddają starannej analizie. Rysownik policyjny sporządził portret pamięciowy, który pojawił się właśnie na ekranie. Rysunek nie przypominał Belba, ale Belbo przypominał rysunek.Nie mogło być najmniejszych wątpliwości. Człowiekiem z walize-czką był on. Ale walizeczka zawierała przecież książki Agliego. Wykręcił numer Agliego, ale nikt nie podnosił słuchawki.
      Był już późny wieczór, nie zdobył się na to, żeby wyjść na miasto, zażył proszek nasenny i poszedł spać. Następnego ranka znowu starał się złapać telefonicznie Agliego. Cisza. Zszedł kupić gazety. Na szczęście cała pierwsza strona była jeszcze zajęta pogrzebem, informacja o pociągu oraz portret pamięciowy znalazły się gdzieś w środku. Podniósł kołnierz i wrócił do domu, gdzie zdał sobie sprawę, że nadal ma na sobie blezer. Na szczęście już bez bordowego krawata.
      Kiedy starał się zrekonstruować raz jeszcze fakty, rozległ się dzwonek telefonu. Nieznany glos, akcent cudzoziemski, może bałkański. Słowa miodopłynne, jakby ów ktoś był osobiście zainteresowany sprawą i dzwonił wyłącznie z dobrego serca. Biedny panie Belbo, został pan wmieszany w nieprzyjemną historię. Nigdy nie należy robić nikomu takich uprzejmości nie sprawdzając zawartości przesyłki. Znalazłby się w nie lada tarapatach, gdyby ktoś doniósł policji, że nieznajomym z miejsca 45 jest pan Belbo.
      Oczywiście można uniknąć tej ostateczności, jeśli tylko pan Belbo okaże dobrą wolę i chęć współpracy. Jeśli na przykład powie, gdzie jest mapa templariuszy. A ponieważ w Mediolanie grunt zaczyna palić się pod nogami, wiadomo bowiem, że zamachowiec wsiadł do ekspresu w Mediolanie, ostrożniej będzie przenieść całą sprawę na teren neutralny, powiedzmy do Paryża. Moglibyśmy spotkać się za tydzień w księgarni Sloane, 3 rue de la Manticore. Chyba jednak Belbo lepiej zrobi, jeśli wyruszy natychmiast, zanim ktoś go rozpozna. Księgarnia Sloane, 3 rue de la Manticore. W południe 20 czerwca spotka tam znajomego, tego pana z brodą, z którym tak miło konwersował w pociągu. Pan z brodą powie mu, gdzie ma spotkać się z innymi przyjaciółmi, a później bez pośpiechu, w doborowym towarzystwie, byleby zdążyć przed letnim przesileniem, opowie wreszcie to wszystko, co wie, i sprawa zakończy się bez szkody dla nikogo. Rue de la Manticore numer 3, łatwo zapamiętać.
      
109
Saint-Germain... Bardzo dystyngowany i pełen polotu... Mówi, że jest powiernikiem wszelkiego rodzaju tajemnic... Przy objawianiu się często korzystał z tego sławnego magicznego lustra, które stanowi składnik jego chwały... Ponieważ dzięki efektom katoptrycznym przywoływał upragnione cienie, prawie zawsze rozpoznane, jego kontakty z tamtym światem są rzeczą dowiedziona.
(Le Coultcux de Cateleu. Les sectes et les societes secretes, Paryż, Didier 1863, ss. 170-171)

      Belbo poczuł się zgubiony. Wszystko stało się jasne, Aglie uznał, że jego historia jest prawdziwa, chce dostać mapę, przygotował pułapkę i teraz ma go w ręku. Albo Belbo pojedzie do Paryża i wyjawi to, czego nie wie (ale tylko on wiedział, że nie wie, bo ja wyjechałem nie zostawiając adresu, Diotallevi umierał), albo będzie miał na karku wszystkie komisariaty Włoch.
      Czy to jednak możliwe, żeby Aglie zdecydował się na tak brudną grę? Co mu z tego przyjdzie? Trzeba by wziąć starego wariata za kołnierz i zaciągnąć na policję, bo tylko w ten sposób może wydostać się z tarapatów.
      Wsiadł w taksówkę i pojechał do pałacyku koło piazza Piola. Okna zamknięte, a na bramie ogłoszenie agencji nieruchomości: DO WYNAJĘCIA. Czyste szaleństwo. Aglie mieszkał tu jeszcze tydzień temu, sam do niego telefonował. Zadzwonił do bramy sąsiedniego pałacyku. Ten pan? Wyprowadził się właśnie wczoraj. Nie wiem dokąd, znałem go tylko z widzenia, trzymał się z daleka, zdaje się, że ciągle podróżował."
      Nie pozostało nic innego, jak zasięgnąć informacji w agencji. Ale tam o Agliem nawet nie słyszano. Pałacyk został wynajęty swego czasu przez firmę francuską. Opłaty wpływały regularnie przez bank. Najem został wymówiony w terminie dwudziestoczterogodzinnym, zrezygnowali z kaucji. Wszelkie sprawy, i to listownie, prowadził niejaki pan Ragotgky. Nic więcej nie wiedzą.
      To niemożliwe. Rogotsky czy Ragotgky, tajemniczy gość pułkownika, poszukiwany przez przebiegłego De Angelisa i przez Interpol, krążył tu gdzieś i wynajmował nieruchomości. W naszej historii Rakosky od Ardentiego stał się nowym wcieleniem Raczkowskiego z Ochrany, a ten oczywiście Saint-Germaina. Ale co to ma wspólnego z Agliem?Belbo, skradając się jak złodziej, poszedł do biura i zamknął w swoim pokoju. Próbował podsumować sytuację.
      Można postradać zmysły i Belbo był pewny, że już je postradał. I nie mógł się nikomu zwierzyć. Ocierając pot, prawie odruchowo i nie zdając sobie sprawy z tego, co robi. przerzucał leżące na biurku maszynopisy, które nadeszły poprzedniego dnia, aż nagle zobaczył u góry strony nazwisko Agliego.
      Spojrzał na tytuł maszynopisu. Dziełko pierwszego lepszego dia-bolisty. Prawda o hrabim de Saint-Germain. Zaczął czytać. Twierdzono tam, cytując biografię Chacornaca, że Claude-Louis de Saint-Germain podawał się kolejno za Monsieur de Surmonta, hrabiego Sołtykowa, Mister Welldone'a, markiza de Belmar, księcia Racko-czi albo Ragozki i tak dalej, ale nazwiska rodzinne brzmiały hrabia de Saint-Martin i markiz d'Aglie, od piemonckiej posiadłości przodków.
      Doskonale, teraz Belbo wie, czego się trzymać. Nie tylko poszukuje się go bez wytchnienia za terroryzm, nie tylko Plan jest prawdziwy, nie tylko Aglie zniknął w ciągu dwóch dni, lecz na dodatek okazało się, że nie jest wcale mitomanem, lecz prawdziwym, nieśmiertelnym hrabią de Saint-Germain, który nie zadawał sobie nawet trudu, żeby to ukryć. Jedyną prawdziwą rzeczą w tym wirze fałszów, które rzeczywistość weryfikuje, jest jego nazwisko. A nawet nie, także to nazwisko jest fałszywe. Aglie nie jest Agliem, ale nieważne, kim jest naprawdę, gdyż faktycznie zachowywał się, i to od lat, jak postać z opowieści, którą my wymyśliliśmy dopiero potem.
      Tak czy owak Belbo nie miał wyboru. Aglie zniknął, więc nie może wskazać policji tego, kto wręczył mu walizkę. A gdyby nawet policja mu uwierzyła, ujawniłoby się, że otrzymał ją od człowieka ściganego za zabójstwo, człowieka, którego od co najmniej dwóch lat zatrudniał jako konsultanta. Nie ma co, piękne alibi!
      Ale żeby wpaść na pomysł całej tej historii - która sarna w sobie była wystarczająco powieściowa - i skłonić policję do przyjęcia jej za dobrą monetę, należałoby założyć jeszcze inną historię, wychodzącą poza to zmyślenie. A mianowicie, że wymyślony przez nas Plan zgadza się punkt po punkcie, łącznie z gorączkowym poszukiwaniem mapy, z planem prawdziwym, w obrębie którego Aglie, Rakosky. Raczkowski, Ragotgky, pan z brodą, TRES, wszyscy aż po templariuszy z Provins, już istnieli. I że pułkownik miał rację. Ale miał rację, myląc się zarazem, gdyż w końcowym rachunku naszPlan był inny niż jego i jeśli jego był prawdziwy, nasz nie mógł być prawdziwy, albo na odwrót, a więc jeśli mv mamy rację, dlaczego dziesięć lat wcześniej Rakosky musiał odebrać pułkownikowi fałszywy memoriał?
      Po przeczytaniu tamtego ranka tekstu, który Belbo zapisał w Abulafii, miałem ochotę walić głową w mur. By przekonać się, że mur, że przynajmniej mur istnieje naprawdę. Wyobrażałem sobie, jak musiał się czuć tego dnia i w dniach następnych Belbo. Ale na tym nie koniec.
      Szukając kogoś, kto mógłby udzielić mu informacji, zatelefonował do Lorenzy. Nie było jej. Poszedłby o zakład, że już jej nigdy nie zobaczy. Lorenza to istota wymyślona w pewien sposób przez Agliego. Aglie to istota wymyślona przez Belba, sam Belbo zaś nie wiedział, przez kogo został wymyślony. Wziął do ręki gazetę. Jedyny pewnik to ten, że on jest człowiekiem z portretu pamięciowego. Aby utwierdzić go w tym przekonaniu, znowu zadzwoniono do niego, tym razem do biura. Ten sam bałkański akcent, te zame zalecenia. Spotkanie w Paryżu.
      - Ale kim jesteście? - wykrzyknął Belbo.
      - TRES - odpowiedział głos. - A pan o TRES wie więcej niż my.
      Wtedy podjął decyzję. Podniósł słuchawkę i wykręcił numer De Angelisa. W komisariacie robili mu trudności, miał wrażenie, że inspektor już tam nie pracuje. Potem ustąpili i połączyli go z jakimś biurem.
      - Kogóż to słyszę, doktor Belbo - odezwał się De Angelis tonem, który Belbowi wydał się ironiczny. - Zastał mnie pan przypadkiem. Siedzę już na walizkach.
      - Na walizkach? - Belbo przestraszył się, że to jakaś aluzja.
      - Tak, zostałem przeniesiony na Sardynię. Zdaje się, że czeka mnie spokojna praca.
      - Panie inspektorze, muszę z panem pomówić. To pilne, chodzi o tę historię...
      - O historię? Jaką?
      - Pułkownika. Także inną... Pytał pan kiedyś Casaubona, czy słyszał o TRES. Ja o nich słyszałem. Mam panu ważne rzeczy do powiedzenia.
      - Niech pan da spokój. To już nie moja sprawa. Zresztą, czy nie za późno pan sobie przypomniał?- Przyznaję, że przed laty coś przemilczałem. Ale teraz chcę mówić.
      - Nie, doktorze Belbo, proszę nic nie mówić. Z całą pewnością ktoś podsłuchuje naszą rozmowę i chcę, by wiedziano, że o niczym nie chcę słyszeć i o niczym nie wiem. Mam dwoje dzieci. Małych. I ktoś oświadczył mi, że może je spotkać coś złego. I chciano mnie przekonać, że to nie żarty, bo kiedy wczoraj rano moja żona uruchomiła samochód, wyleciała w powietrze maska silnika. Bardzo mały ładunek, niewiele większy niż petarda, ale wystarczający, by mnie przekonać, że jeśli zechcą, mogą. Poszedłem do komendanta i powiedziałem, że zawsze wykonywałem swoje obowiązki, robiłem więcej niż było niezbędne, ale nie jestem bohaterem. Potrafiłbym może oddać własne życie, ale nie życie żony i dzieci. Poprosiłem o przeniesienie. A potem powiedziałem wszystkim, że jestem tchórzem, że mi to ciąży. A teraz mówię to także panu i tym, którzy nas słuchają. Zrujnowałem sobie karierę, straciłem szacunek dla samego siebie, prawdę mówiąc wiem, że jestem człowiekiem bez honoru, ale ratuję moich najbliższych. Sardynia jest piękna, jak mi powiadają, nie będę musiał nawet oszczędzać, żeby latem wysłać dzieci nad morze. Do widzenia.
      - Proszę poczekać, sprawa jest poważna, znalazłem się w tarapatach...
      - W tarapatach? Jestem właściwie zadowolony. Kiedy prosiłem o pomoc, nie udzielił jej pan. A także pański przyjaciel Casaubon. Ale teraz, kiedy znalazł się pan w kłopotach, oczekuje pomocy ode mnie. Ja także jestem w tarapatach. Spóźnił się pan. Policja służy obywatelowi, jak mówią w filmach, tak pan uważa, prawda? Niechże się więc pan zwróci do mojego następcy.
      Belbo odłożył słuchawkę. Bezbłędnie! Uniemożliwili mu nawet zwrócenie się do jedynego policjanta, który mógłby mu uwierzyć.
      Potem pomyślał, że Garamond przy wszystkich swoich znajomościach wśród prefektów, kwestorów, wysokich urzędników mógłby podać mu pomocną dłoń. Poszedł do niego.
      Garamond wysłuchał grzecznie jego opowieści, przerywając uprzejmymi wykrzyknikami w rodzaju co też pan powie", no proszę, czego muszę wysłuchiwać", ależ to jak powieść, powiem więcej, jak historia zmyślona od a do zet". Potem złożył dłonie, spojrzał na Belba z nieskończoną sympatią i oznajmił:
      - Mój chłopcze, pozwoli pan, że tak się będę zwracał, jako że mógłbym być pańskim ojcem... och nie, może nie ojcem, jestemwszak człowiekiem jeszcze młodym, powiem więcej, młodzieńcem, ale starszym bratem, jeśli pan się zgodzi. Mówię prosto z serca, a znamy się przecież od wielu lat. Odniosłem wrażenie, że jest pan nadmiernie pobudzony, u kresu sił, jest pan człowiekiem o starganych nerwach, powiem więcej, zmęczonym. Proszę nie myśleć, że nie doceniam, wiem, że jest pan oddany ciałem i duszą naszej firmie wydawniczej i pewnego dnia trzeba będzie ująć tę ocenę w terminy, by tak rzec, materialne, albowiem to także nie zaszkodzi. Jednak na pańskim miejscu wyjechałbym na urlop. Powiada pan, że znalazł się w sytuacji kłopotliwej. Szczerze mówiąc, unikałbym dramatyzowania, aczkolwiek, przyzna pan, dla firmy nie byłoby przyjemne, gdyby jej pracownik, najlepszy pracownik, został wplątany w jakąś podejrzaną historię. Mówi pan, że ktoś chce pańskiego przyjazdu do Paryża. Nie chcę wchodzić w szczegóły, po prostu w to wierzę. I co z tego? Proszę jechać, czyż nie lepiej od razu wszystko wyjaśnić? Mówi pan, że znalazł się, by tak rzec, na stopie wojennej z takim dżentelmenem jak doktor Aglie. Nie chcę wiedzieć, co dokładnie zaszło między wami dwoma i nie będę zbytnio roztrząsał tego przypadku homonimów, o którym zechciał pan wspomnieć. Na tym świecie mnóstwo ludzi nosi to samo nazwisko. Skoro Aglie poleca, by grzecznie poproszono pana o przyjazd do Paryża, niechże pan jedzie, wyjaśni wszystko, świat się od tego nie zawali. W stosunkach międzyludzkich potrzebna jest otwartość. Proszę jechać do Paryża i jeśli coś panu leży na żołądku, nie trzeba tego tłumić. Co w sercu, to na ustach. Czymże są te wszystkie tajemnice! Doktor Aglie, jeśli dobrze zrozumiałem, ubolewa nad tym, że nie chce mu pan powiedzieć, gdzie jest pewna mapa, plan, tekst, czy ja wiem, coś, co pan ma i na czym panu nie zależy, podczas gdy dla naszego Agliego byłoby przydatne do jego badań. Chyba nie pomylę się, jeśli powiem, że jesteśmy w służbie kultury. Niechże więc mu pan da tę mapę, atlas, plan topograficzny, nawet nie chcę wiedzieć, co to jest. Jeśli tak mu na tym zależy, istnieje jakiś powód, z pewnością godny szacunku, dżentelmen jest zawsze dżentelmenem. Proszę jechać do Paryża, wymienicie uścisk dłoni i będzie po wszystkim. Już dobrze? I proszę się nie zamartwiać bardziej niż to konieczne. Proszę pamiętać, że ja zawsze jestem na posterunku.
      Włączył interkom.
      - Pani Gracjo... Nie ma jej, nigdy jej nie ma, kiedy jest potrzebna. Pan ma swoje troski, drogi Belbo, ale gdybym panu opowiedział o moich... Do widzenia, jeśli spotka pan na korytarzu panią Grację, proszę ją przysłać tutaj. I odpoczynek, polecam się.Belbo wyszedł. Pani Gracji nie było w sekretariacie i zobaczył, że zapala się czerwone światełko bezpośredniego telefonu Garamonda, który najwidoczniej do kogoś dzwonił. Belbo nie oparł się pokusie (sądzę, że po raz pierwszy w życiu pozwolił sobie na taką niedyskrecję). Podniósł słuchawkę i podsłuchał rozmowę. Garamond mówił komuś: Proszę się nie martwić. Sądzę, że go przekonałem. Pojedzie do Paryża... Mój obowiązek. Nie przypadkiem należymy do tego samego rycerstwa duchowego."
      A więc także Garamond miał udział w tajemnicy. Jakiej tajemnicy? Tej, którą teraz tylko on, Belbo, mógł ujawnić, l która nie istniała.
      Był już wieczór. Poszedł do Piladego, zamienił parę słów nie wiadomo z kim, nie zachował miary w piciu. A następnego ranka odwiedził jedynego przyjaciela, jaki mu pozostał. Poszedł do Diotalle-viego. Miał prosić o pomoc człowieka, który umierał.
      Z ostatniej ich rozmowy zostawił w Abulafii sprawozdanie, które świadczyło o trawiącej go gorączce i z którego nie umiałem wyłuskać, gdzie Diotallevi, a gdzie Belbo, ponieważ w obu przypadkach był to jakby szept kogoś, kto wypowiada słowa prawdy, wiedząc, że nie czas już na igraszki złudzeniami.
      
110
I tak przydarzyło się rabbi Ismahelowi ben Elisza wraz z uczniami, którzy studiując księgę Jecira pomylili ruchy i podążali do tyłu, aż pogrążyli się w ziemi po pępek z przyczyny siły liter.
(Pseudo-Saadya, Komentarz do Sefer Jecira)

      Nigdy nie był takim albinosem, chociaż nie miał teraz prawie już wcale włosów na głowie, rzęs, brwi. Wyglądał jak kula bilardowa.
      - Przepraszam - spytał go - czy mógłbym powiedzieć ci o moich sprawach?
      - Mów. Ja nie mam już spraw. Tylko potrzeby. Przez duże p".
      - Słyszałem, że wynaleźli jakąś nową terapię. Ta choroba pożera dwudziestolatków, ale w wieku pięćdziesięciu lat przebiega wolno i jest dość czasu, żeby znaleźć skuteczne rozwiązanie.
      - Mów za siebie. Ja nie mam jeszcze pięćdziesięciu lat. Moje ciało jest młode. Spotkał mnie ten zaszczyt, że umrę przed tobą. Ale widzisz, że trudno mi mówić. Opowiedz swoją historię, będę mógł sobie odpocząć.
      Posłuszeństwo, szacunek nakazały Belbowi opowiedzieć wszystko.
      I wtedy Diotallevi, sapiąc jak To Coś z filmu science-fiction, zaczął mówić. Był przezroczysty jak To Coś, tak samo niedostrzegalna niemal była granica między tym, co zewnętrzne, a tym, co wewnętrzne, między skórą a mięśniami, między delikatnym białym puszkiem, który wystawał jeszcze spod rozpiętej na brzuchu piżamy, a mazistą plątaniną wnętrzności, którą tylko promienie X albo choroba w zaawansowanym stadium potrafią uwidocznić.
      - Jacopo, leżę w tym łóżku, nie mogę zobaczyć tego, co dzieje się na zewnątrz. Mogę tylko powiedzieć, że to, co mi opowiedziałeś, rozgrywa się albo wyłącznie w twojej głowie, albo w świecie zewnętrznym. W obu przypadkach nie ma różnicy, czy oszalałeś ty, czy też oszalał świat. W obu ktoś w większym stopniu, niż to dopuszczalne, przetworzył, wymieszał i poplątał słowa Księgi.
      - Co masz na myśli?
      - Zgrzeszyliśmy przeciwko Słowu, temu, które stworzyło i podtrzymuje świat. Zostałeś teraz ukarany, podobnie jak przedtem ja. Nie ma między nami żadnej różnicy.Przyszła pielęgniarka, podała mu coś do zwilżenia warg, powiedziała Belbowi, żeby go nie męczył, ale Diotallevi zbuntował się:
      - Proszę dać mu spokój. Muszę wyjawić mu Prawdę. Czy pani zna Prawdę?
      - Och, ja, co to za pytanie, panie...
      - Niech więc pani odejdzie. Muszę powiedzieć mojemu przyjacielowi coś ważnego. Słuchaj, Jacopo. Podobnie jak w ciele ludzkim są członki, stawy, organy, są też w Torze, zgadzasz się? I podobnie jak w Torze są członki, stawy, organy, są też w ciele ludzkim, zgoda?
      - Zgoda.
      - A rabbi Meir, kiedy uczył się od rabbiego Akiby, mieszał wi-triol z atramentem, a mistrz nie powiedział na to ani słowa. Ale kiedy rabbi Meir zapytał rabbiego Ismahela, czy postępuje właściwie, ten odparł: synu, zachowaj ostrożność w swojej pracy, bo jest to praca Boża i jeśli tylko opuścisz jedną literę albo jedną literę dodasz, unicestwisz cały świat... My próbowaliśmy napisać na nowo Torę, ale nie zawracaliśmy sobie głowy tym, czy dodajemy, czy też ujmujemy liter...
      - To był tylko żart...
      - Nie żartuje się z Tory.
      - Ale to był żart z historii, z tego, co napisali inni...
      - Czy istnieje tekst, który stwarzałby świat, a nie był Księgą? Podaj mi trochę wody, nie, nie w szklaneczce, zmocz tę szmatkę. Dziękuję. A teraz posłuchaj. Przestawianie liter Księgi oznacza przestawianie świata. Nie uniknie się tego. Każdej księgi, nawet elementarza. Czy ci faceci, choćby twój doktor Wagner, nie powiadają, że jeśli ktoś igra ze słowami, anagramami i wywraca do góry nogami słownik, nosi plugawe rzeczy w sercu i nienawidzi swego ojca?
      - Niezupełnie. To psychoanalitycy, mówią to dla pieniędzy, nie mają nic wspólnego z twoimi rabinami.
      - Mają, mają, wszyscy są rabinami. Wszyscy mówią o tym samym. Sądzisz, że rabini mówiąc o Torze, mówili o krążkach do szyfrowania? Mówili o nas, którzy poprzez język chcemy odnowić nasze ciała. Posłuchaj teraz. Aby manipulować literami Księgi, trzeba wielkiej pobożności, a my jej nie mieliśmy. Każda księga jest po-przetykana imieniem Boga, a my, nie modląc się, tworzyliśmy anagramy ze wszystkich książek o historii. Nic nie mów, słuchaj. Ten, kto zajmuje się Torą, utrzymuje świat w ruchu i kiedy czyta albo pisze na nowo, utrzymuje w ruchu swoje ciało, bo nie ma części ciała,która nie miałaby swojego odpowiednika w świecie... Zmocz szmatkę, dziękuję. Jeśli naruszasz Księgę, naruszasz świat, jeśli naruszasz świat, naruszasz ciało. Tego nie zrozumieliśmy. Tora pozwala wyjąć jedno słowo ze swojej szkatułki, ukazuje się na moment i zaraz się chowa. A objawia się tylko temu, kto ją kocha. Jest jak piękna kobieta, która kryje się w swoim pałacu, gdzieś w zapomnianym pokoiku. Ma jednego kochanka, o którego istnieniu nikt nie ma pojęcia. A jeśli ktoś, kto nie jest nim, chce ją zgwałcić, położyć na niej swoje brudne łapy, ona stawia opór. Zna swojego kochanka, uchyla leciutko drzwi i ukazuje się na chwilę. I zaraz z powrotem się chowa. Słowo Tory objawia się tylko temu, kto je kocha. A my chcieliśmy mówić o księgach bez miłości i dla kpiny... Belbo znowu zwilżył mu szmatką wargi.
      - I co z tego?
      - To, że chcieliśmy zrobić coś, co nie było nam dozwolone i do czego nie byliśmy przygotowani. Manipulując słowami Księgi, chcieliśmy stworzyć Golenia.
      - Nie rozumiem.
      - Nie możesz już zrozumieć. Jesteś niewolnikiem tego, coś stworzył. Ale twoja historia dzieje się nadal w świecie zewnętrznym. Nie wiem jak, ale możesz z tego wyjść. Ze mną inna sprawa, ja doświadczam na moim ciele tego, co dla zabawy robiliśmy w Planie.
      - Nie gadaj głupstw, to kwestia komórek...
      - A czymże są komórki? Przez całe miesiące niby pobożni rabini wypowiadaliśmy wargami inną kombinację liter Księgi, GCC, CGC, GCG, CGG. Tego, co nasze wargi wypowiadały, uczyły się nasze komórki. Co uczyniły moje komórki? Wymyśliły inny Plan i teraz żyją na własny rachunek. Moje komórki wymyślają historię, która jest inna niż historia wszystkich ludzi. Moje komórki nauczyły się już, że można bluźnić tworząc anagramy z Księgi i wszystkich ksiąg świata. I tego samego nauczyły moje ciało. Dokonują inwersji, transpozycji, alteracji, permutacji, tworzą komórki, jakich świat nie widział, i komórki bezsensowne albo mające sens przeciwny do właściwego. Musi istnieć sens właściwy i muszą istnieć sensy błędne, w przeciwnym razie się umiera. Ale one igrają bez wiary, na oślep. Ja-copo, kiedy jeszcze mogłem czytać, przeczytałem w tych miesiącach wiele słowników. Studiowałem historię słów, żeby odkryć, co dzieje się z moim ciałem. My, rabini, tak właśnie postępujemy. Czy zastanawiałeś się kiedy nad tym, że termin z zakresu retoryki, metateza, jest podobny do terminu onkologicznego, metastaza? Zamiast sto-pa" powiedz psota". I zamiast barok" możesz mówić robak". To Temura. Słownik powiada, że metateza oznacza przemieszczenie, mutację. A metastaza oznacza mutację i przerzut. Jakie głupie są słowniki. Rdzeń jest ten sam, a mamy albo metatytemię albo mety-stemię. Metatytemia oznacza umieszczam w środku, przemieszczam, przenoszę, wtawiam zamiast, uchylam prawo, zmieniam sens. A metystemia? Ależ to samo, przemieszczam, permutuję, przestawiam, zmieniam utarty pogląd, tracę rozum. My właśnie, tak samo jak każdy, kto szuka tajemnego sensu poza literalnym, straciliśmy rozum. I to samo zrobiły posłusznie moje komórki. Dlatego umieram, Jacopo, i ty wiesz o tym.
      - Mówisz tak teraz, bo się źle czujesz...
      - Mówię tak teraz, bo wreszcie zrozumiałem wszystko o moim ciele. Studiuję je dzień po dniu, wiem, co się w nim dzieje, chociaż nie mogę na to wpływać, bo komórki przestały być posłuszne. Umieram, bo przekonałem moje komórki, że nie istnieje reguła i z każdym tekstem można robić, co się chce. Całe życie spędziłem na wmawianiu tego sobie, właśnie ja, dzięki mojemu mózgowi. I mój mózg musiał przesłać im informację. Czemu miałbym żądać, by były ostrożniejsze od mojego mózgu? Umieram, ponieważ fantazjowaliśmy bez żadnej miary.
      - Posłuchaj, to, co stało się z tobą, nie ma nic wspólnego z naszym Planem...
      - Czyżby? A czemu przydarzyło ci się to wszystko? Świat zaczyna zachowywać się jak moje komórki.
      Opadł wyczerpany na łóżko. Wszedł lekarz i powiedział, że nie można narażać umierającego na taki stres.
      Belbo wyszedł i już nie zobaczył Diotalleviego.
      No dobrze - pisał - jestem poszukiwany przez policję z tych samych względów, z jakich Diotallevi ma raka. Biedny przyjaciel umiera, ale co mam robić ja, który nie mam raka? Jadę do Paryża, żeby odnaleźć regułę rozwoju tkanki rakowej.
      Nie od razu się poddał. Przez cztery dni siedział zamknięty w domu, porządkował swoje files, zdanie po zdaniu, próbując znaleźć wyjaśnienie. Potem sporządził relację, jakby testament, dla siebie samego, dla Abulafii, dla mnie, dla każdego, kto będzie mógł ją przeczytać. A wreszcie wyjechał we wtorek.
      Belbo pojechał do Paryża, żeby powiedzieć im, jak sądzę, że nie ma żadnych tajemnic, że prawdziwa tajemnica polega na tym, by pozwolić komórkom postępować zgodnie z ich instynktowną mąd-rością, że szukając tajemnicy pod powierzchnią, sprowadza się świat do wymiaru plugawego raka. I że najbardziej plugawy i głupi ze wszystkich był on sam, gdyż nie wiedział nic i wszystko zmyślił, i musiało go to kosztować niemało, ale zbyt dawno już pogodził się z myślą, że jest tchórzem, a De Angelis wykazał mu, iż bohaterów jest niewielu.
      W Paryżu nawiązał pierwszy kontakt i zdał sobie sprawę, że Oni mu nie wierzą. Byli zbyt prostaccy. Czekali teraz na objawienie - pod karą śmierci. Belbo nie miał w zanadrzu żadnych objawień i bał się umrzeć, co było jego ostatnim aktem tchórzostwa. Starał się więc ich zgubić i zatelefonował do mnie. Ale dopadli go.
      
111
C'est une lecon par la suite. Quand votre ennemi se re-produira, car il n'est pas a son dernier masque, conge-diez-le brusąuement, et surtout n'allez pas le chercher dans les grottes.
(Jacques Cazotte, Le diable amoureux. 1772, stronica usunięta z następnych wydań)

      A teraz - zastanawiałem się w mieszkaniu Belba, kończąc czytanie jego zwierzeń - co powinienem zrobić ja? Nie ma sensu iść do Garamonda. De Angelis wyjechał. Diotallevi powiedział wszystko, co miał do powiedzenia. Lię zostawiłem daleko i w miejscu, gdzie nie ma telefonu. Jest sobota, 23 czerwca, i jeśli coś ma się wydarzyć, wydarzy się tej nocy, w Conservatoire.
      Musiałem bez zwłoki podjąć decyzję. Dlaczego - zadawałem sam sobie pytanie tamtego wieczoru w peryskopie - nie postanowiłeś zachowywać się tak, jakby nic się nie stało? Miałeś przed oczyma teksty napisane przez szaleńca, który opowiada o swoich rozmowach z innymi szaleńcami i o ostatniej rozmowie z człowiekiem nadmiernie pobudzonym i przygnębionym, gdyż umierającym. Nie jesteś nawet pewien, czy Belbo telefonował z Paryża, może znajdował się parę kilometrów od Mediolanu, a może w kabinie na rogu ulicy. Dlaczego masz zajmować się historią, być może istniejącą jedynie w wyobraźni i nie dotyczącą ciebie?
      Ale te pytania zadawałem sobie w peryskopie, kiedy drętwiały mi nogi, światło wątlało i odczuwałem nienaturalny i jednocześnie naturalny strach, jaki każda istota ludzka musi odczuwać, kiedy znajdzie się sama nocą w pustym muzeum. Tego ranka natomiast nie czułem strachu. Tylko ciekawość. I być może miałem poczucie obowiązku wobec przyjaciela.
      Powiedziałem więc sobie, że muszę też jechać do Paryża, nie bardzo wiedziałem po co, ale nie mogłem zostawić Belba samego. Może oczekiwał tego ode mnie, tylko tego, bym zakradł się w nocy do pieczary thugów i kiedy Suyodhana będzie miał zagłębić nóż ofiarny w jego sercu, przynosząc mu ratunek, wtargnął pod sklepienie świątyni z moimi sipajami uzbrojonymi w karabiny, które naładowali żelastwem.Na szczęście miałem przy sobie trochę pieniędzy. W Paryżu wziąłem taksówkę i kazałem się zawieźć na rue de la Manticore. Taksówkarz klął jak szewc, bo nie mógł znaleźć tej ulicy nawet w swoim przewodniku, i rzeczywiście był to zaułek wąski jak korytarz w pociągu, w okolicy Bievre, na tyłach kościoła Saint Julien le Pauvre. Taksówka nie mogła nawet tam wjechać i musiałem wysiąść na rogu.
      Wszedłem z wahaniem w ten zaułek, w którym nie było żadnej bramy, ale w pewnym momencie uliczka rozszerzyła się nieco i zobaczyłem księgarnię. Nie wiem, dlaczego miała numer urzędowy 3, skoro nie było numeru pierwszego, drugiego ani żadnego innego. Był to sklepik z jednym oknem, a połowa drzwi pełniła rolę witryny. Po bokach z dziesięć książek, wystarczająco dużo, żeby wskazać, o jakie dzieła chodzi. Na dole szereg radiestetycznych wahadełek, zakurzonych opakowań kadzidełek, małych wschodnich i południowoamerykańskich amuletów. Liczne talie taroka, w najrozmaitszych stylach i opakowaniach.
      Wnętrze nie było wcale przestronniejsze, mnóstwo książek na półkach i na podłodze, w głębi stolik i księgarz, który wyglądał, jakby znajdował się tu po to, by ten czy inny autor mógł napisać o nim, że jest starszy od swoich ksiąg. Sprawdzał coś w ręcznie zapisanym wielkim skoroszycie, nie zwracając uwagi na klientów. Zresztą w tym momencie było ich tylko dwóch; wzbijali tumany kurzu ściągając stare woluminy, prawie wszystkie bez okładek, z grożących runięciem półek i pogrążali się w lekturze, przy czym nie wyglądali na takich, którzy by cokolwiek kupili.
      Jedyną przestrzeń wolną od półek zajmował afisz. Krzykliwe kolory, szereg portretów in tondo z podwójnym obramowaniem jak na afiszach maga Houdiniego. Le Petit Cirąue de l'lncroyable. Mada-me Olcott et ses liens avec l'Invisible. Twarz oliwkowa i męska, dwa pasma czarnych włosów zebranych w kok na karku, wydało mi się, że gdzieś już tę twarz widziałem. Les Derviches Hurleurs et leur danse sacree. Les Freaks Mignons, ou Les Petit-fils de Fortunio Lice-ti. Nagromadzenie przejmująco plugawych potworków. Alex et De-nys, les Geants d'Avalon. Theo, Leo et Geo Fox. Les Enlumineurs del'Ectoplasme...
      Księgarnia Sloane dostarczała naprawdę wszystkiego, od kołyski po grób, a nawet zdrowej wieczornej rozrywki, na którą można było przyprowadzić dzieci, zanim utrze się je w moździerzu. Usłyszałem dzwonek telefonu i zobaczyłem, że księgarz przekłada stos arkuszy,szukając aparatu. Oui monsieur - powiedział wreszcie - c'est bien ca. Przez kilka minut słuchał nie odzywając się, najpierw kiwając potakująco głową, potem robiąc minę wyrażającą zaniepokojenie, ale - powiedziałbym - na użytek obecnych, jakby wszyscy słyszeli to co on i nie chciał brać za to odpowiedzialności. Potem przybrał ten wyraz twarzy oburzonego kupca paryskiego, kiedy prosi się go o coś, czego nie ma w swoim sklepie, albo portiera hotelowego, kiedy ma ci powiedzieć, że nie ma wolnych pokojów. Ah non, monsieur. Ah, ca... Non, non, monsieur, c'est pas notre boulot, Ici, vous savez, on vend des livres, on peut bien vous conseiller sur des catalogues, mai ca... Il s'agit de problemes tres personnels, et nous... Oh, alors, ily-a - sais pas, moi - des cures, des... oui, si vous voulez, des exorcistes. D'accord, je le sais, on connait des con-freres qui se pretent... Mais pas nous. Non, vraiment la description ne me suffit pas, et quand meme... Desole monsieur. Comment? Oui... si vous voulez. C'est un endroit bien connu, mais ne deman-dez pas mon avis. C'est bien qa, vous savez, dans ces cas, la confian-ce cest tout. A votre service, monsieur.
      Tamci dwaj klienci wyszli, poczułem się nieswojo. Podjąłem decyzję, kaszlnięciem zwróciłem na siebie uwagę starca i powiedziałem mu, że szukam pewnego znajomego, przyjaciela, który często bywa w tych stronach, monsieur Aglie. Spojrzał na mnie, jakbym był jego rozmówcą telefonicznym sprzed chwili. Może - dodałem - nie zna go jako Agliego, ale jako Rakosky'ego albo Sołtykowa, albo... spojrzał znowu na mnie, mrużąc oczy, z pozbawioną wyrazu twarzą, i zauważył, że mam szczególnych przyjaciół o wielu nazwiskach. Powiedziałem, że to nieważne, zapytałem ot, tak sobie. Proszę poczekać - odparł - zaraz przyjdzie mój wspólnik i może on zna osobę, której pan szuka. Proszę sobie usiąść, tam w głębi jest krzesło. Zadzwonię, żeby sprawdzić. Podniósł słuchawkę, wykręcił numer i zaczai coś mówić ściszonym głosem.
      Casaubon - powiedziałem sobie - jesteś jeszcze głupszy niż Belbo. Na co jeszcze czekasz? Żeby Oni przyszli i powiedzieli och, jaki wspaniały zbieg okoliczności, jest tu również przyjaciel Jacopa Belba, prosimy, prosimy...
      Zerwałem się, ukłoniłem i wyszedłem. W ciągu minuty przemknąłem przez rue de la Manticore, skręcałem w jakieś uliczki, aż znalazłem się nad Sekwaną. Głupcze - mówiłem sobie - czego się spodziewałeś? Że zjawisz się, zastaniesz Agliego, weźmiesz go za klapy, on zaś przeprosi, to zwykłe nieporozumienie, oto pańskiprzyjaciel, nie spadł mu włos z głowy. I teraz wiedzą już, że ty też tu jesteś.
      Minęło już południe, wieczorem ma się coś zdarzyć w Conserva-toire. Co robić? Ruszyłem rue Saint-Jacques, oglądając się od czasu do czasu za siebie. W pewnym momencie wydało mi się, że idzie za mną jakiś Arab. Czemu jednak pomyślałem, że to Arab? Charakterystyczną cechą Arabów jest to, że nie wyglądają na Arabów, przynajmniej w Paryżu, w Sztokholmie byłoby inaczej.
      Zobaczyłem jakiś hotel, wszedłem i poprosiłem o pokój. Kiedy z kluczami w ręku wchodziłem po drewnianych schodach na pierwsze piętro z podestem, z którego przez balustradę widać było recepcję, ujrzałem, że wchodzi rzekomy Arab. To naturalne, w tej części miasta znajdowały się hotele dla Arabów. Co sobie ubzdurałem?
      Wszedłem do pokoju. Był całkiem porządny, nawet z telefonem, szkoda tylko, że nie miałem do kogo dzwonić.
      Pogrążyłem się w niespokojnej drzemce. O trzeciej obmyłem twarz i ruszyłem w stronę Conservatoire. Wszystko, co mogłem teraz zrobić, to wejść do muzeum, zostać w nim po zamknięciu i poczekać na północ.
      Tak też uczyniłem. I na kilka godzin przed północą siedziałem w peryskopie i czekałem, że coś się zdarzy.
      Necach jest według niektórych interpretatorów sefirą Odporności, Wytrzymałości, bezustannej Cierpliwości. Czeka nas rzeczywiście Próba. Ale według innych interpretatorów jest Zwycięstwem. Czyim? Być może w tej historii przegranych, diabolistów okpionych przez Belba, Belba okpionego przez diabolistów, Diotalleviego o-kpionego przez swoje komórki, tylko ja byłem przez moment zwycięzcą. Czyhałem ukryty w peryskopie, wiedziałem o tamtych, oni zaś nie wiedzieli o mnie. Pierwsza część zamysłu przebiegła zgodnie z moimi planami.
      A druga? Przebiegnie według moich planów czy może według Planu, który już do mnie nie należał?
      

      8
      HOD
      
112
Dla naszych Ceremonii i Obrządków mamy dwie długie i piękne Galerie w Świątyni Różanego Krzyża. W jednej umieszczamy modele i przykłady wszystkich najrzadszych i najdoskonalszych wynalazków, w drugiej Posągi najważniejszych Wynalazców.
(John Heydon, The English Physitians Guide: Or A Holy Guide, Londyn, Ferris, 1662, The Preface)

      Zbyt długo już przebywałem w peryskopie. Musi być dziesiąta albo nawet pół do jedenastej. Jeśli coś ma się stać, stanie się w nawie, przed Wahadłem. Musiałem więc pomyśleć o wyjściu i wyszukaniu kryjówki, która byłaby dobrym punktem obserwacyjnym. Jeśli przyjdę tam za późno, kiedy Oni już wejdą (ale którędy?), zauważą mnie.
      Wyjść stąd. Rozprostować nogi... Od kilku godzin nie mogłem myśleć o niczym innym, a teraz, kiedy mogę, kiedy byłoby to rozsądne, czuję się jak sparaliżowany. Musiałem przejść przez salę po ciemku, z umiarem korzystając z latarki. Ledwie odrobina nocnego światła przenikała przez okienka i jeśli wyobrażałem sobie, że muzeum będzie robiło upiorne wrażenie w blasku księżyca, myliłem się. Na gabloty padały od okien niewyraźne refleksy. Gdybym nie zachowywał ostrożności, mógłbym runąć na ziemię, potrącając jakiś przedmiot i wywołując krystaliczny albo metaliczny łoskot. Co jakiś czas włączałem latarkę. Czułem się jak w Crazy Horse, co chwila światło wyławiało niespodziewanie czyjąś nagość, ale nie z krwi i ciała, tylko goliznę śrub, imadeł, sworzni.
      A gdybym nagle oświetlił jakąś istotę żywą, czyjąś postać, wysłannika Władców, który w sposób zwierciadlany odtwarza mój szlak? Kto krzyknąłby pierwszy? Nastawiłem ucha. Po co? Ja nie robiłem hałasu, poruszałem się na palcach. Więc on tak samo.
      Po południu przestudiowałem dokładnie układ sal i byłem przekonany, że nawet po ciemku znajdę schody. Okazało się jednak, że poruszam się prawie po omacku, a w końcu zgubiłem się.
      Być może przechodziłem po raz drugi przez niektóre sale, może już nigdy się stąd nie wydostanę, być może to właśnie, to błądzenie między machinami, stanowiło obrządek.
      W istocie rzeczy wcale nie chciałem zejść, w istocie rzeczy chciałem opóźnić chwilę spotkania.Wyszedłem z peryskopu po dokonaniu długiego, bezlitosnego rachunku sumienia, przez wiele godzin roztrząsałem błąd, w jaki popadliśmy w ostatnich latach, i próbowałem zdać sobie sprawę, dlaczego bez żadnego racjonalnego powodu poszukuję teraz Belba, który znalazł się tutaj z powodów jeszcze mniej racjonalnych. Ale jak tylko postawiłem stopę na zewnątrz peryskopu, wszystko się odmieniło. Idąc przez muzeum, myślałem jakby nie swoim umysłem. Stałem się Belbem. I jak Belbo, który dotarł już do kresu swojej długiej drogi ku objawieniu, wiedziałem, że każdy przedmiot na tej ziemi, choćby najnędzniejszy, jest odczytywany jako hieroglif czegoś innego i nie ma niczego Innego równie rzeczywistego jak Plan. O tak, byłem przebiegły, wystarczał mi błysk, jedno spojrzenie w promyku światła, by rozumieć. Nie dałem się oszukać.
      ...Motor Fromenta. Pionowa struktura na romboidalnej podstawie niby anatomiczny wosk, przez który przezierają sztuczne żebra, obejmowała cały szereg cewek, bo ja wiem czego, ogniw, przerywaczy, jakże, do diabła, nazywają je książki szkolne, uruchamianych przez pas transmisyjny, łączący się poprzez przekładnię z kołem zębatym... czemu mógł ten motor służyć? Odpowiedź oczywista: do mierzenia prądów tellurycznych.
      Akumulatory. Co kumulują? Nie można uniknąć myśli o Trzydziestu Sześciu Niewidzialnych jako tyluż upartych sekretarzach (powiernikach sekretu), którzy stukają nocami w swoje piszące cymbałki, by wydobyć z nich dźwięk, iskrę, skargę, rozpięci w dialogu między jednym żebrem a drugim, między otchłanią a powierzchnią, od Machu Picchu do wyspy Avalon, puk, puk, puk, szybko, szybko, szybko, Pamersiel, Pamersiel, przechwyciłem drżenie, prąd Mu 36, czczony przez braminów jako blady oddech Boga, teraz osadzam trzpień, obieg mikro-makrosmiczny uruchomiony, pod skorupą planety drżą wszystkie korzenie mandragory, usłysz pieśń Powszechnej Sympatii, przejście zostało zamknięte.
      Mój Boże, armie wykrwawiały się na europejskich równinach, papieże rzucali klątwy, władcy spotykali się, hemofilityczni i kazirodczy, w domku myśliwskim Ogrodów Palatyńskich, by dać przykrywkę, zbytkowną fasadę pracy tamtych, co w Domu Salomona nasłuchiwali bladych wezwań płynących od Umbilicus Mundi.
      Byli tu, by uruchamiać te elektrokapilatory pseudotermiczne eza-tetragramatyczne - czyż nie tak właśnie powiedziałby Garamond? - i raz na jakiś czas ktoś wynajdował, bo ja wiem, szczepionkęalbo żarówkę, by jakoś uzasadnić cudowną przygodę metali, ale właściwe zadanie było zupełnie inne, oto zebrali się tu wszyscy o północy, mają bowiem wprawić w ruch obrotowy tę maszynę statyczną Ducreteta, przezroczyste, wyglądające jak bandoliera koło, z umieszczonymi z tyłu drgającymi kuleczkami podtrzymywanymi przez dwie pałeczki o łukowym kształcie, może wtedy się stykają, wyskakują z nich iskry. Frankenstein spodziewał się, że w ten sposób da życie swojemu golemowi, ale nie, należy oczekiwać innego sygnału, drąż, drąż, stary krecie...
      ...Maszyna do szycia (jakże inna od tych na ilustracjach reklamowych, gdzie sąsiaduje z pigułką na powiększenie biustu i wielkim orłem lecącym pośród gór i niosącym w szponach gorzkiego odnowiciela, Robura le Conquerant, R-C), ale jeśli się ją uruchomi, zacznie obracać koło, koło - pierścień, pierścień... co robi ten, kto nasłuchuje pierścienia? Na etykietce podano prądy indukowane przez pole ziemskie". Bez żadnego wstydu, a mogą to przecież przeczytać także dzieci, kiedy przychodzą tu po południu, do tego stopnia ludzkość wierzy, iż zdąża w innym kierunku, można próbować wszystkiego, dokonać najwyższego eksperymentu, mówiąc, że chodzi o mechanikę. Władcy Świata oszukiwali nas przez całe stulecia. Byliśmy wyprowadzani w pole, otoczeni, uwiedzeni przez Spisek i pisaliśmy poematy pochwalne na cześć lokomotywy.
      Chodziłem to tu, to tam. Mogłem wyobrazić sobie, że jestem mniejszy, mikroskopijny, i oto stałbym się zdumionym wędrowcem na ulicach mechanicznego miasta, najeżonego metalowymi drapaczami chmur. Cylindry, baterie, spiętrzone butelki lejdejskie, dwudziestocentymetrowa karuzela, tourniquet electrique a attraction et repulsion. Talizman do pobudzania prądów sympatii. Colonnade etincelante formee de neuf tubes, electroaimant, gilotyna, na środku - wyglądało to na maszynę drukarską - zwieszały się haki podtrzymywane przez łańcuchy, jakie zakłada się krowom. Maszyna drukarska, do której można wsunąć rękę, głowę przeznaczoną do zmiażdżenia. Szklany dzwon poruszany dwucylindrową pompą pneumatyczną, coś w rodzaju alembiku, a pod spodem czasza i po prawej stronie miedziana kula.
      Stojak na fajki z mnóstwem małych klepsydr o wydłużonych, przywodzących na myśl kobiety Modiglianiego, przewężeniach, a w środku jakaś nieokreślona substancja, w dwóch rzędach po dziewięć, górne bańki na różnych wysokościach, jakby małe mongolfie-ry gotowe do lotu, trzymane jeszcze przez balast. Aparat do wytwarzania rebis - na oczach wszystkich.Dział szkła. Już tu byłem. Zielone butelki, jakiś pan domu, sadysta, podsuwa mi stężone trucizny. Żelazne maszyny do produkcji butelek, otwierane i zamykane za pomocą dwóch dźwigni, i co by się stało, gdyby zamiast butelki włożyć tam nadgarstek? Ciach, tak właśnie, jak powinno stać się w przypadku tych obcęgów, nożyc, tych skalpeli o zakrzywionych ostrzach, które można wsuwać do zwieraczy, w uszy, w macicę, by wydobyć z niej ciepły jeszcze płód, a potem utrzeć go z miodem i pieprzem, i zaspokoić pragnienie Asztar-te... Szedłem teraz przez salę z dużymi gablotami, dostrzegałem przelotnie przyciski służące do uruchamiania śrubowych świdrów, które kieruje się nieubłaganie ku oku ofiary. Studnia i Wahadło, to prawie karykatura, jak niepotrzebne maszyny Goldberga, jak prasa do tortur, w której Drewniana Noga trzymał związaną Myszkę Miki, engrenage exterieur a trois pignons, tryumf renesansowej mechaniki, Branca, Ramelli, Zonca, znałem te przekładnie, wykorzystałem je w cudownej historii metali, ale tu zostały umieszczone później, były gotowe na przyjęcie buntowników po podbiciu świata, templariusze nauczyli się od asasynów, jak uciszyć Noffa Dei w dniu, kiedy go schwytają, swastyka von Sebottendorffa wykręci w stronę słońca udręczone członki wrogów Władców Świata, wszystko jest gotowe, czekają na znak, dzieje się jawnie, Plan jest własnością publiczną, ale nikt nie zdoła go odgadnąć, skrzypiące paszcze odśpiewają hymn konkwisty, wielka orgia ust zredukowanych do jednego zęba, wargi zwierają się w tykającym skurczu, jakby w jednej chwili wszystkie zęby rozsypały się po ziemi.
      I w końcu znalazłem się przed emetteur a etincelles soufflees, zaprojektowanym do Wieży Eiffla, by przesyłał sygnał czasu między Francją, Tunezją a Rosją (templariusze z Provins, paulicjanie i asa-syni z Fezu - Fez nie jest w Tunezji, asasyni zaś byli w Persji, ale co z tego, nie można bawić się w subtelności, kiedy żyje się w spiralach Czasu Subtelnego), widziałem już tę ogromną machinę, wyższą ode mnie, o ścianach podziurawionych szeregiem luków, otworów wentylacyjnych, kto chciał mi wmówić, że to aparat radiowy? Ależ tak, znam to, przechodziłem tamtędy dzisiejszego popołudnia, Beaubourg!
      Na naszych oczach. I rzeczywiście, czemu miałoby służyć to ogromne pudło w samym środku Lutecji (Lutecja, właz do morza podziemnego mułu) tam, gdzie niegdyś był Venture de Paris, z tymi nochalami do chwytania prądów powietrza, tym szaleństwem rur, przewodów, tym uchem Dionizjosa otwartym na zewnętrzną pustkę,by emitowało dźwięki, posłannictwa, sygnały aż do środka kuli ziemskiej i zwracało je, rzygając informacjami z piekła? Najpierw Conservatoire jako laboratorium, potem Wieża jako sonda, a wreszcie Beaubourg jako globalne urządzenie nadawczo-odbiorcze. Może wystawili tę ogromną przyssawkę dla uciechy czterech nie ostrzyżonych i cuchnących studentów, którzy przychodzą, żeby wysłuchać przez japońskie słuchawki najnowszej płyty? Na naszych oczach, Beaubourg jako brama do podziemnego królestwa Agar-rthy, jako pomnik Equites Synarchici Resurgentes. A tamci, dwa, trzy, cztery miliardy Tamtych, nie wiedzą o tym albo starają się nie wiedzieć. Głupcy i hylicy. A pneumatycy przez sześć wieków zwróceni ku swojemu celowi.
      Nagle trafiłem na schody. Zszedłem, zachowując coraz większą ostrożność. Zbliżała się północ. Muszę się skryć w moim obserwatorium, zanim przyjdą Oni.
      Była chyba jedenasta, może trochę wcześniej. Przemierzyłem salę Lavoisiera nie zapalając latarki, pamiętałem bowiem o popołudniowych halucynacjach, i wszedłem w korytarz z modelami kolejowymi.
      W nawie ktoś już był. Zobaczyłem ruchliwe i chwiejne światełka. Usłyszałem szybkie kroki, odgłos pchanych czy wleczonych po posadzce przedmiotów.
      Zgasiłem latarkę. Czy zdążę dotrzeć do budki strażnika? Prześliznąłem się obok szaf z modelami pociągów i wkrótce znalazłem się w transporcie, w pobliżu posągu Gramme'a. Wznosił się na drewnianym cokole w kształcie sześcianu (sześcienny kamień z Esod!), jakby strzegąc wejścia do chóru. Pamiętałem, że mój Posąg Wolności jest zaraz za jego plecami.
      Przednia powierzchnia cokołu uniosła się, tworząc jakby pomost, umożliwiający wyjście z szybu wentylacyjnego. I rzeczywiście wyszedł stamtąd jakiś osobnik z latarnią - może gazową - z kolorowymi szybkami, oświetlającą twarz czerwonawym płomieniem. Wtuliłem się w kąt i nie zobaczył mnie. Podszedł do niego ktoś z chóru. Dalej - powiedział do tamtego - szybko, za godzinę tu będą."
      Była to więc awangarda, która przygotowywała ceremonię.
      Jeśli nie jest ich zbyt wielu, mogę jeszcze przemknąć się niepostrzeżenie do Posągu. Zanim przybędą tą samą drogą Oni, kto wie skąd i ilu. Długo trwałem tak, skulony, śledząc wzrokiem błyski latarek w kościele, periodyczne zmiany świateł, chwile mniejszej lub większej ich intensywności. Obliczałem, kiedy oddalą się od Posągu, tak by znalazł się w cieniu. W pewnym momencie zaryzykowałem, prześliznąłem się na lewą stronę Gramme'a - wtulając się z trudem w mur i napinając mięśnie brzucha. Szczęście, że jestem chudy jak szczapa. Lia... Podbiegłem i wśliznąłem się do budki.
      Aby być jak najmniej widocznym, usiadłem na podłodze, ale musiałem przyjąć pozycję płodu. Serce biło mi szybciej, a może było to szczękanie zębami.
      Trzeba się rozluźnić. Oddychałem regularnie przez nos, stopniowo zaczerpując coraz więcej powietrza. Sądzę, że podczas tortur można w ten sposób świadomie stracić przytomność, by uniknąć bólu. Rzeczywiście poczułem, że powoli pogrążam się w objęciach Świata Podziemnego.
      
113
Nasza sprawa jest tajemnica wewnątrz tajemnicy, tajemnicą czegoś, co pozostaje zasłonięte, tajemnica, która jedynie inna tajemnica może objaśnić, jest to tajemnica dotycząca tajemnicy, której się czyni zadość tajemnicą.
(Jaftir al-Said. szósty Imam)

      Powoli przytomniałem. Usłyszałem jakieś dźwięki, raziło mnie mocniejsze teraz światło. Zdrętwiały mi nogi. Spróbowałem podnieść się powolutku, by mnie nie usłyszano, i zdawało mi się, że stoję na kupie jeżowców. Syrena. Zrobiłem kilka ruchów, dbając o zachowanie ciszy, parę przysiadów i poczułem się lepiej. Dopiero wtedy wystawiłem ostrożnie głowę, rozejrzałem się na prawo i lewo i widząc, że budka pozostaje raczej w cieniu, zdołałem dojść do siebie.
      Cała nawa była oświetlona. Latarkami, ale teraz były ich dziesiątki, przyniesionych przez uczestników, którzy gromadzili się za moimi plecami. Z pewnością przyszli kanałami i teraz przesuwali się po lewej stronie, wchodząc do chóru i ustawiali się w nawie. O Boże - powiedziałem sobie - sabat na Łysej Górze w wersji Walta Disneya.
      Nie mówili, szeptali, ale w takiej gromadzie wytwarzali intensywny szmer jak statyści w operze: rabarbar, rabarbar.
      Po lewej stronie ustawiono na ziemi półkole z latarek, zamykając spłaszczonym kręgiem wschodnią krzywiznę chóru, sięgając skrajnym punktem tego pseudopółkola, po stronie południowej, do posągu Pascala. W tym miejscu postawiono kosz z żarzącymi się węglami, na które ktoś rzucał zioła, wonności. Dym docierał do budki, wysuszał mi gardło, wywołując uczucie pobudzenia i jednocześnie odurzenia.
      W pełgającym świetle latarek spostrzegłem, że pośrodku chóru porusza się jakiś zwiewny i ruchliwy cień.
      Wahadło! Wahadło nie kołysało się w swoim zwykłym miejscu w połowie skrzyżowania transeptu z nawą. Zostało zawieszone, większe, na zworniku w samym środku chóru. Większa kula, mocniejszy sznur, jak mi się wydawało, konopny albo skręcony z drutów.Było teraz ogromne, tak właśnie musiało wyglądać w Panteonie, To jakby patrzeć na księżyc przez teleskop.
      Chcieli przywrócić je do pierwotnego stanu, w jakim było, kiedy templariusze po raz pierwszy eksperymentowali z nim pół tysiąclecia przed Foucaultem. Zęby mogło wahać się swobodnie, usunęli całe wyposażenie, dając amfiteatrowi chóru tę surową, symetryczną an-tystrofę wyznaczoną przez latarki.
      Zacząłem się zastanawiać, w jaki sposób Wahadło utrzymuje stałość wahnięć, skoro pod posadzką chóru nie mogło być magnetycznego regulatora. Po chwili zrozumiałem. Przy skraju chóru, koło silników Diesla, stał jakiś osobnik, który - przemieszczając się szybkimi kocimi ruchami zgodnie ze zmianami płaszczyzny wahań - precyzyjnym ruchem ręki, lekkim dotknięciem palca dawał kuli słaby impuls za każdym razem, kiedy opadała w jego kierunku.
      Był we fraku jak Mandrake. Potem, kiedy przyjrzałem się jego towarzyszom, miałem się domyślić, że jest to prestidigitator, iluzjonista z Petit Cirque Madame Olcott, perfekcjonista umiejący dozować nacisk palców, o mocnym nadgarstku, zręcznie wykorzystujący w swojej pracy infinitezymalne odchylenia. Być może potrafił cienką podeszwą swoich wyglansowanych butów wyczuwać wibracje prądów i poruszać rękami zgodnie z logiką sfery i ziemi, której sfera odpowiadała.
      Jego towarzysze. Widziałem teraz także ich. Przechodzili między stojącymi w nawie automobilami, prześlizgiwali się obok draisiennes i motocykli, prawie przetaczali się w cieniu, ten niosąc na obszerny krużganek w głębi krzesło i stół przykryty czerwonym suknem, tamten ustawiając kolejne latarki. Mali, nocni, szemrzący jak rachityczne dzieci, a u jednego, który przechodził nie opodal, zauważyłem mongoidalne rysy i łysą głowę. Freaks Mignons Madame Olcott, paskudne małe potwory, które widziałem na afiszu w księgarni Sloane.
      Cyrk znalazł się tu w komplecie jako personel, policja i choreografowie obrządku. Zobaczyłem Alexa i Denysa, les Geants d'Ava-lon w skórzanych, nabijanych ćwiekami pasach, naprawdę olbrzymi, jasnowłosi, oparci o wielką bryłę obeissant, z rękami założonymi w oczekiwaniu.
      Nie miałem czasu na zadawanie sobie dalszych pytań. Ktoś wkroczył uroczyście, nakazując wyciągniętą ręką milczenie. Rozpoznałem Bramantiego tylko dzięki temu, że miał na sobie szkarłatną szatę, białą opończę oraz infułę, a widziałem go już w tym stroju tam-tego wieczoru w Piemoncie. Bramanti podszedł do kosza z węglami, rzucił coś na żar, wzbił się płomień, potem biały, obfity dym i po całej nawie rozszedł się stopniowo zapach. Zupełnie jak w Rio - pomyślałem - jak podczas alchemicznego festynu. I nie mam ago-gó. Zasłoniłem chusteczką nos i usta. Ale miałem już wrażenie, że widzę dwóch Bramantich i Wahadło obracało się we wszystkie strony niczym karuzela.
      Bramanti zaintonował monotonnym głosem:
      - Alef bet gimel dalet he waw zain het tet jod kaf lamed mem nun samek ajin pe sade qof resh shin tau! Tłum odpowiedział modlitewnie:
      - Parmesiel. Padiel. Camuel. Aseliel. Barmiel. Gediel. Asyriel. Maseriel. Dorchtiel. Usiel. Cabariel. Raysiel. Symiel. Armadiel...
      Bramanti dał znak, ktoś wystąpił z tłumu i klęknął u jego stóp. Przez mgnienie oka widziałem twarz. Był to Riccardo, człowiek z blizną, malarz.
      Bramanti zadawał mu pytania, on zaś odpowiadał, recytując z pamięci formuły rytuału.
      - Kim jesteś?
      - Jestem adeptem, nie dopuszczonym jeszcze do najwyższych tajemnic TRES. Przygotowywałem się w milczeniu, w analogicznej medytacji nad tajemnicą Bafometa, w świadomości, że Wielkie Dzieło obraca się wokół sześciu nie naruszonych pieczęci i że dopiero na końcu poznamy tajemnicę siódmej.
      - Jak zostałeś przyjęty?
      - Przechodząc przez prostopadłą do Wahadła.
      - Kto cię przyjął?
      - Mistyczny Legat.
      - Rozpoznałeś go?
      - Nie, gdyż był zamaskowany. Znam tylko Rycerza stopnia wyższego niż mój, ten zaś Naometrę stopnia wyższego niż swój i każdy zna tylko jednego. I tego pragnę.
      - Quid dacit Sator Arepo?
      - Tenet Opera Rotas.
      - Quid facit Satan Adama?
      - Tabat Amata Natas. Mandabas Data Amata. Nata Sata.
      - Czy przyprowadziłeś niewiastę?
      - Tak, jest tutaj. Powierzyłem ją temu, któremu miałem. Jest gotowa.- Idź i trwaj w oczekiwaniu.
      Francuszczyzna dialogu była daleka do doskonałości po obu stronach. Potem Bramanti powiedział:
      - Bracia, zgromadziliśmy się tu w imię Zakonu Jedynego, Zakonu Nieznanego, do którego należeliście zawsze, choć do wczoraj o tym nie wiedzieliście! Przysięgnijmy. Niechaj klątwa spadnie na profanujących tajemnicę. Niech klątwa spadnie na wyjawiających Sprawy Tajemne, niechaj klątwa spadnie na tego, który robi widowisko z Obrzędów i Misteriów.
      - Niechaj spadnie klątwa.
      - Klątwa na Niewidzialne Kolegium, na bękarcich synów Hira-ma i wdowy, na mistrzów operatywnych i spekulatywnych wschodniego i zachodniego kłamstwa. Dawnego albo Rektyfikowanego, na Misraim i Memfis, na Filaletów i Dziewięć Sióstr, na Ścisłą Obserwę i na Ordo Templi Orientis, na Iluminatów z Bawarii i Awinionu. Na Rycerzy Kadosz, na Wybranych Cohen, na Doskonałą Przyjaźń, na Rycerzy Czarnego Orła i Świętego Miasta, na Różokrzyżowców z Anglii, na Kabalistów Złotej Róży + Krzyża, na Golden Dawn, na Katolicki Czerwony Krzyż Świątyni i Graala, na Gwiazdę Zaranną, na Strum Argentinum i na Thelema, na Vrila i na Thule, na wszelkiego dawnego i mistycznego uzurpatora imienia Wielkiego Białego Bractwa, na Czuwających Świątyni, na każde Kolegium i każde Przeorstwo Syjonu albo Galii!
      - Niechaj spadnie klątwa.
      - Ktokolwiek przez naiwność, z rozkazu, z powodu prozelityzmu, z wyrachowania albo złej wiary został wtajemniczony w lożę, kolegium, przeorstwo, kapitułę, zakon, bezprawnie poddaje się obediencji Nieznanych Zwierzchników i Władców Świata, tej nocy wyrzeknie się błędu i błaga o włączenie jedynie w ducha i ciało jedynej i prawdziwej obserwy, w TRES, Templi Resurgentes Eąuites Sinarchici, trójjedyny i trójsoficzny zakon mistyczny i najtajniejszy Rycerzy Synarchicznych Odnowy Templarnej!
      - Sub umbra alarum tuarum!
      - Wejdą teraz dygnitarze trzydziestu sześciu stopni ostatecznych i najtajniejszych.
      I kiedy Bramanti wywoływał pojedynczo wybranych, ci wchodzili w liturgicznych strojach, wszyscy z godłem Złotego Runa na piersi.
      - Rycerz Bafometa, Rycerz Sześciu Pieczęci Nienaruszonych, Rycerz Siódmej Pieczęci, Rycerz Tetragramu, Rycerz Kat Floriana i Dei, Rycerz Atanora... Czcigodny Naometra Turris Babel, Czci-godny Naometra Wielkiej Piramidy, Czcigodny Naometra Katedr, Czcigodny Naometra Świątyni Salomona, Czcigodny Naometra Hortus Palatinus, Czcigodny Naometra Świątyni w Heliopolis...
      Bramanti recytował godności, wymienieni wchodzili grupami, tak że nie potrafiłem przypisać każdemu jego tytułu, ale z całą pewnością wśród pierwszych dwunastu dostrzegłem De Gubernatisa, starca z księgarni Sloane, profesora Camestresa i innych, których spotkałem tamtego wieczoru w Piemoncie. I zdaje mi się, że jako Rycerza Tetragramu zobaczyłem pana Garamonda, uroczystego i majestatycznego, przejętego swoją nową rolą, dotykającego drżącymi rękami Runa na piersi.
      Bramanti zaś ciągnął:
      - Mistyczny Legat Karnaku, Mistyczny Legat Bawarii, Mistyczny Legat Barbelognostyków, Mistyczny Legat Camelot, Mistyczny Legat Montsegur, Mistyczny Legat Ukrytego Imama... Najwyższy Patriarcha Tomar, Najwyższy Patriarcha Kilwinning, Najwyższy Patriarcha Saint-Martin-aux-Champs, Najwyższy Patriarcha Marien-badu, Najwyższy Patriarcha Niewidzialnej Ochrany, Najwyższy Patriarcha in partibus Twierdzy Alamut...
      I z całą pewnością patriarchą Niewidzialnej Ochrany był Salon, nadal szary na twarzy, ale bez płaszcza i olśniewający teraz w żółtej szacie haftowanej czerwienią. Za nim szedł Pierre, psychopompa Kościoła Lucyferańskiego, mający na piersi nie Złote Runo, ale sztylet w złoconej pochwie.
      Bramanti zaś ciągnął:
      - Wzniosły Hierogam Wesela Chemicznego, Wzniosły Psychopompa Rodostaurotyczny, Wzniosły Referendarz Najtajniejszych Arkanów, Wzniosły Steganograf Hieroglificznej Monady, Wzniosły Łącznik Astralny Utriusąue Cosmi, Wzniosły Strażnik Grobowca Rosencreutza... Nieważki Archont Prądów, Nieważki Archont Wydrążonej Ziemi, Nieważki Archont Mistycznego Bieguna, Nieważki Archont Labiryntów, Nieważki Archont Wahadła Wahadeł...
      Bramanti zrobił przerwę i miałem wrażenie, że ostatnią formułę wypowiada z najwyższą niechęcią.
      - I Nieważki pośród Nieważkich Archontów, Sługa Sług, Najpo-korniejszy Sekretarz Edypa Egipskiego, Najniższy Wysłannik Władców Świata i Odźwierny Agartthy, Ostatni Trybulator Wahadła, Claude-Louis, hrabia de Saint-Germain, książę Rakoczi, hrabia de Saint-Martin i markiz d'Aglie, pan de Surmont, markiz Welldone,markiz de Monferrat, Aymar i Belmar, hrabia Sołtykow, kawaler Schoening, hrabia Tzarogy!
      Podczas gdy reszta zajmowała miejsca na krużganku twarzami do Wahadła i wiernych z nawy, wszedł Aglie, ubrany w szaroniebieski dwurzędowy garnitur, blady, z twarzą świadczącą o napięciu, prowadząc za rękę, jakby towarzyszył duszy na ścieżce Hadesu, również bladą i jakby oszołomioną narkotykiem, ubraną tylko w białą, półprzeźroczystą suknię, z włosami opadającymi na ramiona, Lo-renzę Pellegrini. Zobaczyłem ją z profilu, czystą i chorowitą jak prerafaelicka cudzołożnica. Zbyt przezroczysta, żeby znowu nie wzbudzić mojego pożądania.
      Aglie zaprowadził Lorenzę do kosza z węglami, stojącego obok posągu Pascala, pogładził ją po jakby nieobecnej twarzy i dał znak Olbrzymom z Avalon, żeby podtrzymali ją i odprowadzili na bok. Potem usiadł za stołem, twarzą do wiernych i teraz widziałem go doskonale, kiedy wyjmował z kamizelki swoją tabakierkę i gładził ją chwilę w milczeniu, zanim zabrał głos,
      - Bracia, rycerze. Znaleźliście się tutaj, ponieważ w tych dniach Mistyczni Legaci udzielili wam stosownych informacji, wszyscy więc znacie powód tego zgromadzenia. Mieliśmy spotkać się w noc 23 czerwca 1945 roku, a być może wielu z was nie było jeszcze wtedy na świecie, w każdym razie w obecnym kształcie. Przyszliśmy tu, gdyż po sześciuset latach bolesnego błądzenia znaleźliśmy tego, który wie. Jak się dowiedział, a dowiedział się więcej niż my, to niepokojąca zagadka. Ale wyznaję, że jest wśród nas (i naprawdę nie mógłbyś zawieść, drogi przyjacielu, który już kiedyś okazałeś nadmierną ciekawość), wyznaję, powiedziałem, że jest wśród nas ktoś, kto powinien nam to wyjaśnić, Ardenti!
      Pułkownik Ardenti - z pewnością tenże pułkownik Ardenti, kruczoczarny jak dawniej, chociaż postarzały - utorował sobie drogę między obecnymi i stanął przed tym, który był teraz jego trybunałem, trzymany jednak z dala przez Wahadło, które wyznaczało przestrzeń objętą zakazem wstępu.
      - Jakże dawno się nie widzieliśmy, przyjacielu - uśmiechnął się Aglie. - Wiedziałem, że kiedy zostanie rozgłoszona wiadomość, nie oprzesz się. A więc? Wiesz, co powiedział więzień, a dowiedział się tego od ciebie. Wiedziałeś więc i milczałeś.
      - Hrabio - rzekł Ardenti - więzień kłamie. Mówiąc to, upokarzam się, ale honor przede wszystkim. Historia, którą mu opowiedziałem, jest inna niż ta, którą wyjawili mi Mistyczni Legaci. Inter-pretacja tekstu (tak, to prawda, wpadł mi w ręce pewien tekst, nie ukrywałem tego przed panem wiele lat temu w Mediolanie) jest odmienna... Nie byłbym w stanie odczytać go tak, jak to zrobił więzień, i dlatego szukałem wtedy pomocy. I muszę wyznać, że nie spotkałem się z zachętą, lecz tylko nieufnością, wyzwaniem i groźbami... - Może chciał powiedzieć coś innego, ale patrząc na Agliego, patrzył również na Wahadło, które miało na niego czarodziejski wpływ. Jak zahipnotyzowany padł na kolana i oznajmił tylko: - Proszę o wybaczenie, gdyż nie wiem.
      - Zostało ci wybaczone, gdyż umiesz nie wiedzieć - odrzekł Aglie. - Idź. Tak więc, bracia, więzień wiedział zbyt wiele rzeczy, których nie wiedział nikt z nas. Wie nawet, kim jesteśmy, chociaż my sami wiemy to od niego. Trzeba się spieszyć, aby świt nas nie zaskoczył. Wy pozostaniecie tutaj, pogrążając się w medytacji, ja raz jeszcze zamknę się z nim, żeby wydrzeć z niego informację.
      - Ach, nie, panie hrabio! - Pierre, z rozszerzonymi tęczówkami, stanął w półokręgu. - Dwa dni rozmawiał pan z nim, o niczym nas nie powiadamiając, i on niczego nie wiedział, nic nie powiedział, niczego nie słyszał, jak trzy małpki. O co jeszcze chce go pan spytać dzisiejszej nocy? Nie, tutaj, tutaj, wobec wszystkich!
      - Proszę się uspokoić, drogi Pierre. Sprowadziłem tę, którą uważam za najsubtelniejsze wcielenie Sophii, mistycznej więzi między światem błędu a Najwyższą Ogdoadą. Niech pan nie pyta, jak i dlaczego, ale przy takiej pośredniczce ten człowiek przemówi. Powiedz mu, kim jesteś, Sophio.
      I Lorenza, nadal pogrążona w jakimś stanie somnambulicznym, powiedziała z trudem, skandując słowa:
      - Ja jestem... dziwką i świętą.
      - Ach, to dobre - roześmiał się Pierre. - Mamy tutaj śmietankę wtajemniczonych, a odwołujemy się do prostytutki. Nie, niech ten człowiek stanie natychmiast tutaj, w obliczu Wahadła.
      - Nie bądźmy dziecinni - rzekł Aglie. - Proszę dać mi godzinę czasu. Czemu sądzi pan, że tutaj, przed Wahadłem, zacznie mówić?
      - Zacznie mówić, kiedy będzie ginął. Le sacrifice humain! - wykrzyknął Pierre w stronę nawy.
      A nawa odpowiedziała wielkim głosem:
      - Le sacrifice humain! Wystąpił Salon.
      - Hrabio, dajmy pokój dziecinadom, ten brat ma rację. Nie jesteśmy policjantami...- Chyba pan nie powinien tego mówić - zadrwił Aglie.
      - Nie jesteśmy policjantami i nie uważamy za rzecz godną trzymać się zwykłych metod śledczych. Ale nie wierzę również w to, że mqą mieć jakąś wartość ofiary składane siłom podziemnym. Gdyby chciały dać nam znak, uczyniłyby to dawno. Poza więźniem wiedział ktoś jeszcze, tyle że zniknął. A więc mamy dzisiejszego wieczoru możliwość skonfrontowania z więźniem tych, którzy wiedzą, i... - Uśmiechnął się, patrząc na Agliego spod krzaczastych brwi wpół przymkniętym oczami - skonfrontowania go z nami albo niektórymi z nas...
      - Co ma pan na myśli, Salon? - spytał Aglie głosem, w którym wyraźnie zabrzmiała niepewność.
      - Jeśli pan hrabia pozwoli, ja to wyjaśnię - oznajmiła Madaie Olcott. To ona, widziałem ją na afiszu. Ziemista cera, podkreślona przez oliwkowy kolor sukienki, włosy błyszczące od olejków, spięte z tyłu, męski, zachrypnięty głos. W księgarni Sloane wydawało mi się, że znam skądś tę twarz i teraz przypomniałem sobie, była to druidessa, która tamtej nocy, na polanie, o mały włos na nas nie wpadła. - Alex, Denys, przyprowadźcie więźnia.
      Przemawiała rozkazującym tonem, zdawało się, że szmer w navie jest jej przychylny, olbrzymi posłuchali, powierzając Lorenzę Freak Mignons, Aglie zacisnął dłonie na poręczach krzesła i nie śmiał się sprzeciwić.
      Madame Olcott dała znak swoim potworkom i między posągiem Pascala a Obeissant postawiono trzy foteliki, na których poleciła teraz usadowić trzech osobników. Wszyscy trzej mieli ciemną karnację, wielkie białe oczy, byli drobni, ale muskularni.
      - Trojaczki Fox, zna ich pan dobrze, hrabio, Theo, Leo, Geo, siadajcie i przygotujcie się.
      W tym momencie pojawili się z powrotem olbrzymi z Avalon, trzymający pod ramiona Jacopa Bełba, który sięgał im ledwie do ramienia. Mój biedny przyjaciel był sinoblady na twarzy, nie ogolony od kilku dni, miał ręce skrępowane z tyłu i koszulę rozpiętą na piersi. Wstępując w te zadymione szranki, zamrugał. Nie robił wrażenia zdziwionego zgromadzeniem hierofantów, w ostatnich dniach musiał się przyzwyczaić do niejednego.
      Nie spodziewał się jednak widoku Wahadła, a w każdym razie nie w tym miejscu. Olbrzymi zawlekli go przed krzesło Agliego. Nie widział teraz Wahadła, słyszał tylko cichy szum, kiedy przemykało tuż za jego plecami.
      W pewnej chwili odwrócił się i zobaczył Lorenzę. Był to dla niegowstrząs, chciał ją zawołać, spróbował uwolnić ręce, ale Lorenza przypatrywała mu się obojętnym wzrokiem, zapewne go nie rozpoznając.
      Belbo z pewnością chciał zapytać Agliego, co jej zrobili, ale nie miał na to czasu. Z głębi nawy, z okolicy kasy i stoisk z książkami, dobiegł warkot bębnów i kilka piskliwych tonów fletów. Nagle drzwiczki czterech automobilów otworzyły się i ukazały się cztery istoty, które także widziałem na afiszu Petit Cirque.
      W filcowych kapeluszach bez ronda, przypominających fazy, obszernych czarnych, zapiętych po szyję płaszczach Les Derviches Hurleurs wysiedli z automobilów jak wskrzeszeni z martwych, którzy powstają z grobów, i przykucnęli na skrajach magicznego kręgu. Z fletów w głębi dobywała się teraz muzyka pełna słodyczy, a oni łagodnie uderzali dłońmi w ziemię i skłaniali głowy.
      Z kabiny aeroplanu Bregueta wychylił się jak muezin z minaretu piąty z nich, który zaczął zawodzić w jakimś nie znanym mi języku, jęcząc, lamentując przenikliwymi tonami, a jednocześnie znowu zabrzmiały bębny, stopniowo wzmagając intensywność dźwięku.
      Madame Olcott pochyliła się ku braciom Fox i szeptała im słowa zachęty. Wszyscy trzej opadli na fotele, z rękami płasko na oparciach, z zamkniętymi oczami, i zaczęli się pocić, poruszając wszystkimi mięśniami twarzy.
      Madame Olcott zwróciła się do zgromadzenia dygnitarzy.
      - Teraz moi zacni braciszkowie sprowadzą między nas trzy osoby wiedzące. - Zrobiła krótką przerwę i dodała: - Edwarda Kel-leya, Heinricha Khunratha i... - następna przerwa - hrabiego de Saint-Germain.
      Po raz pierwszy Aglie stracił panowanie nad rysami swojej twarzy. Wstał z krzesła i był to błąd. Potem podbiegł do kobiety - prawie cudem unikając szlaku Wahadła - i wykrzyknął:
      - Żmijo, kłamczyni, wiesz doskonale, że nie może to być... - I zwracając się do zgromadzonych: - Oszustwo, oszustwo! Powstrzymajcie ją!
      Ale nikt się nie poruszył, tylko Pierre zajął miejsce na krześle i oznajmił:
      - Kontynuujemy, madame.
      Aglie uspokoił się. Odzyskał zimną krew i odszedł na bok, mieszając się między obecnych.
      - Dalej - rzucił wyzywającym tonem - w takim razie spróbujmy.Madame Olcott machnęła ręką jak na starcie wyścigu. Tony wydobywane z instrumentów, coraz bardziej przenikliwe, rozbiły się na kakofonię dysonansów, bębny warczały nie trzymając rytmu, tancerze, którzy zaczęli już poruszać tułowiami w przód i tył, w lewo i w prawo, podnieśli się, zrzucając płaszcze i wyciągając sztywno ramiona, jakby gotowali się do lotu. Po chwili znieruchomienia zaczęli wirować wokół własnej osi, używając lewej nogi jako punktu oparcia, z twarzami wzniesionymi do góry, skupieni i zagubieni, a w ślad za nimi wirowały ich plisowane peleryny rozkładając się w kształt dzwonów i wyglądali jak kwiaty szarpane przez huragan.
      W tym czasie media jakby zesztywniały z pełnymi napięcia i zniekształconymi twarzami, miało się wrażenie, że chcą się wypróżnić, ale daremnie, oddychały chrapliwie. Światło od węgli osłabło i akolici Madame Olcott zgasili wszystkie stojące na ziemi latarki. Kościół oświetlony był tylko rozproszonym światłem latarek z nawy.
      Stopniowo dokonywał się cud. Z ust Theo Foxa zaczęła się dobywać jakby biaława piana, która powoli się zestalała, i podobna piana, choć z pewnym opóźnieniem, wychodziła z ust jego braci.
      - Odwagi, braciszkowie - szeptała przymilnie Madame Olcott - dalej, jeszcze trochę, tak, właśnie tak...
      Tancerze śpiewali urywanymi, histerycznymi głosami, kiwali głowami, które po jakimś czasie opadły i bujały się bezwładnie, okrzyki, jakie z siebie dobywali, były najpierw spazmatyczne, później zaś przeszły w rzężenie.
      Wydawało się, że z mediów sączy się substancja gazowa, powoli gęstniejąca: była jak lawa, jak białko, które stopniowo wyzwala; wzbijała się i opadała, krętymi, wężowymi ruchami muskała ich ramiona, piersi, nogi. Nie wiedziałem już, czy wychodzi im z porów skóry, z ust, uszu, oczu. Tłum napierał do przodu, cisnąc się coraz bliżej mediów, w stronę tancerzy. Wyzbyłem się wszelkiego lęku. Byłem pewny, że wtopię się w ciżbę, wyszedłem więc z budki, wystawiając się jeszcze bardziej na opary, które unosiły się pod sklepieniami.
      Wokół mediów przemykała jakaś luminescencja o mlecznych i niewyraźnych konturach. Substancja była w trakcie oddzielania się od nich i przybierania jakichś amebowych kształtów. Z kłębu jednego z braci oderwało się coś w rodzaju ostrza, które zakrzywiło się i z powrotem wspięło na jego ciało, wyglądało prawie jak ptak, który chce dziobnąć. Na czubku ostrza zaczęły formować się dwie wciągane narośle, przypominające rogi ślimaka...Tancerze mieli zamknięte oczy, pianę na ustach, nie zaprzestając obrotów wokół własnej osi, zaczęli, na ile pozwalało miejsce, ruch okrężny dokoła Wahadła, cudem nie przecinając jego trajektorii. Wirując coraz szybciej, pozrzucali berety, więc powiewały im długie czarne włosy i miało się wrażenie, że głowy ulatują, odrywając się od tułowi. Podobnie jak tamtego wieczoru w Rio wydawali z siebie okrzyki: houu, houu, houuuuuu...
      Białe formy stawały się coraz wyrazistsze, jedna z nich przybrała mgliste kontury postaci ludzkiej, druga była nadal fallusem. bańką, alembikiem, trzecia zaś wyraźnie przybierała kształt ptaka, sowy o wielkich oczach i spiczastych uszach, o dziobie krzywym jak usta starej nauczycielki przyrody.
      Madame Olcott spytała pierwszą formę:
      - Kelley, to ty?
      I z formy dobył się głos. Nie był to z pewnością głos Foxa, ale jakiś odległy głos, który z trudem syczał:
      - Nów... I do reveale, a... a mighty Secret if you marke it well...
      - Tak, tak - nalegała kobieta.
      - This very place is call'd by many names... Earth... Earth is the lowest element of All... When thrice yee have turned this Wheele abo-ut... thus my great Secret l have revealed...
      Theo Fox zrobił ruch ręką, jakby błagał o zmiłowanie.
      - Odpocznij trochę, ale utrzymaj rzecz... - powiedziała Madame Olcott. Potem zwróciła się formy sowiej: - Rozpoznaję cię. Khunrath, co chcesz nam powiedzieć?
      Sowa zaczęła dobywać z siebie dźwięki:
      - Hallelu... Iah... Hallelu... Iah... Was...
      - Was?
      - Was helfen Fackeln Licht... oder Briln... so die Leut... nicht se-hen... wollen...
      - Chcemy - powiedziała Madame Olcott - wyjaw, co wiesz...
      - Symbolon kosmou... ta antra... kai tan enkosmion... duname-on erithento... oi theologoi...
      Także Leo Fox był u kresu sił, głos sowy stawał się coraz wątlej-szy. Leo skłonił głowę i z najwyższym trudem utrzymywał formę. Nieubłagana Madame Olcott zachęciła go do wytrwania i zwróciła się do ostatniej formy, która przybrała teraz postać człekokształtną.
      - Saint-Germain, Saint-Germain, to ty? Co wiesz? I forma zaczęła nucić jakąś melodię. Madame Olcott nakazała muzykantom trochę uciszyć zgiełkliwą muzykę: tancerze nie wyda-wali już z siebie zawodzenia, wirowali tylko, coraz bardziej wycieńczeni.
      Forma śpiewała:
      - Gentle love this hour befriends me...
      - To ty, poznaję - zachęcała Madame Olcott. - Mów, powiedz, gdzie, co... Forma oznajmiła:
      - Il etait nuit... La tete couverte du voile de lin... j'arrive... je trou-ve un autel de f er, j'y place le rameau mysterieux... Och, je crus de-scendre dans un abime... des galeries composees de quartiers de pier-re noire... mon voyage souterrain...
      - To fałsz, fałsz - wykrzyknął Aglie - bracia, wszyscy znacie ten tekst, to Tres Sainte Trinosophie, napisałem go ja, każdy może go sobie przeczytać wydając sześćdziesiąt franków!
      Podbiegł do Geo Foxa i zaczai tarmosić go za rękę.
      - Stój, oszuście - wrzasnęła Madame Olcott - zabijesz go!
      - A jeśli nawet! - wykrzyknął Aglie, zwalając medium z fotela.
      Geo Fox chwycił się własnej wydzieliny, która, pociągnięta jego upadkiem, nikła, spływając ku dołowi. Geo opadł w lepki śluz, który nadal dobywał się z jego ust, a potem zesztywniał bez życia.
      - Stój, szalony - krzyczała Madame Olcott, chwytając Agliego. A potem zwróciła się do pozostałych dwóch braci: - Wytrwajcie, moje maleństwa, oni muszą jeszcze przemówić. Khunrath, Khun-rath, powiedz mu, że jesteście prawdziwi!
      Leo Fox, ratując życie, próbował połknąć z powrotem sowę, Madame Olcott stanęła za jego plecami i ściskała mu skronie, by nagiąć go do swojej pychy. Sowa spostrzegła, że zaczyna znikać i zwróciła się ku temu, który ją zrodził: Phy, Phy, Diable" - sycząc, próbując wykłuć mu oczy. Leo Fox zabulgotał, jakby podcięto mu tętnicę szyjną, i padł na kolana. Sowa zniknęła, zmieniając się w obrzydliwy szlam (fiii, fiii - poświstywała), w który runęło duszące się medium, pozostając już tam oblepione nią i nieruchome. Wściekła Olcott zwróciła się do Thea, który trzymał się dzielnie.
      - Mów, Kelley, słyszysz mnie?
      Ale Kelley już milczał. Próbował oderwać się od medium, które, bijąc rękami powietrze, wyło teraz, jakby wydzierano mu trzewia.
      - Kelley, ty bezuchy, znowu próbujesz kręcić - krzyczała Madame Olcott.
      Lecz Kelley, nie mogąc oderwać się od medium, próbował je połknąć. Stał się jak guma do żucia, z której ostatni z braci Fox da-remnie próbował się wyplątać. Wreszcie także Theo padł na kolana, kaszląc, stapiając się w jedno z tą pasożytniczą rzeczą, która go pożerała, a potem potoczył się po posadzce i miotał się, jakby płonął żywcem. To zaś, co było Kelleyem, przykryło go najpierw niby całun, by po chwili umrzeć rozpływając się i zostawić go na ziemi, opróżnionego, zredukowanego do połowy samego siebie - mumia dziecka zabalsamowana przez Salona. W tym samym momencie czterej tancerze zatrzymali się jednocześnie, wymachując podniesionymi wysoko rękami, przez kilka sekund byli topielcami, którzy idą prosto na dno, a potem padli na ziemię, skowycząc jak szczenięta i zasłaniając sobie głowy rękami.
      W tym czasie Aglie, ocierając pot z czoła chusteczką, którą wyjął z kieszeni marynarki, wszedł na krużganek. Odetchnął dwa razy i wsunął do ust białą pastylkę. Potem nakazał ciszę.
      - Bracia, rycerze. Widzieliście, na jakie utrapienia chciała narazić nas ta kobieta. Uspokójmy się i powróćmy do mojego planu. Pozwólcie, że zabiorę stąd więźnia na godzinę.
      Madame Olcott wypadła z gry, pochylała się z prawie ludzkim bólem nad swoimi mediami. Ale Pierre, który śledził wszystko, siedząc ciągle na krześle, panował nad sytuacją.
      - Nie - powiedział. - Jest tylko jeden sposób. Le sacrifice hu-main! Dawajcie tu więźnia!
      Olbrzymi z Avalon, zahipnotyzowani jego energią, chwycili Bel-ba, który z twarzą pozbawioną wyrazu przyglądał się tej scenie, i zawlekli go przed oblicze Pierre'a. Ten zaś ze zręcznością prestidigitatora zerwał się, postawił krzesło na stole i wypchnął stół na środek chóru, a następnie chwycił w przelocie sznur i zatrzymał kulę, cofając się o krok wskutek rozpędu Wahadła. Zajęło to chwilę. Jakby postępując według jakiegoś Planu - a może w trakcie poprzedniego zamieszania wszystko zostało omówione - olbrzymi weszli na to podwyższenie, wciągnęli Belba na krzesło i jeden z nich owinął dwukrotnie wokół jego szyi sznur Wahadła, podczas gdy drugi trzymał kulę, którą później położył na brzegu stołu.
      Bramanti rzucił się do tej szubienicy, olśniewająco majestatyczny w swojej czerwonej sutannie i zaczął zawodzić:
      - Exorcizo igitur te per Pentagrammaton, et in nomine Tetra-grammaton, per Alfa et Omega qui sunt in spiritu Azoth, Saddai, Adonai, Jotchavah, Eieazereie! Michael, Gabierl, Raphael, Anael, Flaut Udor per spiritum Eloim! Maneat Terra per Adam lot-Cavah! Per Samuel Zebaoth et in nomine Eloim Gibor, veni Adramelech! Vade retro Lilith!Belbo siedział wyprostowany na krześle, ze sznurem na szyi. Olbrzymi nie musieli go już trzymać. W tej niestabilnej pozycji wystarczyłby jeden fałszywy ruch, by runął, a wtedy sznur zacisnąłby mu się na szyi.
      - Głupcy! - krzyczał Aglie. - Jak umieścimy je z powrotem na właściwej osi? Troszczył się o ocalenie Wahadła. Bramanti uśmiechnął się.
      - Nie martw się, hrabio. Nie mieszamy tutaj pańskich tynktur. To jest Wahadło takie, jakie zostało pomyślane przez Nich. Będzie wiedziało, którędy ma wędrować. A w każdym razie, jeśli chce się nakłonić Siłę do działania, nie ma nic lepszego niż ofiara z człowieka.
      Do tego momentu Belbo drżał. Teraz zobaczyłem, że rozluźnił się, nie powiem rozpogodził, ale zaczął z zaciekawieniem przyglądać się publiczności. Myślę, że w tym momencie, wobec kłótni między dwoma przeciwnikami, widząc przed sobą strzępy ciał mediów, po obu swoich stronach derwiszów, którzy nadal podrygiwali pojękując, święte szaty dygnitarskie w nieładzie, odzyskał swój najbardziej autentyczny dar, poczucie śmieszności.
      W tym momencie, jestem tego pewien, doszedł do wniosku, że nie może już pozwolić, żeby go zastraszano. Być może wyniesione miejsce, gdzie się znalazł, dało mu poczucie wyższości, gdyż patrzył z przodu sceny na to zgromadzenie szaleńców rodem z Grand Guig-nol ogarniętych pragnieniem wendety, a w głębi, prawie w przedsionku, potworki, które straciły zainteresowanie dla widowiska, trącały się łokciami, chichotały jak Annibale Cantalamessa i Pio Bo.
      Zwrócił tylko niespokojne spojrzenie w stronę miotanej gwałtownymi drgawkami Lorenzy, którą olbrzymi znowu ujęli pod ręce. Lo-renza odzyskała świadomość. Płakała.
      Nie wiem, czy Belbo postanowił nie pokazywać przy niej swojego strachu, czy też jego postanowienie stanowiło po prostu jedyny sposób okazania swojej pogardy i swojego autorytetu tej zgrai. Ale trzymał się prosto, z podniesioną głową, rozpiętą na piersi koszulą, rękami skrępowanymi z tyłu - dumnie jak ktoś, kto nie wie, co to strach.
      Uspokojony zimną krwią Belba, a w każdym razie pogodzony z przerwaniem oscylacji Wahadła, nadal pragnący poznać tajemnicę, w obliczu zdania rachunków z poszukiwań całego życia, może nawet wielu, zdecydowany zapanować znowu nad swoimi ludźmi, Aglie zwrócił się do Jacopa:- No, Belbo, niechże się pan zdecyduje. Sam pan widzi, że znalazł się w sytuacji co najmniej kłopotliwej. Proszę porzucić te komedie.
      Belbo nic nie odpowiedział. Patrzył w inną stronę, jakby przez dyskrecję chciał uniknąć słuchania dialogu, który zasłyszał przypadkiem.
      Aglie nalegał pojednawczo, jakby rozmawiał z dzieckiem:
      - Rozumiem pańską urazę i, jeśli pan pozwoli, także rezerwę. Rozumiem, że nie chce pan powierzyć tak osobistej, tak delikatnej tajemnicy plebsowi, który dopiero co zrobił z siebie tak mało budujące widowisko. A więc będzie pan mógł powierzyć ją tylko mnie, na ucho. Teraz polecę, żeby pana sprowadzono na dół i wiem, że powie pan to słowo, jedno jedyne słówko.
      Belbo powiedział na to:
      - Powiada pan?
      Wtedy Aglie zmienił ton. Po raz pierwszy widziałem, żeby był tak władczy, kapłański, gwałtowny. Przemawiał jakby miał na sobie egipski strój któregoś ze swoich przyjaciół. Spostrzegłem, że ten ton brzmi fałszywie, miało się wrażenie, iż Aglie parodiuje tych, którym nigdy nie skąpił swojego pobłażliwego współczucia. Ale jednocześnie był dosyć przejęty tą swoją niezwykłą rolą. Zgodnie z jakimś swoim planem - gdyż nie mogło to być instynktowne - wprowadzał Belba w scenę z melodramatu. Jeśli recytował wyuczony tekst, robił to dobrze, gdyż Belbo nie dostrzegł żadnego oszustwa i słuchał swego rozmówcy tak, jak ten już się po nim nie spodziewał.
      - Teraz wreszcie przemówisz - grzmiał Aglie. - Przemówisz, a nie pozostaniesz poza tą wielką grą. Jeśli nie, będziesz zgubiony. Jeśli przemówisz, staniesz się uczestnikiem tryumfu. Bo zaprawdę powiadam ci, tej nocy ty, ja i my wszyscy jesteśmy w Hod, sefirze splendoru, majestatu i chwały, w Hod, która rządzi magią ceremonialną i obrzędową, w Hod, momencie, kiedy otwiera się wieczność. O tym momencie śniłem przez wieki. Przemów, a zjednoczysz się z jedynymi, którzy po twoim objawieniu będą mogli uważać się za Władców Świata. Ukorz się, a będziesz wyniesiony. Przemówisz, bo ja ci tak rozkazuję, przemówisz, bo ja to mówię, a moje słowa effidunt quod figurantl
      A Belbo, teraz niezwyciężony, oznajmił:
      - Ma gavte la nata...
      Aglie, chociaż mógł spodziewać się odmowy, pobladł słysząc tę zniewagę.
      - Co powiedział? - spytał histerycznym głosem Pierre.
      - Nie chce mówić - streścił wypowiedź Belba Aglie. Rozłożył ręce w geście pośrednim między bezsiła a uległością i zwrócił się do Bramantiego: - Jest wasz.
      Pierre wrzasnął z wykrzywioną twarzą:
      - Dość, dość, le sacrifice humain, le sacrifice humain!
      - Tak, niechaj umrze, i tak znajdziemy odpowiedź - krzyczała tak samo wykrzywiona Madame Olcott, która wróciła na scenę i rzuciła się w stronę Belba.
      Prawie jednocześnie ruszyła Lorenza. Wyśliznęła się z rąk olbrzymów i stanęła przed Belbem u stóp szubienicy z rękami rozłożonymi, jakby chciała powstrzymać najazd, wołając przez łzy:
      - Chyba wszyscy oszaleliście, przecież tak się nie robi.
      Aglie, który już chciał wyjść, przez chwilę stał osłupiały, potem podbiegł, żeby ją odciągnąć.
      Później wszystko odbyło się w jednej chwili. Madame Olcott, sinej i gorejącej jak Meduza, rozwiązał się kok i wyciągnęła swoje szpony w stronę Agliego, drapiąc go po twarzy i odpychając na bok z całym impetem, jaki zyskała rzucając się na niego, Aglie cofnął się, potknął o nogę kosza z węglami, zakręcił się wokół swojej osi niby derwisz, upadł, waląc głową w jeden z samochodów, i legł na ziemi z twarzą we krwi. W tym samym momencie Pierre rzucił się na Lorenzę, wyciągając sztylet z pochwy na piersi, ja widziałem go teraz od tyłu, nie od razu zrozumiałem, co się stało, ale zobaczyłem, że Lorenza z woskową twarzą osuwa się u stóp Belba, a Pierre podnosi ostrze i wyje:
      - Enfin, le sacrifice humain! - A potem zwracając się w stronę nawy, zawołał wielkim głosem: - I'a Cthulhu! I'a S'hat'n!
      Ciżba, wypełniająca nawę, ruszyła, jedni przewracali się, inni w każdej chwili mogli wywrócić maszynę Cugnota. Usłyszałem - tak mi się przynajmniej zdaje, chociaż nie byłbym w stanie wyobrazić sobie szczegółu równie groteskowego - głos Garamonda: Panowie, apeluję o minimum dobrych manier..." Bramanti klęczał w ekstazie przed ciałem Lorenzy i wykrzykiwał: Asar, Asar! Kto mnie chwyci za gardło? Kto przygwoździ mnie do ziemi? Kto wbije sztylet w me serce? Jestem niegodny przekroczyć próg domu Maata!"
      Może nikt tego nie chciał, może złożenie w ofierze Lorenzy mo-głoby wystarczyć, ale akolici przepychali się teraz do wnętrza magicznego kręgu, który stał się dostępny wskutek unieruchomienia Wahadła, i ktoś - przysiągłbym, że Ardenti - został pchnięty przez innych, i stół dosłownie usunął się spod stóp Belba, wyskoczył, a jednocześnie w wyniku tego samego pchnięcia, Wahadło podjęło gwałtowny i szybki ruch kołyszący, porywając swoją ofiarę. Sznur napiął się pod ciężarem kuli, owijając się, ciasno teraz jak stryczek, wokół szyi mojego biednego przyjaciela, miotanego w powietrzu, wiszącego wzdłuż sznura Wahadła i unoszonego najpierw ku wschodniej ścianie chóru, a potem wracającego, już bez życia (mam nadzieję), w moim kierunku.
      Stłoczeni ludzie, depcząc jedni po drugich, wycofali się na obrzeże, aby zrobić miejsce dla cudu. Adept od oscylacji, upojony odrodzeniem się Wahadła, regulował rozpęd bezpośrednio przez ciało wisielca. Oś wahań wyznaczała przekątną biegnącą od moich oczu do jednego z okien, z pewnością tego z zadrapaniem, przez które za kilka godzin wpadnie pierwszy promień słońca. Nie widziałem przeto Jacopa kołyszącego się przodem do mnie, ale mniemam, że tak ułożyły się sprawy, by tę właśnie figurę zakreślał w przestrzeni...
      Głowa Belba jawiła się jako druga kula umieszczona wzdłuż linii sznura, idącej od podstawy do zwornika sklepienia i - by lak rzec - kula metalowa odchylała się w prawo, głowa Belba, druga kula, w lewo, a potem odwrotnie. Przez dłuższy czas dwie kule skłaniały się w kierunkach przeciwnych, tak więc tym, co przeszywało powietrze, nie była już linia prosta, lecz struktura trójkątna. Chociaż jednak głowa Belba poruszała się zgodnie z działaniem siły napiętego sznura, jego ciało - być może z początku w ostatnim skurczu, lecz później ze spastyczną ruchliwością drewnianej kukły - wyznaczało w pustce inne kierunki, niezależnie od głowy, sznura i zawieszonej poniżej kuli, ramiona tam, nogi gdzie indziej, i miałem uczucie, że gdyby ktoś sfotografował tę scenę sprzężonymi kamerami Muybrid-ge'a, utrwalając na błonie każdy moment z przestrzennego ciągu, rejestrując dwa skrajne punkty, w których znajdowała się głowa w poszczególnych okresach, dwa punkty zastygania kuli w bez:uchu, teoretyczne i niezależne od obu tamtych punkty krzyżowania się sznurów oraz punkty pośrednie, wyznaczone przez oscylacje tułowia i nóg, to wiszący na Wahadle Belbo zakreśliłby, twierdzę, drzewo sefirotów, streszczając w swej ostatniej godzinie dzieje wszystkich światów, zestalając w swej wędrówce dziesięć faz wydechu i wydalania tego, co boskie, w świat.Potem, chociaż mężczyzna pilnujący wahań dokładał starań, by trwała ta posępna huśtawka, wskutek jakiegoś potwornego zsumowania się sił, jakiegoś przemieszczenia energii, ciało Belba zastygło bez ruchu i sznur wraz z kulą kołysał się tylko od jego ciała w dół, a pozostała jego część - łącząca Belba ze zwornikiem sklepienia - trwała nieruchomo w pionie. W ten sposób Belbo, umknąwszy przed błędem świata i swoich posunięć, stał się teraz nim, owym punktem zaczepienia. Stałym Sworzniem. Miejscem podtrzymującym sklepienie świata, i tylko u jego stóp kołysał się sznur z kulą - od jednego do drugiego bieguna, bez spoczynku, wraz z ziemią, która przemykała pod nimi, wskazując na coraz to nowy kontynent, albowiem kula nie umiała, i nigdy nie będzie umiała, wskazać miejsca, gdzie znajduje się Pępek Świata.
      Podczas gdy wrzaski diabolistów, na chwilę przyciszone w obliczu cudu, rozległy się z poprzednią siłą, powiedziałem sobie, że historia naprawdę dobiegła końca. Jeśli Hod jest sefirą Chwały, Belbo miał swoją chwałę. Jeden jedyny gest nieustraszonej odwagi pogodził go z Absolutem.
      
114
Wahadło idealne składa się cieniutkiej nitki, nie poddającej się ściskaniu ani skręcaniu o długości L, z zaczepioną w środku ciężkości pewną masą. W przypadku kuli środkiem ciężkości jest środek kuli, w przypadku ciała ludzkiego jest to punkt znajdujący się w 0,65 jego wysokości, mierzonej od stóp. Jeśli wisielec ma 1,70 m wzrostu, środek ciężkości znajduje się w odległości 1,10 od jego stóp i długość L jest wyrażona tą właśnie liczbą. Oznacza to. że jeśli głowa wraz z szyją mierzy 0,30 m, środek ciężkości znajduje się 1,70-1,10=0,60 m od głowy i 0,60-30 = 0,30 m od szyi wisielca. Okres małych wahań wahadła, wyznaczony przez Huygensa, dany jest wzorem:
	(1)
gdzie L jest w metrach.
?=3,1415927.... a g =9,8 m/sec2. Z wzoru (1) otrzymujemy:
	
czyli w przybliżeniu
 	(2)
Proszę zauważyć, że T jest niezależne od ciężaru powieszonego (równość ludzi wobec Boga)... Podwójne wahadło z dwiema masami na tym samym sznurze... Jeśli poruszymy A, A zaczyna się wahać, ale po pewnym czasie zatrzymuje się i zaczyna się wahać B. Jeśli połączone wahadła mają różne masy i długości, energia przechodzi z jednego do drugiego, ale okresy tych oscylacji energii nie są równe... Ta wędrówka energii zachodzi także wtedy, gdy zamiast, odchylając wahadło A, nadawać mu swobodny ruch, zaczniemy odchylać je okresowo, przykładając do niego pewną siłę. Oznacza to, że jeśli wiatr będzie wiał porywami (regularnymi), wisielec po jakimś czasie przestanie się kołysać, a wahadło Foucaulta będzie się wahać, jakby zostało uczepione do wisielca.
(Z prywatnego listu od Maria Salvatoriego, Columbia University, 1984)

      Niczego więcej nie mogłem się w tym miejscu dowiedzieć. Skorzystałem z tumultu, by dotrzeć do posągu Gramme'a.
      	Cokół byt nadal otwarty. Wśliznąłem się do niego, zszedłem po schodkach i znalazłem się na małym, oświetlonym lampką podeście, do którego dochodziły kręte, kamienne schody. Po zejściu nimi wszedłem do korytarza o dość wysokim sklepieniu, oświetlonego przyćmionym światłem. W pierwszej chwili nie zorientowałem się. gdzie jestem i skąd dochodzi odgłos płynącej wody. Potem oczy mi się przyzwyczaiły. Był to kanał ściekowy, rodzaj balustrady z poręczą zabezpieczał przed wpadnięciem do wody, ale nie przeszkadzał wdychać wstrętnego zaduchu, chemicznego i jednocześnie organicznego. Przynajmniej jedno w całej naszej historii było prawdą, paryskie ścieki. Ścieki Colberta, Fantomasa czy Causa?
      Szedłem głównym kanałem, nie zagłębiając się w ciemniejsze odnogi i mając nadzieję, że jakiś znak wskaże mi, gdzie mam zakończyć tę podziemną trasę. W każdym razie oddaliłem się znacznie od Conservatoire i w porównaniu z tamtym królestwem nocy paryskie ścieki niosły ulgę, wolność, czyste powietrze, światło.
      Miałem przed oczyma jeden obraz, hieroglif kreślony w chórze przez martwe ciało Belba. Nie mogłem oswoić się z tym rysunkiem, któremu odpowiadał jakiś zamysł. Teraz wiem, że to prawo fizyczne, ale ten rodzaj wiedzy czyni zjawisko jeszcze bardziej symbolicznym. Tutaj, w wiejskim domu Jacopa, wśród mnóstwa jego notatek, znalazłem list, który w odpowiedzi na jego pytanie wyjaśnia, jak funkcjonuje wahadło i jak by się zachowywało, gdyby na jego sznurze zawiesić jeszcze jeden ciężar. Tak więc Belbo nie wiadomo od jak dawna myślał o Wahadle, wyobrażał je sobie jako jakiś Synaj, jak Kalwarię. Nie padł ofiarą niedawno stworzonego Planu, przygotowywał w wyobraźni swoją śmierć od jakiegoś czasu, a nie wiedział, że uznając się za pozbawionego prawa do tworzenia, w swoich przemyśleniach kreślił plany rzeczywistości. A może nie, może w ten właśnie sposób chciał umrzeć, żeby samemu sobie oraz innym dowieść, iż nawet kiedy się nie ma talentu, wyobraźnia jest zawsze twórcza.
      W pewnym sensie, przegrywając, zwyciężył. Albo przegrał wszystko, kto bowiem gotów jest pójść na ten jedyny sposób zwyciężania? Przegrał wszystko ten, kto nie zrozumiał, że zwycięstwo było inne. Ale w sobotni wieczór jeszcze tego nie odkryłem.
      Szedłem kanałem, amens jak Postel, może zagubiony w tych samych ciemnościach, i nagle ujrzałem znak. Jaśniejsza lampka, zawieszona na murze, wskazywała jakieś prowizoryczne schody pro-wadzące do drewnianej klapy. Zaryzykowałem i znalazłem się w zawalonej pustymi butelkami suterenie, którą dochodziło się do korytarza z dwiema ubikacjami, dla kobiet i dla mężczyzn. Znalazłem się w świecie żywych.
      Stanąłem dysząc ciężko. Dopiero w tym momencie pomyślałem o Lorenzie. Teraz ja płakałem. Ale Lorenza wymykała mi się już, jakby nigdy nie istniała. Nie potrafiłem nawet przypomnieć sobie jej twarzy. W tym świecie zmarłych była najbardziej martwa.
      Na końcu korytarza trafiłem na kolejne schody i drzwi. Wszedłem do jakiegoś miejsca zadymionego i cuchnącego, szynku, bistro, wschodniego baru: kolorowi kelnerzy, spoceni bywalcy, tłuszcz rożnów i kufle piwa. Wyszedłem tymi drzwiami jak ktoś, kto już tu był i poszedł oddać mocz. Nikt nie zwrócił na mnie uwagi, być może jedynie mężczyzna przy kasie, który widząc, że wynurzam się z głębi, dał mi ledwie dostrzegalny znak przymkniętymi oczami, jakby chciał powiedzieć okay, zrozumiałem, przechodź, ja niczego nie widziałem.
      
115
Gdyby oko mogło ujrzeć demony zaludniające świat, życie stałoby się niemożliwe.
(Talmud, Berakhoth 6)

      Wyszedłem z baru i znalazłem się wśród świateł Porte St-Martin. Wschodni był bar, z którego wyszedłem, wschodnie okoliczne sklepy, jeszcze oświetlone. Zapach kuskus i fallafel, tłum. Gromady młodzieży, biednej, wiele osób ze śpiworami. Nie mogłem wejść do baru, żeby się czegoś napić. Spytałem jakiegoś chłopaka, co się dzieje. Manifestacja, na następny dzień jest zapowiedziana wielka manifestacja przeciwko ustawie Savary'ego. Przyjechali autokarami.
      Jakiś Turek, druz, przebrany izmailita, zapraszał mnie złą francuszczyzną, żebym gdzieś wszedł. Przenigdy, chcę uciekać z Alamut. Nie wiem, kto jest na czyjej służbie. Nie dowierzać nikomu.
      Przeszedłem przez skrzyżowanie. Słyszę teraz tylko odgłos moich kroków. Dobra strona wielkiego miasta: przechodzi się parę metrów i odzyskuje samotność.
      Ale nagle, po minięciu kilku bloków domów, zobaczyłem po lewej stronie niewyraźnie rysujące się w mroku Conservatoire. Z zewnątrz nic osobliwego. Pomnik pogrążony w głębokim śnie. Szedłem dalej na południe, w stronę Sekwany. Miałem na myśli jakiś cel, ale nie widziałem go wyraźnie. Chciałem zapytać kogoś, co się stało.
      Belbo nie żyje? Niebo było pogodne. Minąłem grupkę studentów. Milczeli, podziałał na nich genius loci. Po lewej stronie zarys Saint-Nicolas-des-Champs.
      Idę dalej rue Saint-Martin, przecinam rue aux Ours, szeroką, robi wrażenie bulwaru, boję się zgubić kierunek, którego zresztą nie znam. Rozglądam się i po prawej stronie widzę na rogu dwie wystawy Editions Rosicruciennes. Są ciemne, ale trochę dzięki światłu latarń, a trochę mojej latarki udaje mi się dojrzeć, co tam leży. Książki i przedmioty. Histoire des juifs, comte de St-Germain, alchimie, monde cache, les maisons secretes de la Rose-Croix, posłanie budowniczych katedr, katarzy. Nowa Atlantyda, medycyna egipska, świątynia w Karnaku, Bhagawadgita, reinkarnacja, krzyże i świeczniki różokrzyżowe, popiersie Izydy i Ozyrysa, kadzidełka w pudełkach i tabliczkach, karty do taroka. Sztylet, cynowy nóż do papieru z okrą-głą rękojeścią, na której umieszczono godło Różanego Krzyża. Co robią, chcą mnie nabrać?
      Przechodzę teraz przed fasadą Beaubourg. W dzień trwa tu bez przerwy odpust, teraz plac jest prawie pusty, jakaś milcząca uśpiona grupka, gdzieniegdzie światła brasseries. To prawda. Wielkie otwory wentylacyjne wchłaniają energię ziemi. "Może tłumy, które zbierają się tu w ciągu dnia, mają zapewnić wibrację, machinę hermetyczną trzeba karmić świeżym mięsem.
      Kościół Saint-Merri. Od fronu Librairie la Vouivre, w trzech czwartych okultystyczna. Nie mogę poddawać się histerii. Obchodzę przez rue des Lombards, być może, aby uniknąć zastępu skandynawskich dziewcząt, które śmiejąc się wychodzą z otwartego jeszcze baru. Zamilczcie, czy nie wiecie, że również Lorenza nie żyje?
      Czy jednak nie żyje? A jeśli to ja jestem martwy? Rue des Lombards. Dochodzi do niej prostopadle rue Flamel, a w głębi rue Fla-mel widać białą Tour Saint-Jacques. Na rogu księgarnia Arcane 22, karty do taroka i wahadełka. Nicolas Flamel, alchemik, księgarnia alchemiczna i la Tour Saint-Jacąues: ze swoimi wielkimi białymi lwami u podstawy ta niepotrzebna późnogotycka wieża nad Sekwa-ną, wieża, od której wziął nazwę ezoteryczny periodyk, w której Pascal prowadził doświadczenia nad ciężarem powietrza i w której jeszcze dzisiaj na wysokości 52 metrów znajduje się stacja meteorologiczna. Może zanim zbudowali wieżę Eiffla, zaczynali właśnie tutaj. Istnieją strefy szczególne. I nikt tego nie widzi.
      Wracam w stronę Saint-Merri. Znowu śmiechy dziewcząt. Nie chcę patrzeć na ludzi, okrążam kościół przez rue Cloitre Saint-Merri - drzwi do transeptu, stare, z nie obrobionego drewna. Po lewej stronie otwiera się widok na plac, najdalszy skraj Beaubourg, rzęsiście oświetlony. Na placu maszyny Tinguely'ego i inne wielobarwne dzieła rąk ludzkich unoszące się na wodzie basenu czy sztucznego stawu wśród utajonych obrotów kół zębatych i w głębi spostrzegam znowu armaturę rur z Dalmine, wielkie rozwarte paszcze Beaubourg - jakby porzucony przy obrośniętej bluszczem ścianie Tita-nic", który rozbił się w kraterze księżycowym. Tam, gdzie nie powiodło się katedrom, wielkie luki transoceanicznych statków szemrały, bo nawiązały kontakt z Czarnymi Dziewicami. Odkrywa je tylko ten, kto wybrał się w rejs dokoła Saint-Merri. Nie mogę więc przerywać, obnażam przecież jeden ze spisków uknutych przez Nich w samym środku Ville Lumiere, spisek Ignorantów.
      Skręcam w rue des Juges Consules, znowu jestem przed fasadąSaint-Merri. Nie wiem, dlaczego coś każe mi zapalić latarkę i skierować jej światło na portal. Gotyk płomienisty, podwójnie wygięte łuki.
      I nagle, szukając tego, czego nie spodziewałem się znaleźć, widzę coś na archiwolcie portalu.
      Bafomet. Dokładnie w miejscu złączenia półłuków u szczytu pierwszego znajduje się gołębica Ducha Świętego z glorią kamiennych promieni, a u drugiego, oblężony przez modlące się anioły - on, Bafomet ze swoimi straszliwymi skrzydłami. Na fasadzie kościoła. Bez żadnego wstydu.
      Dlaczego tutaj? Bo jesteśmy niedaleko od Świątyni. Gdzie zaś jest Świątynia albo to, co z niej zostało? Wracam, idę na północny wschód i oto jestem na rogu rue de Montmorency. Pod numerem 51 dom Nicolasa Flamela. Między Bafometem a Świątynią. Roztropny znawca sztuki spagirycznej wie dobrze, z kim powinien się rachować. Przed domem z nieokreślonej epoki, Taverne Nico-las Flamel, poubelles pełne plugastwa. Dom jest stary, odrestaurowano go ze względu na turystów, dla diabolistów najniższej rangi, hylików. Obok american bar z reklamą Apple. Secouez vous les puces (pchły to bugs, błędy w programie). Soft-Hermes. Dir Temura.
      Znalazłem się na rue du Tempie, przejdę nią do skrzyżowania z rue de Bretagne, gdzie znajduje się square du Tempie, ogród siny jak cmentarz, nekropolia rycerzy, których złożono w ofierze.
      Rue de Bretagne aż do skrzyżowania z rue Vieille du Tempie. Przy rue Vieille du Tempie, za skrzyżowaniem z rue Barbette, są dziwne sklepy, gdzie sprzedaje się lampy elektryczne o niezwykłych kształtach: kaczki, liści bluszczu. Zbyt ostentacyjnie nowoczesne. Nie dam się zwieść.
      Rue des Francs-Bourgeois. Jestem w dzielnicy Marais, znam ją, zaraz dojdę do starych koszernych jatek, co Żydzi mają wspólnego z templariuszami, ustaliliśmy przecież, że ich miejsce w Planie przypada asasynom z Alamut? Po co tu przyszedłem? Szukam odpowiedzi? Nie, być może pragnę tylko znaleźć się jak najdalej od Conser-vatoire. Albo też kieruję się ku jakiemuś miejscu, wiem, że to nie tutaj, ale próbuję przypomnieć sobie, gdzie ono jest, jak Belbo, kiedy szukał we śnie zapomnianego adresu.
      Spotykam jakąś okropną grupę. Zły śmiech, idą rozproszeni, muszę zejść z chodnika. Przez chwilę boję się, że to posłańcy Starca z Gór i że przybyli tu z mojego powodu. Nie, znikają w ciemności, alerozmawiają w obcym języku, który syczy szyicko, talmudycznie, koptyjsko jak pustynny wąż.
      Na moje spotkanie wychodzą androgyniczne postacie w długich płaszczach. Płaszcze różokrzyżowców. Mijają mnie, skręcają w rue de Sevigne. Późna noc. Uciekłem z Conservatoire, żeby wrócić do miasta zwykłych ludzi, i oto uświadamiam sobie, że miasto zwykłych ludzi zostało pomyślane jako katakumby z pierwszeństwem przejścia dla wtajemniczonych.
      Pijak. Może udaje. Nie dowierzać, nigdy nie dowierzać. Mijam otwarty jeszcze bar, kelnerzy w długich do stóp fartuchach odstawiają już krzesła i stoliki. Zdążyłem jeszcze zamówić piwo. Wypijam je łapczywie i proszę o jeszcze jedno. Chce się pić, hę?" - zagaduje jeden z nich. Ale bez życzliwości, podejrzliwie. Pewnie, chce mi się pić, nie piłem nic od piątej po południu, ale można odczuwać pragnienie, nawet jeśli nie spędziło się nocy pod Wahadłem. Głupcy. Płacę i wychodzę, zanim zdążą utrwalić sobie w pamięci moje rysy.
      Jestem na skraju place des Vosges. Przemykam pod portykami. W jakim to starym filmie rozbrzmiewały na place des Vosges samotne kroki szalonego nożownika Mathiasa? Przystaję. Usłyszałem za plecami czyjeś kroki? Jasne, że nie, przecież oni też przystanęli. Wystarczyłoby parę gablotek i te portyki stałyby się salami Conser-vatoire.
      Niskie, szesnastowieczne sklepienia, łuki wszelkich porządków, galerie filatelistyczne i antykwariat z meblami. Place des Vosges, tak niski ze swymi starymi, prążkowanymi, wyszczerbionymi i odrapanymi bramami, mieszkają tu ludzie, którzy od stu lat się nie przeprowadzali. Ludzie w żółtych płaszczach. Plac zamieszkany przez samych taksidermistów. Wychodzą tylko nocami. Znają płytę chodnikową, studzienkę, przez którą można dotrzeć do Mundus Subter-raneus. Na oczach wszystkich.
      L'Union de Recouvrement des Cotisation de securite sociale et d'allocations familiales de la Patellerie numero 75, u 1. Nowa brama, może mieszkają tu ludzie zamożni, ale zaraz obok stara brama, o-drapana jak dom przy via Sincero Renato, dalej, pod numerem 3, brama dopiero co odnowiona. Alternacja Hylików i Pneumatyków. Władcy i ich niewolnicy, tu, gdzie widać asy przybite do czegoś, co musiało być łukiem. To jasne, kiedyś była tu księgarnia okultystyczna, ale już jej nie ma. Cały blok został opróżniony. Ewakuowany w ciągu jednej nocy. Tak samo postąpił Aglie. Teraz wiedzą, że ktoś wie, i zaczynają przechodzić do konspiracji.Jestem na rogu rue de Birague. Widzę nieskończony szereg portyków i ani jednej żywej duszy, wolałbym ciemności, ale latarnie rzucają żółte światło. Mógłbym krzyczeć, ale nikt by mnie nie usłyszał. Milczący, kryjący się za zamkniętymi oknami, z których nie pada żaden promyk światła, ubrani w żółte płaszcze taksidermiści roześmialiby się tylko szyderczo.
      Jednak nie, między portykami a parkiem, na środku placu, stoją zaparkowane samochody i od czasu do czasu przemyka jakiś cień. Ale stosunki nie stają się przez to uprzejmiejsze. Drogę przecina mi wielki owczarek niemiecki. Pies czarny tylko w nocy. Gdzie jest Faust? Może kazał wiernemu Wagnerowi wyprowadzić psa na siusiu?
      Wagner. Ta właśnie myśl krążyła mi po głowie, nie ujawniając się. Doktor Wagner, on właśnie jest mi potrzebny. On będzie musiał powiedzieć mi, czy bredzę, jakim zjawom nadałem byt rzeczywisty. Powie mi, że to wszystko nieprawda, że Belbo żyje, a TRES nie istnieje. Jakąż ulgę bym poczuł, gdybym dowiedział się, że oszalałem.
      Opuszczam plac prawie biegiem. Jedzie za mną jakiś samochód. Nie, pewnie szuka miejsca do zaparkowania. Potykam się o plastikowe worki na śmieci. Samochód parkuje. Jestem na rue St-Antoi-ne. Szukam taksówki. Zjawia się jak na żądanie.
      Mówię:
      - Sept, avenue Elisee Reclus.
      
116
Je voudrais etre la tour. pendre a la Tour Eiffel. 
(Blaise Cendrars)

      Nie wiedziałem, gdzie jestem, nie śmiałem zapytać o to taksówkarza, bo jeśli ktoś o tej porze bierze taksówkę, jedzie do własnego domu, w innym razie jest co najmniej mordercą, a z drugiej strony narzekał, że w centrum pełno jeszcze tych przeklętych studentów, wszędzie zaparkowane autokary, okropność, gdyby od niego zależało, wszystkich postawiłby pod mur, i że warto nadłożyć drogi. Objechał prawie cały Paryż i wreszcie zatrzymał się przed numerem siódmym na jakiejś opustoszałej ulicy.
      Żadnego doktora Wagnera. Może więc siedemnaście? Albo dwadzieścia siedem? Zrobiłem dwie albo trzy próby i opamiętałem się. Czyżbym, zakładając, że uda mi się znaleźć właściwą bramę, zamierzał naprawdę wyciągać o tej porze doktora Wagnera z łóżka, by opowiedzieć mu swoją historię? Znalazłem się tu z tych samych powodów, z jakich wędrowałem od Porte St-Martin do place des Vos-ges. Uciekam. I teraz po prostu uciekłem z miejsca, do którego uciekłem z Conservatoire. Potrzebuję nie psychoanalityka, ale kaftana bezpieczeństwa. Albo lekarstwa, jakim jest sen. Albo Lii. Żeby wzięła mnie za głowę, przytuliła ją mocno między piersią i pachą, szepcząc, bym zachowywał się grzecznie.
      Szukałem doktora Wagnera czy avenue Elisee Reclus? Dlaczego przypomniałem sobie o tym właśnie teraz, spotkałem tę nazwę w trakcie moich lektur związanych z Planem, był to jakiś dziewiętnastowieczny autor, który napisał nie pamiętam już jaką książkę o ziemi, podziemiach, wulkanach, człowiek, który pod pretekstem uprawiania akademickiej geografii wtykał nos do Mundus Subterraneus. Jeden z nich. Uciekałem przed nimi, ale ciągle spotykałem ich wokół siebie. Stopniowo opanowali w ciągu kilku wieków cały Paryż. I resztę świata.
      Trzeba wracać do hotelu. Czy złapię znowu taksówkę? Jak się orientowałem, mogłem być gdzieś na dalekim banlieu. Ruszyłem w stronę, z której dochodziło jaśniejsze i bardziej rozproszone światło i gdzie widać było otwarte niebo. Sekwana?
      Kiedy doszedłem do rogu, zobaczyłem ją.Po lewej stronie. Powinienem podejrzewać, że tu była, że zaczaiła się w pobliżu, w tym mieście nazwy ulic kreślą jednoznaczne posłannictwo, zawsze człowiek jest ostrzegany, tym gorzej dla mnie, trzeba było o tym pomyśleć.
      Była tu, plugawy pająk z martwej materii, symbol, instrument ich potęgi. Powinienem był uciec, ale czułem, jak wabi mnie do pajęczyny, kiwając głową z góry na dół i odwrotnie, gdyż teraz nie byłem w stanie objąć jej jednym spojrzeniem, byłem praktycznie w środku, tysiące jej krawędzi kroiły mnie na kawałki, czułem się bombardowany kratkami walącymi się ze wszystkich stron, gdyby tylko się poruszyła, mogłaby zmiażdżyć mnie jedną z tych łap jak z małego mechanika.
      La Tour. Byłem w jedynym punkcie miasta, skąd nie widzi się jej z daleka, z profilu, jak wyłania się przyjaźnie z morza dachów, fry-wolna jak na obrazie Dufy'ego. Była nade mną, unosiła się nad moją głową. Odgadywałem jej iglicę, ale poruszałem się najpierw wokół, potem zaś w obrębie jej podstawy rozpiętej między łapami, widziałem stawy skokowe, brzuch, wzgórek łonowy, domyślałem się prostopadłego jelita, tworzącego jedność z przełykiem, który mieścił się w szyi tej politechnicznej żyrafy. Chociaż tak dziurawa, miała jednak właściwość tłumienia światła dokoła siebie, i kiedy się poruszałem, z rozmaitych perspektyw pokazywała mi odmienne piwniczne arkady wycinające z mroku ujęcia jakby przez zmiennoognisko-wy obiektyw.
      Po jej prawej stronie, północno-wschodniej, nisko jeszcze nad horyzontem, pojawił się teraz sierp księżyca. Raz wieża ujmowała go w ramy, jakby był złudzeniem optycznym, fluorescencją jednego z tych jej koślawych ekranów, ale wystarczało, że trochę się poruszyłem, a ekrany zmieniały format, księżyc znikał, zapłaty wał się między którymiś metalowymi żebrami, zwierzę go druzgotało, połykało, przenosiło w inny wymiar.
      Tesserakt. Kostka czterowymiarowa. Widziałem teraz poprzez jedną z arkad ruchome, błyskające światełko, nawet dwa, czerwone i białe, z pewnością samolot szukający, bo ja wiem, Orły albo Roissy. Ale nagle - przesunąłem się nieco, a może wieża lub samolot - światełka zniknęły za żeberkami, myślałem, że zobaczę je w innym czworoboku, ale już się nie pojawiły. Wieża ma sto okien, a wszystkie są ruchome i każde wychodzi na inny fragment czasoprzestrzeni. Jej żebra nie wyznaczały euklidesowych załamań, lecz rozbijały tkankę kosmosu, odwracały katastrofy, przerzucały kartki światów równoległych.Kto powiedział, że sterczyna Notre Danie de la Brocante służyła temu, by suspendre Paris au plafond de l'univers? Przeciwnie, służyła temu, żeby zawiesić wszechświat na swojej sterczynie - to naturalne, czyż bowiem nie jest erzacem Wahadła?
      Jak ją nazywano? Samotnym czopkiem, pustym obeliskiem, glorią drutu, apoteozą sterty, powietrznym ołtarzem jakiegoś bałwochwalczego kultu, pszczołą wewnątrz róży wiatrów, smutną jak ruiny, brzydkim kolosem barwy nocy, szpetnym symbolem zbędnej siły, niedorzecznym cudem, bezsensowną piramidą, gitarą, kalamarem. teleskopem, długą jak przemówienie ministra, antycznym bogiem i nowoczesną bestią... Tym, i wieloma innymi rzeczami, jest, i gdybym teraz, ujęty w pęk jej strun głosowych inkrustowanych ześru-bowanymi naroślami, miał szósty zmysł Władców Świata, usłyszałbym, jak wyszeptuje ochryple muzykę sfer. W tym momencie Wieża wysysała fale z serca wydrążonej ziemi i retransmitowała je do wszystkich menhirów na świecie. Kłącze zagwożdżonych przegubów, artroza kręgosłupa, proteza protezy - co za okropność, żeby roztrzaskać się w otchłani, musiałbym z tego miejsca rzucić się ku wierzchołkowi. Zapewne, wracałem z wyprawy do środka ziemi, jeszcze kręciło mi się w głowie, czułem antygrawitacyjny wir antypodów .
      Nie fantazjowaliśmy, miałem przed oczami niewzruszony dowód Planu, lecz już wkrótce Wieża zauważy, że jestem szpiegiem, wrogiem, drobiną pyłu w trybach, których ona jest obrazem i motorem, rozszerzy niewyczuwalnie romb swoich ciężkich koronek i połknie mnie, przepadnę w zakamarku jej nicości, przeniesiony do innego świata.
      Gdybym jeszcze chwilę pozostał pod jej siecią, wielkie szpony zacisnęłyby się, zakrzywiły jak kły słonia, wchłonęły mnie i zwierzę z powrotem zamknęłoby się w sobie w pozycji zbrodniczej i złowrogiej temperówki.
      Następny samolot. Nie nadlatywał z tego czy innego kierunku, to ona go spłodziła między jednym a drugim kręgiem mastodonta bez ciała. Przyglądałem się jej, była bez końca jak zamysł, któremu służyła. Gdybym mógł pozostać tutaj, nie lękając się, że zostanę pożarty, mógłbym śledzić jej przemieszczenia, jej powolne obroty, jej infinitezymalną dekompozycję i rekompozycję w zimnym powiewie prądów: być może Władcy Świata umieli ją interpretować jako geo-mantyczny schemat, w jej niedostrzegalnych metamorfozach odczytaliby rozstrzygające sygnały, niewyznawalne pełnomocnictwa. Wie-za wirowała mi nad głową: śrubokręt z Mistycznego Bieguna. A może nie, tkwiła nieruchomo jak namagnesowany sworzeń i wprawiła w obroty sklepienie niebieskie. Powodowało to jednak taki sam zawrót głowy.
      Jak dobrze sobie radzi Wieża - powiadałem sobie. - Z daleka mruga przyjaźnie, lecz jeśli się zbliżysz, jeśli podejmiesz próbę przeniknięcia jej tajemnicy, zabija cię, zamraża twoje kości, wystarczy, że ujawni niedorzeczną trwogę, z której jest zbudowana. Teraz wiem, że Belbo nie żyje i Plan jest prawdziwy, gdyż prawdziwa jest Wieża. Jeśli nie zdołam uciec, uciec raz jeszcze, nie będę mógł nikomu tego wyjawić. Trzeba bić na alarm.
      Jakiś dźwięk. Stop, wracamy do rzeczywistości. Jadąca z dużą szybkością taksówka. Zdołałem wyskoczyć poza magiczne ogrodzenie, zacząłem wymachiwać gwałtownie rękami, prawie dałem się przejechać, taksówkarz zahamował w ostatniej chwili, jakby niechętnie się zatrzymywał - podczas jazdy powiedział mi, że także on, przejeżdżając pod Wieżą w nocy, czuje strach i dodaje gazu. Dlaczego? - zapytałem. - Parce que... parce que ca fait peur, c'est tout.
      Wkrótce znalazłem się w moim hotelu. Długo musiałem dzwonić, zanim obudziłem zaspanego portiera. Powiedziałem sobie: trzeba spać. Resztę odłożyć na jutro. Zażyłem parę tabletek nasennych, dosyć, żeby się otruć. Niczego więcej nie pamiętam.
      
117
Ma szaleństwo dla gości namiot przeogromny, Co każdego zaprasza, skąd przyszedł, niepomny, A już zwłaszcza gdy możny, złotem rzucać skłonny.
(Sebastian Brant, Das Narrenschiff. 46)

      Obudziłem się o drugiej po południu, otępiały jak katatonik. Pamiętałem bardzo dobrze wszystko, ale nie miałem żadnej pewności, że to. co pamiętałem, było prawdziwe. W pierwszej chwili pomyślałem, żeby zbiec po gazetę, ale potem doszedłem do wniosku, że gdyby nawet natychmiast po wszystkim wtargnęła do Conservatoire kompania spahisów, wiadomość nie zdążyłaby ukazać się w porannym wydaniu dzienników.
      Zresztą Paryż miał tego dnia inne zmartwienia. Powiedział mi o tym od razu portier, kiedy zszedłem na kawę. W mieście panuje zamęt, zamknięto wiele stacji metra, w wielu miejscach policja ruszyła do szarży, studentów jest zbyt dużo i przesadzają.
      Odszukałem w książce telefonicznej numer doktora Wagnera, Spróbowałem telefonować, ale ponieważ była niedziela, nie zjawił się w gabinecie. Musiałem w każdym razie zobaczyć, co dzieje się w Conservatoire. Pamiętałem, że otwarte jest także w niedzielne popołudnie.
      W Dzielnicy Łacińskiej panowało wzburzenie. Grupy młodzieży maszerowały z transparentami, wznosząc okrzyki. Na Ile de la Cite zobaczyłem zaporę policyjną. Skądś z głębi dochodziły odgłosy strzałów. Tak właśnie musiało być w sześćdziesiątym ósmym. Na wysokości Sainte Chapelle panowało zamieszanie, poczułem zapach gazów łzawiących. Usłyszałem odgłosy jakby natarcia, nie wiedziałem, czy to studenci, czy gliny, ludzie dokoła mnie zaczęli biec, skryliśmy się za jakimś ogrodzeniem, mieliśmy przed sobą kordon policjantów, na jezdni trwały starcia. Co za wstyd, znalazłem się po stronie podstarzałych mieszczuchów i czekałem, żeby rewolucja zgasła.
      Potem znalazłem przejście bocznymi uliczkami wokół dawnych hal i znalazłem się na rue St-Martin. Conservatoire było otwarte, biały dziedziniec, na fasadzie tablica Conservatoire des arts et me-tiers, założone dekretem Konwentu z 19 vendemiaire roku III... w dawnym przeorstwie Saint-Martin-des-Champs, ufundowanym w jedenastym wieku." Wszystko normalnie, mały tłumek niedzielnych gości nieczułych na studencki jarmark.
      Wszedłem - w niedzielę wstęp bezpłatny - i zobaczyłem, że wszystko jest tak, jak wczorajszego popołudnia o piątej. Strażnicy, zwiedzający, Wahadło na zwykłym miejscu... Rozglądałem się za śladami po tym, co tu zaszło, jeśli zaszło: ktoś sumiennie wszystko posprzątał. Jeśli zaszło...
      Nie pamiętam, jak spędziłem resztę popołudnia. Nie przypominam sobie nawet, co widziałem, włócząc się po ulicach, choć musiałem co jakiś czas gdzieś skręcać, żeby uniknąć zamieszek. Zatelefonowałem do Mediolanu - na próbę. Jakby zaklinając los, wybrałem numer Belba. Potem Lorenzy. Wreszcie wydawnictwa Gara-monda, które musiało być zamknięte. A przecież jeśli dzisiejszego wieczoru jest jeszcze dzisiaj, wszystko wydarzyło się wczoraj. Ale od tamtego wczoraj do dzisiejszej nocy minęła cała wieczność.
      Pod wieczór zdałem sobie sprawę, że nic nie jadłem. Pragnąłem spokoju i odrobiny luksusu. Koło Forum des Halles wszedłem do restauracji, gdzie obiecywano rybę. Spełniono obietnicę w pełni, a nawet posunięto się dalej. Stolik naprzeciwko akwarium. Świat raczej nierealny, odpowiedni, żebym zaczai oddychać atmosferą absolutnej podejrzliwości. Ta ryba wygląda jak astmatyczny hesychasta, który traci wiarę i oskarża Boga, że On odarł wszechświat z cząstki sensu. Sabaoth, Sabaoth, czemu jesteś tak złośliwy, iż wmówiłeś mi, że nie istniejesz? Ciało ogarnia swą władzą cały świat - jak gangrena... Ta druga wygląda jak Minnie, trzepoce długimi rzęsami i robi serduszko z usteczek. Minnie jest narzeczoną Myszki Miki. Zjadam salade folie z łupaczem delikatnym jak ciało dziecka. Z miodem i pieprzem. Są tu paulicjanie. Ta unosi się między koralowcami jak aeroplan Bregueta - uderza powietrze skrzydłami niby motyl, sto do jednego, że wpatrywała się pożądliwie w swój płód homunkulusa porzucony na dnie podziurawionego już atanoru, rzucony między śmieci przed domem Flamela. A tam ryba templariusz, cała opancerzona czernią, szuka Noffa Dei. Muska astmatycznego wyrzutka, który żegluje, zamyślony i zmartwiony, ku temu, co niewysłowione. Odwracam wzrok, po drugiej stronie ulicy widzę szyld innej restauracji. Chez R... Róża-Krzyż? Reuchlin? Rosispergius? Raczkowski-ragotzitzarogi? Sygnatury, sygnatury...
      Zobaczymy, jedyny sposób na wprawienie diabła w zakłopotanieto sprawić, by uwierzył, że nam nie wierzy. Nie warto roztrząsać nocnego krążenia po Paryżu i wizji Wieży. Wyjść z Conservatoire po tym, jak widziało się, lub sądziło, że widzi, to, co się widziało, a potem przeżywać miasto jak koszmar senny, to rzecz normalna. Ale co widziałem w Conservatoire?
      Muszę koniecznie pomówić z doktorem Wagnerem. Nie wiem, dlaczego wbiłem sobie do głowy, że jest to panaceum, ale wbiłem sobie i już. Terapia słowem.
      Jak dotrwałem do dzisiejszego ranka? Zdaje się, że wszedłem do kina, gdzie grali Damą z Szanghaju Orsona Wellesa. Kiedy nastąpiła scena z lustrami, nie wytrzymałem i wyszedłem. Ale może to nieprawda, może wszystko odbyło się w mojej wyobraźni.
      Dzisiejszego ranka zadzwoniłem o dziewiątej do doktora Wagnera, nazwa wydawnictwa Garamond umożliwiła pokonanie zapory, jaką była sekretarka, zdaje się, że doktor sobie mnie przypomniał, wobec moich nalegań powiedział, żebym przyszedł zaraz, o pół do dziesiątej, zanim zjawią się inni pacjenci. Zrobił na mnie wrażenie człowieka życzliwego i rozumiejącego.
      Być może przyśniła mi się również wizyta u doktora Wagnera. Sekretarka wypytała mnie o dane osobiste, przygotowała fiszkę, pobrała honorarium. Na szczęście miałem już w kieszeni bilet powrotny.
      Niewielki gabinet bez kanapki. Okna wychodzące na Sekwanę, po lewej cień Wieży. Doktor Wagner przywitał mnie z zawodową uprzejmością - w gruncie rzeczy słusznie, nie byłem już jednym z jego wydawców, lecz pacjentem. Szerokim i spokojnym gestem wskazał krzesło naprzeciwko siebie, po drugiej stronie biurka, jak urzędnikowi ministerialnemu. Et alorsl" Powiedział to, odepchnął się w obrotowym fotelu, tak że miałem przed oczami jego plecy. Siedział z pochyloną głową i jak mi się zdawało, złożonymi dłońmi.
      Mówiłem jak nakręcony, wyciągnąłem wszystko, od początku do końca, to, co myślałem dwa lata temu, przed rokiem, to, co myślałem, że myśli Belbo, Diotallevi. A zwłaszcza to, co wydarzyło się w noc świętojańską.
      Wagner nie przerwał mi ani razu, ani razu nie przytaknął, nie okazał dezaprobaty. Z tego, co wiem, równie dobrze mógł być przez ten czas pogrążony we śnie. Ale na tym pewnie polegała jego technika pracy. A ja mówiłem. Terapia słowna.
      Potem czekałem na jakieś słowo z jego ust, na ratunek.Wagner bardzo powoli podniósł się z fotela. Nie odwracając się twarzą do mnie obszedł biurko i stanął przed oknem. Z rękami założonymi za plecami, patrzył w zamyśleniu na szyby.
      Milcząc przez dziesięć, może piętnaście minut.
      Potem, nadal odwrócony do mnie plecami, głosem bezbarwnym, spokojnym, kojącym powiedział:
      - Monsieur, vous etes fou.
      Trwał bez ruchu, ja też. Po dalszych pięciu minutach zrozumiałem, że nie powie nic więcej. Koniec wizyty.
      Wyszedłem bez słowa pożegnania. Sekretarka obdarzyła mnie szerokim uśmiechem i znalazłem się na avenue Elisee Reclus.
      Była jedenasta. Zabrałem moje rzeczy z hotelu i pojechałem na lotnisko, ufny w szczęśliwy los. Musiałem czekać dwie godziny na lotnisku i w tym czasie dzwoniłem do Mediolanu do Garamonda, collect cali, gdyż byłem już bez grosza przy duszy. Słuchawkę podniosła Gudrun, robiła wrażenie jeszcze bardziej ogłupiałej niż zwykle, musiałem trzy razy krzyczeć, żeby powiedziała tak, oui, yes. żeby potwierdziła połączenie.
      Płakała. Diotallevi umarł w sobotę o północy.
      - I dzisiaj rano nikogo, nikogusieńko z przyjaciół na pogrzebie, co za wstyd! Nie przyszedł nawet pan Garamond, który podobno przebywa za granicą. Ja, Gracja, Luciano i jakiś pan ubrany na czarno, z brodą, kędzierzawymi bokobrodami i w dużym kapeluszu, wyglądał jak grabarz. Bóg jeden wie, skąd się wziął. Ale gdzie pan jest, Casaubon? A Belbo? Co się właściwie dzieje?
      W odpowiedzi burknąłem coś niewyraźnie i odłożyłem słuchawkę. Wezwano mnie do samolotu.
      

      9
      JESOD
      
118
Społeczna teoria spisku... jest konsekwencją braku odniesienia do Boga i wynikającego stąd pytania: Kto jest na jego miejscu?"
(Karl Popper, Conjectures and refutations, Londyn. Routledge, 1969, I, 4)

      Podróż zrobiła mi dobrze. Nie tylko dlatego, że opuściłem Paryż, ale opuściłem także podziemie, a nawet wypełzłem z ziemi, z ziemskiej skorupy. Niebo i góry białe jeszcze od śniegu. Samotność na dziesięciu tysiącach metrów i to poczucie upojenia, jakie zawsze daje lot, zwiększone ciśnienie wewnątrz samolotu, przebijanie się przez lekkie zaburzenia atmosfery. Pomyślałem, że dopiero tutaj stanąłem obiema nogami na ziemi. I postanowiłem postawić na wszystkim kropkę, najpierw wypisując kolejne punkty w moim notesie, a potem zamknąć oczy i niech się dzieje, co chce.
      Uznałem, że należy wynotować przede wszystkim niepodważalne fakty.
      Nie ulega wątpliwości, że Diotallevi nie żyje. Powiedziała mi to Gudrun. Gudrun zawsze pozostawała poza naszą historią, nie zrozumiałaby jej, a więc jako jedyna mówi prawdę. Następnie prawdą jest, że Garamonda nie ma w Mediolanie. Może być oczywiście w dowolnym innym miejscu, ale w poprzednich dniach nie zawiadomił nas ani nawet nie sugerował, iż będzie w Paryżu, gdzie go widziałem.
      Podobnie nie ma Belba.
      Spróbujmy teraz wyobrazić sobie, że to, co widziałem w sobotni wieczór w Saint-Martin-des-Champs zdarzyło się naprawdę. Być może nie tak, jak ja to widziałem, gdyż byłem pod wpływem muzyki i kadzideł, ale coś się zdarzyło. To jak historia z Amparo. Wracając do domu, nie miała pewności, czy przeniknęła w nią Pomba Girą, ale wiedziała, że poszła do namiotu umbandy i tam czuła się w mocy Pomba Girą - a przynajmniej tak się zachowywała.
      A wreszcie, to, co powiedziała mi w górach Lia, jest prawdą, jej odczytanie wszystkiego jest absolutnie przekonywające, tekst z Pro-vins jest rachunkiem z pralni. Nie było żadnych zgromadzeń templariuszy w Grange-aux-Dimes. Nie było Planu, nie było posłannictwa.Rachunek z pralni stał się dla nas krzyżówką o nie wypełnionych kratkach i bez znaczeń słów. Trzeba więc wypełnić kratki tak, żeby wszystko się należycie krzyżowało. Ale może ten przykład nie jest wystarczająco adekwatny. W krzyżówce krzyżują się słowa, a słowa winny krzyżować się na wspólnej literze. W naszej grze krzyżowaliśmy nie słowa, ale pojęcia i fakty, więc rządziły nią odmienne reguły - w zasadzie trzy.
      Pierwsza reguła. Pojęcia łączy się na zasadzie analogii. Nie ma reguł mówiących od samego początku, czy dana analogia jest dobra, czy zła, gdyż każda rzecz jest z jakiegoś punktu widzenia podobna do każdej innej. Przykład. Ziemniak krzyżuje się z jabłkiem, gdyż są to rośliny i w dodatku mają krągły kształt. Jabłko z wężem dzięki skojarzeniu biblijnemu. Wąż z obwarzankiem ze względu na podobieństwo zewnętrzne, obwarzanek z kołem ratunkowym, stąd przechodzimy do kostiumu kąpielowego, od kostiumu do mapy morskiej, od mapy morskiej do papieru higienicznego, od higieny do alkoholu, od alkoholu do narkotyku, od narkotyku do strzykawki, od strzykawki do dziury, od dziury do ziemi, od ziemi do ziemniaka.
      Bez zarzutu. Druga reguła powiada bowiem, że na koniec tout se tient, gra jest ważna. Od ziemniaka do ziemniaka tout se tient. Więc jest prawdziwe.
      Trzecia reguła, skojarzenia nie mogą być wzięte z powietrza - w tym sensie, że przynajmniej raz zostały wskazane, a lepiej, jeśli wielokrotnie, przez kogoś innego. Tylko dzięki temu powiązania są dobre jako oczywiste.
      Była to zresztą koncepcja pana Garamonda. Książki diabolistów nie mają wprowadzać niczego nowego, lecz tylko powtarzać to, co zostało już powiedziane, co bowiem w przeciwnym razie stałoby się z siłą Tradycji?
      Tak właśnie postępowaliśmy. Niczego nie wymyślaliśmy poza sposobem układania fragmentów. Tak samo postępował Ardenti, niczego nie wymyślił, tyle że jego układanka okazała się niezgrabna, a poza tym był mniej wykształcony od nas, miał więc do dyspozycji mniejszą liczbę fragmentów.
      Oni mieli fragmenty, ale nie mieli schematu krzyżówki. A zresztą my okazaliśmy się - znowu - lepsi.
      Przypomniałem sobie zdanie, które powiedziała mi Lia w górach, kiedy karciła mnie za to, że bawimy się paskudnie. Ludzie są spragnieni planów i jeśli podsuniesz im plan, rzucą się jak zgraja wilków. Ty zmyślasz, a oni wierzą. Nie należy powoływać do życia więcej tworów wyobraźni niż jest to potrzebne."W gruncie rzeczy zawsze się tak dzieje. Młody Herostrates gryzie się, gdyż nie wie, jak zyskać sławę. Pewnego dnia widzi film, w którym wątły chłopak strzela do gwiazdy country musie, tworząc w ten sposób wydarzenie dnia. Znalazł sposób, zabija Johna Lennona.
      To jak z NWA. Jak stać się publikowanym poetą, który trafi do encyklopedii? Garamond daje odpowiedź. To łatwe, wystarczy zapłacić. NWA nigdy dotąd na to nie wpadł, ponieważ jednak istnieje plan Manuzio, identyfikuje się z nim. NWA jest przekonany, że od samego początku potrzebny mu był Manuzio, ale nie wiedział o jego istnieniu.
      W konsekwencji wymyśliliśmy nie istniejący Plan, a Oni nie tylko uznali go za dobry, ale sami sobie wmówili, że od dawna mają w nim swoje miejsce, czyli dokonali utożsamienia swoich chaotycznych i niejasnych zamierzeń z fazami naszego Planu, nakreślonego zgodnie z nieodpartą logiką analogii, pozoru, podejrzenia.
      Skoro jednak realizują plan, który wymyśliliśmy, wszystko jest tak, jakby Plan istniał, a nawet po prostu istnieje.
      Od tej chwili zgraje diabolistów będą przemierzać świat w poszukiwaniu mapy.
      Ofiarowaliśmy mapę ludziom, którzy próbują przemóc swoją nie uświadomioną frustrację. Jaką? Odpowiedź podsunęła mi ostatnia file Belba. Niemożliwa jest klęska, jeśli naprawdę istnieje Plan. Porażka, owszem, tyle że nie z twojej winy. Ulec, stawiając czoło kosmicznemu spiskowi, to żaden wstyd. Nie jesteś tchórzem, lecz męczennikiem.
      Nie lamentuj nad tym, że jesteś śmiertelnikiem, łupem tysięcy mikroorganizmów, nad którymi nie panujesz, nie ponosisz odpowiedzialności za swoje mało chwytne stopy, za zniknięcie ogona, sierści i odrastających zębów, neuronów, które tracisz na drodze życia, za twardniejące żyły. To przez Zawistne Anioły.
      To samo odnosi się do życia codziennego. Jak załamanie kursów na giełdzie. Zdarzają się, ponieważ każdy wykonuje jakiś błędny ruch, a suma tych błędnych posunięć wywołuje panikę. Potem ci, którzy nie mają mocnych nerwów, zadają sami sobie pytanie: kto uknuł ten spisek, kto na tym skorzystał? I biada, jeśli nie znajdziesz wroga, który spiskował, bo sam poczujesz się winny. Albo, jeśli czujesz się winny, wymyślasz spisek, a nawet niejeden. I musisz zorganizować własny spisek, żeby zwalczyć tamten.
      A im bardziej wyrafinowane są spiski innych, tym bardziej w nich zasmakujesz, aby zaś uzasadnić to, że niczego nie rozumiesz, swójspisek konstruujesz na miarę tamtych. To właśnie zdarzyło się między jezuitami i zwolennikami Bacona, paulicjanami i templariuszami, kiedy każdy wypominał innemu jego plan. Diotallevi zauważył wtedy: Bez wątpienia przypisujesz innym to, co sam robisz, a skoro ty robisz coś odrażającego, tamci stają się odrażający. Ponieważ jednak pragną przyswoić sobie tę odrażającą rzecz, którą ty robisz, wspierają twoje zapatrywanie, wmawiając ci, a jakże, iż w rzeczywistości to, co im przypisujesz, jest tym, czego zawsze pragnęli, Bóg oślepia tego, kogo chce zgubić, wystarczy Mu pomóc."
      Spisek, jeśli ma być spiskiem, trzeba otoczyć tajemnicą. Musi istnieć tajemnica, która uwolni nas od frustracji dzięki temu, że ją poznamy, albo bowiem zapewni nam zbawienie, albo poznanie jej będzie równoważne zbawieniu. Czy istnieje tajemnica tak wyrazista?
      Z całą pewnością, pod warunkiem jednak że nie zostanie nigdy poznana. Obnażona, mogłaby przynieść nam wyłącznie rozczarowanie. Czyż Aglie nie opowiadał o pędzie do tajemnicy wstrząsającym epokę Antoninów? A przecież niedawno pojawił się ktoś, kto oświadczył, że jest Synem Bożym. Synem Bożym, który przyjmuje ciało i odkupuje grzechy świata. Czy to byle jaka tajemnica? I obiecywała zbawienie wszystkim, wystarczy kochać swego bliźniego. Czy taka tajemnica to mało? I zostawiała zapis, że ktokolwiek wypowie we właściwym momencie właściwe słowa, może przemienić chleb i pół kielicha wina w ciało i krew Syna Bożego i tym się karmić. Czy taką zagadkę należy odrzucić? I skłaniała ojców Kościoła do domysłów, a potem ogłoszenia, że Bóg jest jedyny i troisty i że Duch pochodzi z Ojca i Syna, ale Syn nie pochodzi z Ojca i Ducha. Czy to była formułka stosowna dla hylików? A jednak ci wszyscy, którzy mieli teraz zbawienie w zasięgu ręki - do it yourself- nie kiwnęli palcem. Na tym polega objawienie? Co za banał. Więc dalejże krążyć histerycznie swoimi okrętami po całym Morzu Śródziemnym w poszukiwaniu zaginionej wiedzy, dla której te dogmaty za trzydzieści srebrników są tylko zewnętrzną zasłoną, przypowieścią przeznaczoną dla ubogich duchem, aluzyjnym hieroglifem, porozumiewawczym mrugnięciem do Pneumatyków. Tajemnica Trójcy? To zbyt łatwe, musi się za tym kryć coś innego.
      Był jeden taki, może to Rubinstein, który na pytanie, czy wierzy w Boga, odpowiedział: Och nie, ja wierzę... w coś znacznie większego..." Ale był też inny (może Chesterton?), który powiedział: to, że ludzie przestali wierzyć w Boga, nie oznacza, że nie wierzą już w nic, gdyż wierzą we wszystko.Wszystko nie jest bynajmniej największą z tajemnic. Nie ma tajemnic największych, gdyż natychmiast po ujawnieniu stają się małe. Jest tylko tajemnica pusta. Tajemnica, która się wymyka. Tajemnica rośliny orchis polega na tym, że oznacza jądra i oddziały-wuje na nie, ale jądra oznaczają znak zodiaku, znak zodiaku hierarchię anielską, hierarchia anielska gamę muzyczną, gama związek między humorami i tak dalej, wtajemniczenie polega na tym, żeby dowiadywać się i nigdy nie ustawać, obiera się wszechświat jak cebulę, a cebula składa się z samych łupin: wyobraźmy sobie cebulę nieskończoną, która miałaby środek wszędzie, powierzchni zaś - nigdzie, albo na wzór wstęgi Móbiusa.
      Prawdziwym wtajemniczonym jest ten, kto wie, że najpotężniejszą tajemnicą jest tajemnica bez treści, żaden bowiem nieprzyjaciel nie zdoła zmusić do jej wyznania, żaden wierny nie zdoła jej wydrzeć.
      Teraz dynamika nocnego obrządku przed Wahadłem wydała mi się bardziej logiczna i konsekwentna. Belbo utrzymywał, że jest w posiadaniu tajemnicy i dlatego zyskał nad Tamtymi władzę. Ich odruchem, nawet w przypadku człowieka tak roztropnego, jak Anglie, który natychmiast zaczął walić w tam-tam, zwołując pozostałych, było mu ją wydrzeć. A im bardziej Belbo odmawiał jej wyjawienia, tym mocniej Oni wierzyli, że jest ogromna, im bardziej zaś przysięgał, że jej nie zna, tym bardziej byli przekonani, że ją zna, i była to prawdziwa tajemnica, gdyby bowiem była fałszywa, ujawniłby ją przecież.
      Przez całe wieki poszukiwanie tajemnicy było dla nich spoiwem wśród ekskomunik, walk wewnętrznych, forteli. Teraz zamierzali ją poznać. A nękały ich dwa lęki: że tajemnica przyniesie zawód i że - kiedy stanie się znana wszystkim - nie będzie już tajemnicą. Będzie ich końcem.
      I w tym momencie Aglie przeczuł, że jeśliby Belbo przemówił, wszyscy by się dowiedzieli i on, Aglie, utraciłby tę mglistą aurę, która dawała mu charyzmat i władzę. Gdyby Belbo zwierzył się tylko jemu, Aglie nadal byłby nieśmiertelnym Saint-Germainem - odroczenie jego śmierci oznaczało trwanie tajemnicy. Próbował skłonić Belba, by ten wyjawił mu tajemnicę na ucho, i kiedy zrozumiał, że to niemożliwe, sprowokował go, zapowiadając jego kapitulację, ale przy okazji obnażył własną pustkę. Och, znał go dobrze ten stary hrabia, wiedział, że u ludzi z tych stron upór i poczucie śmieszności przemogą nawet strach. Zmusił go do podjęcia wyzywającego tonu i powiedzenia w sposób nieodwołalny nie".A inni, z powodu tego samego lęku, woleli go zabić. Tracili mapę - mają przed sobą całe wieki na jej szukanie - ale ratują świeżość swojego zgrzybiałego i zaślinionego pożądania.
      Przypomniałem sobie pewną historię, którą opowiedziała mi Am-paro. Zanim jeszcze przyjechała do Włoch, spędziła kilka miesięcy w Nowym Jorku, mieszkając w jednej z tych dzielnic, gdzie w najlepszym razie kręci się seriale filmowe o wydziale zabójstw. Pewnego razu wracała sama o drugiej w nocy. A kiedy spytałem, czy nie bała się zboczeńców seksualnych, wyjaśniła mi swoją metodę. Jak tylko zbliżał się taki i dawał do zrozumienia, że jest zboczeńcem, brała go pod ramię i mówiła: No to chodźmy do łóżka." Uciekał, zbity z tropu.
      Kiedy jesteś zboczeńcem seksualnym, wcale nie chcesz seksu, chcesz go pragnąć, co najwyżej kraść seks, ale jeśli to tylko możliwe, bez wiedzy ofiary. Jeżeli zaś stawiają cię wobec możliwości przeżycia seksualnego i mówią tutaj ocieraj się, tutaj podskakuj, jest rzeczą naturalną, że uciekasz, inaczej cóż byłby z ciebie za zboczeniec?
      A my zaczęliśmy pobudzać ich zachcianki, podsuwać tajemnicę - najbardziej pustą ze wszystkich możliwych, gdyż nie tylko sami jej nie znaliśmy, ale na dodatek wiedzieliśmy, że jest fałszywa.
      Samolot przelatywał nad Mont Blanc i wszyscy pasażerowie rzucili się na jedną stronę, by nie stracić widoku tego obłego karbunku-łu, który wyrósł wskutek zaburzenia napięcia prądów podziemnych. Uważałem, że jeśli to, co myślę, jest słuszne, być może prądy pod ziemne nie istnieją, podobnie jak nie istnieje tekst z Provins, ale zrekonstruowana przez nas historia rozszyfrowywania Planu jest właśnie Historią.
      W drodze powrotnej miałem w pamięci ostatnią file Belba. Skoro jednak byt jest tak pusty i wątły, że trwa tylko dzięki złudzeniu tych, którzy szukają jego tajemnicy, naprawdę - jak powiedziała Amparo w wieczór umbanda, po swojej porażce - nie ma odkupienia, wszyscy jesteśmy niewolnikami, dajcie nam pana, bo na to zasługujemy...
      To niemożliwe. To niemożliwe, gdyż Lia nauczyła mnie, że jest coś więcej, i mam na to dowód, nazywa się Giulio i w tej chwili bawi się w dolinie, ciągnąc za ogon kozę. To niemożliwe, gdyż Belbo dwukrotnie powiedział nie".Pierwsze nie" powiedział Abulafii, któremu próbowałem wydrzeć jego sekret. Czy znasz hasło?" - padło pytanie. A odpowiedź, klucz do wiedzy, brzmiała nie". Tkwi w tym jakaś prawda, ta mianowicie, że nie tylko nie istnieje żadne słowo magiczne, ale że go nie znamy. Jeśli jednak ktoś umie to uznać, może się czegoś dowiedzieć, przynajmniej tego, czego dowiedziałem się ja.
      Drugie nie" powiedział w sobotni wieczór, odrzucając ratunek, który mu proponowano. Mógł zmyślić pierwszą lepszą mapę, podsunąć jedną z tych, które mu pokazywałem, przecież przy tak zawieszonym Wahadle ta zgraja obłąkańców nigdy by nie zidentyfikowała Umbilicus Mundi, a gdyby nawet, straciłaby następnych kilka dziesięcioleci na zrozumienie, że to nie to, o co chodzi. Ale nie, nie chciał się ugiąć, wolał umrzeć.
      Nie w tym rzecz, że nie chciał się ugiąć przed wyuzdaną żądzą władzy. Nie chciał się ugiąć przed bezsensem. Wiedział w pewien sposób, iż bez względu na to, jak kruchy jest byt, jak bez końca i bezcelowe nasze pytanie o świat, istnieje coś, co ma więcej sensu niż cała reszta.
      Co takiego przeczuł - może dopiero w tamtej chwili - Belbo, że pozwoliło mu zaprzeczyć treści ostatniej, desperackiej file i nie złożyć swego losu w ręce kogoś, kto mu gwarantował jakiś Plan? Co zrozumiał takiego - w końcu - że mógł postawić na to coś życie, jakby wszystko, co powinien wiedzieć, odkrył już dawno, choć aż do tamtej chwili sobie tego nie uświadamiał, i jakby w obliczu tej jedynej prawdziwej, absolutnej tajemnicy wydarzenia rozgrywające się w Conservatoire były beznadziejnie głupie - jak głupie byłoby w tym momencie upieranie się przy życiu?
      Czegoś mi brakowało, jakiegoś ogniwa w łańcuchu. Wydawało mi się, że znam teraz wszystkie czyny Belba, od życia po śmierć. Poza jednym.
      Kiedy po przylocie szukałem w kieszeni paszportu, natrafiłem na klucz od tego domu. Wziąłem go w zeszły czwartek razem z kluczem do mieszkania Belba. Przypomniałem sobie ten dzień, kiedy Belbo pokazał starą szafę, w której schował, jak twierdził, swoje opera omnia, czyli juvenilia. Może Belbo napisał coś, czego nie znalazłem w Abulafii, a co zostało pogrzebane tutaj, w ***.
      W moich domysłach nie było nic racjonalnego. To dobra racja - powiedziałem sobie - żeby uznać je za trafne. Właśnie teraz.
      Poszedłem po samochód i przyjechałem tutaj.Nie zastałem nawet starej krewnej Canepy, którą poznaliśmy wtedy, ani żadnego opiekuna domu. Może ona też umarła. Nie było tutaj nikogo. Chodziłem po pokojach, wszędzie zapach wilgoci, pomyślałem nawet, że warto byłoby posłużyć się klechą", żeby ogrzać jedną z sypialni. Ale ogrzewanie łóżka w czerwcu nie ma sensu, wystarczy otworzyć okna, żeby wtargnęło ciepłe wieczorne powietrze.
      Zaraz po zachodzie słońca nie było księżyca. Jak w sobotnią noc w Paryżu. Wzeszedł bardzo późno, dopiero teraz widzę mały skrawek, mniej niż w Paryżu, wznosi się powoli nad najniższe wzgórza w zaklęśnięciu między Bricco i inną wypukłością, żółtawą, bo może już zżętą.
      Wydaje mi się, że dotarłem tutaj koło szóstej po południu, gdyż było jeszcze widno. Nie wziąłem ze sobą nic do jedzenia, w pewnym momencie, krążąc to tu, to tam po domu, trafiłem do kuchni i znalazłem zawieszone na belce stropowej salami. Zjadłem więc salami, popijając zimną wodą - musiała być wtedy mniej więcej dziesiąta. Teraz chce mi się pić, przyniosłem tu, do gabinetu wuja Carla, wielką karafkę wody, piję co dziesięć minut, potem schodzę, napełniam karafkę i wszystko zaczyna się od początku. Musi być chyba trzecia. Ale nie zapalam światła i z trudem dostrzegam wskazówki zegarka. Rozmyślam, patrząc w okno. Widzę jakby świetliki, gwiazdy spadające na zboczach gór. Z rzadka pojawia się jakiś samochód, jedzie w głąb doliny albo pod górę, ku wioskom na wzgórzach. Kiedy Bel-bo był chłopcem, pewnie nie miał takich widoków. Nie było samochodów, nie było tych dróg, nocą obowiązywało zaciemnienie.
      Zaraz po przyjeździe otworzyłem szafę z juveniliami. Półki pełne papierów, od wypracowań ze szkoły podstawowej po pliki młodzieńczej twórczości poetyckiej i prozatorskiej. Wszyscy w młodości piszą wiersze, potem prawdziwi poeci je niszczą, a źli publikują. Belbo zbyt był trzeźwy, by je zachować, i zbyt bezbronny, by zniszczyć. Pogrzebał je więc w szafie wuja Carla.
      Czytałem przez kilka godzin. I przez następnych kilka długich godzin, aż do tej chwili, medytowałem nad ostatnim tekstem, jaki znalazłem, kiedy już się miałem poddać.
      Nie wiem, kiedy Belbo go napisał. Jest to stos kartek, na których przeplatają się fragmenty pisane różnymi rękami albo tą samą ręką, ale w różnych momentach życia. Jakby pisał to bardzo szybko w wieku siedemnastu lub osiemnastu lat, a potem zrezygnował i wracał do pisania mając dwadzieścia lat, trzydzieści i może jeszcze póź-niej. I tak do chwili, kiedy przestał w ogóle pisać, jeśli nie liczyć Abulafii, nie odważając się jednak poddać tych linijek elektronicznemu upokorzeniu.
      Kiedy się czyta, ma się wrażenie powrotu do jakiejś dobrze znanej opowieści, do wydarzeń w *** między 1943 a 1945 - wuj Carlo, partyzanci, oratorium, Cecylia, trąbka. Znam prolog, były to obsesyjne wątki Belba w wieku chłopięcym. Belba pozbawionego złudzeń i żałosnego pijaka. Literatura wspomnieniowa, wiedział o tym także on, ostatni azyl łotrów.
      Ale ja nie jestem krytykiem literackim, raz jeszcze stałem się Samem Spade'em, który szuka ostatniego już tropu.
      W ten sposób odnalazłem Tekst Kluczowy. Stanowi zapewne końcowy rozdział historii Belba w ***. Później nie mogło się zdarzyć już nic.
      
119
Podpalono zwieńczenie trąby i ujrzałem wtedy, jak rozwiera się otwór w kopule i zachwycająca strzała ognia mknie w dół przez szyjkę trąby i zagłębia się w ciałach pozbawionych życia. Potem otwór zamknął się i również trąba została usunięta.
(Johann Valentin Andreae, Die Chymische Hochzeit des Chri-stian Rosencreutz, Sztrasburg, Zetzner, 1616, 6, ss. 125-126)

      W tekście są niedopowiedzenia, superpozycje, opuszczenia, skreślenia - widać, że dopiero co wróciłem z Paryża. Nie odczytuję go, lecz przeżywam.
      Musiało to być pod koniec kwietnia czterdziestego piątego. Armia niemiecka była rozgromiona, faszyści poszli w rozsypkę. W każdym razie *** było już, tym razem ostatecznie, pod kontrolą partyzantów.
      Po ostatniej bitwie, o której Jacopo opowiedział nam właśnie w tym domu (prawie dwa lata temu), rozmaite brygady partyzanckie wyznaczyły sobie spotkanie w ***, by ruszyć na miasto. Partyzanci czekali na sygnał radia Londyn, mieli zaatakować, kiedy również Mediolan będzie gotowy do powstania.
      Zjawili się także partyzanci z brygad garibaldczyków, pod dowództwem Rasa, czarnobrodego olbrzyma, bardzo popularnego w okolicy. Ubrani byli w fantazyjne mundury, każdy inny - poza czerwonymi chustami i takimiż gwiazdami na piersi, i uzbrojeni w sposób przypadkowy, ten w stary karabin, tamten w zdobyczny pistolet maszynowy. Stanowili kontrast z brygadami zwolenników Ba-doglia, którzy nosili chusty błękitne, mundury koloru khaki podobne do angielskich i uzbrojeni byli w nowiutkie steny. Alianci pomagali im przez szczodre nocne zrzuty, po przejściu, jak zawsze od dwóch już lat, codziennie o jedenastej, tajemniczego Pippetta, angielskiego zwiadowcy, który nie wiadomo co rozpoznawał, jako że światła były widoczne na wiele kilometrów.
      Między garibaldczykami a zwolennikami Badoglia były konflikty, powiadano, że w wieczór bitwy ci ostatni rzucili się na wroga, krzycząc: Naprzód, Sabaudia", ale niektórzy z nich twierdzili, że to z przyzwyczajenia, bo co krzyczeć, kiedy idzie się do ataku, nie musi to świadczyć o tym, iż są monarchistami, i także oni wiedzą prze-cież, że na królu ciążą poważne winy, Garibaldczycy uśmiechali się szyderczo, można krzyczeć Sabaudia, kiedy idzie się do ataku na bagnety na otwartej przestrzeni, ale nie wtedy, gdy skacze się za róg ze stenem w ręku. I że zaprzedali się Anglikom.
      Osiągnięto jednak modus vivendi, żeby zaatakować miasto, konieczne było jednolite dowództwo i wybór padł na Terziego, który dowodził brygadą najlepiej wyekwipowaną, był najstarszy, uczestniczył w pierwszej wojnie światowej, był bohaterem i cieszył się zaufaniem dowództwa sprzymierzonych.
      W następnych dniach, wydaje mi się, że trochę przed wybuchem powstania w Mediolanie, wyruszyli do szturmu na miasto. Dotarły do nas dobre wiadomości, operacja udała się, zwycięskie brygady wracały do ***, ale byli zabici, mówiło się, że Ras padł w walce, a Terzi jest ranny.
      Potem pewnego popołudnia dał się słyszeć warkot pojazdów, tryumfalne śpiewy, ludzie przybiegli na główny plac, szosą państwową przyjeżdżały pierwsze oddziały, uniesione pięści, sztandary, wymachiwanie bronią z okien samochodów i stopni ciężarówek. Po drodze obsypano już partyzantów kwiatami.
      Nagle ktoś krzyknął Ras, Ras, i Ras pokazał się, siedział na tylnym błotniku dodge'a, z rozczochraną brodą i kępami czarnych spoconych włosów wychodzących spod rozpiętej na piersi koszuli, i śmiejąc się pozdrawiał tłum.
      Razem z Rasem wysiadł z dodge'a Rampini, krótkowidz, chłopak, który grał w orkiestrze, niewiele starszy od innych: zniknął trzy miesiące wcześniej i mówiono, że przyłączył się do partyzantów. I rzeczywiście ujrzano go - w czerwonej chusteczce na szyi, bluzie koloru khaki, niebieskich spodniach. Był to uniform orkiestry don Tica, ale Rampini miał teraz na sobie pas z kaburą i pistolet. Przez swoje grube okulary, które były powodem tylu kpin dawnych kolegów z oratorium, patrzył na dziewczęta, a te tłoczyły się dokoła niego, jakby był to Flash Gordon. Jacopo zastanawiał się, czy gdzieś w tłumie jest także Cecylia.
      W ciągu pół godziny plac zapełnił się partyzantami i tłum wywoływał głośno Terziego, chciał usłyszeć przemówienie.
      Na balkonie ratusza ukazał się Terzi, wsparty na kuli, blady, i próbował ręką uciszyć tłum. Jacopo oczekiwał przemówienia, gdyż całe jego dzieciństwo, podobnie jak dzieciństwo wszystkich rówieśników, naznaczone było wielkimi i historycznymi przemówieniami duce, których najbardziej ważkie fragmenty wbijano uczniom do głowy,
      40 _ Wahadto...co oznacza, że wbijano im do głów wszystko, gdyż każde zdanie stanowiło ważki cytat.
      Zapadła cisza. Terzi mówił ochrypłym głosem, trudno było go zrozumieć. Powiedział: Obywatele, przyjaciele. Po tylu strasznych ofiarach... jesteśmy tu. Chwała poległym za wolność."
      Tyle. Wszedł do środka.
      Tłum krzyczał, partyzanci wymachiwali pistoletami maszynowymi, stenami, karabinami, karabinkami model dziewięćdziesiąt jeden i strzelali na wiwat, łuski sypały się dokoła, chłopcy plątali się pod nogami partyzantów i cywilów, gdyż już nigdy się tak nie obłowią, groziło bowiem, że wojna skończy się w ciągu najbliższego miesiąca.
      Byli jednak polegli. Okropny przypadek sprawił, że obaj pochodzili z San Davide, wsi położonej nad ***, i rodziny domagały się pogrzebu na małym miejscowym cmentarzu.
      Dowództwo partyzanckie postanowiło, że będzie to pogrzeb uroczysty, oddziały w szyku zwartym, odpowiednio przystrojone karawany, orkiestra gminna, proboszcz katedralny. Oraz orkiestra z oratorium.
      Don Tico zgodził się bez wahania. Przede wszystkim dlatego, że zawsze miał poglądy antyfaszystowskie - oznajmił. Następnie, jak szeptali między sobą muzykanci, od roku ćwiczyli dwa marsze pogrzebowe, więc wcześniej czy później trzeba było je wykonać. A wreszcie - twierdzili złośliwi - żeby zapomniano, że grywał Giovi-nezzę.
      Historia z Giovinezzą wyglądała tak:
      Wiele miesięcy wcześniej, jeszcze przed przybyciem partyzantów, orkiestra don Tica wyszła z okazji dnia jakiegoś świętego patrona i została zatrzymana przez czarne brygady. Niech ksiądz zagra Gio-vinezzę" - rozkazał kapitan, bębniąc palcami po lufie pistoletu maszynowego. Nie przeskoczysz, jak nauczono się mówić później. Don Tico powiedział: chłopcy, spróbujemy, lepsze to niż kula. Pokazał tempo batutą i okropna kakofonia dźwięków wypełniła *** muzyką, którą tylko przy zupełnie szaleńczej nadziei na wykupienie się można było uznać za Giovinezzę. Wstyd dla wszystkich. Z powodu ustąpienia przed siłą - powiedział potem don Tico - ale przede wszystkim dlatego, że graliście na odczepnego. Owszem, jest księdzem i antyfaszystą, ale przede wszystkim sztuka dla sztuki.
      Jacopa przy tym nie było. Cierpiał na zapalenie migdałków. Byli tylko Annibale Cantalamessa i Pio Bo i już ich obecność radykalnieprzyczyniła się do upadku nazistowskiego faszyzmu. Ale dla Belba problem polegał na czym innym, w każdym razie, kiedy to opisywał, minęła go kolejna sposobność dowiedzenia się, czy umiałby powiedzieć nie". Może dlatego zginął powieszony na Wahadle.
      Pogrzeb wyznaczono na niedzielny ranek. Wszyscy zgromadzili się na placu przed katedrą. Terzi ze swoimi podkomendnymi, wuj Car-lo i kilku gminnych notabli, którzy przypięli na tę okazję medale z pierwszej wojny, i nieważne było, kto jest faszystą, a kto nie, gdyż chodziło o złożenie hołdu bohaterom. Byli także duchowni, gminna orkiestra ubrana w ciemne garnitury, i wozy, do których zaprzężono konie okryte czaprakami i w uprzężach biało-kremowych, srebrnych i czarnych. Antomedon był wystrojony jak napoleoński marszałek, w dwurożny kapelusz, pelerynkę i obszerny płaszcz, wszystko w tych samych barwach, co ozdoby na koniach. No i orkiestra z oratorium w czapkach z daszkami, bluzach koloru khaki i niebieskich spodniach, lśniąca od instrumentów dętych, czarna od drewnianych, skrząca się od czyneli i tamburów.
      Między *** a San Davide było pięć lub sześć kilometrów pnącej się zakosami pod górę drogi. Jednej z tych dróg, które emeryci przebywają w niedzielne popołudnia, grając w kule - partyjka, przystanek, kilka butelek wina, druga partyjka i tak dalej do samej świątyni na górze.
      Kilka kilometrów wspinaczki to fraszka, jeśli gra się po drodze w kule, może nawet fraszka, jeśli maszeruje się z bronią na ramieniu, ze wzrokiem wbitym w dal, oddychając chłodnym wiosennym powietrzem. Spróbujcie jednak zrobić to grając na instrumencie - policzki wydęte, pot spływa strumieniami, brak tchu. Orkiestra gminna nigdy nie robiła niczego innego, ale dla chłopców z oratorium była to ciężka próba. Trzymali się bohatersko, don Tico wymachiwał batutą, wycieńczone klarnety zawodziły, saksofony beczały ast-matycznie, bombardony i trąby skowyczały w udręce, ale udało się, wytrwali do samej wsi, do skraju stromej ścieżki prowadzącej na cmentarz. Annibale Cantalamessa i Pio Bo już od jakiegoś czasu udawali tylko, że grają, ale Jacopo, pod błogosławiącym go okiem don Tica, pełnił wytrwale swoje obowiązki psa pasterskiego. Wypadli nieźle na tle orkiestry gminnej i nawet Terzi oraz inni dowódcy partyzanccy to potwierdzili: dzielni chłopcy, spisali się doskonale.
      Któryś dowódca w niebieskiej chustce na szyi i z tęczowymi wstążkami orderów z obu wojen powiedział: Niech ksiądz pozwolichłopcom odpocząć we wsi, są u kresu sił. Wejdziecie później, pod koniec uroczystości. Znajdzie się ciężarówka, która odwiezie was po wszystkim do ***."
      Popędzili do gospody i także muzykanci z orkiestry gminnej, starzy wyjadacze, weterani niezliczonych pogrzebów, nie zważając na nic, rzucili się do stolików i zamawiali flaki i do woli wina. Mieli bawić się wesoło do wieczora. Natomiast chłopcy don Tica stłoczyli się przy ladzie, gdzie właściciel podawał mrożony napój miętowy, zielony jak doświadczenie chemiczne. Ziąb spływał w głąb gardła, aż czuło się ból pośrodku czoła jak przy zapaleniu zatok.
      Potem podeszli kawałek w stronę cmentarza, gdzie czekała już furgonetka. Wsiedli wśród okrzyków i stali stłoczeni, potrącając się instrumentami, kiedy z cmentarza wyszedł tamten komendant i powiedział:
      - Proszę księdza, na zakończenie uroczystości potrzebna nam będzie trąbka. To kwestia pięciu minut.
      - Trąbka - powiedział rzeczowym tonem don Tico. Nędznik cieszący się przywilejem grania na tym instrumencie, spocony po napoju miętowym i marzący o domu i obiedzie, wiejski leń nieczuły na dreszcz estetycznego przeżycia i na solidarność ideową, zaczai lamentować, że jest późno, że chce do domu, że zaschło mu w ustach i tak dalej, i tak dalej, stawiając w kłopotliwej sytuacji don Tica, który musiał wstydzić się za niego przed komendantem.
      W tym momencie Jacopo, mając przed oczyma obraz słodkiej Cecylii w blasku słońca w samo południe, powiedział:
      - Ja pójdę, jeśli pożyczy mi trąbkę.
      Błysk wdzięczności w oczach don Tica, ulga spoconego nędznika. Zamienili się instrumentami jak wartownicy przekazujący sobie służbę.
      I Jacopo udał się na cmentarz, prowadzony przez psychopompę z orderami spod Addis Abeby. Wszystko dokoła było białe, wyblakły od słońca mur, groby, kwitnące drzewa przy ogrodzeniu, komża proboszcza gotującego się do udzielenia błogosławieństwa - poza spłowiałym brązem fotografii na kamieniach nagrobnych. I wielki bukiet chorągwi po drugiej stronie dwóch otwartych grobów.
      - Chłopcze - powiedział komendant - staniesz obok mnie i kiedy padnie komenda, zagrasz sygnał baczność". Potem znowu na komendę, spocznij". Łatwe, prawda?Nawet bardzo łatwe. Poza tym, że Jacopo nigdy nie grał ani sygnału baczność", ani spocznij".
      Trzymał trąbkę pod zgiętym prawym ramieniem, przytuloną do boku, koniec lekko opuścił, jakby to był karabin i czekał z głową podniesioną, brzuchem wciągniętym i wypiętą piersią.
      Terzi przemawiał właśnie, używając bardzo krótkich zdań. Jacopo pomyślał, że wystarczy wznieść wzrok do nieba, by wydobyć z trąbki dźwięk, który słońce zaakceptuje. Ale tak umiera trębacz, a zważywszy, że umiera się raz, warto zrobić to dobrze.
      Potem komendant szepnął: Teraz" i krzyknął: baa..." Ale Jacopo nie umiał zagrać sygnału baczność".
      Struktura melodyczna musiała być znacznie bardziej skomplikowana, ale w tym momencie był w stanie zagrać tylko do-mi-sol-do, co tym srogim ludziom wojny powinno wystarczyć. Końcowe do" zagrał po zaczerpnięciu oddechu, by zabrzmiało przeciągle i zdążyło - napisał Bełbo - dosięgnąć słońca.
      Partyzanci stali nieruchomo na baczność. Żywi równie sztywni jak zmarli.
      Poruszali się jedynie grabarze, słychać było odgłos opuszczanych do dołów trumien, potem wyciąganych sznurów, które ocierały się o drewno. Ale był to ruch ledwie widoczny jak błysk przemykający po kuli, kiedy leciutka zmiana światła ma jedynie świadczyć, że nic się nie dzieje.
      Potem abstrakcyjny szczęk przy prezentuj broń. Proboszcz wymamrotał formuły na pokropienie wodą święconą, dowódcy podeszli do dołów i każdy z nich rzucił garść ziemi. Nagle rozległ się rozkaz i prosto w niebo strzeliło salwą ta-ta-ta ta-pum, ptaki wzbiły się zgiełkliwie w powietrze z kwitnących drzew. Ale nawet to nie było ruchem, miało się uczucie, że ciągle ta sama chwila wraca, ukazując coraz to inny swój aspekt, a obserwowanie przez wieczność tej samej chwili nie oznacza obserwowania jej przy mijającym czasie.
      Dlatego Jacopo trwał bez ruchu, nieczuły nawet na deszcz łusek, które toczyły się u stóp, nie włożył też trąbki pod pachę, lecz z palcami na klawiszach, wyprostowany w postawie na baczność, trzymał ją przy wargach, skierowaną skośnie ku niebu. On nadal grał.
      Przeciągła nuta końcowa rozbrzmiewała nadal - niedosłyszalna dla obecnych, ulatywała z dzwonu trąbki niby leciutkie tchnienie, podmuch powietrza, które on nadal tłoczył do ustnika, trzymając język między ledwie rozchylonymi wargami, lecz nie przywierającnimi do instrumentu. Trąbka nie zmieniała położenia, chociaż nie opierała się o usta, dzięki samemu napięciu łokci i ramion.
      Jacopo nie przerywał tej iluzji nuty, ponieważ czuł, że w tym momencie rozwija nić, która przytrzymuje słońce. Słońce zostało zablokowane w swoim biegu, zastygło w najwyższym punkcie i mogło tam utkwić na całą wieczność. Wszystko zależało od Jacopa, wystarczyło, by przerwał ten kontakt, popuścił nić, a słońce odskoczyłoby jak piłeczka, a wraz z nim dzień, wydarzenie tego dnia, ta akcja pozbawiona faz, ta sekwencja bez przed i po, która rozwijała się nieruchomo, gdyż w jego mocy było chcieć tego i dokonać.
      Gdyby przestał dąć, początek nowej nuty zabrzmiałby jak zerwanie - znacznie donośniejsze niż ogłuszające salwy, i zegary podjęłyby odmierzanie częstoskurczów serca.
      Jacopo całą duszą pragnął, by stojący obok mężczyzna nie rzucił komendy spocznij"; mógłym się nie zgodzić - mówił sobie - i zostałoby już tak na zawsze, dmij więc póki sił.
      Sądzę, że osiągnął ten stan odurzenia i upojenia, jaki przeżywa nurek, kiedy nie chce się wynurzyć, pragnie bowiem trwać w tej bezwładności, w tym unoszeniu się nad dnem. Do tego stopnia, że przy próbach wyrażenia tego, co wtedy czuł, zdania, które przeczytałem przed chwilą z zeszytu, załamują się, asyntaktyczne, okaleczone wielokropkami, rachityczne wskutek elips. Było jednak rzeczą oczywistą, że w tamtej chwili - nie, nie napisał tak, ale było to rzeczą oczywistą: w tamtej chwili posiadł Cecylię.
      Jacopo Belbo nie mógł wtedy zrozumieć - nie rozumiał też, kiedy pisał o swoim nie uświadomionym ja" - że świętował raz na zawsze swoje wesele chemiczne z Cecylią, Lorenzą, Sophią, z ziemią i niebem. Może jako jedyny ze śmiertelnych doprowadzał wreszcie do końca Wielkie Dzieło.
      Nikt nie powiedział mu jeszcze, że Graal to kielich, ale również włócznia, i jego wzniesiona jak kielich trąbka była jednocześnie orężem, instrumentem najłagodniejszej formy władzy, który mknie do nieba, by połączyć ziemię z Biegunem Mistycznym. Z jedynym Punktem Stałym, jaki świat miał kiedykolwiek: z tym, który Jacopo swoim oddechem powołał do życia ledwie na jedną chwilę.
      Diotallevi nie wyjaśnił mu wtedy jeszcze, że można przebywać w Jesod, sefirze Fundamentu, znaku przymierza z wyższym łukiem, który napina się, by wyrzucić strzałę na miarę Malkut, sefiry, która jest jego tarczą. Jesod to kropla tryskająca ze strzały, by powstałodrzewo i owoc, to dusza świata, gdyż stanowi chwilę, w której siła męska płodząc wiąże ze sobą wszystkie stany bytu.
      Umieć uprząść ten Cingulum Veneris to naprawić błąd popełniony przez Demiurga.
      Jak można spędzić całe życie na szukaniu Okazji, nie dostrzegając, że chwila rozstrzygająca, chwila nadająca sens narodzinom i śmierci, już minęła? Nie wróci, ale była - nieodwracalna, pełna, olśniewająca, szczodra jak każde objawienie.
      Tego dnia Jacopo Belbo zajrzał w oczy Prawdzie. Jedynej, jaka została mu dana, gdyż prawda, o której się dowiadywał, mówi, że prawda trwa bardzo krótko (wszystko potem to już tylko komentarz). Dlatego starał się obłaskawić niecierpliwość czasu.
      Wtedy tego z pewnością nie zrozumiał. Nawet kiedy o tym pisał lub kiedy postanawiał, że już nic nie napisze.
      Zrozumiał jednak tamtego wieczoru. Autor musi umrzeć, żeby czytelnik spostrzegł jego prawdę.
      Obsesja Wahadła, towarzysząca Jacopo Belbowi przez całe dorosłe życie, była - podobnie jak zagubione adresy ze snu - obrazem tamtej innej chwili, zapisanej i potem usuniętej, kiedy naprawdę dotknął oblicza świata. I to, moment, kiedy zamroził przestrzeń i czas, wypuszczając swoją strzałę Zenona, nie było znakiem, symptomem, aluzją, figurą, sygnaturą, zagadką: było tym, czym było i co nie zastępuje niczego innego, momentem, do którego nie można się później odwołać, gdyż rachunki zostały wyrównane.
      Jacopo Belbo nie zrozumiał, że przeżył swoją chwilę, która miała mu wystarczyć na całe życie. Nie rozpoznał jej, resztę życia spędził na poszukiwaniu innej, aż sam siebie doprowadził do wyroku skazującego. Albo być może podejrzewał to, w przeciwnym razie nie wracałby tak często do wspomnienia trąbki. Ale pamiętał o niej jak o czymś utraconym, choć przecież ją miał.
      Mam nadzieję, modlę się, wierzę, że w momencie umierania na kołyszącym się Wahadle Jacopo Belbo zrozumiał i zyskał spokój.
      Potem padła komenda spocznij". Tak czy inaczej poddałby się jej, gdyż brakło mu już tchu. Zerwał kontakt, potem zagrał jedną jedyną nutę, wysoką i o opadającej intensywności - delikatnie, by przygotować świat do czekającej go melancholii.
      Komendant powiedział:
      - Świetnie, chłopcze. No proszę. Piękny sygnał.Proboszcz wymknął się, partyzanci ruszyli w stronę bramy na tyłach, gdzie czekały na nich pojazdy, grabarze zasypali groby i też odeszli. Jacopo wyszedł ostatni. Nie mógł rozstać się z miejscem, gdzie przeżył szczęście.
      Na placyku nie było już furgonu z oratorium.
      Jacopo zadał sobie pytanie, jak to możliwe, przecież don Tico nie porzuciłby go w ten sposób. Z dystansu minionego czasu najbardziej prawdopodobna jest odpowiedź, że zaszło jakieś nieporozumienie, że ktoś powiedział don Ticowi, iż chłopca zabiorą na dół partyzanci. Ale Jacopo myślał wtedy - i nie bez racji - że między baczność" a spocznij" minęło zbyt wiele stuleci, chłopcy czekali do późnej starości, do śmierci, aż wreszcie ich prochy uleciały, zmieniając się w lekką mgiełkę, barwiącą teraz błękitem pagórkowatą przestrzeń, która rozciągała się przed jego oczami.
      Jacopo był sam. Za nim pusty już cmentarz, w rękach trąbka, przed nim wzgórza o coraz ciemniejszej błękitnej barwie, niknące jedno za drugim w pigwowej miazdze nieskończoności, nad jego głową szukające pomsty słońce wolności.
      Doszedł do wniosku, że powinien się rozpłakać.
      Ale nagle ukazał się karawan z Automedonem wystrojonym jak generał imperatora w samą biel, srebro i czerń: konie w barbarzyńskich maskach odsłaniających tylko oczy, przystrojone jak katafalki: kręte kolumienki, które podtrzymywały asyryjsko-grecko-egipski, biało-czarny tympanon. Mężczyzna w dwurożnym kapeluszu zatrzymał się na chwilę przy samotnym trębaczu i Jacopo spytał go: Podwiezie mnie pan do domu?"
      Mężczyzna okazał się życzliwy. Jacopo usiadł obok niego na koźle i tak wozem zmarłych rozpoczął swój powrót do świata żywych. Ten Charon wracający ze służby poganiał w milczeniu swoje żałobne kłusaki wzdłuż urwiska. Jacopo siedział wyprostowany i dostojny w czapce z błyszczącym daszkiem, ściskając pod pachą trąbkę, przejęty swoją nową, nieoczekiwaną rolą.
      Zjechali ze wzgórz, za każdym zakrętem rozciągały się nowe połacie winorośli granatowych od śniedzi, ciągle w oślepiającym blasku, aż po trudnym do oceny czasie znaleźli się w ***. Przejechali przez wielki plac, ze wszystkich stron otoczony podcieniami, pusty jak tylko mogą być puste place w tych stronach o drugiej po połud-niu w niedzielę. Na rogu któryś z kolegów szkolnych zobaczył Jaco-pa na karawanie, z trąbką pod pachą, ze wzrokiem utkwionym w nieskończoności, i zrobił gest wyrażający podziw.
      Kiedy Jacopo wrócił do domu, nie chciał jeść ani niczego opowiedzieć. Przykucnął na tarasie i zaczął grać na trąbce, lecz jakby z tłumikiem, dmąc leciutko, żeby nie zakłócić ciszy sjesty.
      Ojciec podszedł do niego i bez śladu złośliwości, z otwartością człowieka, który zna dobrze prawa rządzące życiem, powiedział:
      - Jeśli wszystko pójdzie dobrze, za miesiąc wracamy do domu. Nie możesz nawet myśleć o graniu na trąbce w mieście. Właściciel domu przepędziłby nas gdzie pieprz rośnie. Zacznij więc o niej zapominać. Jeśli masz naprawdę zamiłowanie do muzyki, możesz brać lekcje pianina. - A widząc, że chłopcu błyszczą w oczach łzy, dodał: - no, głuptasie. Czy zdajesz sobie sprawę, że złe dni mamy
      już za sobą? .
      Następnego dnia Jacopo oddał trąbkę don Ticowi. Dwa tygodnie później cała rodzina opuściła ***, zwracając się ku przyszłości.
      
10
      MALCHUT
      

      120
Lecz godne pożałowania wydaje mi się to, iż widzę takich bezmyślnych i głupich bałwochwalców, którzy... naśladują doskonałość kultu egipskiego; i szukają bóstwa, choć nie mają na nie żadnego dowodu, w wydzielinach rzeczy martwej i ożywionej: przez to wystawiają na pośmiewisko nie tylko owe bóstwa i roztropnych czcicieli, lecz także nas... a co jest w tym najgorsze, tryumfują, widząc swoje szaleńcze obrządki w takim poważaniu... - Nie trap się tym, o Momosie - rzekła Izyda - albowiem przeznaczenie uładziło bieg spraw ciemności i światła. - Lecz zło jest w tym - odparł Momos - że oni uznają za pewne, iż przebywają w świetle.
(Giordano Bruno, Spaccio delia bestia trionfante, 3)

      Powienienem zyskać spokój. Zrozumiałem. Czy nie powiadali niektórzy z nich, że zbawienie przyjdzie, kiedy urzeczywistni się pełnia wiedzy?
      Zrozumiałem. Powinienem zyskać spokój. Kto powiedział, że spokój, a także radość, tryumf, zniknięcie wysiłku wyrasta z kontemplowania ładu, ładu zrozumianego, przeżytego w rozkoszy, zrealizowanego bez reszty? Wszystko jest jasne, przejrzyste, spojrzenie pada na całość i części i widzi, jak części współpracują z całością, chwyta ośrodek, z którego wypływa limfa, dech, korzenie wszystkich dlaczego...
      Winienem być wycieńczony spokojem. Z okna gabinetu wuja Carla patrzę na wzgórze i ten skrawek księżyca, który się wyłania. Wielki garb Bricco, łagodniejsze grzbiety wzgórz w tle opowiadają historię powolnych i sennych wstrząsów matki ziemi, która przeciągając się i ziewając tworzyła i niweczyła jasnobłękitne plany w posępnych błyskach stu wulkanów. Żadnego głębokiego kierunku podziemnych prądów. Ziemia łuszczyła się w swoim śnie na jawie i zamieniała jedną powierzchnię na inną. Tam, gdzie przedtem pasły się amonity - diamenty. Tam, gdzie przedtem rodziły się diamenty - winnice. Logika moreny, lawiny, piargu. Wytrać przypadkowo jakiś kamyk z jego miejsca, a zacznie się ruszać, osunie się w dół, pozostawi na swoim szlaku wolną przestrzeń (ach, horror vacui!), jakiś inny spadnie na pierwszy i mamy wyniosłość. Powierzchnie.Powierzchnie powierzchni na powierzchniach. Mądrość ziemi. I Lii. Otchłań to wir równiny. Czemu mielibyśmy adorować wir?
      Dlaczego jednak zrozumienie nie przynosi spokoju? Dlaczego miałbyś kochać Fatum, które zabija cię równie dobrze jak Opatrzność i Spisek Archontów? Może nie zrozumiałem jeszcze wszystkiego, brakuje mi odstępu, interwału?
      Gdzie przeczytałem, że w chwili ostatniej, kiedy życie, powierzchnia na powierzchni, pokryło się osadem doświadczenia, wiesz wszystko, znasz tajemnice, moc i chwałę, wiesz, dlaczego się urodziłeś, dlaczego umierasz i jak odmiennie wszystko mogło się ułożyć. Jesteś mędrcem. Ale w tym momencie największą mądrością jest wiedzieć, że dowiedziałeś się za późno. Rozumie się wszystko, kiedy nie ma już nic do zrozumienia.
      Teraz wiem, jakie jest Prawo Królestwa, biednego, zrozpaczonego, odartego z szat Malchut, w którym znalazła azyl Mądrość, poruszając się po omacku i szukając utraconej przenikliwości. Prawda Malchut, jedyna prawda jaśniejąca w nocy sefirotów, a to dlatego, że Mądrość dostrzega w Malchut, iż jest naga, i dostrzega, iż pierwsza tajemnica to nie istnieć albo istnieć przez moment, który jest ostatnim. Potem Tamci przystępują na nowo do dzieła.
      A wraz z nimi diaboliści: i szukają otchłani tam, gdzie kryje się tajemnica, jaką jest ich szaleństwo.
      Na stokach Bricco ciągną się bez końca szpalery krzewów winnych. Znam je, widziałem podobne w moich czasach. Żadna Nauka o Liczbach nigdy nie potrafiła powiedzieć, czy wschodzą w górę, czy w dół. W środku szpalerów - ale powinno się chodzić boso i od małego mieć stwardniałe podeszwy - drzewa brzoskwiniowe. Są to żółte brzoskwinie, które rosną tylko między szpalerami, rozszczepiają się przy nacisku palcem i pestka wychodzi prawie sama, czysta, jakby poddano ją obróbce chemicznej, poza paroma niteczkami tłustej, białej miazgi uczepionej jakimś atomem. Jesz ją, prawie nie czując na skórce meszku, który sprawia, że od języka do pachwiny przebiega cię dreszcz. Kiedyś pasły się nimi dinozaury. Potem inna powierzchnia zakryła ich powierzchnię. A przecież podobnie jak Belbo, grający na trąbce, kiedy ugryzłem brzoskwinię, zrozumiałem Królestwo i stanowiłem z nim jedno. Potem to już tylko żart. Wymyśl, wymyśl Plan, Casaubon. To ten, który tworzyli wszyscy, żeby wyjaśnić dinozaury i brzoskwinie.
      Zrozumiałem. Pewność, że nie było w tym nic do zrozumienia -to właśnie winno być moim spokojem i moim tryumfem. Ale jestem tu, ja, który wszystko zrozumiałem, a Oni szukają mnie, mniemając, że jestem kustoszem objawienia, którego tak plugawię pożądają. Nie wystarczy zrozumieć, jeśli inni nie chcą i dalej stawiają pytania. Szukają mnie, musieli odnaleźć moje ślady w Paryżu, wiedzą, że tu jestem, chcą znowu Mapy. I choćbym im powiedział, że żadnych map nie ma, i tak będą jej pragnęli. Miał rację Belbo: odpieprz się, głupcze, czego chcesz, zabić mnie? Dość tego. Zabij mnie, ale nie powiem ci nawet, że nie ma mapy, bo jak ktoś sam nie pójdzie po rozum do głowy...
      Przykrość sprawia mi myśl, że nie zobaczę już Lii i dziecka, Rzeczy, Giulia, mojego Kamienia Filozoficznego. Ale kamienie przetrwają same. Może przeżywa teraz swoją Okazję? Znalazł piłkę, mrówkę, źdźbło trawy i stoi, widząc w otchłani raj. Także on dowie się tego za późno. Będzie dobrze, właściwie, by samemu dopełnić swego dnia.
      Gówno. A jednak boli. Cierpliwości, jak tylko umrę, zapomnę o bólu.
      Jest późna noc, wyleciałem z Paryża dzisiaj rano, zostawiłem zbyt wiele śladów. Zdążyli się już domyślić, gdzie jestem. Wkrótce tu przybędą. Chciałbym zapisać wszystko, co przemyślałem od popołudnia do teraz. Ale Oni przeczytaliby, wyłuskaliby jakąś mroczną teorię i spędziliby wieczność na próbach rozszyfrowania tajemnego posłannictwa, jakie kryje się za moją opowieścią. To niemożliwe - powiedzieliby - by wyznał nam tylko, że bawił się naszym kosztem. Nie, choćby on sam o tym nie wiedział, oto Byt śle nam posłannictwo poprzez swoją niepamięć.
      Napiszę czy nie - to żadna różnica. I tak szukaliby innego sensu, nawet w moim milczeniu. Tacy już są. Są ślepi na objawienie. Malchut to Malchut, i tyle.
      Ale spróbuj im to powiedzieć. Brak im wiary.
      
      W takim razie lepiej zostać tu, czekać i patrzeć na wzgórze. 
      Jest takie piękne.
      
Przekład niektórych zwrotów angielskich i francuskich
      s. 61
      toutes les femmes... - kobiety przeze mnie spotkane stoją na horyzoncie czyniąc żałosne gesty i patrząc smutno jak semafory w deszczu...
      s. 108
      le vierge... - dziewicze, żywiołowe i piękne dzisiaj.
      s. 126
      Souz la pasture...
      Za łąką, gdzie pasły się
      Prowadzone przez nich
      Przeżuwające zwierzęta
      O hiperbolicznych kształtach,
      Ukryli się żołnierze, szczęk broni...
      s. 183
      C'est un homme... - To człowiek, który nigdy nie umiera i który wie wszystko. To śmiechu warty hrabia.
      s. 237
      La psychanalise... - Psychoanaliza? To coś między mężczyzną i kobietą...
      drodzy przyjaciele... to się nie zgadza.
      s. 290
      / am flabbergasted - Jestem wstrząśnięty.
      s. 500
      My Lord... - Mój panie, byłoby rzeczą próżną zaprzeczać, ponieważ niepodobna tego ukryć, że wielką część Europy spowija sieć (takich) tajnych stowarzyszeń, tak jak powierzchnię Ziemi pokrywa obecnie sieć linii kolejowych ...
      s. 568
      Le Petit Cirque... - Mały Cyrk, Niepodobieństwa - Madame Olcott i jej związki z Niewidzialnym... Wyjący Derwisze i ich święty taniec... wdzięczni. Freakowie albo Wnuki Fortunia Liceti... Aleks i Denis, Giganci Avalo-nu... Iluminatorzy Ektoplazmy.s. 569
      Ah non, monsieur... - O nie, proszę pana. A, to... Nie, nie, proszę pana, my się tym nie zajmujemy. Wie pan, tutaj sprzedaje się książki, możemy panu doradzić coś na temat katalogów, ale to... Chodzi o bardzo osobiste problemy, a my... Więc, są - ja tam nie wiem - proboszcze, są... tak, jeśli o to panu chodzi, egzorcyści. Zgoda, wiem o tym, znamy braciszków, którzy podają się... Ale nie my. Nie. opis naprawdę mi nie wystarcza, a jednak... Przykro mi. Co proszę? Tak... jeśli pan sobie życzy. To bardzo znane miejsce, ale proszę nie pytać mnie o zdanie. O to chodzi, wie pan, w takich wypadkach liczy się zaufanie. Do usług.
      s. 589
      Now... I do reveale... - Bacz, iż oto wyjaśniam... wielką Tajemnicę... Miejsce to wiele ma imion... Ziemia... Ziemia to najniższy z Wszechżywiołów... Kiedy trzykroć obrócisz Koło wokół jego osi... oto i wyjawiłem moją wielką Tajemnicę...
      s. 590
      Gentle love... - W tej oto godzinie piękna miłość służy mi pomocą.
      // etait nuit... - Noc... Z lnianym welonem na głowie... przybywam... odnajduję ołtarz z żelaza, kładę na nim tajemniczą gałązkę... O, zdawało mi się, że zstępuję w przepaść... Korytarze miejscami z czarnego kamienia... moja podziemna podróż...
      Spis ilustracji
      1. Drzewo sefirotów
      według: Cesare Evola, De divinis attrlbutis, ąuae Sephirot ab Hebraeis nuncupantur. Wenecja, 1589, s. 102
      2. Fragment z Izaaka Lurii (Szerzenie się światła w pustce")
      według: P. S. Gruberger, red. Ten Luminous Emanation. 2 t., Jerozolima, 1973. s. 7
      3. Współśrodkowe kręgi
      według: Tritemiusz, Clavis Steganographiae. Frankfurt, 1606
      4. The Seal of Focalor
      według: A. E. Waite, The Book of Black Magie. Londyn 1898
      5. Monas lerogliphica
      według: J. V. Andreae, Die Chymische Hochzeit des Christian Rosen-creutz. Sztrasburg. Zetzner 1616. s. 5
      6. Kopia mapy świata z Biblioteki w Turynie (XII w.)
      według: Leon Gautier, La Chevalerie. Paryż, Palmę, 1884, s. 153.
      7. Mapa świata
      według: Makrobiusz, In Somnium Scipionis. Wenecja, Gryphius. 1565,
      s. 144.
      8. Planisfera kosmograficzna
      według: Robert Fludd, Utriusque Cosmi Historia. II De Naturae Simia. Frankfurt, de Bry, 1624, s. 545.
      9. Epilogismus Combinationis Linearis
      według: A. Kircher, Ars Magna Sciendi. Amsterdam, Jansson, 1669, s. 170.
      10. Krążki współśrodkowe
      według: Tritemiusz, Clavis Steganographiae. Frankfurt, 1606
      Spis treści
      1 KETER
      1 Kiedy blask nieskończoności 9
      2 Mamy rozmaite i ciekawe Zegary 16
      2 CHOCHMA
      3 In hanc utilitatem clementes angeli 27
      4 Kto próbuje wniknąć w Różę filozofów 33
      5 Dwadzieścia dwie podstawowe litery 37
      6 Juda Leon se dio a permutaciones 47
      3 BINA
      7 Nie obiecuj sobie za wiele po końcu świata 53
      8 Przybyłem ze światła i od bogów 58
      9 W prawym ręku ściskał pozłocistą trąbę 63
      10 I w końcu nie wnioskuje się kabalistycznie z winum niczego 66
      11 Jego bezpłodność była nieskończona 73
      12 Sub umbra alarum tuarum 77
      13 Li frere, li mestre du Tempie 84
      14 Wyznałby również, iż zabił naszego Pana 99
      15 Udam się po ratunek do hrabiego Andegaweńskiego 110
      16 Przed aresztowaniem był w zakonie tylko przez dziewięć
      miesięcy 116
      17 W ten sposób zniknęli rycerze Świątyni 122
      18 Gmach straszliwie podziurawiony szczelinami i pieczarami 128
      19 Zakon ani na chwilę nie przestał istnieć 135
      20 Niewidzialne i niezniszczalne centrum, monarcha, który miał
      znowu się przebudzić 144
      21 Graal jest tak ciężki 153
      22 Nie chcieli, by zadawano im pytania 157
      4 CHESED
      23 Analogia przeciwieństw 165
      24 Sauvez la faible Aischa 169
      25 Ci zagadkowi wtajemniczeni 174
      26 Wszystkie tradycje ziemi 177
      27 Opowiadając pewnego razu, że poznał Poncjusza Piłata 183
      28 Istnieje substancja, która otula świat 18829 Z prostego faktu, że ukrywają swoje imię 193
      30 Sławetne bractwo różokrzyżowców 198
      31 Jest prawdopodobne, że większość rzekomych różokrzyżowców     205
      32 Yalentiniani per ambiguitates bilingues 209
      33 Wizje są białe, błękitne, biało-bladoróżowe 212
      5 GEWURA
      34 Beydelus, Demeymes, Adulex 223
      35 Jestem Lia 230
      36 Proszę pozwolić, że udzielę rady 233
      37 Kto rozmyśla nad czterema rzeczami 239
      38 Mistrz Tajemny, Mistrz Doskonały 243
      39 Kawaler Planisfery 249
      40 Lękliwy stokroć umiera 255
      41  W punkcie, w którym Otchłań 257
      42 Wszyscy jesteśmy zgodni 263
      43 Ludzie spotykani na ulicy 267
      44 Wzywa siły 272
      45 Stąd wynika zadziwiające pytanie 275
      46 Podejdziesz kilka razy do żaby 280
      47 Czucie rozbudzone i pamięć przenikliwa 284
      48 Dobre przybliżenie 290
      49 Rycerskość duchowa i inicjacyjna 295
      50 Jestem pierwszą i ostatnią 300
      51 Kiedy więc Ceruellone Kabalista 308
      52 Olbrzymia szachownica, która rozciąga się pod ziemią 312
      53 Nie mogąc otwarcie kierować przeznaczeniami ziemskimi 315
      54 Książę ciemności 323
      55 Nazywam teatrem 326
      56 Jął dąć w swoją wspaniałą trąbę 332
      57 Pod co trzecim drzewem jest zawieszona latarnia 338
      58 Alchemia jest niewinną nierządnicą 346
      59 I jeśli rodzą się takie potwory 351
      60 Biedny głupcze! 353
      61 To Złote Runo 357
      62 Za stowarzyszenia druidyczne uważamy 360
      63 Co panu przypomina ta ryba? 364
      6 TIFERET
      64 Śnić o nieznanym mieście 373
      65 Powierzchnia złożona z kawałków drewna 377
      66 Jeśli nasza hipoteza jest słuszna 382
      67 Da Rosa, nada digamos agora 386
      68 Niechaj twoje szaty będą białe jak śnieg 39182
      83
      69 Elles deviennent le Diable 397
      70 Pamiętamy tajemne napomknienia 398
      71  Nie mamy nawet pewności 402
      72 Nos inuisibles pretendus 406
      73 Inny ciekawy przypadek 410
      74 Chociaż nie sposób odmówić dobrej woli 421
      75 Adepci stoją na skraju takiej drogi 425
      76 Dyletantyzm 430
      77 To zielsko zowią czarcim płochem 439
      78 Powiedziałbym niechybnie, że ta powtórna krzyżówka 442
      79 Otworzył swój kuferek 446
      80 Kiedy pojawiła się Biel 449
      81 Potrafiliby wysadzić w powietrze całą powierzchnię naszej
      planety 451
      Ziemia jest ciałem magnetycznym 454
      Mapa to jeszcze nie terytorium 459
      84 Zgodna z projektami Werulamczyka 463
      85 Phileas Fogg. Nazwisko, które jest jak podpis 465
      86 Do nich to zwrócił się Eiffel 467
      87 To osobliwa zbieżność 469
      88 Templaryzm to jezuityzm 472
      89 Uformowało się w łonie najgęstszych ciemności 477
      90 Wszelkie niegodziwości przypisywane templariuszom                     479
      Jakże wspaniale zdemaskowałeś te piekielne sekty 482
      Z całą potęgą i terrorem szatana 484
      93 My tymczasem działamy za kulisami 486
      94 En avoit-il le moindre soupcon? 488
      95 Wskazuje na żydowskich kabalistów 489
      96 Dobrze jest działać pod jakimś płaszczykiem 492
      97 Ego sum qui sum 496
      98 Rasistowska gnoza, obrzędy 507
      99 Zmałpienie plus pancerne dywizje 510
      100 Oświadczam, że Ziemia jest pusta 512
      101 Qui operatur in Cabala 516
      102 Bardzo gruby i wysoki mur 518
      103 Twoje tajemne imię będzie z 36 liter 522
      104 Teksty te nie są przeznaczone dla zwykłych śmiertelników 526
      105 Delirat lingua, labat mens 528
      106 Spis nr 5 531
      7 NECACH
      107 Pies czarny, co przez ścierń tu zmierza 543
      108 Czy dzieło prowadzą różne Siły? 549
      109 Saint-Germain... Bardzo dystyngowany i pełen polotu 556
      91
      92110 Pomylili ruchy i podążali do tyłu 562
      111 C'est. une lecon par la suite 567
      8 HOD
      112 Dla naszych Ceremonii 573
      113 Nasza sprawa jest tajemnicą 579
      114 Wahadło idealne 597
      115 Gdyby oko mogło ujrzeć demony 600
      116 Je voudrais etre la tour 605
      117 Ma szaleństwo dla gości namiot 609
      9 JESOD
      118 Społeczna teoria spisku 615
      119 Podpalono zwieńczenie trąby 624
      10 MALCHUT
      120 Zło jest w tym, że oni uznają za pewne, iż przebywają w świetle 637
      Przekład niektórych zwrotów angielskich i francuskich 640 Spis ilustracji                                                                                               642
      
