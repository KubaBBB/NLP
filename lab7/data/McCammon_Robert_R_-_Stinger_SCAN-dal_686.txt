ROBERT R. McCAMMON



STINGER
Przełożył: Jacek Manicki

1. ŚWIT

      Wschodziło słońce. Podnoszące się znad ziemi ciepło rozedrganymi widmowymi falami zapędzało do nor nocne stworzenia.
      Karmazynowa zorza rozjaśniała się pomarańczowym blaskiem. Przytłumione szarości i zgaszone brązy ustępowały pola soczystej purpurze i ciemnemu bursztynowi. Pustynne kaktusy i sięgające kolan bylice rzucały niskie fioletowe cienie, a poszarpane ściany głazów rozjarzały się szkarłatem barw wojennych Apaczów. Kolory poranka mieszały się wypełniając jary i szczeliny tej dzikiej krainy, roziskrzając różem wijącą się wstęgę Snake River.
      Coraz silniejsze światło i nasycająca się zapachem pustynia skłoniły śpiącego pod gołym niebem chłopca do otworzenia oczu. Mięśnie miał zesztywniałe od snu i przez kilka chwil leżał na wznak, wpatrzony w bezchmurne niebo pławiące się w powodzi złota. Wydawało mu się, że pamięta sen - jakaś scysja z ojcem, który wywrzaskuje raz po raz bełkotliwym pijackim głosem jego imię, za każdym powtórzeniem coraz bardziej je zniekształcając, aż w końcu wychodzi z tego jakieś przekleństwo - ale pewien nie był. Zazwyczaj nie miewał dobrych snów, a już na pewno nie zaliczały się do nich te z awanturującym się i uśmiechniętym wrednie starym w roli głównej.
      Usiadł, podciągnął kolana pod brodę, wsparł na nich ostro zarysowany podbródek i zapatrzył się w słońce eksplodujące ponad pasmem postrzępionych grani, które zamykały wschodni horyzont za Inferno i Bordertown. Wschód słońca kojarzył mu się zawsze z muzyką i dzisiaj słyszał w nim nastawione na pełną moc, ostre, czadowe, zawodzące solo gitarowe Iron Maiden. Lubił sypiać pod gołym niebem, nawet, jeśli wiązało się to z torturą rozruszania po przebudzeniu zdrętwiałych członków, bo lubił być sam i lubił podziwiać te wczesnoporanne barwy pustyni.
      Za jakieś dwie godzinki, kiedy słońce naprawdę się rozpali, pustynia przybierze odcień popiołu i będzie niemal słychać, jak skwierczy rozprażone powietrze. Komuś, kto w południe nie znalazłby na tej Wielkiej Patelni skrawka cienia, żar zmieniłby mózg w spieczoną masę.
      Ale teraz było fajnie. Rześkość poranka stwarzała - co z tego, że na krótko? - Wrażenie piękna. W takich chwilach chłopcu zdawało się, że budzi się daleko, daleko od Inferno.
      Siedział na płaskim, wielkim jak półciężarówka, głazie wchodzącym w skład formacji skał, którą miejscowi, z racji jej opływowych kształtów, nazywali Bujanym Fotelem. Bujany Fotel pobazgrany był gmatwaniną graffiti naniesionych farbą w sprayu, durnych przysiąg i informacji typu: GRZECHOTNIKI UDZIABAŁY JURADO W KUTASA, pod grubą warstwą, których ginęły pozostałości po piktografiach wyrytych przed trzystu laty przez Indian. Wznosił się na grzbiecie wzgórka porośniętego z rzadka szczeciną kaktusów, karłowatych krzaków i bylic, jakieś sto stóp ponad poziomem pustyni. Chłopiec, kiedy sypiał poza domem, tutaj przeważnie mościł sobie legowisko, z którego mógł sięgnąć wzrokiem do samych granic swego świata.
      Od północy, od strony równin Teksasu, nadbiegała czar-na, równa nitka szosy 67, która zbliżywszy się do miasteczka przechodziła na dwie mile w Republica Road, pod tą nazwą przecinała Inferno, przeprawiała się mostem na drugi brzeg Snake River, gdzie przepoławiała nędzne Bordertown, by zaraz za nim stać się na powrót szosą 67, oddalić ku górom Chinati i Wielkiej Patelni, po czym zniknąć na południu. Teraz jak okiem sięgnąć ani południowym, ani północnym odcinkiem szosy 67 nic nie jechało; kilka sępów zataczało kręgi nad jakąś padliną - pancernika, królika albo węża - leżącą na poboczu. W pewnej chwili spadły na swój łup, a chłopiec życzył im w duchu smacznego.
      Na wschód od Bujanego Fotela rozciągała się siatka uliczek Inferno. W centrum administracyjnym" wznosiły się pudełkowate budynki z cegły otaczające mały prostokąt parku Prestona z pomalowanym na biało podium dla orkiestry, kaktusami zasadzonymi przez Radę do Spraw Upiększania, i naturalnej wielkości osłem wykutym z białego marmuru. Chłopiec pokręcił z politowaniem głową, wyciągnął paczkę winstonów z wewnętrznej kieszeni spłowiałej denimowej kurtki i zapalniczką Zippo przypalił sobie pierwszego tego dnia papierosa. Co za ironia losu, pomyślał, że akurat jemu przyszło pędzić życie w mieście wywodzącym swą nazwę od imienia jakiegoś zafajdanego osła.
      Inna rzecz, że u uwiecznionego w marmurze zwierzęcia można się było również dopatrzeć sporego podobieństwa do matki szeryfa Vance'a.
      Drewniane i kamienne domki ciągnące się wzdłuż uliczek Inferno rzucały głębokie cienie na klepiska podwórek i popękany od gorąca beton. Nad placem serwisu używanych samochodów Macka Cade'a przy Celeste Street zwisały smętnie sznury różnokolorowych plastykowych chorągiewek. Plac był otoczony wysokim na osiem stóp ogrodzeniem z drucianej siatki, zwieńczonym pasmami drutu kolczastego, a wielka czerwona tablica nad bramą zachęcała: HANDLUJ Z CADE'EM - PRZYJACIELEM CZŁOWIEKA PRACY.
      Chłopiec dobrze wiedział, że każdy ze stojących tam samochodów to szmelc składany z rozbieranych na części kradzionych wozów; najlepszy z tych gruchotów nie był w stanie przejechać więcej jak pięćset mil, ale Cade wciskał je bez trudu Meksykanom. Tak czy siak, handlem używanymi samochodami Cade dorabiał sobie tylko na drobne wydatki. Prawdziwe interesy robił w zupełnie innej branży.
      Dalej na wschód, tam gdzie przy narożu parku Prestona Celeste Street przecinała Brazos Street, oświetlane słońcem jarzyły się pomarańczowo szyby Pierwszego Banku Teksaskiego w Inferno. Ze swoimi dwoma piętrami budynek stanowił najwyższą konstrukcję w Inferno, jeśli nie liczyć wielkiego szarego ekranu kina StarLite dla zmotoryzowanych. Kiedyś siedząc tutaj na górze, w Bujanym Fotelu, można było oglądać za frajer filmy, a dialogi, przy odrobinie wyobraźni, dopowiadać sobie samemu. Ale czasy się zmieniły.
      Chłopiec zaciągnął się papierosem i wydmuchnął w niebo kilka dymnych kółek. Kino dla zmotoryzowanych zamknięto zeszłego lata i ta należąca do miasteczka nieruchomość stała się od tamtego czasu siedliskiem skorpionów i węży. Mniej więcej milę na północ od StarLite stał niewielki budynek z pustaków przykryty dachem przypominającym zaskorupiały strup. Mały, wysypany żwirem parking przed budynkiem świecił pustkami, ale około południa zacznie się zapełniać. Bob Wire Club był jedynym miejscem w miasteczku, które przynosiło jeszcze jakiś dochód. Piwo i whiskey to spora pociecha stroskanych.
      Żarówki elektrycznego zegara na frontowej ścianie banku wyświetliły 5:57, a potem wskazanie zmieniło się w mgnieniu oka, by obwieścić temperaturę powietrza: 78°F. Wszystkie cztery sygnalizatory uliczne Inferno migały, każdy sobie, ostrzegawczą żółcią.
      Chłopiec nie zdecydował się jeszcze, czy pójdzie dzisiaj do szkoły. Może wybierze się na przejażdżkę po pustyni, będzie gnał przed siebie, dopóki nie skończy się droga, a może wdepnie do salonu gier i spróbuje pobić swój rekord na automatach do gry w artylerzystę i galaktyjczyka. Spojrzał na wschód, gdzie po drugiej stronie Republica Road widać było szkołę średnią imienia W. T. Prestona oraz miejską szkołę podstawową w Inferno, dwa długie, przysadziste budynki z cegły, które kojarzyły mu się z filmami o więzieniach. Stały naprzeciw siebie, przedzielone wspólnym parkingiem, a za budynkiem szkoły średniej rozciągało się boisko futbolowe, na którym słońce dawno już wypaliło rachityczną, posianą na jesieni trawę. Nowej trawy nikt już nie posieje, na tym boisku nikt już nie zagra. Patrioci ze szkoły średniej imienia Prestona wygrali w sezonie tylko dwa mecze i zajęli ostatnie miejsce w okręgu Presidio. Czy można się, więc dziwić, że wszyscy stracili zainteresowanie drużyną?
      Wczoraj odpuścił sobie szkołę, a jutro piątek, dwudziesty piąty maja, dzień zakończenia roku szkolnego dla ostatnich klas. Stopnie zostały już wystawione i wiadomo, że wraz z resztą klasy otrzyma świadectwo ukończenia szkoły średniej, jeśli tylko odda projekt z prac ręcznych. A więc może lepiej wcielić się jednak dzisiaj w przykładnego ucznia i zjawić w szkole. Albo przynajmniej tam zajrzeć i zbadać sytuację. Może uda się wyciągnąć na wagary Czołga, Bobby'ego Claya Clemmonsa czy kogo tam; może któremuś z tych meksykańskich gnojków należy się łomot? Jeśli tak, to on chętnie mu go spuści.
      Jasnoszare oczy chłopca, spoglądające poprzez mgiełkę papierosowego dymu, zwęziły się. Widok oglądanego z góry Inferno napełniał go dziwnym niepokojem, rozdrażniał i wyzwalał agresję, zupełnie jakby coś go swędziało, a nie mógł się podrapać. Podejrzewał, że to pewnie przez tę mnogość ślepych uliczek w miasteczku. Cobre Road, która przecinała Republica Road, odbiegała co prawda wzdłuż koryta Snake River dobre osiem mil na zachód, ale po to tylko, by mijać po drodze kolejne świadectwa upadku: kopalnię miedzi i ranczo Prestona oraz kilka innych, walczących jeszcze o przetrwanie śladów dawnej świetności.
      Coraz silniejsze światło słoneczne bynajmniej nie przydawało Inferno urody; odwrotnie - eksponowało wszystkie blizny. Spieczone słońcem, zakurzone miasteczko umierało i Cody Lockett wiedział, że w przyszłym roku o tej porze nikogo już tu nie będzie. Inferno wyschnie i wyparuje; wiele domów już opustoszało, ich mieszkańcy spakowali się i przenieśli na bujniejsze pastwiska.
      Travis Street biegła z północy na południe, dzieląc Inferno na część wschodnią i zachodnią. Część wschodnią zapełniały w większości drewniane domy, z których odpadała płatami farba, i z których każdy w połowie lata stanie się piecem. Część zachodnia, zamieszkana przez właścicieli sklepów i ludzi zamożniejszych, zdominowana była przez domy z białego kamienia bądź z cegły, a gdzieniegdzie na podwórkach widniały kępki polnych kwiatków. Ale część ta wyludniała się w szybkim tempie: z każdym tygodniem rosła liczba zamykanych interesów; pośród polnych kwiatków wyrastało coraz więcej tabliczek z napisem: NA SPRZEDAŻ.
      Na północnym krańcu Travis Street, po drugiej stronie zarośniętego zielskiem parkingu, stał piętrowy budynek mieszkalny z czerwonej cegły, o oknach parteru zabitych arkuszami blachy. Wzniesiono go pod koniec lat pięćdziesiątych - w okresie prosperity, ale teraz straszył pustymi pokojami. Zaanektowała go i ufortyfikowała banda Renegatów, której szefował Cody Lockett. Każdy członek el Culebra de Cascabel - Grzechotników, bandy młodych Meksykanów z Bordertown - dorwany po zmroku na terytorium Renegatów, miał przechlapane. A terytorium Renegatów obejmowało cały teren na północ od mostu nad Snake River.
      Tak było trzeba. Cody wiedział, że Meksykanie, gdyby ich nie trzymać krótko, wleźliby wszystkim na głowę, zabieraliby ludziom pracę i pieniądze. Trzeba więc było pilnować, żeby siedzieli tam, gdzie ich miejsce, i wynosić na kopach z powrotem, gdyby ważyli się wychylić stamtąd nos. Dzień w dzień, rok po roku stary wbijał to Cody'emu do głowy. Meksykańcy, mawiał, są jak te psy, którym trzeba od czasu do czasu profilaktycznie dokopać, żeby wiedziały, kto tu jest panem.
      Ale czasami, kiedy Cody dobrze się nad tym zastanowił, przestawał rozumieć, co takiego złego robią Meksykanie. Byli przecież bez pracy, jak wszyscy w okolicy. No tak, ale ojciec twierdził, że to przez nich upadła kopalnia miedzi. Mówił, że psują wszystko, czego się tkną. Mówił, że doprowadzili do ruiny stan Teksas, i nie spoczną, dopóki nie zrujnują całego kraju. Niedługo zaczną gwałcić białe kobiety na ulicach, prorokował starszy Lockett. Trzeba trzymać tę hołotę za mordę! Niech wie, kto tu rządzi.
      Czasami Cody wierzył w słowa ojca, czasami nie; zależnie od nastroju. W Inferno źle się działo i chłopiec zdawał sobie sprawę, że w nim samym też coś pęka. Może lżej człowiekowi na duszy, tłumaczył sobie, kiedy zamiast za wiele medytować, skopie jakiś meksykański zadek. Tak czy inaczej, cała ta niechęć do Meksykańców sprowadzała się do niewpuszczania Grzechot-ników do Inferno po zachodzie słońca; dbało o to sześciu kolejnych szefów Renegatów, a teraz obowiązek egzekwowania zakazu spadł na Cody'ego.
      Cody wstał i przeciągnął się. Słońce podświetliło jego kręcone, piaskowe włosy przystrzyżone krótko po bokach i wieńczące gęstą strzechą wierzch głowy. U przekłutego płatka lewego ucha dyndała mała srebrna czaszka.
      Chłopak rzucał smukły cień; mierzył sześć stóp, był długonogi i dobrze zbudowany, a z całej jego postawy biła zadziorność. Jego twarz zdradzała stanowczość, nie uświadczyło się w niej ani śladu łagodności. Podbródek i nos były ostro zarysowane, a gęste jasne brwi zjeżone i gniewnie ściągnięte. Potrafiłby odstraszyć samym spojrzeniem grzechotnika i dorównać w biegu królikowi, a idąc, kroki stawiał długie, jakby próbował wyrywać nogi z pęt Inferno.
      Piątego marca zaczął osiemnasty rok i nie miał żadnego pomysłu na resztę życia. Przyszłość stanowiła temat, nad którym zastanawiania się skrzętnie unikał, i świat po przyszłej niedzieli, czyli od dnia, kiedy wraz z sześćdziesięciorgiem trojgiem pozostałych uczniów najstarszej klasy otrzyma świadectwo ukończenia szkoły średniej, jawił mu się jako niezbadana biała plama. Ze swoimi ocenami nie miał co marzyć o college'u, a na zawodówkę nie było pieniędzy. Stary przepijał wszystko, co zarobił w piekarni, i większość tego, co Cody przynosił do domu ze stacji benzynowej Texaco. Cody wiedział przynajmniej tyle, że pracę przy nalewaniu paliwa do baków i przy samochodach ma zagwarantowaną, do kiedy będzie chciał. Pan Mendoza, właściciel stacji, był jedynym porządnym Meksykaninem, jakiego znał, a ściślej - raczył znać.
      Wzrok Cody'ego przesunął się na południe, za rzekę, ku skupisku małych domków i budynków Bordertown - dzielnicy meksykańskiej. Cztery tamtejsze wąskie, zakurzone uliczki zamiast nazw nosiły numery i wszystkie, z wyjątkiem ulicy Czwartej, były ślepe. Najwyższy punkt Bordertown stanowiła wieża katolickiego kościoła Ofiary Chrystusowej, z krzyżem połyskującym teraz w pomarańczowej łunie poranka.
      Ulica Czwarta prowadziła na zachód, do autoserwisu Macka Cade'a, zajmującego dwa akry labiryntu wypatroszonych karoserii, stosów używanych części samochodowych, starych opon, baraków, w których mieściły się warsztaty, oraz wybetonowanych kanałów. Wszystko to otoczone było wysokim na dziewięć stóp ogrodzeniem z drucianej siatki zwieńczonej spiralą drutu kolczastego. Przez brudne szyby jednego z warsztatów widać było płomienie palników acetylenowych. Do uszu Cody'ego dochodziło też poświstywanie automatycznego klucza do nakrętek. Przed barakiem czekały na załadunek trzy ciągniki siodłowe z naczepami. Cade kręcił ten interes na trzy zmiany, czyli na okrągło, i wykręcił już sobie z niego ogromną modernistyczną, murowaną rezydencję z basenem pływackim i kortem tenisowym, mieszczącą się jakieś dwie mile na południe od Bordertown, a zarazem o tyle bliżej granicy z Meksykiem. Cade proponował Cody'emu prace w swoim autoserwisie, ale Cody wiedział, czym naprawdę para się ten człowiek, a do wstąpienia na taką drogę bez odwrotu nie był jeszcze gotów.
      Zwrócił się ku zachodowi i rzucając teraz cień przed siebie pobiegł wzrokiem wzdłuż czarnej nitki Cobre Road. W odległości trzech mil ział ogromny czerwony, obwiedziony szarą kryzą krater kopalni miedzi Prestona, przywodzący na myśl ropiejący wrzód. Krater otaczały opuszczone budynki biurowe, puste magazyny, budynek rafinerii pokryty aluminiowym dachem oraz porzucone maszyny. Wszystko to kojarzyło się Cody'emu ze szczątkami dinozaurów, z których pod wpływem pustynnego słońca zeszła skóra. Cobre Road minąwszy krater biegła dalej wzdłuż słupów linii energetycznej w kierunku rancza Prestona.
      Chłopiec przeniósł wzrok z powrotem na pogrążone we śnie miasteczko - liczba mieszkańców: około tysiąca dziewięciuset, szybko topniejąca - i wydało mu się, że słyszy tykające w domach zegary. Słońce wciska się tam teraz poprzez szpary w zasłonach i żaluzjach, oblewając ściany ognistą purpurą. Niebawem rozdzwonią się budziki, obwieszczając brutalnie rozespanym właścicielom początek nowego dnia; ci, którzy mają jeszcze pracę, ubiorą się pośpiesznie i wybiegną z domów do pracy czy to w nielicznych sklepikach, jakie funkcjonowały jeszcze w Inferno, czy gdzieś na północy, w Fort Stockton albo w Pecos. A pod wieczór wrócą do swoich małych domków, zasiądą przed migoczącymi ekranami telewizorów i wypełniać będą najlepiej jak potrafią otaczającą ich pustkę, dopóki te cholerne zegary nie obwieszczą, że pora spać. Tak to będzie, dzień po dniu, od teraz aż do chwili, kiedy zatrzasną się ostatnie drzwi i odjedzie stąd ostatni samochód - a wtedy zostanie tu tylko martwa, zagarniająca wszystko pustynia.
      - A co mnie to obchodzi?! - mruknął Cody i wydmuchnął nosem dym z papierosa. Wiedział, że tutaj nie czeka go żadna przyszłość. Gdyby nie słupy telefoniczne, nie te kretyńskie programy telewizji amerykańskiej i meksykańskiej oraz dwujęzyczny bełkot odbiorników radiowych, można by pomyśleć, że całe to ospałe miasteczko leży tysiące mil od cywilizacji. Spojrzał na północ, wzdłuż Brazos Street, ponad dachami domów i wzniesionego z białego kamienia kościoła baptystów w Inferno. Tuż przed krańcem Brazos widać było zdobną bramę z kutego żelaza i takież ogrodzenie otaczające Wzgórze Drzew Jozuego -cmentarz Inferno. Ocieniały go, zgodnie z nazwą, rachityczne, rzeźbione wiatrem drzewka Jozuego, ale tak zwane wzgórze w rzeczywistości było ledwie pagórkiem. Chłopiec patrzył przez chwilę na nagrobki i stare pomniki, a potem przeniósł wzrok z powrotem na domy; nie dostrzegł specjalnej różnicy.
      - Ej, wy tam, zafajdane zombi! - krzyknął. - Pobudka! -Jego głos przetoczył się nad Inferno, ciągnąc za sobą echo psiego ujadania.
      - Nie będę taki jak wy - wymamrotał Cody z papierosem zwisającym z kącika warg. - Przysięgam przed Bogiem, że nie będę.
      Kierował te słowa do konkretnej osoby, bo wypowiadając je patrzył na szary drewniany domek w dole, stojący niedaleko skrzyżowania ulic Sombra i Brazos. Stary pewnie nie zauważył, że syn nie wrócił na noc, a jeśli nawet, to mało go to obeszło. Ojcu potrzebna była tylko butelka i miejsce do jej odespania.
      Cody zerknął na budynek szkoły średniej Prestona. Jeśli nie odda dzisiaj tego projektu z prac ręcznych, Odeale może mu nabruździć, kto wie, czy nie cofnie nawet promocji? Cody nie mógł ścierpieć, kiedy jakiś palant pod krawatem zaglądał mu przez ramię i pouczał, rozmyślnie więc spowalniał pracę do iście ślimaczego tempa. Dzisiaj jednak musi wreszcie skończyć tę robotę; już sześć tygodni chrzanił się z tym zawszonym wieszakiem na krawaty, a przecież przez ten czas byłby w stanie zmajstrować sprzęty na umeblowanie całego pokoju!
      Słońce rozpalało się na dobre. Żywe barwy pustyni jakby płowiały w jego blasku. Szosą 67 nadjeżdżała z włączonymi wciąż reflektorami ciężarówka wioząca z Odessy poranne gazety. / podjazdu przed jednym z domów przy Bowden Street wyjechał tyłem granatowy chevrolet. Stojąca na ganku kobieta w szlafroku machała mężowi na pożegnanie. Ktoś otworzył drzwi od podwórka i wypuścił z domu żółtego kota, a ten natychmiast rzucił się w pogoń za królikiem, zapędzając go w kępę kaktusów. Na poboczu Republica Road rozszarpywały swoje śniadanie myszołowy, a nad nimi krążyły z posępną powolnością inne drapieżne ptaszyska.
      Cody zaciągnął się po raz ostatni papierosem. Doszedł do wniosku, że przed szkołą wypadałoby wrzucić coś na ruszt. W domu walały się zwykle jakieś zeschnięte pączki, to mu wystarczy.
      Odwrócił się plecami do Inferno i zsunął ostrożnie ze skał na piasek. Nieopodal stał czerwony motocykl - honda dwieście-pięćdziesiątka - który sklecił sobie przed dwoma laty z części kupionych w autoserwisie Cade'a. Cade nie zdarł z niego skóry, a Cody był na tyle rozgarnięty, żeby nie zadawać głupich pytań. Silnik hondy, podobnie jak większość silników i części karoserii sprzedawanych przez Cade'a, miał spiłowane numery identyfikacyjne.
      Ruszył do motocykla i w tym samym momencie dostrzegł jakieś poruszenie tuż obok swojego prawego kowbojskiego buta. Przystanął.
      Jego cień padał na płaski kamień, na którym przycupnął mały, brązowy skorpion. Wieloczłonowe żądło insekta wygięło się łukiem w górę i dźgnęło powietrze; skorpion nie ustępował pola, Cody uniósł więc but, żeby rozdeptać małego sukinsyna. Miał już opuścić nogę, ale w ostatniej chwili powstrzymał się. Stworzonko od łebka po kolec miało zaledwie trzy cale i Cody mógłby je zgnieść w mgnieniu oka, ale zaimponowała mu postawa malca. Bo trzeba było nie lada odwagi, żeby walczyć z gigantycznym przeciwnikiem o odłamek skały na rozpalonej pustyni. Niewiele w tym sensu, pomyślał Cody, ale trzeba przyznać, że ten maluch do podszytych tchórzem nie należy. Zresztą i tak za wiele atmosfery śmierci unosiło się dzisiaj w powietrzu i Cody postanowił jej nie podsycać.
      - Masz go całego dla siebie, amigo - powiedział, ruszając dalej, a skorpion dźgnął żądłem w jego oddalający się cień.
      Cody przerzucił nogę nad motocyklem i usadowił się na połatanym skórzanym siodełku. Podwójna chromowana rura wydechowa była powgniatana w wielu miejscach, czerwony lakier zmatowiał i wyblakł. Silnik palił trochę oleju i miał swoje narowy, ale maszyna niosła Cody'ego, gdzie tylko chciał. Na szosie 67 za miastem był w stanie wyciągnąć na niej siedemdziesiątkę, u nic nie działało nań tak kojąco jak ten niski gang silnika i świszczący w uszach wiatr. Właśnie w takich chwilach, kiedy był zdany tylko na siebie, Cody czuł się najbardziej wolny. Wiedział już, że liczenie na innych mąci tylko człowiekowi w głowie. W życiu jest się samotnym i lepiej się z tym pogodzić.
      Zdjął z kierownicy parę skórzanych lotniczych gogli, nasunął je na oczy, włożył kluczyk do stacyjki i nastąpił całym ciężarem ciała na dźwigienkę startera. Silnik plunął zrazu kłębem oleiście czarnego dymu i zadygotał, manifestując jakby swoją niechęć do przebudzenia. Potem maszyna ożyła niczym posłuszny, choć czasami narowisty mustang, i Cody ruszył w dół stromego stoku, w kierunku Aurora Street, ciągnąc za sobą warkocz żółtego pyłu. Nie wiedział, w jakim humorze zastanie dzisiaj ojca i już się mobilizował wewnętrznie na to spotkanie. Może jednak uda mu się wślizgnąć do domu i wymknąć stamtąd nie wpadając na starego.
      Zerknął na prostą, wyznaczoną szpalerem słupów telefonicznych wstęgę szosy 67 i poprzysiągł sobie, że wkrótce, może zaraz po dniu rozdania świadectw, popędzi tą przeklętą drogą na północ, nie oglądając się ani razu za siebie.
      Nie będę taki jak ty, obiecał sobie.
      Ale w duchu zżymał się, że z każdym dniem staje się coraz bardziej podobny do starego. Znalazłszy sic na Aurora Street dodał gazu i tylna opona pozostawiła na jezdni czarną smugę.
      Nad wschodnim horyzontem stało gorące, czerwone słońce. W Inferno zuc/ynuł się kolejny dzień.


     2. Wielka Patelnia
     
      Jessie Hammond obudziła się, jak to miała w zwyczaju, na mniej więcej trzy sekundy przed rozdzwonieniem się budzika stojącego na nocnej szafce. Kiedy zabrzęczał, nie otwierając oczu wyciągnęła rękę i otwartą dłonią pacnęła w guzik blokady dzwonka. Nozdrza połaskotał jej apetyczny aromat bekonu i świeżo parzonej kawy.
      - Śniadanie na stole, Jess! - zawołał z kuchni Tom.
      - Jeszcze dwie minutki. - Wtuliła głowę w poduszkę.
      - Duże minutki czy małe?
      - Maleńkie. Maciupcie. - Przekręciła się na bok, szukając wygodniejszej pozycji i poczuła jego świeży, przyjemny zapach, którym przesiąkła druga poduszka.
      - Pachniesz jak piesek - wymruczała sennie.
      - Słucham?
      - Co? - Otworzyła wreszcie oczy i natychmiast zacisnęła je na powrót. Jasne smugi słonecznego światła wdzierały się między listwami żaluzji i padały na przeciwległą ścianę.
      - Może dodać ci do jajek parę jaszczurczych oczek? - zapytał Tom.
      Gawędzili wczoraj z Jessie nad butelką błue nun do pierwszej w nocy. Ale on był rannym ptaszkiem i lubił przygotowywać śniadania, podczas gdy Jessie nawet w najlepsze dni wstawała z ociąganiem.
      - Dla mnie lekko ścięte! - odkrzyknęła i znowu spróbowała otworzyć oczy. Wczesnoporanne światło było już jaskrawe, co zwiastowało kolejny skwarny dzień.
      Przez cały ostatni tydzień temperatura nie spadała poniżej dziewięćdziesięciu stopni Fahrenheita, a facet od pogody z odesskiego Kanału 19 zapowiadał, że dzisiaj może nawet przekroczyć setkę. Jessie wiedziała, że nie wróży to niczego dobrego. Zwierzęta nie potrafiły się szybko przystosować do takiego upału. Konie stawały się ospałe i zwracały, co zjadły, rozdrażnione psy gryzły bez powodu, a koty dostawały małpiego rozumu i drapały, co im się nawinęło pod pazury. Bydło się narowiło, a byki stawały się wręcz niebezpieczne. A w dodatku był to okres sprzyjający rozprzestrzenianiu się wścieklizny i Jessie bała się, że czyjś kundel pogoni za zarażonym królikiem albo pieskiem pre-riowym, zostanie ugryziony i przywlecze chorobę do miasteczka. Wszystkie domowe zwierzęta, jakie przychodziły jej w tej chwili do głowy, zostały już wprawdzie zaszczepione, ale zawsze trafi się kilka osób, które nie przyprowadzą swoich ulubieńców na zastrzyk. Może dobrze by było, pomyślała, wsiąść dzisiaj do pick-upa i objechać z pogadankami o przeciwdziałaniu wściekliźnie kilka małych okolicznych osad - takich jak Klyman, No Trees i Norm Fork.
      - Dzieńdoberek. - Tom stał nad nią z kawą w niebieskim fajansowym kubku. - To cię rozćmucha.
      Usiadła na łóżku i odebrała od niego kubek. Kawa, jak zawsze, ilekroć parzył ją Tom, była czarna jak noc, a przez to jakaś złowieszcza. Pierwszy łyczek ściągnął jej wargi; drugi przytrzymała na języku, a trzeci powiódł szarżę kofeiny poprzez organizm. Tego jej było trzeba! Nie należała do osób zrywających się z kurami, ale jako jedyny weterynarz w promieniu czterdziestu mil już dawno odkryła, że właściciele rancz i farmerzy są na nogach na długo przed pierwszym brzaskiem.
      - Pyszna! - udało jej się wymamrotać.
      - Jak zawsze. - Tom uśmiechnął się, podszedł do okna i rozchylił żaluzje. Czerwonawy poblask słońca buchnął mu w twarz i rozjarzył szkła okularów.
      Spojrzał na wschód, wzdłuż Celeste Street, w kierunku Re-publica Road i szkoły średniej imienia Prestona, którą nazywał Piecem, bo w budynku często wysiadała klimatyzacja. Uśmiech zaczął spełzać z jego warg.
      Jessie wiedziała, co go gnębi. Rozmawiali o tym wczorajszego wieczoru, i nie tylko wczorajszego. Blue nun przynosiło ukojenie, ale nie usuwało trosk.
      - Chodź tutaj - powiedziała, zapraszając go gestem ręki do łóżka.
      - Bekon ostygnie - odparł. Zaciągał śpiewnie, w sposób charakterystyczny dla mieszkańców wschodniego Teksasu, podczas gdy Jessie mówiła z nosowym akcentem, właściwym dla Teksasu zachodniego.
      - A niech nawet zamarznie!
      Tom odwrócił się od okna i poczuł na nagich plecach i ramionach gorące pręgi słońca. Miał na sobie spłowiałe wygodne spodnie khaki, ale skarpetek ani butów jeszcze nie włożył. Przeszedł pod wentylatorem obracającym się leniwie pod sufitem sypialni. Jessie, ubrana w błękitną obszerną koszulę nocną, wychyliła się i poklepała zapraszająco krawędź łóżka. Kiedy usiadł, silnymi, opalonymi na brąz dłońmi zaczęła mu masować barki. Mięśnie miał napięte jak struny fortepianu.
      - Jakoś to będzie - zamruczała uspokajająco. - To jeszcze nie koniec świata.
      Skinął bez przekonania głową.
      Tom Hammond miał trzydzieści siedem lat, trochę ponad sześć stóp wzrostu, był dosyć smukły, jeśli nie liczyć niewielkiego brzuszka, na który nie pomagały przysiady ani jogging. Linia jasnobrązowych włosów odsłaniała, jak to określała Jessie, szlachetne czoło", a okulary w szylkretowej oprawce nadawały mu wygląd inteligentnego, choć może nieco roztargnionego nauczyciela, którym w istocie był. Tom od jedenastu lat prowadził w szkole średniej imienia Prestona zajęcia z nauk społecznych. Teraz, wraz z nadciągającą śmiercią Inferno, ten etap jego życia dobiegał końca. Jedenaście lat Pieca. Jedenaście lat obserwowania zmieniających się twarzy. Jedenaście lat, a on wciąż nie pokonał swojego najgorszego wroga. Ten wróg wciąż tu był i zostanie na zawsze, a przecież przez te jedenaście lat Tom walczył z nim dzień w dzień.
      - Zrobiłeś, co było można - ciągnęła Jessie. - Przecież wiesz.
      - Może tak, może nie. - Usta wygięły mu się w gorzkim uśmiechu. Przymrużył oczy. Od jutra za tydzień szkoła zostanie zamknięta, a on i reszta nauczycieli stracą pracę.
      Na wszystkie oferty, jakie rozesłał, przyszła tylko jedna propozycja od stanu Teksas - praca w terenie, organizowanie egzaminów z umiejętności czytania i pisania dla imigrantów zatrudnianych przy zbiorach melonów. Wiedział, że większość nauczycieli też nie załatwiła sobie jeszcze stałych posad, ale to nie czyniło ani trochę słodszą gorzkiej pigułki, jaką przyszło mu przełknąć. Otrzymał eleganckie pismo, opatrzone pieczęcią stanu Teksas, w którym informowano go, że drugi rok z rzędu występują cięcia nakładów budżetowych na oświatę i nie zatrudnia się nowych nauczycieli. Ponieważ on ma długi staż pracy w zawodzie, jego nazwisko zostanie - a jakże! - wpisane na listę oczekujących na etat. Dziękujemy i prosimy zachować niniejsze pismo w domowym archiwum". Pisma identycznej treści otrzymało kilku jego kolegów. Można je było co najwyżej oprawić sobie w ramki i powiesić na ścianie.
      Nie tracił jednak nadziei, że w końcu trafi się jakaś posada. Organizowanie egzaminów dla robotników rolnych nie byłoby prawdę mówiąc takie złe, ale wiązałoby się z koniecznością częstych wyjazdów.
      Przez ostatni rok dzień i noc prześladowało go wspomnienie uczniów, którzy przewinęli się przez jego zajęcia z nauk społecznych - były ich setki, od rudowłosych Amerykanów, poprzez miedzianoskórych Meksykanów, po dzieci Apaczów o oczach jak dziurki po pociskach. Były ich setki; roczniki już na samym starcie spisane na straty. Sprawdził to; z około tysiąca uczniów, jacy przewinęli się przez jego klasę w ciągu tych jedenastu lat, tylko trzysta sześcioro podjęło naukę w college'u stanowym bądź w szkole zawodowej. Reszta albo rozproszyła się po świecie, albo zapuściła korzenie w Inferno, by podjąć pracę w kopalni, przepijać zarobki i płodzić gromady dzieci, które pójdą prawdopodobnie w ślady rodziców.
      Ale teraz nie było już kopalni, za to duże miasta coraz bardziej kusiły narkotykami i życiem na granicy prawa. W Inferno zresztą te pokusy też stawały się coraz silniejsze. Przez jedenaście lat Tom napatrzył się na twarze: chłopcy z bliznami od noża, tatuażami i wymuszonym uśmiechem, dziewczęta o zalęknionych oczach, obgryzające nerwowo paznokcie i skrywające płody, które rozwijały się w ich łonach.
      Jedenaście lat, a jutro koniec. Kiedy po ostatnim dzwonku najstarsza klasa opuści budynek, będzie po wszystkim. Dzień w dzień dręczyła go świadomość, że nie przypomina sobie więcej niż piętnaściorga młodych ludzi, którym udało się wyrwać z Wielkiej Patelni. Tak nazywano pustynię pomiędzy Inferno a granicą z Meksykiem, ale zdaniem Toma było to również znakomite określenie stanu umysłów tych dzieciaków. Wielka Patelnia potrafiła wyssać mózg z czaszki młodego człowieka i zastąpić go dymem ze skręta, potrafiła wypalić ambicję i odparować nadzieję. Toma przygnębiała świadomość, że walczył z nią przez tych jedenaście lat, lecz Wielka Patelnia zawsze była górą.
      Pomimo zabiegów Jessie mięśnie Toma nadal pozostawały napięte. Wiedziała, co go dręczy. Wpatrywał się niewidzącymi oczyma w słoneczne pręgi na ścianie.
      - Gdybym tak miał jeszcze ze trzy miesiące - westchnął. -Tylko trzy.
      Przed oczyma stanął mu nagle dzień, w którym wraz z Jessie odebrali dyplomy na uniwersytecie stanu Teksas i gotowi byli zmierzyć się z całym światem. Odnosił wrażenie, że od tamtego dnia upłynęło ze sto lat. Ostatnio wiele myślał o Robercie Pe-rezie. Nie mógł się pozbyć wspomnienia twarzy tego chłopaka, choć nie wiedział dlaczego. 
      - Roberto Perez - powiedział. - Pamiętasz, jak ci o nim opowiadałem?
      - Chyba tak.
      - Chodził przed sześcioma laty do mojej najstarszej klasy. Mieszkał w Bordertown; nie miał najlepszych ocen, ale zadawał dużo pytań. Testy jednak pisał zawsze poniżej swoich możliwości, tak dla szpanu. - Na ustach Toma znowu pojawił się gorzki uśmiech. - W dniu rozdania świadectw czekał na niego pod szkołą Mack Cade. Widziałem, jak Roberto wsiada do jego mercedesa. Odjechali. Dowiedziałem się później od brata Roberta, że Cade załatwił mu pracę w Houston. Po jakimś czasie przyszedł do mnie jego brat i powiedział, że Roberto został zamordowany w jakimś motelu w Houston. Zatarg z klientem, któremu sprzedawał kokainę. Dostał w brzuch z obu luf strzelby. Ale rodzina Pereza nie miała do Cade'a pretensji. O nie! Roberto przysyłał do domu dużo pieniędzy. Cade podarował panu Perezowi nowego buicka. Czasami wracając ze szkoły przejeżdżam obok domu Perezów; buick stoi na cegłach na podwórku od ulicy.
      Tom zerwał się, podszedł do okna i ponownie rozchylił listwy żaluzji. Poczuł buchający z zewnątrz, narastający żar, który spływając z nieba mienił się nad piaskiem i betonem rozedrganą warstwą.
      - W tegorocznej ostatniej klasie jest dwóch chłopców, którzy przypominają mi Pereza - podjął. - Żaden z nich nie napisał nigdy testu na ocenę wyższą niż C-minus, ale widzę po ich twarzach, że słuchają, chłoną wręcz. Kiedy jednak przychodzi co do czego, obaj ledwie zaliczają, robią co mogą, żeby broń Boże nie wypaść lepiej niż miernie. Chyba obiły ci się o uszy ich nazwiska: Lockett i Jurado. - Zerknął na Jessie.
      Jessie słyszała już od Toma oba te nazwiska, kiwnęła więc głową.
      - Żaden z nich nie chce zdawać do college'u - ciągnął Tom. -Jurado roześmiał mi się w twarz, kiedy mu to zasugerowałem. Lockett spojrzał na mnie tak, jakbym wypadł psu spod ogona. A jutro ich ostatni dzień szkoły, za tydzień odbiorą dyplomy i znów pod szkołą będzie czekał Cade. Ja to wiem.
      - Zrobiłeś, co mogłeś - powtórzyła Jessie. - Teraz wszystko w ich rękach.
      - Fakt. - Stał przez chwilę w aureoli karmazynowego blasku, która przywodziła na myśl odblask z pieca hutniczego. - Co za miasto! - mruknął. - Co za przeklęta, zabita dechami dziura! Nic tu nie wyrośnie. Jak Boga kocham, zaczynam dochodzić do przekonania, że większy tu pożytek z weterynarza niż z nauczyciela.
      Jessie spróbowała się uśmiechnąć, ale bez większego powodzenia.
      - Ty doglądasz swojego stadka, ja swojego.
      - Tak. - Zdobył się na nikły uśmiech. Podszedł do łóżka, zagłębił palce w ciemnobrązowych, krótko obciętych włosach żony i pocałował ją w czoło.
      - Kocham panią, pani doktor. - Przytknął czoło do jej czoła. -Dzięki, że mnie wysłuchałaś.
      - Kocham cię - wyszeptała i objęła go. Trwali tak przez chwilę. Pierwsza przerwała milczenie Jessie. - Jaszczurcze oczka, powiadasz?
      - O, właśnie! - Wyprostował się. Twarz miał już spokojniejszą. Chociaż oczy nadal zdradzały zatroskanie. Jessie wyczytała z nich, że Tom, choć jest dobrym nauczycielem, uważa się za nieudacznika. - Chyba już zupełnie wystygły. Chodźmy jeść -zaproponował.
      Jessie wstała z łóżka i krótkim korytarzykiem przeszła za mężem do kuchni. Tu również pod sufitem obracał się leniwie wentylator. Tom podniósł żaluzje w oknach wychodzących na zachód. Od tej strony niebo było nadal fioletowe, ale lekko rozjaśniało się nad wzgórzem Bujanego Fotela. Na stoliczku w kącie stały cztery talerze ze śniadaniem - na każdym bekon, jajecznica (dziś bez jaszczurczych oczek) i grzanka.
      - Wstawać, śpiochy! - zawołał Tom w kierunku pokojów dzieci.
      Odpowiedział mu niechętny pomruk Raya.
      Jessie podeszła do lodówki i dolała sobie szczodrze mleka do mocnej kawy, a Tom włączył radio, żeby złapać wiadomości o szóstej trzydzieści, nadawane przez stację KOAX z Fort Stock-ton. Do kuchni wpadła Stevie.
      - Dzisiaj koński dzień, mamusiu! - zawołała od progu. -Jedziemy do Groszka!
      - No pewnie. - Jessie nie mogła się nadziwić, że ktoś, choćby nawet sześcioletnie dziecko, może tryskać energią o tak wczesnej porze. Nalała Stevie szklankę soku pomarańczowego. Mała, ubrana w nocną koszulę z logo uniwersytetu teksaskiego, wdrapała się na krzesło. Siedziała na samym brzeżku, machając w powietrzu nóżkami i chrupiąc grzankę.
      - Jak się spało?	
      - Dobrze. Będę dzisiaj mogła pojeździć na Groszku?
      - Może. Zobaczymy, co powie pan Lucas.
      Jessie wybierała się rano do państwa Lucasów mieszkających jakieś sześć mil na zachód od Inferno, żeby zbadać ich jasno-złocistej maści palomino* Groszka. Był to łagodny koń, którego Tyler Lucas i jego żona Bee wychowywali od źrebaka i traktowali niemal jak członka rodziny. Jessie wiedziała, jak Stevie cieszy się na tę wyprawę.
      - Jedz śniadanie, kowbojko - powiedział Tom. - Musisz być silna, żeby nie zlecieć z tej dzikiej szkapy.
      Z frontowego pokoju dobiegł trzask włączanego telewizora i popykiwanie towarzyszące przełączaniu kanałów. Głośniki buchnęły muzyką rockową z MTV. Talerz anteny satelitarnej na dachu za domem wyłapywał ze trzysta kanałów, ściągając do Inferno poprzez eter bez mała cały świat.
      - Wyłącz to pudło! - zawołał Tom, podrażniony hałasem. -Chodź na śniadanie!
      - Tylko chwileczkę! - odkrzyknął błagalnie Ray, jak co rano. Był uzależniony od telewizji, a zwłaszcza od skąpo odzianych modelek z wideoklipów puszczanych na MTV.
      - W tej chwili!
      Telewizor ucichł i do kuchni wszedł z ociąganiem Ray Ham-mond. Miał czternaście lat, był chudy jak tyczka i niezdarny. Wygląda zupełnie jak ja w jego wieku, pomyślał Tom. Chłopak nosił okulary, które powiększały mu nieco oczy; niewiele, ale na tyle, by dzieciaki ze szkoły przezwały go X-Rayem. Marzył o szkłach kontaktowych i sylwetce Arnolda Schwarzeneggera. Pierwsze marzenie miało się ziścić na szesnaste urodziny, drugie było nieosiągalne, choćby nie wiadomo ile pompek robił co dnia. Włosy miał przycięte krótko, jasnobrązowe, jeśli nie liczyć kilku ufarbowanych na pomarańczowo kosmyków na czubku głowy, których ani ojciec, ani matka nie mogli mu wyperswadować. Był dumnym posiadaczem szafy wzorzystych koszul i wytartych dżinsów, co dawało Tomowi i Jessie podstawy do podejrzeń, że oto wracają jak bumerang lata sześćdziesiąte. W tej chwili jednak Ray miał na sobie tylko jasnoczerwone spodnie od piżamy i świecił nagością cherlawej piersi.
      - Dzień dobry, kosmito - przywitała go Jessie.
      - Dzień dobry, śmito - spapugowała ją Stevie.
      - Cześć. - Ray klapnął ciężko na krzesło i ziewnął szeroko. -Soku. - Wyciągnął rękę.
      - Proszę i dziękuję. - Jessie podała mu napełnioną szklankę i patrzyła, jak opróżnia ją w podziwu godnym tempie. Ważył zaledwie sto piętnaście funtów, i to w przepoconym dresie, a jadł i pił łapczywiej od gromady wygłodniałych pastuchów. Rzucił się zachłannie na posiłek.
      Za zmasowanym atakiem, jaki Ray przypuścił na swój talerz, krył się konkretny cel. Rayowi śniła się Belinda Sonyers, blon-dyneczka, która na angielskim siedziała w sąsiednim rzędzie. Miał jeszcze przed oczami pewne pikantne szczegóły owego snu. Byłby niezły obciach, gdyby mu teraz, przy stole, przy staruszkach, stanął... Skupił się więc najedzeniu, które odciągało uwagę od niecenzuralnych myśli. Zapchał usta pieczywem.
      - Gdzie się pali? - zapytał Tom.
      Ray o mało się nie udławił, przełknął jednak grzankę i ze zdwojoną energią zabrał się do jajecznicy, bo na powracające wspomnienie wyrazistego porno-snu znowu drgnął mu mały. Ale za tydzień od jutra będzie mógł zapomnieć o Belindzie Sonyers i całej reszcie seksolatek paradujących korytarzami szkoły średniej Prestona; szkoła zostanie zamknięta, drzwi zaryglowane, i kropka. No, ale przynajmniej jest lato, z tym że z tego lata, wobec perspektywy wyludnienia miasteczka, będzie chyba taka pociecha jak na przykład ze sprzątania strychu.
      Do śniadania zasiedli wreszcie Jessie z Tomem i Ray znowu stłumił rozhukane myśli. Stevie, której słońce podświetlało na rudo kasztanowe włosy, jadła z samozaparciem podsyconym uwagą taty, że kowbojki muszą być silne, żeby dosiadać rumaków, choć Groszek koniem był łagodnym i ani mu we łbie postało, żeby ją zrzucić.
      Jessie zerknęła na zegar ścienny - plastykowy gadżet w kształcie głowy kota z oczkami, które mrugając na przemian odmierzały upływające sekundy; za kwadrans siódma. Tyler Lucas wstawał skoro świt i na pewno już jej wygląda! Nie przypuszczała, naturalnie, że stwierdzi u Groszka jakieś niedomaganie, ale koń posuwał się przecież w latach.
      Po śniadaniu Tom z Rayem zabrali się do sprzątania stołu, Jessie zaś pomogła Stevie ubrać się w dżinsy i białą bawełnianą koszulkę z podobiznami Jetsonów na piersi. Potem wróciła do sypialni i ściągnęła nocną koszulę, obnażając jędrne, gibkie ciało kobiety lubiącej pracować na powietrzu. Miała typowo teksaską opaleniznę - brązowe do ramion ręce i spaloną na brąz twarz, z czym kontrastowała biel reszty ciała. Usłyszała trzask włączanego telewizora; Ray czekając na ojca postanowił pogapić się jeszcze trochę w ekran - niech sobie patrzy! Chłopiec poza upodobaniem do telewizji był również zagorzałym czytelnikiem i jego mózg chłonął informacje jak gąbka. Fryzura i sposób ubierania się nie stanowiły powodu do niepokoju; Ray był dobrym chłopcem, o wiele bardziej nieśmiałym, niż to się mogło wydawać. Po prostu robił, co mógł, by upodobnić się do rówieśników. Jessie znała przezwisko, jakim go ochrzczono, i pamiętała, że czasami trudno być nastolatkiem.
      Ostre pustynne słońce poznaczyło twarz Jessie siateczką drobnych zmarszczek, ale jej zdecydowana, naturalna uroda nie wymagała poprawiania specyfikami ze słoiczków i tubek.
      Była poza tym zdania, że weterynarze nie są od wygrywania konkursów piękności. Musieli być do dyspozycji przez dwadzieścia cztery godziny na dobę i harować w pocie czoła. Jessie godziła się z tą koniecznością. Dłonie miała brązowe i silne, a większość kobiet by zemdlała na sam widok tego, co podczas swojej trzynastoletniej praktyki musiała w nie brać. Kastrowanie narowistego ogiera, wyciąganie martwego jagnięcia, które uwię-zło w kanale rodnym krowy, usuwanie gwoździa z tchawicy pięćsetfuntowego knura medalisty - przeprowadziła z powodzeniem wszystkie te operacje, a poza tym setki innych zabiegów od leczenia zranionego dzióbka kanarka po operowanie dobermana z zainfekowaną szczęką. Ale Jessie była jakby do tego stworzona; zawsze chciała pracować przy zwierzętach. Już jako dziecko przyprowadzała do domu w Fort Worth każdego znalezionego na ulicy psa i kota.
      Weszła do łazienki, żeby przypudrować się dziecięcą zasypką i wyszczotkować z ust posmak kawy i blu nun. Przeczesała palcami krótkie ciemnobrązowe włosy, które na skroniach zaczynała już przyprószać siwizna. Świadectwo upływu czasu, pomyślała. Mimo wszystko nie tak wstrząsające jak obserwacja dorastających dzieci; zdawać by się mogło, że zaledwie wczoraj Stevie była niemowlęciem, a Ray chodził do trzeciej klasy... Latka lecą, nie da się ukryć. Podeszła do ściennej szafy, wybrała parę znoszonych, wygodnych dżinsów i czerwoną bawełnianą koszulkę. Założyła je, a potem wciągnęła białe skarpetki i wzuła tenisówki. Wzięła okulary przeciwsłoneczne i baseballową czapeczkę, zatrzymała się w kuchni, żeby napełnić wodą dwa pojemniki, bo nigdy nie wiadomo, co może się człowiekowi przytrafić na pustyni, i ściągnęła z górnej półki szafy stojącej w korytarzu swoją weterynaryjną torbę. Stevie podskakiwała wokół matki niczym fasolka na rozgrzanej patelni, nie mogąc się doczekać wyjazdu.
      - Jedziemy za miasto - poinformowała Jessie Toma. - Wra-camy koło czwartej. - Pocałowała go, a on cmoknął Stevie w policzek.
      - Uważaj na siebie, kowbojko - powiedział. - I miej oko na mamę.
      - Będę miała! - Stevie ścisnęła rękę matki.
      Jessie zatrzymała się jeszcze przy wieszaku przed drzwiami frontowymi, zdjęła z kołka mniejszą czapeczkę baseballową i nacisnęła ją na główkę córki.
      - To na razie, Ray! - zawołała.	
      - Dosiemania! - odkrzyknął ze swojego pokoju.
      Dosiemania? - pomyślała skonsternowana, wychodząc ze Ste-vie na przypiekające już mocno słońce. A gdzie zwyczajne cześć, mamo"? Nic tak nie napełniało jej wrażeniem, że ze swoimi trzydziestoma czterema latami jest niemal zabytkiem, jak niezrozumiałe odżywki syna.
      Prowadząc Stevie za rękę, ruszyła wyłożoną polnymi kamieniami alejką biegnącą obok sąsiadującego z domem budyneczku z białego kamienia. Mała tabliczka ustawiona przy ulicy informowała: SZPITAL DLA ZWIERZĄT W INFERNO i niżej: JES-SICA HAMMOND. LEKARZ WETERYNARII. Przy krawężniku, za białą hondą civic Toma, stał jej zakurzony, turkusowy ford pick-up; w stelażu za tylną szybą, gdzie prawie wszyscy wożą karabiny, sterczało wędzidło - metalowy drąg z pętlą na końcu - do użycia którego Jessie była na szczęście zmuszona tylko kilka razy.
      Chwilę potem jechała już Celeste Street na zachód. Obok niej Stevie wierciła się i zżymała na krępujący ruchy pas bezpieczeństwa. Buzia jak u porcelanowej lalki nadawała dziewczynce wygląd aniołka, ale Jessie wiedziała dobrze, że Stevie jest ogromnie ciekawa świata i nie cofnie się przed niczym, by tę ciekawość zaspokoić. To dziecko zdążyło już zasmakować w obcowaniu ze zwierzętami i ochoczo towarzyszyło matce w wyprawach na farmy i rancza, nie bacząc na niewygody telepania się po bezdrożach.
      Stevie - Stephanie Marie po babce Toma, podczas gdy Ray nosił imię po dziadku Jessie - była dzieckiem raczej spokojnym i chłonęła świat wielkimi zielonymi oczami nieznacznie jaśniejszymi od oczu matki. Jessie lubiła jej towarzystwo i pomoc w szpitalu dla zwierząt, ale we wrześniu Stevie pójdzie do pierwszej klasy - gdziekolwiek rzuci ich los. Wobec likwidacji szkół w Inferno i nieustannego exodusu tylko patrzeć, jak zamknięte zostaną ostatnie sklepy i sklepiki i jak upadną kolejne gospodarstwa rolne. Wtedy dla Jessie, tak samo jak teraz dla Toma, nie będzie tu pracy, i pozostanie tylko zwijać manatki.
      Minęła park Prestona po lewej stronie oraz sklep spożywczy Ringwalda, sklep warzywny Quik-Check i lodziarnię po prawej. Przecięła skrzyżowanie z Travis Street, o mało nie rozjeżdżając jednego z wielkich kocurów pani Stellenberg, który wyskoczył nagle przed maskę, i skręciła w wąską Circle Back Road, biegnącą podnóżem wzgórza Bujanego Fotela, by okrążywszy go połączyć się z Cobra Road. Zatrzymała się na żółtym migającym świetle, po czym skręciła na zachód i docisnęła do dechy pedał gazu.
      Przez otwarte okna do kabiny wpadał intensywny słodko--gorzki zapach pustyni. Wiatr tarmosił włosy obu podróżniczek. Jessie nie miałaby nic przeciwko temu, żeby chłodził je tak przez cały dzień.
      Cobre Road biegła wzdłuż ogrodzenia z drucianej siatki, przetykanego co jakiś czas metalowymi bramami kopalni miedzi Prestona. Bramy były pozamykane na kłódki, ale ogrodzenie znajdowało się w tak opłakanym stanie, że przelazłby przez nie nawet połamany artretyzmem staruszek. Tabliczki z wymalowanymi ręcznie kulfonami ostrzegały: NIEBEZPIECZEŃSTWO! WSTĘP WZBRONIONY! Za ogrodzeniem ział ogromny krater, na który swego czasu rzucała cień czerwona hałda bogatej w miedź rudy. W ostatnich miesiącach istnienia kopalni wybuchy dynamitu wstrząsały powietrzem z regularnością zegarka i Jessie wiedziała od szeryfa Vance'a, że w kraterze wciąż tkwią nie odpalone ładunki - nie znalazł się desperat, który by tam zszedł i je pousuwał. Wiadomo było, że złoża kopalni wcześniej czy później się wyczerpią, ale nikomu do głowy nie przyszło, że żyły rudy urwą się tak nagle. Z chwilą zaś, kiedy ostrza świdrów udarowych i łyżki koparek zazgrzytały po bezwartościowej skale, na Inferno zapadł wyrok.
      Pick-up podskoczył na szynach kolejowych odbiegających na północ i południe od kompleksu kopalni. Stevie wyglądała przez okno. Pot zaczynał jej rosić plecy. Dostrzegła zastygłe w bezruchu stadko piesków preriowych stojących słupka na pagórku, we wnętrzu którego znajdowało się ich gniazdo. Z kępy kaktusów wyskoczył królik i przemknął przez szosę, w górze kołował majestatycznie sęp.
      - No i jak? - spytała Jessie.
      - Fajnie. - Stevie, pokonując opór pasa bezpieczeństwa, wychylała się przez okno. Wiatr owiewał jej buzię. Niebo było błękitne jak smurf i rozpościerało się w nieskończoność - może nawet na sto mil? Przypomniało się jej, że chciała o coś zapytać.
      - Czemu tatuś jest taki smutny?
      No tak, Stevie to wyczuwa, przemknęło przez myśl Jessie. Przed nią nic się nie ukryje.
      - Nie jest smutny. Żal mu tylko, że zamykają szkołę. Pamiętasz? Rozmawiałyśmy o tym.
      - No tak. Ale przecież szkołę zamykają co roku.
      - Widzisz, tym razem już jej nie otworzą. I z tego powodu wyprowadzi się stąd jeszcze więcej osób.	
      - Tak jak Jenny?
      - Właśnie. - Jenny Galvin, dziewczynka mieszkająca kilka domów od nich, zaraz po świętach Bożego Narodzenia wyjechała z rodzicami. - Pan Bonner zamyka we wrześniu sklep Quik-
      -Check. Do tego czasu chyba nikogo już tu nie będzie.
      - Ojej! - Stevie rozważała to przez chwilę. W Quik-Check zaopatrywało się w żywność całe miasto. - My też wyjedziemy?
      - zapytała w końcu.
      - Tak. My też.
      Czyli państwo Lucas również wyjadą, wydedukowała Stevie. A Groszek? Co się stanie z Groszkiem? Wypuszczą go na wolność, czy załadują na przyczepę do przewozu koni? A może dosiądą go i na nim odjadą? Nad tym warto się było zastanowić. Stevie wyczuwała, że coś dobiega kresu, i smutno robiło jej się na serduszku - tatuś doświadczał pewnie tego samego uczucia.
      Teren pocięty był wąwozami i porośnięty kępami bylic oraz wielkich kaktusów. Dwie mile za kopalnią asfaltowa szosa odbiegała od Cobre Road i skręcała na północny zachód pod łukiem z białego granitu, w którym osadzono zaśniedziałe już teraz miedziane litery układające się w nazwisko PRESTON. Jessie spojrzała w prawo. W dali, na końcu wstęgi asfaltu, mieniły się w rozgrzanym powietrzu zarysy wielkiej hacjendy. Ty też nie wiesz, co cię czeka, pomyślała, wyobrażając sobie kobietę, która prawdopodobnie śpi jeszcze w tym domu w chłodnej jedwabnej pościeli. Ta pościel i ten dom były chyba wszystkim, co pozostało Celeste Preston z ogromnej fortuny, a i to już pewnie nie na długo.
      Jechały teraz terenową drogą wrzynającą się w pustynię. Ste-vie wyglądała przez okno. Twarzyczkę ocienioną daszkiem czapki miała skupioną i zamyśloną. Jessie poprawiła się w fotelu kierowcy, żeby wpuścić trochę powietrza pod lgnącą do pleców koszulkę. Jeszcze z pół mili i skręcą w trakt prowadzący na farmę Lucasów.
      Stevie pierwsza usłyszała wysokie brzęczenie. Pomyślała, że pewnie moskit wpadł jej do ucha. Pacnęła dłonią w ucho, ale brzęczenie nie Ustało, przybierało wręcz na sile. Po kilku sekundach sprawiało już ból, jakby ktoś kłuł ją szpilką w bębenki uszne.
      - Mamo!? - jęknęła, krzywiąc się. - Uszy mnie bolą! Teraz i Jessie poczuła napór przeszywającego, przyprawiającego o gęsią skórkę dźwięku, od którego rozbolały ją plombowane zęby trzonowe. Otworzyła usta i zaczęła poruszać na boki dolną szczęką.
      - Auuu! - Usłyszała jęk Stevie. - Co to, mamo?!
      - Nie wiem, kochanie...
      W tym momencie zgasł silnik pick-upa. Nie zakrztusił się, nie parsknął; po prostu zgasł znienacka. Samochód toczył się jeszcze siłą rozpędu. Jessie włączyła ssanie. Wczoraj tankowała, w zbiorniku musi być paliwo! Bębenki uszu pulsowały jej boleśnie wysokim, torturującym słuch tonem przywodzącym na myśl odległe wycie. Stevie zakryła dłońmi uszy. W oczach miała łzy.
      - Co to, mamo? - spytała znowu roztrzęsionym głosikiem, w którym pobrzmiewały nutki paniki. - Co to?
      Jessie potrząsnęła bezradnie głową. Dźwięk stawał się coraz głośniejszy. Przekręciła kluczyk w stacyjce i kilkakrotnie nacisnęła pedał gazu; silnik nadal nie zaskakiwał. Słyszała trzaski wyładowań elektrostatycznych we włosach; jej wzrok przyciągnęła tarcza zegarka - cyfrowy wyświetlacz oszalał, godziny przemykały na nim w zawrotnym tempie. Będzie co opowiadać Tomowi, pomyślała, i kuląc się odruchowo przed przeszywającym uszy dźwiękiem sięgnęła po rączkę Stevie.
      Dziewczynka gwałtownym ruchem obróciła głowę w prawo; oczy niemal wyszły jej z orbit.
      - Mamo! - pisnęła.
      Wlepiała w coś wzrok i teraz Jessie też to coś zauważyła. Dała po hamulcach, ściskając kurczowo wyrywającą się z dłoni kierownicę.
      Nad pustynią mknął przypominający płonącą lokomotywę obiekt, gubiąc po drodze jakieś ogniste strzępy, które wirując w powietrzu rozlatywały się na wszystkie strony. Obiekt przeciął Cobre Road na wysokości pięćdziesięciu stóp i ze czterdzieści jardów przed maską pick-upa; Jessie zdążyła dostrzec rozpalony do czerwoności, otoczony płomieniami cylindryczny kształt. Obiekt śmignął przed zjeżdżającym na pobocze pick-upem z wizgiem, w którym utonął przerażony krzyk Jessie. Zauważyła jeszcze, jak tył obiektu eksploduje żółtofioletowymi strugami ognia i rozpryskuje się na strzępy; jedna z płomienistych smug strzeliła w pick-upa. Dał się słyszeć metaliczny zgrzyt i samochód zadygotał.
      Poszła opona przedniego koła. Pick-up przejechał jeszcze kawałek po kamieniach i Jessie, utrzymując z trudem ślizgającą się w spotniałych dłoniach kierownicę, zdołała go zatrzymać dopiero za kępą kaktusów. Dzwonienie w uszach nadal zagłuszało wszelkie odgłosy; widziała jednak przerażoną, zalaną łzami twarzyczkę Stevie, powiedziała więc najspokojniej, jak potrafiła:
      - Już dobrze. Już po wszystkim. Już po wszystkim, spokojnie.
      Spod wgniecionej maski pick-upa wydobywała się para. Jessie spojrzała w lewo. Płonący obiekt przemknął tuż nad niskim wzniesieniem i zniknął jej z oczu. Boże! - pomyślała oszołomiona. Co to było?
      W tym momencie nad pustynią przetoczył się grzmot, który zarejestrowały nawet uszy ogłuszonej chwilowo Jessie. Kabinę pick-upa wypełniły wirujące tumany kurzu. Jessie chwyciła córkę za rękę i poczuła na dłoni zaciskające się kurczowo palce małej.
      Pył wciskał się do ust i oczu; przez okno wyfrunęła czapka, którą podmuch zerwał jej z głowy. Kiedy po chwili kurz zaczął opadać, zobaczyła trzy szarozielone helikoptery sunące kilkadziesiąt stóp nad pustynią w formacji V w kierunku południo-wo-zachodnim, śladem tajemniczego obiektu. One też, przeleciawszy nad wzniesieniem, znikły jej z oczu. Wysoko w górze, na tle błękitu, rozwijały się smugi kondensacyjne znaczące kurs kilku odrzutowców również kierujących się na południowy zachód.
      Kurz opadł. Jessie powoli odzyskiwała słuch. Stevie szlochała, ściskając kurczowo rękę matki.
      - Już po wszystkim - powtórzyła Jessie. Zaskoczył ją chrapliwy dźwięk własnego głosu. - Już dobrze. - Jej też zbierało się na płacz, ale matkom przecież nie wypada ulegać panice.
      Silnik tykał jak przerdzewiałe serce i Jessie uświadomiła sobie, że wpatruje się bezmyślnie w gejzer pary tryskający z małej, idealnie okrągłej dziurki widniejącej dokładnie pośrodku maski pick-upa.
      

     3. Królowa Interno
     
      - Jezus, Maria, a cóż to za harmider! - krzyknęła siwowłosa kobieta z różową jedwabną przepaską na oczach, siadając na wielkim łożu z baldachimem. Dom drżał od tego hałasu w posadach. Kobieta gniewnym ruchem zerwała przepaskę i spojrzała na świat oczami koloru arktycznego lodu. - Tania! Miguel! -wrzasnęła głosem ochrypłym od papierosów bez filtra, które namiętnie paliła. - Do mnie! - Chwyciła za ozdobny sznur zwisający przy łóżku i jęła nim energicznie szarpać. W głębiach rezydencji Prestonów rozdźwięczał się dzwonek wzywający służbę.
      Straszliwy grzmiący huk już ścichł; trwał tylko kilka sekund, co jednak wystarczyło, by wybić kobietę ze snu. Odrzuciła więc kołdrę, zerwała się z łóżka i niczym dwunożne tornado dopadła drzwi balkonowych. Otworzyła je z rozmachem na oścież i fala gorąca zaparła jej na chwilę dech w piersi. Wyszła na zawieszony wysoko nad ziemią balkon o wyłożonej kafelkami z czerwonej meksykańskiej glinki posadzce i, osłaniając przymrużone oczy dłonią przed rażącym blaskiem poranka, spojrzała w stronę Co-bra Road. Liczyła sobie pięćdziesiąt trzy lata, ale wzrok miała jeszcze na tyle bystry, by bez okularów dostrzec to, co tak brutalnie zmąciło spokój jej domowego zacisza: trzy helikoptery gnające tuż nad pustynią w kierunku południowo-zachodnim i wzniecające pod sobą tumany kurzu. Po kilku sekundach znikły w jego kłębach, a Celeste Preston o mało szlag na miejscu nie trafił z wściekłości.
      W drzwiach balkonowych stanęła tęga Tania o twarzy przypominającej księżyc w pełni. Widać było, że mobilizuje się wewnętrznie na gromy, jakie posypią się zaraz na jej głowę.
      - Si, senora Preston?
      - Gdzieś ty się podziewała?! Myślałam, że nas bombardują! Co tu się, u diabła, wyprawia?
      - Nie wiem, senora. Chyba...
      - Cicho bądź! Daj mi lepiej drinka! - wpadła jej w słowo Celeste. - Cała chodzę z nerwów!
      Tania wycofała się w głąb domu, żeby przygotować chlebo-dawczyni pierwszego w tym dniu drinka. Celeste stała na balkonie, zaciskając gniewnie dłonie na poręczy ozdobnej, kutej w żelazie balustrady. Z tej wysokości widziała stajnie, corall, padok - bezużyteczny teraz, bo wszystkie konie już zlicytowano. Asfaltowy podjazd okrążał wielki klomb ze spalonymi przez słońce badylami, w których trudno było rozpoznać piękne swego czasu, kiedy działał jeszcze system zraszający, peonie i stokrotki. Cytrynowożółta koszula nocna lepiła się Celeste do pleców; pot i upał podsyciły jej furię. Wycofała się w chłód sypialni, podeszła do różowego telefonu i starannie wymanicurowanym paznokciem wystukała na klawiaturze numer.
      - Tu biuro szeryfa - rozległ się w słuchawce śpiewny głos, głos chłopca. - Zastępca Chaffin przy aparacie...
      - Dawaj mi Vance'a - wpadła mu w słowo.
      - Eee... Szeryf Yance jest w tej chwili na patrolu. Czy to pani...
      - Celeste Preston. Chcę wiedzieć, co to za helikoptery latają nad moim domem o... - poszukała wzrokiem zegara na białym nocnym stoliczku - ...o siódmej dwanaście rano! Te sukinsyny o mało nie zdmuchnęły mi dachu!
      - Helikoptery?
      - Umyj uszy, chłopcze! Przecież mówię wyraźnie! Trzy helikoptery! Mało brakowało, a zaplątałyby mi się, cholera, w pościel! Co to ma znaczyć!
      - Eee... nie wiem, pani Preston. - W głosie zastępcy szeryfa pojawiły się nutki niepokoju i Celeste wyobraziła go sobie, jak prostuje się za biurkiem. - Jeśli pani sobie życzy, mogę wywołać szeryfa Yance'a przez radio.
      - Życzę sobie. Powiedz mu, żeby się tu migiem pofatygował. - Nie czekając na odpowiedź odłożyła słuchawkę.
      Weszła Tania niosąc krwawą mary na jednej z ostatnich tac, jakie ostały się jeszcze z cennej srebrnej zastawy. Celeste wzięła szklaneczkę, łodygą selera wymieszała ziarenka pieprzu, i dwoma haustami wychyliła zawartość prawie do dna. Tania dodała dzisiaj więcej niż zwykle tabasco, ale Celeste nawet nie mrugnęła okiem.
      - Z kim mam dzisiaj przeprawę? - spytała, przesuwając rozkosznie chłodną ścianką szklaneczki po wysokim pomarszczonym czole.
      - Z nikim. Dziś ma pani czysty karnecik.
      - No i dzięki Bogu! Ta przeklęta banda krwiopijców nareszcie daje mi trochę odsapnąć, co?
      - Na poniedziałek rano jest pani umówiona z panami Wei-tzem i O'Connorem - przypomniała Tania.
      - O to będę się martwić w poniedziałek. Do tego czasu może mnie już zresztą nie być na tym ziemskim padole.
      Dopiła drinka i odstawiła szklaneczkę na tacę. Przemknęło jej przez myśl, czyby nie wrócić do łóżka, ale nerwy i tak nie pozwoliłyby jej teraz zasnąć. Ostatnie sześć miesięcy było jednym pasmem prawnych korowodów, nie wspominając już o szkodach, jakich doznała jej ambicja. Czasami czuła się jak worek treningowy Pana Boga. Owszem, dopuściła się w życiu wielu mało chwalebnych uczynków, ale teraz pokutowała za nie z nawiązką.
      - Coś jeszcze? - spytała Tania. Patrzyła na chlebodawczynię nieruchomymi, beznamiętnymi oczyma.
      - Nie, to wszystko. - Ale zanim Tania zdążyła dojść do masywnych, lśniących sekwojowych drzwi, Celeste coś się przypomniało. - Chwileczkę. Zaczekaj.
      - Tak, senora?
      - Nie chciałam ci przed chwilą skakać do gardła. To przez te... no wiesz, takie teraz czasy.
      - Rozumiem, seńora.
      - Cieszę się. Słuchaj, gdyby ciebie i Miguela naszła kiedyś ochota, żeby dobrać się do barku, to się nie krępujcie. - Wzruszyła ramionami. - Szkoda, żeby tyle alkoholu się zmarnowało.
      - Będę pamiętała, pani Preston.
      Celeste wiedziała, że nie będzie. Ani Tania, ani jej mąż nie pili, a zresztą ktoś musiał tu zachowywać trzeźwość umysłu, choćby po to, żeby odganiać ludzkie sępy. Twardo spojrzała Tani w oczy.
      - Wiesz, przez te trzydzieści cztery lata zwracałaś się zawsze do mnie albo pani Preston", albo seńora". Nigdy nie korciło cię, żeby powiedzieć do mnie po prostu Celeste"?
      Tania zawahała się chwilę, potem pokręciła głową.
      - Ani razu, seńora.
      Celeste wybuchnęła śmiechem; był to serdeczny śmiech kobiety, której nieobce są trudy życia, która niegdyś szczyciła się brudem pod paznokciami po zawodach rodeo i która zdawała sobie sprawę, że zwycięstwo i porażka to dwie strony tego samego medalu.
      - Szczera jesteś, Taniu! Wiem, że nigdy nie ceniłaś mnie wyżej od bąka puszczonego przez jaszczurkę, ale porządna z ciebie kobieta. - Uśmiech zniknął. - Doceniam, że zostaliście tutaj na tych kilka ostatnich miesięcy, choć nie musieliście przecież.
      - Pan Preston był dla nas zawsze bardzo dobry. Chcieliśmy spłacić ten dług.
      - I spłaciliście. - Przymrużyła oczy. - Ale powiedz mi, tak z ręką na sercu: czy pierwsza pani Preston lepiej by sobie dała radę w tej gównianej sytuacji?
      Twarz Tani pozbawiona była wszelkich emocji.
      - Nie - odparła w końcu. - Pierwsza pani Preston była piękną i dobrą kobietą, ale brakowało jej pani odwagi. Celeste odchrząknęła.
      - Tak, za to była mądrzejsza, o czym świadczy fakt, że czterdzieści lat temu spakowała manatki i wyniosła się z tej zabitej dechami dziury!
      Tania czym prędzej skierowała rozmowę na utarte tory:
      - Czy coś jeszcze, senoral 
       - Nie. Ale spodziewam się wkrótce szeryfa, miej więc oczy otwarte.
      Tania, sztywno, jakby kij połknęła, wymaszerowała z pokoju.
      Słuchając odgłosu jej kroków na dębowej podłodze, cichnących w głębi długiego korytarza, Celeste pomyślała, że dziwnie rozchodzą się dźwięki w pustyni domu. Parę sprzętów, ma się rozumieć, jeszcze zostało, na przykład łóżko i toaletka, stół w jadalni na dole, ale niewiele tego było.
      Przeszła przez pokój i ze srebrnej, filigranowej szkatułki wyjęła cienkiego, długiego cheroota. Francuska kryształowa zapalniczka powędrowała już do domu aukcyjnego, więc Celeste przypaliła sobie cygaro zapałką z pudełka opatrzonego reklamą Bob Wire Club przy szosie 67. Potem wyszła znowu na balkon i unosząc twarz ku ostremu słońcu dmuchnęła w górę wonnym dymem.
      Znowu się zanosi na nieludzki skwar, pomyślała. Ale z gorszych opresji wychodziło się cało i z niejednej jeszcze się wyjdzie. Całe to zamieszanie z prawnikami, ze stanem Teksas i z urzędem skarbowym przeminie jak chmura pędzona silnym wiatrem, i życie potoczy się dalej.
      - Moje życie... - westchnęła na głos i pogłębiły jej się zmarszczki wokół ust.
      Długą drogę przebyła od chaty nad zatoką w Galveston. Stoi teraz na balkonie liczącej sobie trzydzieści sześć pokojów ha-cjendy w hiszpańskim stylu, wzniesionej na stuakrowej działce -cóż z tego, że dom jest bez mebli, a ziemia to kamienisty ugór. W garażu czeka kanarkowożółty cadillac, ostatni z sześciu samochodów. Po płótnach Miro, Rockwella i Dali, które wisiały na ścianach domu, pozostały puste miejsca. Obrazy zlicytowano przede wszystkim, wraz z francuskimi antycznymi meblami i kolekcją prawie tysiąca wypchanych grzechotników Winta.
      Konto bankowe pozostawało zamrożone jak jaja Eskimosa, ale legion prawników z Dallas pracował nad tym problemem i Celeste wiedziała, że lada dzień odbierze telefon z ich firmowanej siedmioma nazwiskami kancelarii; Pani Preston?", rozlegnie siew słuchawce. Dobre wiadomości, kochana! Trafiliśmy do tych brakujących sum, a urząd skarbowy zgodził się rozłożyć spłatę zaległych podatków na miesięczne raty. Wychodzi pani z dołka! Tak, proszę pani, stary Wint mimo wszystko o pani pomyślał!"
      Celeste wiedziała, że stary Wint był cwańszy niż mądrzejszy.
      W gąszczu rządowych przepisów bezpieczeństwa pracy, paragrafów prawa podatkowego i klauzul pracowniczych umów zbiorowych szalał niczym teksaska trąba powietrzna. Potrafił też owinąć sobie wokół palca prezesa każdego banku. Kiedy jednak drugiego grudnia zawał usunął go z tego świata w wieku lat osiemdziesięciu siedmiu, to j ej przyszło spłacać rachunki.
      Spojrzała na wschód, w kierunku Inferno i kopalni. Przed sześćdziesięciu laty Winter Thedford Preston opuścił Odessę i przywędrował z mułem Inferno szukać złota na południu, na tych spalonych słońcem pustkowiach. Złota nie znalazł, natrafił za to na czerwonawą górę, usypaną, jak go zapewniali Indianie Mexicali, ze świętego, uzdrawiającego pyłu. Wint, choć formalną edukację zakończył na siódmej klasie szkoły powszechnej, miał żyłkę do metalurgii i intuicja podpowiedziała mu, że to nie żaden święty pył, lecz bogata ruda miedzi. Postanowił założyć firmę wydobywczą. Zaczynał od jednego drewnianego baraku, pięćdziesiątki Meksykanów i Indian, dwóch ciężarówek i mnóstwa szpadli. Urobkiem z pierwszego dnia kopania było kilkanaście szkieletów. Okazało się, że Mexicali od ponad stu lat grzebali w górze swoich zmarłych.
      Kilka dni później jeden z Meksykanów machając kilofem natrafił na roziskrzoną żyłę wysokogatunkowej rudy, szeroką na dobre sto stóp. Była pierwszą z wielu podobnych. Do drzwi Winta zaczęli pukać przedstawiciele nowych teksaskich firm oplatających stan sieciami linii telefonicznych, kabli elektrycznych i rurociągów. Tuż za górą rudy stanęło najpierw kilka namiotów, potem domy z drewna, a wkrótce i ceglane. Wznoszono z kamienia kościoły i szkoły. Gruntowe szlaki wysypano żwirem, potem wybrukowano. Celeste pamiętała, jak Wint opowiadał jej, że pewnego dnia obejrzał się przez ramię i tam, gdzie kiedyś wiatr toczył kłęby zeschniętych chwastów, zobaczył miasto. Mieszkańcy, w większości pracownicy kopalni, wybrali go na burmistrza, a Wint, będąc pewnego razu pod wpływem tequili, ochrzcił miasteczko nazwą Inferno i obiecał wystawić w jego centrum pomnik swemu wiernemu mułowi.
      Inferno, chociaż miało w swej historii sporo po temu okazji, nigdy nie wyrosło na miasto z prawdziwego zdarzenia. Za wielki panował tu skwar i za bardzo się kurzyło, za daleko było do dużych miast, a kiedy pękał wodociąg, mieszkańcom w zastraszającym tempie wysychały gardła. Jedynym zakładem przemysłowym pozostawała kopalnia miedzi. Ludzie jednak napływali. Do wodociągu podłączyła się lodziarnia i zaczęła mrozić wodę w bloki, w niedzielne poranki biły kościelne dzwony, sklepikarze robili pieniądze, kompania telefoniczna podciągnęła linię i przeszkoliła operatorów centrali, szkoła średnia wystawiła drużynę futbolową i koszykarską, a rozchwierutaną kładkę nad Snake River zastąpił solidny betonowy most.
      Wbito pierwsze gwoździe w deski Bordertown. Szeryfem wybrano Walta Travisa. Zginął tragicznie, zastrzelony, w trzecim miesiącu urzędowania, na ulicy, której nadano potem jego nazwisko. Następca Travisa wytrwał na posadzie dłużej, ale w końcu pobito go tak, że omal nie wyzionął ducha. Ocknął się dopiero w pociągu zmierzającym na północ. Stopniowo, rok po roku, Inferno krzepło. Tak samo stopniowo kopalnia miedzi Prestona drążyła czerwoną górę, pod którą spali snem wiecznym grzebani tam od stu lat Indianie.
      Celeste Street nazywała się kiedyś Pearl Street, od imienia pierwszej żony Winta. Między jednym a drugim małżeństwem była ulicą Bez Nazwy. Świadczyło to o prestiżu, jakim cieszył się w mieście Wint Preston.
      Celeste zaciągnęła się po raz ostatni cherootem, zdusiła niedopałek na poręczy balustrady i wypstryknęła go przed siebie.
      - Dobrze nam było ze sobą, co, Wint? - powiedziała cicho.
      Pamiętała jednak, że od samego początku, czyli od chwili, kiedy śpiewając wówczas z kowbojską kapelą w pewnej małej spelunce w Galveston, poznała Winta, darli też ze sobą koty. Celeste to nie przeszkadzało, tym bardziej iż język miała tak cięty, że kiedy puszczała go w ruch, sam szatan czmychnąłby przed nią choćby do kościoła. Prawdę mówiąc, z biegiem czasu pokochała Winta, pomimo że był kobieciarzem, nie wylewał za kołnierz i miał skłonność do hazardu. Pomimo że przez ponad trzydzieści lat małżeństwa nie zadał sobie trudu, by wprowadzić żonę w swoje interesy. No i kiedy przed niespełna trzema laty maszyny zaczęły skrobać dno kopalni, a prowadzone gorączkowo odstrzały dynamitowe nie odkrywały dalszych żył rudy, Wint Preston umył od wszystkiego ręce i umarł. Celeste dochodziła teraz do wniosku, że przed samą śmiercią Wintowi Prestonowi padło na mózg; zaczął wyciągać pieniądze z kont bankowych, sprzedawać akcje i obligacje, z maniakalnym pośpiechem gromadząc gotówkę. Co jednak zrobił z prawie ośmioma milionami dolarów, do dziś pozostawało tajemnicą. Może otworzył sobie nowe konta pod fałszywym nazwiskiem? Może upchnął całą tę forsę w blaszane pudełka i zakopał na pustyni? Tak czy owak, dorobek całego życia jakby zapadł się pod ziemię i kiedy urząd
      
      wy zaczai się dopominać ogromnej kwoty z tytułu zaległych podatków i kar za zwłokę, nie było czym pokryć roszczeń.
      Teraz głowili się nad tym prawnicy. Celeste zdawała sobie bardzo dobrze sprawę, że powrót do spelunek Galveston jest tylko kwestią czasu.
      Dostrzegła granatowo-szary wóz patrolowy szeryfa, który skręciwszy z Cobra Road zbliżał się powoli asfaltową aleją. Zacisnęła dłonie na poręczy balustrady i czekała - dzielna drobna kobieta na tle wielkiego pustego domu. Stała bez ruchu, dopóki samochód nie okrążył klombu i nie zatrzymał się pod balkonem.
      Drzwiczki otworzyły się i z wozu powoli, żeby się broń Boże jeszcze bardziej nie spocić, wysiadł mężczyzna dwa razy taki jak ona. Plecy niebieskiej koszuli i potnik beżowego, kowbojskiego kapelusza miał mokre. Biodra pod wylewającym się z dżinsów brzuchem opinał mu pas z kaburą. Był w butach z ja-szczurczej skóry.
      - Jasna cholera, nie śpieszyło ci się, co?! - wrzasnęła z góry Celeste. - Gdyby się paliło, stałabym teraz po kolana w popiele!
      Szeryf Ed Yance zatrzymał się, zadarł głowę i zobaczył ją na balkonie. Na nosie miał przeciwsłoneczne okulary z lustrzanymi szkłami, takie same, jakie nosił jego ulubiony czarny charakter z filmu Lukę Pewna Ręka. We wzdętym brzuchu bulgotały mu enchilady i odsmażana fasola z wczorajszej kolacji. Wyszczerzył zęby w nieszczerym uśmiechu.
      - Gdyby się paliło - odparował głosem słodkim jak gorąca melasa - to chyba miałaby pani na tyle rozsądku, żeby wezwać straż pożarną, pani Preston.
      Celeste nie odpowiedziała. Przewiercała go tylko groźnym wzrokiem.
      - Zastępca Chaffin wywołał mnie przez radio - podjął szeryf. - Powiedział, że jakieś helikoptery panią obudziły. - Rozejrzał się ostentacyjnie po niebie. - Nie widzę tu żadnego.
      - Były trzy. Przeleciały nad moją posiadłością z hukiem, jakiego w życiu nie słyszałam. Chcę wiedzieć, skąd się wzięły i co się tu w ogóle dzieje.
      Szeryf wzruszył potężnymi barami.
      - Nic specjalnego się nie dzieje, o ile mi wiadomo. Bardzo spokojny dzień. - Usta rozciągnął mu uśmiech, który przypominał grymas. - Znaczy się, jak dotąd.
      - Poleciały tam. - Celeste wskazała palcem południowy zachód.
      - Aha, czyli jak się sprężę, to może dogonię je jeszcze na przełęczy. Czego pani ode mnie oczekuje, pani Preston?
      - Tego, za co wam płacą, szeryfie Yance! - odparła chłodno. -Czyli bycia na bieżąco we wszystkim, co się dzieje w okolicy! Powtarzam, że trzy helikoptery o mało nie zdmuchnęły mnie z łóżka i chcę wiedzieć, do kogo należały! Dotarło wreszcie?
      - Tak jakby. - Na pospolitej, nalanej twarzy Vance'a nadal malował się ni to uśmiech, ni grymas. - Teraz są już pewnie w Meksyku.
      - A niech sobie będą i w Timbuktu! Te przeklęte maszyny mogły mi przecież rozwalić dom.
      Tępota i ślamazarność Vance'a doprowadzały ją do szału; gdyby to od niej zależało, Vance nigdy nie zostałby wybrany szeryfem na drugą kadencję. Tylko lata podlizy wania się Wintowi zapewniły mu łatwe zwycięstwo nad meksykańskim kontrkandydatem. Ale ona przejrzała go na wylot i wiedziała, że Vance chodzi na pasku Macka Cade'a; a to Mack Cade, czy jej się to podobało, czy nie, rządził teraz w Inferno.
      - Niech się pani lepiej uspokoi, weźmie coś na nerwy. Tak mawiała moja była żona, kiedy...
      - ...zobaczyła ciebie? - wpadła mu w słowo Celeste. Roześmiał się jakoś sztucznie.
      - Po co te docinki, pani Preston? Nie przystoją damie. -Wyłazi szydło z worka, co, dziwko? - pomyślał. - Czyli co mam zapisać w protokole? - zapytał. - Oskarża pani o zakłócenie spokoju jakichś nieznanych osobników w trzech helikopterach, pochodzenie nieznane, cel podróży nieznany?
      - Zgadza się. Czy to za wiele jak na twoje możliwości?
      Vance chrząknął. Nie mógł się doczekać, kiedy wykurzą stąd tę babę na zbity pysk; wtedy będzie mógł wreszcie przystąpić do przekopywania posiadłości w poszukiwaniu skrzynek ze szmalem, które stary Wint musiał gdzieś tu zadołować.	
      - Jakoś sobie poradzę - burknął.
      - Mam nadzieję. Za to ci płacą.
      Kto płaci, ten płaci, pomyślał Vance, ale na pewno nie ty, paniusiu, wypisujesz mi czeki.
      - Pani Preston - powiedział łagodnie, jakby zwracał się do krnąbrnego dzieciaka. - Niech pani lepiej wejdzie do środka, nie stoi na tym upale. Jeszcze mózg się pani zagotuje. Nie chciałaby pani chyba dostać zawału, prawda? - Obdarzył ją swoim najmilszym, najniewinniejszym uśmiechem.
      - Do roboty! - warknęła, odwróciła się na pięcie i weszła sztywno do domu.
      - Ta jest, pszepani! - Vance zasalutował z drwiącą służbi-stością i wsiadł z powrotem do samochodu. Wilgotna koszula przylgnęła natychmiast do oparcia fotela. Zapuścił silnik i odjechał z hacjendy, ściskając kierownicę wielkimi, włochatymi łapskami tak mocno, że pobielały mu kłykcie. Na Cobra Road skręcił w lewo, w stronę Inferno, i nabierając szybkości wrzasnął przez otwarte okno:
      - Nie jestem, cholera, twoją tresowaną małpą!
      

     4. Gość
      
      - Chyba czeka nas spacerek - powiedziała Jessie w tym samym czasie, kiedy Celeste Preston czekała na szeryfa Vance'a. Stevie przestała wreszcie płakać, Jessie też się już trochę uspokoiła, ale podniósłszy maskę pick-upa stwierdziła od razu, że przebita opona to najmniejszy z problemów, jakie przed nią stanęły.
      Silnik został przedziurawiony tym czymś, co przebiło maskę; postrzępione zadziory blachy upodabniały otwór do metalowego kwiatu, a to coś, co go wybiło, wraziło się następnie we wnętrze bloku silnika. Żadne ślady nie pozwalały stwierdzić, co to było. W powietrzu unosił się wciąż swąd rozgrzanego metalu i zwęglonej gumy, a z dziury w silniku wydobywała się z sykiem para. Ten samochód przez dłuższy czas nigdzie nie pojedzie -kto wie, czy nie nadaje się już tylko na złomowisko Cade'a.
      - Cholera! - mruknęła pod nosem Jessie, patrząc na silnik, i natychmiast pożałowała swej reakcji, bo Stevie zapamięta na pewno to słowo i wyrwie się z nim w najmniej odpowiednim momencie.
      Stevie patrzyła w kierunku, w którym zniknęło ogniste monstrum i helikoptery. Buzię miała zakurzoną, poznaczoną śladami zasychających łez, zielone oczy czujnie rozszerzone.
      - Co to było, mamusiu? - spytała po raz kolejny.
      - Nie wiem - przyznała Jessie. - Ale na pewno coś dużego. -Przypominało buchający ogniem latający ciągnik siodłowy z naczepą, pomyślała. Pierwszy raz w życiu widziała coś takiego. Może był to spadający samolot, ale przecież nie zauważyła skrzydeł. Może meteor, ale nie tak go sobie wyobrażała. Cokolwiek to było, helikoptery goniły za tym czymś jak charty za lisem.
      - Tam leży jakiś kawałek - powiedziała Stevie, pokazując palcem.
      Jessie spojrzała. Dziesięć metrów od pick-upa, obok ściętego kaktusa coś sterczało z piasku. Ruszyła w tamtą stronę, a córeczka dreptała tuż za nią. Odłamek miał wielkość pokrywy włazu do kanału i był dziwnej ciemnoniebieskozielonej barwy; sprawiał wrażenie wilgotnego. Krawędzie dymiły i Jessie już z odległości pięciu metrów poczuła bijący od niego żar. W powietrzu unosiła się słodkawa woń przypominająca swąd palącego się plastyku, ale przedmiot błyszczał metalicznie. Trochę w prawo od niego zauważyła drugi odłamek z tego samego materiału, dla odmiany w kształcie rury. Wokół walały się też mniejsze fragmenty. Wszystkie dymiły.
      - Zostań tu - poleciła Stevie, a sama podeszła bliżej pierwszego odłamka, lecz promieniujący od niego żar szybko zmusił ją do zatrzymania się. Powierzchnię obiektu pokrywały jakieś znaki - szereg rozmieszczonych koliście symboli, przypominających japońskie pismo, oraz krótkich falistych linii.
      - Gorące - zauważyła Stevie, zatrzymując się obok matki.
      No i masz tu posłuszeństwo! - pomyślała Jessie, ale nie była to odpowiednia pora na egzekwowanie poleceń. Wzięła córkę za rękę. Owo coś, co przeleciało tędy przed chwilą, siejąc wkoło odłamkami, nie przypominało niczego, co dotąd widziała. Czuła jeszcze i słyszała trzaski wyładowań elektrostatycznych we włosach. Spojrzała na zegarek; wszystkie cyfry ustawiły się na zera i mrugały każda sobie. Smugi kondensacyjne kreślone na błękicie nieba przez kilka odrzutowców pełzły zgodnie na południowy zachód.
      Słońce zaczynało przypiekać odkrytą głowę Jessie, rozejrzała się więc za czapką. Wypatrzyła czerwony punkcik w odległości jakichś siedemdziesięciu metrów, po drugiej stronie Cobra Road. Aż tam padła niesiona podmuchem helikopterów. Za daleko, żeby po nią wracać, zwłaszcza że powinna ruszyć jak najszybciej w przeciwną stronę, w kierunku farmy Lucasów. Dzięki Bogu mają manierki i przynajmniej słońce stoi jeszcze stosunkowo nisko. Nie ma co dłużej tu sterczeć; w drogę!
      - Chodźmy - powiedziała.
      Stevie wpatrywała się wciąż w odłamek nie wiadomo czego i dopiero po chwili dała się odciągnąć. Jessie zatrzymała się jeszcze przy pick-upie, żeby zabrać z kabiny saszetkę z portfelem, prawem jazdy i kilkoma drobnymi narzędziami weterynaryjnymi. Stevie stała z zadartą głową i patrzyła na smugi kondensacyjne.
      - Ale wysoko te samoloty - powiedziała bardziej do siebie niż do matki. - Założę się, że lecą ze sto mil...
      Usłyszała coś i urwała w pół zdania.
      Jakby muzyka, pomyślała, ale nie muzyka. O, już nie słychać. Nastawiła ucha. Nic, tylko syk pary strzelającej z przedziurawionego silnika.
      I znowu. Stevie znała ten dźwięk, lecz nie pamiętała skąd. Jakby muzyka, ale nie muzyka. W każdym razie nie taka, jakiej słuchał Ray. Znowu ucichła.
      Po chwili powoli, łagodnie odezwała się ponownie.
      - Mamy spory kawałek drogi - ponagliła ją matka. Dziewczynka kiwnęła z roztargnieniem głową. - No, idziesz?
      Stevie już wiedziała, co to było; nagle sobie przypomniała. Zanim Jenny, jej koleżanka, się wyprowadziła, na werandzie domu Galvinów wisiało takie ładne coś, co przy najlżejszym nawet powiewie wietrzyka wydawało dźwięk mnóstwa dzwoneczków. Wiatrowe kuranty", wyjaśniła mama Jenny, kiedy Stevie spytała, co to jest. Takie właśnie dźwięki słyszała teraz, z tym że powietrze ani drgnęło, a wiatrowych kurantów nigdzie tu nie było.
      - Stevie? - spytała Jessie. Dziewczynka wpatrywała się nie-widzącymi oczyma w przestrzeń. - Co z tobą?
      - Słyszysz, mamusiu?
      - Co? - Cisza, jeśli nie liczyć tego cholernego syczenia pary.
      - No, to - powiedziała z naciskiem Stevie. Dźwięk to przy-cichał, to znowu narastał, ale dochodził wciąż z tego samego kierunku. - Nie słyszysz?
      - Nie. - W głosie Jessie pojawił się niepokój. Czyżby mała uderzyła się w głowę? - przemknęło jej przez myśl. O Boże, jeśli to wstrząs mózgu...
      Stevie postąpiła kilka kroków w stronę niebieskozielonego, dymiącego obiektu obok kaktusa. Dźwięk wiatrowych kurantów natychmiast ścichł do szeptu. To nie stąd, pomyślała dziewczynka i zatrzymała się niezdecydowanie.
      - Stevie? Nic ci nie jest, kochanie?
      - Nic, mamusiu. - Mała rozejrzała się i ruszyła w inną stronę. Dźwięk nadal był bardzo słaby. Stąd też nie. Jessie ogarniał coraz większy niepokój.
      - Za gorąco na zabawy. Musimy już iść. No, chodźżeż.
      Stevie skręciła w kierunku matki. Naraz zatrzymała się. Postąpiła krok, potem jeszcze dwa.
      Jessie podeszła bliżej, zdjęła małej czapkę i zagłębiła palce we włosy. Nie namacała guza, na czole też nie widziała śladu sińca. Oczy Stevie trochę bardziej niż zwykle błyszczały, policzki miała zarumienione, ale to pewnie z gorąca i zdenerwowania. Jessie miała przynajmniej taką nadzieję. Nie dostrzegała bowiem u córki żadnego urazu.
      - O co chodzi? - spytała. - Co ty słyszysz?
      - Muzykę - wyjaśniła cierpliwie mała. Ustaliła wreszcie, skąd dochodzi, wiedziała jednak, że to niemożliwe. - Śpiew - dodała, słysząc znowu silne, czyste nuty. Pokazała palcem. - Stamtąd.
      Jessie spojrzała we wskazanym kierunku. Pick-up: przedziurawiony silnik, uniesiona maska. Przemknęło jej przez myśl, że w syku pary i bulgocie płynów wyciekających z poprzerywanych przewodów można się było na siłę dosłuchać czegoś w rodzaju dziwacznej muzyki, ale...
      - Śpiew - powtórzyła Stevie.
      Jessie przyklękła i zajrzała córce w oczy. Nie nabiegły krwią, źrenice wyglądały normalnie. Zmierzyła dziecku tętno. Trochę przyspieszone, ale poza tym w porządku.
      - Na pewno dobrze się czujesz?
      Oho, mama wpadła w swój lekarski ton, pomyślała Stevie. Kiwnęła główką. Dzwonienie wiatrowych kurantów dolatywało z pick-upa; teraz była tego pewna. Ale dlaczego mama nic nie słyszy? Ulotna muzyku wabiła. Stevie podbiegłaby najchętniej do samochodu i szukała dopóty, dopóki nie znalazłaby wiatrowych kurantów, ale mama trzymała ją mocno za rękę i ciągnęła w przeciwną stronę. Z każdym krokiem muzyka stawała się coraz cichsza.
      - Nie! - zaprotestowała Stevie. - Ja chcę tu zostać!
      - Przestań w tej chwili! Musimy dotrzeć do farmy państwa Lucasów, zanim zrobi się tu naprawdę gorąco! - Jessie dygotała. Dopiero teraz zaczęła docierać do niej groza wypadków sprzed kilku minut. To coś, czymkolwiek było, mogło ją razem z dzieckiem rozetrzeć na atomy! Stevie miewała już podobne napady fantazji, ale z pewnością teraz nie pora ani miejsce na uleganie jej fanaberiom. - Przestań się ociągać! - krzyknęła i mała, dając wreszcie za wygraną, ruszyła za nią posłusznie.
      Po dziesięciu krokach muzyka wiatrowych kurantów przeszła w poszept. Po dalszych pięciu w szmer. Po kolejnych pięciu do wspomnień.
      Ale zapadła głęboko w pamięć Stevie.
      Oddalały się od miejsca wypadku, zmierzając pustynnym szlakiem na farmę Lucasów. Stevie oglądała się co chwila na porzucony samochód, dopóki nie zmalał on do zakurzonej plamki, i dopiero kiedy zupełnie zniknął jej z oczu, przypomniała sobie, że idzie przecież w odwiedziny do Groszka.
      
      
      
      

     5. Bordertown
     
      - Nadchodzi dzień zapłaty! - mruknął Vance za kierownicą wozu patrolowego pędzącego Cobra Road. Soczyste beknięcie, które wyrwało mu się z głębi brzucha, zabrzmiało w kabinie jak odgłos grzmotu. - Tak, tak, dzień zapłaty jest już bliski! Celeste Preston zaświeci wkrótce gołym tyłkiem. Będzie się jeszcze stara ważniaczka prosiła o robotę przy szorowaniu spluwaczek w Bob Wire Club! Już on tego dopilnuje.
      Samochód jechał wzdłuż nieczynnej kopalni. W marcu dwaj smarkacze przeleźli tu przez płot, spuścili się do krateru, znaleźli trochę dynamitu w wywierconych w skale otworach i wysadzili się w powietrze. Nie było nawet co zbierać. Przez ostatnie tygodnie działalności kopalni detonacje nie milkły, przywodząc na myśl tykanie zegara zagłady, i Vance podejrzewał, że w wyrobisku tkwi jeszcze mnóstwo nie odpalonych lasek, ale jak dotąd nie znalazł się taki głupi, który by tam zszedł i je usunął. A zresztą po co?...
      Sięgnął po mikrofon zawieszony u deski rozdzielczej.
      - Ej, Danny, chłopcze, jesteś tam?! Odezwij się, słyszysz? Zatrzeszczał głośnik.
      - Słyszę, sir - rozległ się głos Danny'ego Chaffina.
      - Łap telefon i dzwoń do... eee, zaraz, niech no rzucę okiem. -Vance opuścił osłonę przeciwsłoneczną, wyciągnął zza niej mapę okręgu i rozłożył ją na siedzeniu obok. Wóz puszczony na kilka sekund samopas zjechał na prawe pobocze, zmuszając do panicznej ucieczki wygrzewającego się w słońcu pancernika. - Zadzwoń na lotniska w Rimrock i Presidio. Spytaj, czy dzisiaj rano startowały od nich jakieś helikoptery. Jaśnie Prestonowa wścieka się, bo jej zburzyły fryzurkę.
      - Robi się.
      - Zaczekaj - dorzucił Vance. - Mogło ich też przywiać z innego okręgu. Zadzwoń jeszcze na lotniska w Midland i w Big Spring. Cholera, do wojskowych z Webb Air Force Base też przedryndaj. To powinno wystarczyć.
      - Tak jest.
      - Ja zrobię rundkę po Bordertown, a potem wracam. Były jeszcze jakieś zgłoszenia?
      - Nie. Dzionek spokojny jak kurwa w kościele.
      - Oj, chłopcze, Wieloryb! Ogon chodzi ci po głowie, co? Lepiej przestań drążyć tę studzienkę, zanim w nią wpadniesz po uszy! - Yance zarechotał sprośnie.
      Wizja Danny'ego gramolącego się na Sue Wielorybi Ogon" Mullinax ubawiła go do łez. Wielorybi Ogon była dwa razy większa od tego chłopaczka; pracowała jako kelnerka w kafejce Pod Końską Podkową przy Celeste Street, i Yance znał chyba z dziesięciu facetów, którzy moczyli już swoje knoty w jej płomyczku. Czemu więc i ten chłopiec nie miałby sobie poużywać?
      Danny nic nie odrzekł. Yance wiedział, że chłopaka złości mówienie w ten sposób o Wielorybim Ogonie, bo Danny Chaffin był cielęcookim, naiwnym szczawikiem i nie zdawał sobie sprawy, że Wielorybi Ogon wodzi go za nos. Niedługo się o tym przekona.
      - To na razie, Danny - zakończył Yance i odwiesił mikrofon na widełki.
      Po lewej stronie drogi piętrzyła się grań Bujanego Fotela, a wzdłuż Cobra Road mieniły się w ostrym blasku słońca budynki Inferno.
      Yance wiedział, że jeszcze za wcześnie na rozróby w Bordertown. Ale przecież nigdy nie wiadomo, co może strzelić tym Latynosom do łba.
      - Meksykańce! - mruknął pogardliwie i pokręcił głową. Śniadoskórzy, czarnoocy i kruczowłosi, obżerają się kukurydzą i enchiladami i trajkoczą w szwargocie zza południowej granicy. To w oczach Yance'a czyniło ich Meksykańcami; mniejsza z tym, czy się tutaj porodzili, czy nie, ani jakie nazwiska nosili. Meksykańce i kropka.
      Na półeczce pod deską rozdzielczą leżała samopowtarzalna strzelba Remington, a pod fotelem pasażera łamignat Louisville, poczciwy kij baseballowy, zdaniem Vance'a wprost stworzony do rachowania gnatów Meksykańcom. A zwłaszcza jednemu cwanemu gnojkowi, któremu się ubzdurało, że tu rządzi. Wcześniej czy później pan Louisville spotka się z Rickiem Jurado, a wtedy - łup! - Jurado jako pierwszy Meksykaniec znajdzie się w kosmosie.
      Yance minął park Prestona, przy stacji benzynowej Texaco prowadzonej przez Xaviera Mendozę skręcił w Republica Road w prawo i pokonawszy most nad Snake River wtoczył się na zakurzone uliczki Bordertown. Postanowił podjechać pod dom Jurada przy ulicy Drugiej. Postoi tam trochę i rozejrzy się, czy coś nie wymaga skorygowania.
      Bo przecież robota szeryfa to korygowanie. W przyszłym roku o tej porze nie będzie już szeryfem, mógł więc korygować póki czas, ile się da. Skrzywił się na wspomnienie Celeste Preston rozstawiającej go po kątach jak byle pucybuta i docisnął mocniej pedał gazu.
      Zatrzymał wóz przed brązowym drewnianym domem przy ulicy Drugiej. Przy krawężniku stał czarny poobijany camaro rocznik 78, należący do chłopaka, a trochę dalej inne rzęchy, których nie wziąłby nawet Mack Cade. Na rozciągniętych za domem sznurach ociekało pranie, a po łysych podwórkach spacerowało parę wychudzonych kurczaków, wydziobując coś pracowicie z klepisk. Ziemia i domy stanowiły tu własność komitetu obywatelskiego Amerykanów pochodzenia meksykańskiego i symboliczny czynsz zasilał budżet miasteczka, ale prawem zarówno tutaj, jak i po drugiej stronie mostu był Yance. Drewniane domy, z których większość wzniesiono na początku lat pięćdziesiątych, aż się prosiły o remont albo choćby malowanie, ale Bordertown nie miało na to funduszy. Była to dzielnica ruder o pokrytych żółtym pyłem wąskich uliczkach, zagraconych wrakami samochodów, rdzewiejącymi pralkami i innym złomem stanowiącym niezniszczalne pomniki nędzy. Większość z około tysiąca mieszkańców Bordertown pracowała w kopalni miedzi, a kiedy ją zamknięto, ci, którzy mieli jakiś fach w ręku, przenieśli się gdzie indziej. Reszta trwała desperacko przy swoim lichym dobytku.
      Przed dwoma tygodniami stanęły w płomieniach dwa puste domy na końcu ulicy Trzeciej, ale Ochotnicza Straż Pożarna z Inferno zdołała zapobiec rozprzestrzenieniu się ognia. W zgliszczach znaleziono strzępy nasączonych benzyną szmat. Nie dalej jak w zeszłym tygodniu Yance pogonił kota naparzającym się w parku Prestona bandom Renegatów i Grzechotników. Robiło się coraz goręcej, ale tym razem Yance zamierzał stłumić niepokoje w zarodku, zanim ucierpią na tym obywatele Inferno.
      Znudzony, obserwował czerwonego karłowatego koguta przechodzącego dostojnie ulicę przed maską jego samochodu. Nacisnął klakson i przerażony kogut podskoczył, gubiąc trzy pióra.
      - Skubaniec! - mruknął Yance, sięgając do kieszonki na piersi po paczkę lucky strike'ów. Nie zdążył wyciągnąć papierosa, bo kątem oka dostrzegł jakieś poruszenie. Spojrzał w prawo, na dom Jurada, i zobaczył stojącego w progu chłopaka.
      Patrzyli na siebie. Mijały sekundy. W końcu ręka Vance'a, jakby sama z siebie, powędrowała do klaksonu i znowu go nacisnęła. Ryk poniósł się ulicą Drugą, prowokując do wściekłego ujadania i wycia wszystkie psy w okolicy.
      Chłopak ani drgnął. Miał na sobie czarne dżinsy i koszulkę z krótkimi rękawami, w niebieskie pasy. Jednym ramieniem podtrzymywał siatkowe drzwi, żeby się nie zamknęły, drugie, z dłonią zaciśniętą w pięść, opuścił wzdłuż boku.
      Yance nacisnął klakson jeszcze raz i przytrzymał go przez kilka sekund. Psy zupełnie oszalały. Z drzwi domu stojącego trzy posesje dalej wyjrzał mężczyzna. Dwoje dzieci pojawiło się na werandzie innego domu i gapiło się z rozdziawionymi buziami na Vance'a, dopóki jakaś kobieta nie zagoniła ich z powrotem do środka. Kiedy hałas ścichł, Yance usłyszał krzyki, hiszpańskie przekleństwa - ten szwargot brzmiał mu jak przekleństwa - dochodzące z domu po przeciwnej stronie ulicy. Chłopak puścił siatkowe drzwi, które natychmiast się za nim zatrzasnęły, i zszedł po uginających się stopniach werandy na chodnik. No chodź tu, koguciku! - pomyślał Yance. Chodź, spróbuj za-szurać!
      Chłopak zatrzymał się przed maską wozu patrolowego.
      Mierzył około stu siedemdziesięciu pięciu centymetrów, miał śniade muskularne ramiona i kruczoczarne włosy zaczesane do tyłu. Na tle ciemnego brązu twarzy jego oczy wydawały się grafitowe, z tym że nie były to oczy osiemnastolatka, a raczej starego człowieka, który za wiele już w życiu widział. Czaiła się w nich zimna wściekłość, przywodząca na myśl dzikie zwierzę, które zwietrzyło zapach myśliwego. Na obu nadgarstkach nosił czarne skórzane opaski nabijane kwadratowymi ćwiekami, podobnie jak skórzany pas. Wpatrywał się przez przednią szybę samochodu w szeryfa Yance'a. Obaj zastygli w bezruchu.
      W końcu chłopak obszedł wóz i zatrzymał się metr od otwartego okna Vance'a.
      - Masz, człowieku, jakiś problem? - spytał z meksykańską wyniosłością zabarwioną teksaską opryskliwością.
      - Jestem na patrolu - odparł Yance.
      - Patrolujesz akurat przed moim domem? Na mojej ulicy?
      Uśmiechając się lekko, Yance zdjął okulary przeciwsłoneczne. Oczy miał głęboko osadzone, jasnobrązowe i jakby za małe w stosunku do twarzy.
      - Pomyślałem sobie, że wpadnę zobaczyć, co u ciebie, Ricky. Powiem dzień dobry"...
      - Buenos dias. Coś jeszcze? Szykuję się do szkoły. Yance kiwnął ze zrozumieniem głową.
      - Ostatnia klasa, co? Pewnie przyszłość masz już zapewnioną, co?
      - Dam sobie radę.
      - No jasne. Prawdopodobnie sprzedając narkotyki na ulicy. Dobrze, że taki twardy hombre z ciebie, Rick. Kto wie, może ci się nawet spodoba więzienne życie.
      - Jak trafię tam pierwszy - odparował Rick - to rozpowiem wszystkim garownikom, że też się tam wybierasz. Uśmiech spełzł z warg Vance'a.
      - Co to ma znaczyć, cwaniaczku?
      Chłopak, patrząc ze znudzoną miną przed siebie, wzruszył ramionami.
      - Powinie ci się w końcu noga, człowieku. Stanowi dobiorą się wcześniej czy później do Cade'a, a zaraz potem do ciebie, z tym że t y będziesz zbierać po nim całe gówno, bo on będzie już dawno po drugiej stronie granicy. - Patrzył teraz Vance'owi prosto w oczy. - Cade dba tylko o własny tyłek. Takiś durny, że jeszcze na to nie wpadłeś?
      Yance siedział nieruchomo. Serce waliło mu jak młotem, a pod czaszką budziły się przykre wspomnienia. Nie cierpiał Ricka Jurado, i to nie tylko dlatego, że Jurado był hersztem bandy Grzechotników; przyczyna owej niechęci tkwiła głębiej. W dzieciństwie Yance mieszkał z matką w El Paso i musiał chodzić do podstawówki przez zakurzone piekło nazywane parkiem Cor-teza. Matka pracowała popołudniami w pralni. Młody Yance do szkoły miał tylko cztery przecznice, ale była to droga przez mękę. W parku Corteza przesiadywały na okrągło meksykańskie dzieciaki, a wśród nich rosły ósmoklasista imieniem Luis, który miał takie same czarne bezdenne oczy jak Rick Jurado. Eddie Yance był gruby i nieruchawy, a Meksykańcy szybcy jak pantery. j, Pewnego dnia otoczyli go, trajkocząc coś i pokrzykując. Zaczął płakać, lecz to tylko pogorszyło sprawę. Przewrócili go na ziemię i rozsypali książki. Inne białe dzieci przyglądały się temu, ale nie miały odwagi się wtrącić. Chłopaki z meksykańskiej bandy przytrzymali go, a Luis ściągnął wierzgającemu rozpaczliwie malcowi spodnie i majtki, obnażając przyrodzenie. Następnie obwiązali mu majtkami głowę. Półnagi grubasek pognał tak do domu, ścigany rykiem pokładających się ze śmiechu młodych Meksykanów i okrzykami: Burro! Burro! Burro!
      Od tamtego czasu Eddie Yance nadkładał kawał drogi, byle tylko nie przechodzić przez park Corteza. W wyobraźni tysiąc razy mordował meksykańskiego chłopca imieniem Luis.
      Teraz znowu miał do czynienia z Luisem, tyle że tym razem Luis nazywał się Rick Jurado. Był starszy, lepiej mówił po angielsku, i bez wątpienia przewyższał inteligencją swój pierwowzór, ale chociaż Yance miał niedługo obchodzić pięćdziesiąte czwarte urodziny, drzemiący w nim gruby chłopiec rozpoznałby wszędzie te wredne oczy. Tak, to Luis, tylko pod inną postacią.
      Z tym że Yance nie spotkał jeszcze Meksykańca, który nie przypominałby mu w jakiś sposób tamtych rozwrzeszczanych smarkaczy z parku Corteza sprzed prawie czterdziestu lat.
      - Na co się tak, człowiek, gapisz? - spytał wyzywająco Rick. - Dwie głowy mam, czy jak?
      Szeryf otrząsnął się ze wspomnień. Ogarnęła go wściekłość.
      - Zaraz wysiądę z wozu i skręcę ci ten nie domyty kark, zasrańcu jeden - wycedził.
      - Spróbuj! - prychnął pogardliwie chłopak, ale sprężył się gotując do ucieczki albo walki.
      Spokój! - nakazał sobie w duchu Yance. Nie był przygotowany na awanturę, nie tutaj, w samym środku Bordertown. Gwałtownym ruchem nasadził sobie okulary przeciwsłoneczne z powrotem na nos.
      - Twoje chłopaki zapuszczają się po zmroku do Inferno. Nie będę tego tolerował, Ricky.
      - Słyszałem, że to wolny kraj.
      - Wolny dla Amerykanów. - Yance wiedział, że Jurado przyszedł na świat w klinice Inferno przy Celeste Street, ale wiedział również, że jego rodzice są nielegalnymi imigrantami. -Jak będziesz pozwalał swojej bandzie przechodzić po zmroku na drugą...
      - Grzechotniki nie są żadną bandą, człowieku. To klub.
      - Dobra, w porządku. Jak będziesz pozwalał hołocie ze swojego klubu przechodzić po zmroku na drugą stronę, to mogą być kłopoty. Wieczorem nie chcę widzieć żadnego Grzechotnika po tamtej stronie mostu. Czy wyrażam się...
      - Chrzanisz! - wpadł mu w słowo Rick. Wskazał gniewnym gestem w stronę Inferno. - A Renegaci to co? Mogą robić w tym chromolonym mieście, co im się podoba?
      - Nie. Ale twoje chłopaki szukają guza, pokazują się tam, gdzie ich nie powinno być. To ma się skończyć.
      - Skończy się - odparował Rick - kiedy Renegaci przestaną robić naloty na nas, wybijać ludziom szyby i mazać im sprayem po samochodach. Urządzają zadymy na moich ulicach, a nam nie wolno nawet przejść przez most? A z tym pożarem to jak było? Czemu Lockett jeszcze nie siedzi?
      - Bo nie ma dowodów, że to on czy któryś z Renegatów podłożył ogień. Mamy tylko parę strzępów nadpalonych szmat.
      - Człowieku, dobrze wiesz, że to oni podpalili! - krzyknął Rick. - Dla ciebie zresztą mogliby puścić z dymem całe to miasto! - Potrząsnął z niesmakiem głową. - Trzęsiesz dupą, Yance! Ważny szeryf, co? Dobra, posłuchaj! Moi ludzie mają w nocy oko na nasze ulice i przysięgam na Boga, że obetniemy jaja każdemu Renegatowi, jakiego tu dorwiemy! Comprende?
      Yance poczerwieniał ze złości. Znowu spoglądał w twarz Lui-sa i stał na polu bitewnym parku Corteza. Żołądek ściskał mu strach taki sam, jaki paraliżował tamtego grubego chłopca.
      - Oj, młodzieńcze, nie podoba mi się twój ton! Sam zajmę się Renegatami! Ty tylko trzymaj po zmroku swoją hołotę po tej stronie mostu! Zrozumiano?
      Rick Jurado odszedł bez słowa kilka kroków, schylił się i podniósł coś z ziemi. Kiedy się wyprostował, Yance ujrzał w jego dłoniach czerwonego kogucika. Meksykanin zbliżył się do samochodu i trzymając koguta nad przednią szybą, ścisnął go dłońmi. Kogut wrzasnął, zatrzepotał skrzydłami i spod ogona wypadł mu szarobiały glut, który ściekając po szybie pozostawiał za sobą śluzowaty ślad na szkle.
      - To moja odpowiedź - oznajmił wyzywająco Rick. - Trzę-sidupkowi od trzęsidupka.
      Yance wyskoczył z samochodu, zanim smuga zdążyła dotrzeć do maski. Rick cofnął się nieco, puścił koguta i przygotował na odparcie szykującej się szarży. Kogut ze skrzekiem czmychnął pod osłonę kępy krzewów jukki.
      Yance, choć zdawał sobie sprawę, że igra z ogniem, wyciągnął rękę, żeby ucapić chłopaka za kołnierz. Rick był jednak dla niego o wiele za szybki i bez trudu zdążył uskoczyć w bok. Yance zwarł dłoń na pustym powietrzu i znowu przed oczyma stanął mu Luis i park Corteza. Wydał z siebie ryk furii i zamierzył się kułakiem na prześladowcę.
      Ale zanim zdążył zadać cios, gdzieś w pobliżu stuknęły siatkowe drzwi i chłopięcy głos zawołał po hiszpańsku:
      - Hej, Ricardo! Potrzebujesz pomocy? - Towarzyszył temu ostry trzask, na dźwięk którego pięść szeryfa zastygła w bezruchu.
      Yance spojrzał w tamtą stronę i na schodkach rudery po przeciwnej stronie ulicy zobaczył chudego jak patyk meksykańskiego szczeniaka w obszernych spodniach, wojskowych buciorach i czarnej bawełnianej koszulce.
      - To jak, pomóc ci? - ponowił ofertę chłopak, tym razem po angielsku, a potem zamachnął się prawą ręką i płynnym, błyskawicznym ruchem wyrzucił ją w przód.
      Bykowiec, który w niej trzymał, strzelił niczym eksplodująca petarda, a jego koniec podbił w powietrze niedopałek papierosa leżący w rynsztoku. Zawirowały wiórki tytoniu.
      Płynęły sekundy. Rick Jurado obserwował na twarzy Yance'a walkę wściekłości ze strachem; po chwili Yance zamrugał powiekami i Rick już wiedział, że zwyciężył. Pięść szeryfa rozwarła się. Yance opuścił rękę i poruszył nią nieporadnie jak ptak zwichniętym skrzydłem.
      - Nie trzeba, Zarra - powiedział Rick spokojnym już głosem. - Wszystko gra.
      - Wolałem się upewnić. - Carlos Zarra Alhambra zwinął bykowiec na łokciu prawej ręki i usiadł na schodkach, wyciągając przed siebie patykowate nogi.
      Yance zauważył kolejną dwójkę meksykańskich wyrostków nadchodzących ulicą Drugą. Przy krawężniku, tam gdzie pośród chaszczy i rumowiska głazów ulica się urywała, stał jeszcze jeden smarkacz i przyglądał się bezczelnie szeryfowi. Dzierżył w ręku łyżkę do opon.
      - Masz mi jeszcze coś do powiedzenia? - spytał zaczepnie Ricky.
      Yance czuł na sobie spojrzenia wielu par oczu spoglądających zza brudnych szyb rozpadających się bud. Zdawał sobie sprawę, że nie ma tutaj żadnych szans; Bordertown było jednym wielkim parkiem Corteza. Zerknął niespokojnie na gnojka z bykowcem. Słyszał, że Zarra Alhambra potrafi tym draństwem wyłupić oko jaszczurce. Wymierzył serdelkowaty palec w Ricka.
      - Ostrzegam cię! Po zmroku nie chcę widzieć w Inferno żadnych Grzechotników, słyszysz?    - Co? - Rick przyłożył dłoń do ucha.
      Zarra parsknął śmiechem.
      - Pamiętaj! - warknął Yance i wsiadł do wozu. - Pamiętaj, cwaniaczku! - krzyknął, zatrzasnąwszy drzwiczki. Zaciek na przedniej szybie doprowadzał go do szału, włączył więc wycieraczki. Tylko go rozmazał. Poczerwieniał jak burak, słysząc śmiech wyrostków. Wrzucił wsteczny bieg i wycofał się pośpiesznie ulicą Drugą do skrzyżowania z Republica Road, tam zawrócił i z rykiem silnika przemknął przez most na stronę Inferno.
      - Ważny stróż prawa! - huknął za nim Zarra. Podniósł się ze schodków. - Trzeba mu było przetrzepać to tłuste dupsko!
      - Co się odwlecze, to nie uciecze. - Rickowi serce już się uspokajało; o mało nie wyskoczyło mu z piersi podczas konfrontacji z Vance'em, ale nie okazał cienia strachu. - Następnym razem możesz mu dać zdrowy wycisk. Jaja mu możesz urwać.
      - Zrrrrobi się! Łomot, kurczę! - Zarra poderwał w górę lewą pięść w 'salucie Grzechotników.
      - Łomot. - Rick oddał bez przekonania salut.
      Dostrzegł Chico Magellasa i Peteya Gomeza. Szli na róg, żeby złapać szkolny autobus. Zbliżali się lekkim, dumnym krokiem, jakby stąpali nie po spękanym betonie, lecz wylanej złotem alei.
      - Na razie! - rzucił do Zarry i wszedł po schodkach do domu.
      Zaciągnięte zasłony nie przepuszczały słońca. Pokój wykle-jony był szarą wyblakłą tapetą. Na ścianach wisiały oprawione w ramy obrazy przedstawiające Jezusa na czarnym tle. W domu cuchnęło cebulą, kukurydzą i fasolą. Deski podłogi poskrzypy-wały pod butami Ricka jakby z bólu. Doszedł krótkim korytarzykiem do drzwi przy kuchni i zapukał cicho. Nie było odpowiedzi. Odczekał parę sekund i zapukał znowu, tym razem dużo głośniej.
      - Nie śpię, Rico - odpowiedział mu po hiszpańsku słaby głos starej kobiety.
      Rick wstrzymywał do tej pory oddech. Teraz z ulgą wypuścił powietrze z płuc. Wiedział, że nadejdzie poranek, kiedy stanie przed tymi drzwiami, zapuka i nie doczeka się odpowiedzi. Ale to jeszcze nie dzisiaj. Otworzył drzwi i zajrzał do małej sypialni. Zasłony w oknach były zaciągnięte, a elektryczny wentylator miesił gęste powietrze. Unosił się tu zapach więdnących fiołków.
      Na łóżku pod kołdrą leżała wychudzona starsza kobieta. Siwe włosy miała rozrzucone po poduszce, a brązową twarz pooraną głębokimi zmarszczkami.
      - Wychodzę do szkoły, Paloma. - Głos Ricka był teraz łagodny, pozbawiony zupełnie chojrackiej nuty, która modulowała go przed chwilą na ulicy. - Podać ci coś?
      - Nie, gracias. - Staruszka uniosła się powoli do pozycji siedzącej i odwróciła, żeby wychudzoną ręką poprawić poduszkę, ale Rick podskoczył szybko na pomoc. - Pracujesz dzisiaj? -spytała.
      - Si. Będę w domu o szóstej. - Pracował trzy popołudnia w tygodniu w sklepie z artykułami przemysłowymi w Inferno i pracowałby dłużej, gdyby tylko pan Luttrell pozwolił. Ale i bez tego obowiązków miał pod dostatkiem, a przecież babka wymagała opieki. Co prawda ktoś z przykościelnego komitetu społecznego przynosił jej codziennie paczkowany lunch, pani Rami-rez, sąsiadka, zaglądała co jakiś czas, często wpadał też ojciec LaPrado, ale Rick nie lubił zostawiać babki na długo samej. W szkole niepokoił się, że może upaść i złamać sobie biodro albo kręgosłup, a potem będzie leżała cierpiąc w tym strasznym domu aż do powrotu wnuka. Z drugiej jednak strony nie przeżyliby przecież bez pieniędzy, które Rick zarabiał jako magazynier.
      - Co to za hałasy słyszałam? - spytała. - Samochód trąbił, obudził mnie.
      - Nic takiego. Ktoś przejeżdżał.
      - Słyszałam krzyki. Za hałaśliwie na tej ulicy. Za dużo burd. Trzeba się będzie przeprowadzić do spokojniejszej okolicy, prawda?
      - Prawda - odparł i dłonią, którą wykonał niedawno salut siły, pogładził babkę po rzadkich siwych włosach. Chwyciła go za rękę.
      - Bądź dzisiaj grzeczny, Ricardo. Dobrze się sprawuj w szkole, sil
      - Postaram się. - Spojrzał na nią. Ledwie widziała na powleczone bladoszarym bielmem oczy. Miała siedemdziesiąt jeden lat, przeszła dwa lekkie zawały serca; zachowała większość zębów. Posiwiała wcześnie i stąd wziął się jej przydomek - Paloma, gołębica. W rzeczywistości nosiła chłopskie meksykańskie imię, którego nawet on nie potrafił prawidłowo wymówić. - Uważaj na siebie, babciu - powiedział. - Rozsunąć zasłony?
      Pokręciła głową.
      - Za jasno. Ale po operacji to dopiero będzie! Będę wszystko widziała. Nawet lepiej od ciebie!
      - Ty i teraz lepiej ode mnie wszystko widzisz. - Pochylił się i pocałował ją w czoło. Znowu poczuł ten zapach przywiędłych fiołków.
      Palce babki natrafiły na skórzaną opaskę na jego przegubie.
      - Znowu je nosisz? Na co ci to?
      - Nie wiem, noszę i już. Taki styl. - Cofnął rękę.
      - Styl. Si. - Paloma uśmiechnęła się nikle. - A kto ten styl wymyślił, Ricardo? Prawdopodobnie ktoś, kogo nie znasz, a nawet gdybyś znał, nie polubiłbyś go. - Postukała się palcem w głowę. - Rób użytek z tego. Żyj po swojemu, nie oglądaj się na czyjeś style.
      - To nie takie proste.
      - Wiem. Ale w ten sposób będziesz sobą, a nie czyimś echem. - Paloma zwróciła twarz ku oknu. Ostre smugi słonecznego światła wdzierające się do pokoju przez szpary w zasłonach przyprawiały ją o ból głowy. - Twoja matka... tak, ona ma swój styl - szepnęła.
      Ricka zatkało. Nie pamiętał już, kiedy Paloma po raz ostatni wspomniała o jego matce. Czekał na coś więcej, ale babka milczała.
      - Ósma dochodzi - mruknął w końcu. - Pójdę już.
      - Tak, idź, idź. Po co masz się spóźnić, panie absolwencie.
      - Będę w domu o szóstej - powtórzył i podszedł do drzwi. Zanim jednak przestąpił próg, obejrzał się jeszcze na drobną postać w łóżku i powiedział to, co mówił każdego ranka przed wyjściem do szkoły: - Kocham cię.
      A ona odpowiedziała jak zawsze:
      - A ja ciebie dwa razy mocniej.
      Rick zaniknął za sobą drzwi sypialni. Wracając korytarzykiem, uświadomił sobie, że zapewnienie babki o podwójnej miłości spełniało swoją rolę, kiedy był jeszcze dzieckiem; ale teraz, za progiem domu, w świecie, gdzie słoneczny żar zwala z nóg, a posługiwanie się słowem litość" przystoi tylko mięczakom, zapewnienie starej, umierającej kobiety o podwójnej miłości nie uchroni go przed złem.
      Z każdym krokiem na jego twarzy następowała subtelna zmiana. Z oczu znikała łagodność, zastępowana stopniowo przez bezwzględność. Usta zaciskały się w posępną zgorzkniałą linię. Zatrzymał się przed drzwiami i zdjął z wieszka na ścianie białą fedorę przystrojoną opaską ze skóry węża. Włożył kapelusz przed zmatowiałym lustrem, przechylając go pod odpowiednio zawadiackim kątem. Potem wsunął rękę do kieszeni dżinsów i na-macał tam srebrny sprężynowiec. Rękojeść noża wykonana była z zielonego jadeitu, w którym osadzono kameę z Jezusem Chrystusem. Rick przypomniał sobie dzień, w którym wyciągnął ten nóż - Kieł Jezusa - z pudełka, w którym spał zwinięty grze-chotnik.
      Spojrzenie miał teraz złowrogie, zadziorne; był gotowy do wyjścia.
      Przekraczając próg domu, zostawi w nim Ricka Jurado opiekującego się Palomą i przedzierzgnie w Ricka Jurado - herszta bandy Grzechotników. Babka nigdy nie widziała jego drugiej twarzy i czasami był rad, że niedowidzi. Tak jednak musiało być, jeśli chciał przetrwać w rywalizacji z Lockettem i Renegatami. Nigdy nie zrzucał tej maski, a czasami nawet zapominał, co jest maską, a co jego prawdziwą twarzą.
      Odetchnął głęboko i wyszedł z domu. Czekający przy samochodzie Zarra rzucił mu świeżo zwiniętego skręta. Rick złapał papierosa w locie i schował na później. Tylko będąc na haju -albo udając, że się na nim jest - można było jakoś przebrnąć kolejny dzień.
      Wsunął się za kierownice. Zarra zajął miejsce dla pasażera. Silnik camaro zaskoczył od pierwszego przekręcenia kluczyka w stacyjce. Rick włożył na nos okulary słoneczne w czarnej oprawce i dopełniwszy tym swej transformacji ruszył spod domu.
      

     6. Czarna kula
     
      Była dziewiąta rano, kiedy przy unieruchomionym pick-upie Jessie Hammond zatrzymała się brązowa półciężarówka. Wysiadły z niej Jessie i Bess Lucas, która prowadziła. Bess była energiczną, siwowłosą, pięćdziesięcioośmioletnią kobietą o jasnoniebieskich oczach i przystojnej twarzy w kształcie serca. Miała na sobie dżinsy, bladozieloną bluzkę, a na głowie słomkowy kowbojski kapelusz. Spojrzawszy na okaleczony silnik, skrzywiła się.
      - Boże! - mruknęła. - To już szmelc, bez dwóch zdań. -Silnik zdążył ostygnąć i już nie syczał. Pod pick-upem połyskiwała kałuża oleju. - Co go tak, u diabła, doprawiło?
      - Nie wiem. Mówiłam ci już, że kawałek czegoś przelatującego nad drogą przebił maskę. Podobny do tych tutaj. - Jessie podeszła do niebieskozielonych odłamków, które przestały już dymić. W powietrzu jednak wciąż unosił się swąd płonącego plastyku.
      Bess i Tyler też słyszeli ten hałas; meble w ich domu wyprawiały przez kilka sekund dzikie harce. Wybiegli na podwórko, lecz zobaczyli tylko tumany pyłu. Żadnych helikopterów ani niczego podobnego do obiektu, który opisała Jessie, nie zauważyli. Bess, wpatrując się w silnik, pokręciła głową i cmoknęła. Dziura w jego bloku była wielkości dziecięcej piąstki. Odwróciła się od pick-upa i ruszyła za Jessie.
      - Mówisz, że to coś ni z tego, ni z owego śmignęło nad drogą? I dokąd poleciało?
      - Tam. - Jessie wskazała na południowy zachód.
      Widok przesłaniała grań, ale Jessie zauważyła nowe smugi kondensacyjne odrzutowców na niebie. Podeszła do zagrzebanego w piasku odłamka pokrytego dziwnymi znakami. Promieniujące od niego ciepło było nadal tak silne, że Jessie czuła je na policzkach.
      - Co to za pismo? - spytała Bess. - Greckie?
      - Nie wydaje mi się. - Przyklękła w bezpiecznej odległości i przyjrzała się odłamkowi. W miejscu, gdzie zarył się w ziemię, piasek był stopiony na szkliste grudki, a wokół leżały poczerniałe kaktusy.
      - To ci dopiero! - Bess też zauważyła grudki szkła. - Musiał być strasznie gorący.
      Jessie kiwnęła głową i wstała.
      - Szlag może człowieka trafić, kiedy jedzie sobie i znienacka, w biały dzień, obrywa takim czymś. - Bess rozglądała się po bezludnej okolicy. - Może za tłoczno tu się już robi, co?
      Jessie słuchała jej jednym uchem, wpatrując się w niebiesko-zielony odłamek. Nie był to na pewno kawałek meteorytu, nie mógł też pochodzić z żadnego samolotu. Może to fragment satelity? Ale widniejące na nim napisy z pewnością nie były angielskie ani rosyjskie. Jakie jeszcze kraje wysyłają satelity na orbitę? Przypomniało jej się, że jakiś kosmiczny wrak spadł przed paru laty w północnej Kanadzie, a niedawno jeszcze jeden na nie zamieszkanych terenach Australii. Pamiętała, że po wydaniu przez NASA komunikatu o uszkodzonym satelicie spadającym na Ziemię, ludzie żartowali, że z nieba posypie się grad metalowych odłamków i trzeba zaopatrzyć się w hełmy.
      Jeśli jednak materiał, który ma przed sobą, jest metalem, to ona z takim rodzajem metalu jeszcze nigdy się nie spotkała.
      - O, jadą - powiedziała Bess.
      Jessie obejrzała się i zobaczyła konia dosiadanego przez dwoje jeźdźców. Tyler prowadził Groszka lekkim galopem, Stevie siedziała za jego plecami.
      Jessie wróciła do pick-upa, pochyliła się nad silnikiem i zajrzała w wyoraną w nim dziurę. Cokolwiek przebiło silnik, nie było tego widać w zachlapanej olejem masie poszarpanego metalu i przewodów. Przeszło na wylot, czy gdzieś tam ugrzęzło? Już widziała twarz Toma, kiedy mu powie, że spadający statek kosmiczny przeciął im drogę i rozwalił w cholerę...
      Zaraz! Statek kosmiczny. Właśnie to chodziło jej od jakiegoś czasu po głowie. Statek kosmiczny. No tak, ale satelita to też statek kosmiczny, prawda? Nie, nie ma co się oszukiwać. Dobrze wiedziała, co rozumie pod tym określeniem: statek kosmiczny z przestrzeni pozaziemskiej, z kosmosu.
      Jezu! - pomyślała i o mało nie wybuchnęła histerycznym śmiechem. Muszę odzyskać swoją czapkę, zanim mózg mi się zupełnie zagotuje! Ale jej wzrok powędrował z powrotem ku tkwiącemu w piasku niebieskozielonemu odłamkowi i rozrzuconym wokół niego innym kawałkom. Przestań! - nakazała sobie. Na miłość boską, przecież fakt, że nie rozpoznajesz w tych strzępach niczego znajomego, nie oznacza jeszcze, że pochodzą z kosmosu! Za dużo się naoglądałaś filmów science fiction!
      Tyler i Stevie dosiadający dużego, jasnozłocistego palomino byli już blisko. Tyler, potężnie zbudowany mężczyzna po sześćdziesiątce, o ogorzałej, pokrytej bliznami twarzy okolonej szopą siwych włosów, upchniętych niedbale pod sfatygowaną czapką armii konfederackiej, zeskoczył na ziemię i bez wysiłku zsadził z Groszka Stevie. Podszedł do pick-upa, spojrzał i jego pierwszą reakcją był krótki, przenikliwy gwizd.
      - Ten silnik możesz już spisać na straty - orzekł. - Obawiam się, że nawet Xavier Mendoza nie da rady go załatać.
      Telefonowali do Xaviera Mendozy na stację Texaco przed wyjazdem z domu. Obiecał, że będzie za pół godziny, żeby odholować do siebie pick-upa.
      - Wszędzie tu się walają kawałki czegoś - poinformowała męża Bess. Zatoczyła ręką łuk. - Widziałeś kiedy coś podobnego?
      - Nie, nigdy.
      Tyler był emerytowanym pracownikiem firmy energetycznej Texas Power i pisał cieszące się sporą poczytnością powieści o Dzikim Zachodzie, których bohater, wytrawny myśliwy, nazywał się Bart Justice. Bess z upodobaniem rysowała pustynne kwiaty i rośliny z zamiarem zebrania ich w katalog. Oboje traktowali Groszka jak przerośniętego źrebaka.
      - Ja też nie - przyznała Jessie.
      Spojrzała na córkę, której oczy znowu były rozszerzone i nieobecne. Jessie obejrzała ją dokładnie na farmie Lucasów, lecz nie stwierdziła żadnych urazów.
      - Stevie... - powiedziała cicho.
      Małą wabił dźwięk wiatrowych kurantów. Słyszała ich uroczą, kojącą muzykę i musiała ustalić, skąd dochodzi. Chciała ominąć matkę, ale zanim doszła do pick-upa, Jessie chwyciła ją za ramię.
      - Nie poślizgnij się na tym oleju - upomniała małą. - Bo ubranie będzie do wyrzucenia.
      Tyler miał na sobie roboczy kombinezon i nie bał się pobrudzić. Ogromnie był ciekaw, co wybiło tej wielkości dziurę w masce i w silniku. Wsadził ręce w szczerbę i zaczął macać.
      - Uważaj, Ty! Nie skalecz się! - upomniała go Bess, ale on tylko chrząknął i robił dalej swoje.
      - Masz latarkę? - zwrócił się po chwili do Jessie.
      - Tak. Momencik. - Miała w torbie weterynaryjnej ołówkową latareczkę. - Nie przeszkadzaj teraz panu Lucasowi - powiedziała do Stevie, a ta kiwnęła sztywno głową.
      Jessie wyjęła z pick-upa torbę i wygrzebała z niej małą latarkę. Tyler wziął ją, zapalił i skierował wiązkę światła w otwór.
      - O rany, ale miazga! - stwierdził. - To coś przeszło przez blok silnika. Rozwaliło zawory w drobny mak.
      - Domyślasz się, co to mogło być?
      Tyler wodził przez chwilę wiązką światła po widocznym przez dziurę wnętrzu silnika.
      - Nie mam pojęcia. Ale musiało być twarde jak armatnia kula i zapieprzać jak sto diabłów! - Zerknął na Stevie. - Oj, przepraszam za tę łacinę, słoneczko. - Pochylił się znowu nad silnikiem i poświecił w otwór. - Chyba rozsypało się gdzieś tam w środku na proszek. Masz szczęście, Jessie, że nie trafiło w zbiornik paliwa.
      - Wiem.
      Wyprostował się i zgasił latarkę.
      - Jesteś ubezpieczona? U Dodgera?
      - Tak. - Dodge Creech prowadził Texas Pride, agencję ubezpieczeń komunikacyjnych i na życie, mieszczącą się na pierwszym piętrze banku w Inferno. - Tylko nie bardzo wiem, jak mu opisać to zdarzenie. Nie mam pewności, czy moja polisa obejmuje tego rodzaju szkody.
      - Stary Dodger już coś wykombinuje. Potrafi wycisnąć łzy z kamienia.
      - To wciąż tam jest, mamusiu - odezwała się cicho Stevie. -Słyszę, jak śpiewa.
      Tyler i Bess spojrzeli na nią, a potem na siebie.
      - Stevie jest chyba trochę roztrzęsiona - wyjaśniła Jessie. -Już dobrze, kochanie. Zaraz wracamy do domu. Niech tylko pan Mendoza...
      - To wciąż tam j e s t - powtórzyła mała, tym razem stanowczym tonem. - Nie słyszysz?
      - Nie - odparła Jessie. - I ty też nie. Skończ z tymi wygłupami, natychmiast!
      Stevie nie odpowiedziała; wpatrywała się w pick-upa, usiłując zlokalizować miejsce, z którego dobiega muzyka.
      - Stevie - wtrąciła się Bess. - Chodź do mnie. Damy Groszkowi cukru, chcesz? - Pogrzebała w kieszeni i wyjęła kilka kostek groszkowego smakołyku. Na ich widok palomino ożywił się i ruszył w jej kierunku. - Masz, łasuchu - powiedziała Bess, podsuwając koniowi dwie kostki. - Stevie, chodź! Ty też mu daj.
      W zwykłych okolicznościach Stevie, mając okazję uraczenia Groszka cukrem, podskoczyłaby z radości, ale teraz, zafascynowana muzyką wiatrowych kurantów, pokręciła tylko główką. Zanim Jessie zdążyła ją powstrzymać, postąpiła krok w stronę pick-upa.
      - Spójrzcie na to - powiedział Tyler. Pochylił się nad sflaczałą oponą prawego przedniego koła. Na błotniku, powyżej nadkola, widniało wyraźne wybrzuszenie. Tyler zapalił latarkę i przyświecając sobie zajrzał od dołu w przestrzeń powyżej nadkola.
      - Coś tu ugrzęzło. Jakby się przypiekło do blachy.
      - Co to takiego? - spytała Jessie, nie odrywając wzroku od córeczki. - Stevie! Nie podchodź za blisko!
      - Niezbyt duże. Młotka przy sobie nie masz, co? Jessie pokręciła przecząco głową, Tyler rąbnął więc w wybrzuszenie pięścią, ale nic to nie dało.
      - Uważaj, Ty! - krzyknęła Bess, widząc, że mąż wsuwa rękę pod nadkole.
      - Śliskie od oleju - poinformował. - Ale się zaklinowało! -Uchwycił mocno przedmiot i szarpnął, lecz dłoń mu się ześlizgnęła. Otarł ją o kombinezon i spróbował jeszcze raz.
      - Cieknie ten olej i cieknie! - fuknęła Bess i podeszła bliżej, żeby obserwować poczynania męża.
      Mięśnie ramion Tylera napięły się z wysiłku. Nie dawał za wygraną.
      - Chyba się poruszyło - wysapał. - Czekajcie, lepiej uchwycę. - Zacisnął palce wokół tajemniczego przedmiotu i znowu szarpnął z całych sił.
      Obiekt opierał się jeszcze przez kilka sekund, a potem wyskoczył z wgłębienia w błotniku i został w dłoni Tylera. Był idealnie kulisty. Tyler wyłuskał go spod nadkola niczym perłę z ostrygi.
      - Jest! - Wstał. Rękę aż po łokieć miał czarną od smaru. -Jessie, według mnie to tym właśnie oberwałyście.
      Obiekt rzeczywiście przypominał armatnią kulę, tyle że był wielkości piąstki Stevie i miał czarną powierzchnię, której gładzi nie mąciła najmniejsza rysa.
      - Opona to też pewnie sprawka tej kuli - orzekł Tyler. Zmarszczył czoło. - To na pewno to draństwo, założę się! Wielkość odpowiada średnicy dziury, ale...
      - Ale co? - wpadła mu w słowo Jessie. Tyler podrzucił kulę na dłoni.
      - Ona prawie nic nie waży. Zupełnie jak bańka mydlana. -Zaczął wycierać kulę z oleju i smaru o kombinezon, ale w wyniku tego zabiegu czerń nabierała jeszcze głębszego tonu. -Chcesz obejrzeć? - Wyciągnął dłoń ku Jessie.
      Zawahała się. Była to tylko mała czarna kulka, ale Jessie nie wiedzieć czemu nie chciała mieć z nią w ogóle do czynienia. Najchętniej kazałaby teraz Tylerowi odłożyć ją tam, gdzie była, albo odrzucić jak najdalej, a potem zapomnieć o jej istnieniu.
      - Weź ją, mamusiu - odezwała się Stevie. Uśmiechała się. -To ona tak śpiewa.
      Jessie poczuła, że kręci się jej w głowie, jakby miała za chwilę zemdleć. Rozbierało ją to prażące słońce. Wyciągnęła jednak niezdecydowanie rękę i wzięła od Tylera kulę.
      Była chłodna, jakby przed chwilą wyjęto ją z lodówki. Ale prawdziwym zaskoczeniem był jej ciężar - nie więcej niż sto gramów. Jessie przesunęła palcem po gładkiej powierzchni. Szkło czy plastyk?
      - Nie - orzekła. - Niemożliwe, żeby to uszkodziło samochód! Za delikatne!
      - Tu mnie masz - przyznał w zadumie Tyler. - Ale przecież zrobiło wybrzuszenie w metalu i nie rozleciało się przy tym.
      Jessie spróbowała ścisnąć kulę, ale ta się nie poddała. Twardsza niż by się mogło wydawać, pomyślała. I tak idealnie gładka... Dlaczego jest taka chłodna? Przeszła przez gorący silnik, teraz ogrzewa ją słońce, a wciąż pozostaje zimna.
      - Wygląda jak jajo wielkiej jaszczurki - zauważyła Bess. -Nie dałabym za nią dwóch centów.
      Jessie zerknęła na Stevie; mała nie odrywała od znaleziska oczu i Jessie po prostu musiała zadać jej to pytanie:
      - Nadal słyszysz ten śpiew?
      Dziewczynka skinęła głową, postąpiła krok naprzód i wyciągnęła rączki.
      - Mogę ją potrzymać, mamusiu?
      Tyler z Bess przyglądali się bez słowa. Jessie zwlekała, obracając kulę w dłoniach. Nie było na niej żadnych śladów, żadnych rys, choćby otarcia. Uniosła ją pod słońce, żeby zobaczyć, co jest w środku, ale kula była nieprzezroczysta. Musiała lecieć z piekielną szybkością, kiedy w nas rąbnęła, pomyślała Jessie. Z czego może być zrobiona? I co to w ogóle jest?
      - Mamusiu, proszę! - Stevie podskakiwała przed nią niecierpliwie.
      Kula nie wyglądała na niebezpieczną. Owszem, była wciąż dziwnie chłodna, ale Jessie nie stwierdzała jakichś niepokojących skutków oddziaływania na dłoń, w której ją trzymała.
      - Tylko jej nie upuść - upomniała córkę. - Uważaj, bardzo uważaj!
      - Dobrze, mamusiu.
      Jessie podała jej niechętnie dziwny przedmiot. Stevie wzięła kulę w obie dłonie. Teraz nie tylko słyszała muzykę wiatrowych kurantów, lecz również ją c z u ł a; dźwięki zdawały się przesączać łagodnie przez jej ciało - były piękne, ale smutne. Jak pieśń o stracie. Napełniały ją wrażeniem, że wie, co przeżywa tatuś, rozdzierały serce, podpowiadały, że wszystko, co dotąd znała i co kochała, wkrótce przeminie, zostanie daleko, daleko za nią; tak daleko, że nie zobaczy tego, choćby stanęła na najwyższej górze świata. Ten smutek zapadał głęboko w serce dziewczynki, ale piękno muzyki hipnotyzowało ją. Buzia Stevie przybrała wyraz ni to płaczliwego grymasu, ni to zachwytu.
      Jessie zaniepokoiła się.
      - Co się dzieje? - spytała.
      Stevie pokręciła główką. Nie miała ochoty rozmawiać, chciała tylko słuchać. Dźwięki rozpływały się po jej ciele i krzesały kolory w mózgu. A były to kolory niepodobne do żadnych, jakie dotąd widywała.
      Nagle muzyka umilkła.
      - Jedzie Mendoza. - Tyler wskazał na jasnoniebieską półcię-żarówkę holowniczą zbliżającą się Cobra Road.
      Stevie potrząsnęła kulą. Muzyka się nie odezwała.
      - Oddaj mi ją, kochanie. Ja się nią zaopiekuję. - Jessie wyciągnęła rękę, ale Stevie się cofnęła. - Stevie! Co to ma znaczyć?!
      Dziewczynka odwróciła się i tuląc w dłoniach kulę odbiegła kilkadziesiąt kroków. Jessie stłumiła gniew. Postanowiła, że rozprawi się z córką po powrocie do domu. W tej chwili co innego miała na głowie.
      Xavier Mendoza, krzepki, siwowłosy mężczyzna z sumiasty-mi siwymi wąsami, zjechał z Cobra Road i ustawił półciężarów-kę tyłem do pick-upa Jessie, przygotowując się do wzięcia go na hol. Potem wysiadł z szoferki, by rzucić okiem na uszkodzenia.
      - Ai! Caramba! - wyrwało mu się w pierwszej reakcji.
      Stevie odeszła jeszcze dalej, potrząsając wciąż czarną kulą, żeby wydobyć z niej muzykę. Uznała, że kula pewnie się popsuła i jeśli nią odpowiednio mocno potrząśnie, wiatrowe kuranty w środku może znowu się odezwą. Potrząsnęła jeszcze raz i wydało jej się, że słyszy cichutkie pluśnięcie, jakby wewnątrz znajdowała się woda. I kula nie była już tak zimna jak przed chwilą. Może słońce ją nagrzewało?
      Dziewczynka obróciła swą zdobycz w dłoniach.
      - Obudź się, obudź! - poprosiła.
      Naraz stwierdziła z zaskoczeniem, że czarna kula się zmieniła. Widziała na niej teraz odciski swoich paluszków i dłoni fosforyzujące intensywnym błękitem. Przyłożyła palec wskazujący do czarnego miejsca; jego odcisk utrzymywał się przez chwilę, a potem zaczął zanikać, jakby coś go wciągało w głąb. Narysowała paznokciem na powierzchni uśmiechniętą buzię; ona również utrzymywała się przez chwilę, przybierając kolor intensywnego błękitu sto razy błękitniej szego niż niebo. Naszkicowała serce, potem mały domek z czterema ludkami; wszystkie te rysunki pozostawały na powierzchni kuli przez kilka sekund, po czym się rozpływały. Spojrzała w kierunku matki i chciała ją zawołać, żeby też obejrzała, co się dzieje, ale nie zdążyła, bo w tym samym momencie za jej plecami ryknęło coś okropnie, a zaraz potem spowiły ją tumany pyłu.
      Szarozielony helikopter wykonał ostry nawrót nad pick-upem, półciężarówką holowniczą i wozem Lucasów. Jessie nie miała pojęcia, skąd się tu tak nagle wziął - może nadleciał zza tej grani na południowym zachodzie? Maszyna zaczęła zataczać powolne, regularne kręgi. Groszek zarżał, stanął dęba i Bess musiała się uwiesić u uzdy całym ciężarem ciała, żeby go uspokoić. Mendoza, rozjuszony tumanami pyłu, puścił soczystą wiązankę hiszpańskich przekleństw.
      Helikopter zatoczył jeszcze kilka kręgów, po czym odleciał, kierując się na południowy zachód; nabierając szybkości znikł im wkrótce z oczu.
      - A żeby cię pokręciło, cholerny kretynie! - wrzasnął za nim Lucas. - Do tyłka ci nakopię!
      Jessie rozejrzała się za córką i zobaczyła ją pośrodku drogi. Obsypana kurzem Stevie podeszła do matki i pokazała na kulę.
      - Znowu się zrobiła czarna - oznajmiła. - Wiesz co?... -Zniżyła głos, jakby zwierzała się z sekretu. - Ona chyba już miała się obudzić, ale przestraszyła się tego ryku.
      Czymże byłby świat bez dziecięcej wyobraźni? - pomyślała Jessie. Chciała już zażądać zwrotu kuli, ale doszła do wniosku, że nic się nie stanie, jeśli Stevie jeszcze trochę ją potrzyma. I tak zaraz po powrocie do miasteczka oddadzą znalezisko szeryfowi Vance'owi.
      - Nie upuść jej! - ostrzegła córeczkę i odwróciła się do Men-dozy podczepiającego hol.
      Stevie odeszła kilka kroków i znowu zaczęła potrząsać kulą, ale ani muzyka wiatrowych kurantów, ani intensywny błękit nie powracały.
      - Nie umieraj! - poprosiła. Nie doczekała się jednak odpowiedzi.
      Kula pozostawała czarna; w jej lśniącej powierzchni dziewczynka widziała tylko odbicie własnej buzi.
      Głęboko, głęboko, w środku tej czerni, ostrożnie, powoli, poruszyło się coś potężnego - starożytna istota kontemplująca blask docierającego do niej poprzez mrok światła. Potem znieruchomiała, medytując i rosnąc w siłę.
      Mendoza podczepił wreszcie pick-upa do holownika. Jessie podziękowała Lucasom za pomoc i wraz ze Stevie, która przez cały czas ściskała kurczowo w dłoniach czarną kulę, wsiadła do samochodu Mendozy. Odjechali w stronę Inferno.
      Ich śladem podążył helikopter - ledwie widoczny nad granią zamykającą południowo-zachodni horyzont. 
      
7. Paskuda w akcji
     
      Dzwonek obwieścił przerwę i ciche korytarze szkoły średniej Prestona wypełnił momentalnie gwarny tłum. Centralna klimatyzacja nadal nie działała, w toaletach cuchnęło tytoniowym i marihuanowym dymem, ale wesołe porykiwania i salwy śmiechu zdawały się świadczyć, że młodzieży to nie przeszkadza.
      W tym beztroskim nastroju pobrzmiewała jednak fałszywa nuta. Wszyscy uczniowie wiedzieli, że to ostatni rok szkoły średniej imienia Prestona. Inferno, choć skwarne i zabite dechami, było mimo wszystko ich domem, a dom niełatwo opuszczać.
      Byli chodzącymi kronikami burzliwych dziejów tych stron; reprezentowali wszelkie plemiona i rasy napływające tu niegdyś z Meksyku i z północy, by osiedlać się na teksaskiej pustyni. Oto proste, czarne włosy i wydatne kości policzkowe Navajo; tam wysokie czoło i hebanowe spojrzenie Apacza; tam znowu orli nos i jak wyrzeźbiony profil konkwistadora; płowe, brązowe i rude włosy traperów i pionierów, żylaste sylwetki ujeżdżaczy dzikich koni, pewny siebie chód przybyszów ze wschodu, którzy w poszukiwaniu fortun ściągnęli do Teksasu na długo przed oddaniem pierwszego strzału w misji zwanej Alamo.
      To wszystko widoczne było w twarzach i sylwetkach, w ruchach, mimice, mowie uczniów, którzy wylegli na przerwę. Ale przodkowie tych dziewcząt i chłopców, nawet bezwzględni pogromcy Indian i pomalowani w barwy wojenne śmiałkowie, którzy zdejmowali im skalpy, przewróciliby się chyba w grobach, gdyby z Krainy Wiecznych Łowów mogli zobaczyć swoich potomków. Część chłopców podgolona była na wojskową modłę, inni nosili włosy poskręcane w sterczące szpikulce i ufarbowane na wściekłe kolory, jeszcze inni strzygli się do gołej skóry pozostawiając sobie tylko długie, opadające na plecy końskie ogony. Sporo dziewcząt strzygło się tak samo krótko jak chłopcy i farbowało włosy jeszcze krzykliwiej; inne nosiły układne fryzury księżnej Di, a jeszcze inne długie, zaczesane do tyłu grzywy utrwalone żelem i ozdobione piórami, jakby w geście nieświadomego hołdu składanego indiańskim przodkom.
      Poubierani byli, każdy sobie, w przeróżne kombinacje dresów, kombinezonów w wojskowe barwy ochronne, kraciastych koszul ze skórzanymi frędzlami, bawełnianych koszulek reklamujących zespoły muzyczne - jak Hooters, Beastie Boys i Dead Kenne-dys - koszulek surfingowych w elektrycznych, przyprawiających o oczopląs odcieniach, spodni khaki, wytartych i połatanych dżinsów, portek w paski, wojskowych kamaszy, ręcznie malowanych tenisówek, tandetnych mokasynów, gladiatorskich sandałów i łapci wyciętych ze starych opon.
      Na początku roku obowiązywał wprawdzie strój szkolny, ale dyrektor - niski Latynos nawiskiem Julius Rivera, zwany przez uczniów Małym Cezarem - zaczął stopniowo łagodzić rygor, kiedy stało się jasne, że dla szkoły średniej Prestona nie ma ratunku. Od września uczniowie z okręgu Presidio mieli być dowożeni autokarem do szkoły średniej w Marfa, a sam Mały Cezar przenosił się do Northbrook High w Houston, gdzie miał uczyć geometrii.
      Na razie przemieszani ze sobą potomkowie rewolwerowców, kowbojów i indiańskich wodzów kłębili się beztrosko po korytarzach szkoły.
      Ray Hammond szperał w swojej szafce, szukając podręcznika do angielskiego. Był już myślami przy następnej lekcji i nie zauważył czającego się za plecami niebezpieczeństwa.
      Znalazł wreszcie książkę i kiedy zamykał drzwiczki szafki, czyjś wielki wojskowy bucior wykopał mu ją z rąk. Książka otworzyła się w locie - w powietrzu zaroiło się od notatek, zakładek i świstków z obscenicznymi gryzmołami - i mijając o włos dwie dziewczyny, plotkujące przy fontannie, wyrżnęła z trzaskiem o ścianę.
      Ray podniósł wzrok. Oczy za szkłami okularów rozszerzył mu strach. Nadeszła chwila, której od dawna się obawiał. Dłoń napastnika chwyciła go za przód koszuli i uniosła w górę, tak że musiał stanąć na czubkach mokasynów.
      - E, frajer - wycedził bełkotliwie obciążony silnym akcentem głos. - Na drodze mi, kurde, stoisz.
      Chłopak, który to powiedział, był dobre trzydzieści kilogramów cięższy od Raya i z dziesięć centymetrów wyższy. Nazywał się Paco LeGrande, miał popsute zęby i pryszczatą, uśmiechniętą teraz, wredną gębę. Po jego muskularnym ramieniu pełzał wytatuowany grzechotnik. Z przekrwionych i rozbieganych oczu prześladowcy Ray wyczytał, że Paco przeholował dziś rano z trawką w toalecie. Zwykle starał się tak docierać do szafki, żeby nie nadziać się na Paca, który miał szafkę tuż obok, ale do konfrontacji i tak musiało kiedyś dojść. Paco był naćpany i zdecydowany spuścić komuś łomot.
      - Ty, X Ray! - Za Pakiem stał jeszcze jeden latynoski chłopak. Nazywał się Ruben Hermosa, był niższy od Paca i nawet w przybliżeniu nie tak potężny, ale oczy miał tak samo ma-ślane. - Ej, amigo, nie sraj w portki!
      Ray słyszał, jak pruje mu się koszula. Stojąc na palcach, ledwie utrzymywał równowagę. Serce o mało mu nie wyskoczyło z wątłej klatki piersiowej, ale zachowywał niewzruszoną minę kosmonauty. Świadkowie zajścia wycofywali się na bezpieczną odległość, a w zasięgu wzroku nie było żadnego Renegata. Paco zwinął powoli pobliźnioną łapę w ogromną pięść.
      - Chyba nie chcesz łamać zasad, Paco - powiedział Ray najspokojniej, jak potrafił. - W szkole bez awantur.
      - Pieprzę te twoje zasady! I szkołę pieprzę! I ciebie pieprzę, ty śmierdząca, czterooka kupo...
      Na uchu Paca wylądował z hukiem karabinowego wystrzału podręcznik ekonomii z rysunkiem uśmiechniętej rodzinki na niebieskiej okładce. Zaskoczony Paco zachwiał się, poluźnił chwyt, i Ray, korzystając z okazji, wyrwał mu się. Czmychnął czym prędzej na czworakach po zielonym linoleum pod ocembrowanie fontanny.
      - Latynoski kutas bez jaj nie powinien nawijać o pieprzeniu! - rozległ się schrypnięty dziewczęcy głos. - Napalisz się tylko niezdrowo, a i tak nic ci z tego nie wyjdzie.
      Ray znał ten głos. Między niego a dwóch Grzechotników wsunęła się Paskuda. Naprawdę nazywała się Nancy Slattery, chodziła do ostatniej klasy i mierzyła prawie metr osiemdziesiąt wzrostu; platynowoblond włosy miała wygolone po bokach do gołej skóry, a na wierzchu głowy sterczał czub Mohawka. Kształtny tyłeczek i długie, silne nogi opinały obcisłe spodnie khaki; intensywnie różowa bawełniana koszula podkreślała imponującą rozpiętość atletycznych ramion dziewczyny. Była zwinna i szybka - poprzedniego roku biegała w reprezentacji szkoły Prestona. Na obu przegubach nosiła bransoletki od kajdanek. Na kostkach nóg, tuż nad sportowymi butami, które zwędziła z salonu Bowl-a-Rama w Fort Stockton, połyskiwało kilka splecionych złotych łańcuszków lichej próby. Ray słyszał, że ksywka Paskuda przylgnęła do niej po ceremonii przyjęcia do Renegatów; wychyliła wtedy do dna zawartość kubka, do którego każdy z chłopaków splunął przeżutym tytoniem. A potem wyszczerzyła w uśmiechu brązowe zęby.
      - Wstawaj, Ray - zwróciła się do niego Paskuda. - Te cioty palcem cię nie tkną.
      - Uważaj, co gadasz, ruro! - ryknął Paco. - Tak ci dokopię, że się zeszczysz!
      Ray pozbierał się jakoś i zaczął podnosić notatki. Z przerażeniem stwierdził, że jego bezmyślny szkic przedstawiający ogromnego penisa przypuszczającego szturm na równie wielką pochwę tkwi pod podeszwą prawego sandału Melanie Paulin, blond laleczki z młodszej klasy.
      - Tobie do szklanki się zeszczam, Paco Pedziu - odgryzła się Paskuda i grupka gapiów parsknęła śmiechem.
      Niewiele brakowało, a Paskuda byłaby nawet ładna; miała tylko ciut za ostro zarysowaną brodę, ukraszone dwa przednie zęby, a nos złamany w wyniku upadku na bieżni podczas zawodów lekkoatletycznych. Pod rozjaśnionymi perhydrolem brwiami płonęły ciemnozielone oczy. Zdaniem Raya Paskuda była mimo wszystko całkiem niezłą sztuką.
      - Spadamy, Paco! - mruknął do kumpla Ruben. - Zaraz dzwonek! Daj spokój!
      - Tak, tak, Paco Pedziu. Goń się stąd lepiej, zanim ober-wiesz. - Paskuda dostrzegła gniewny błysk w oczach Paca i zdała sobie sprawę, że przeciągnęła strunę, ale nie zdetonowało jej to; zapach niebezpieczeństwa był dla niej tym, czym dla innych dziewczyn woń dobrych perfum. - No dalej - syknęła, kiwając na Paca palcem. Paznokcie miała polakierowane na czarno. -No chodź, Paco Pedziu.
      Twarz Paca pociemniała jak gradowa chmura. Ruszył na nią z zaciśniętymi pięściami.
      - Stary, nie! - zawołał Ruben, ale było już za późno.
      - Solo! Solo! - krzyknął ktoś.
      Melanie Paulin cofnęła się i Ray zgarnął skwapliwie z podłogi kompromitujący rysunek. Usunął się Paskudzie z drogi; widział kiedyś, jak w dzikiej bójce po lekcjach urządziła jedną meksykańską dziewczynę i nie miał wątpliwości, na co zanosi się teraz.
      Paskuda czekała. Paco był już na wyciągnięcie ręki, a ona uśmiechała się ironicznie.
      Paco postąpił jeszcze jeden krok.
      Noga Paskudy wystrzeliła błyskawicznie w powietrze, zadając potężnego kopniaka popartego osiemdziesięcioma kilogramami masy ciała dziewczyny. Sportowy but trafił Paca prosto w krocze i nikt potem nie pamiętał, co było głośniejsze: odgłos samego uderzenia czy rozdzierający skowyt chłopaka. Paco zgiął się we dwoje, chwytając rękami za przyrodzenie. Paskuda bez pośpiechu ucapiła go za włosy, przymierzywszy się, przyładowała mu kolanem w nos, a następnie popchnęła twarzą na drzwiczki najbliższej szafki. Trysnęła krew i pod Pakiem ugięły się kolana.
      Paskuda pomogła mu upaść, podcinając nogi. Runął jak kłoda i znieruchomiał na wznak z purpurową miazgą w miejscu, gdzie powinien znajdować się nos. Wszystko to trwało pięć sekund. Ruben cofał się przed Paskuda, unosząc ręce w poddańczym geście.
      - Co tu się dzieje?
      Gapie rozpierzchli się jak stadko kurcząt przed ciężarówką. Do Paskudy zbliżała się pani Geppardo, siwowłosa, zezowata nauczycielka historii.
      - O Boże! - pisnęła na widok jatki. Paco poruszył się i, otępiały, spróbował usiąść. - Kto to zrobił? Żądam odpowiedzi!
      Paskuda potoczyła wkoło spojrzeniem; jej groźny wzrok przyprawił wszystkich o głuchoto-niemoto-ślepotę, dolegliwość powszechną w szkole średniej imienia Prestona.
      - Widziałeś to zajście, młodzieńcze? - zwróciła się pani Geppardo do Raya, który natychmiast zdjął okulary i zaczął je pocierać o koszulę. - Panie Hermosa! - zawołała piskliwie pani Geppardo za Rubenem, ale ten wziął już nogi za pas i ani myślał się zatrzymywać.
      Paskuda nie miała wątpliwości, że do końca czwartej przerwy wieść o tym, co się tu stało, dotrze do wszystkich Grzechotników w szkole i że nie zostanie przyjęta przychylnie. Jasna cholera, pomyślała, lecz czekała spokojnie, aż zezujące oczy pani Geppardo spoczną wreszcie na niej.
      - Panno Slattery. - Nauczycielka wymówiła jej nazwisko tak, jakby było w nim coś gorszącego. - Podejrzewam, że to ty maczałaś w tym palce, młoda damo! Potrafię czytać w tobie jak w otwartej księdze!
      - Naprawdę? - zapytała niewinnie Paskuda. - To niech pani czyta.
      Odwróciła się i pochyliła, demonstrując pani Geppardo, że obcisłe spodnie ma rozprute z tyłu na szwie oraz że, co zauważył Ray i wszyscy obecni, nie nosi pod nimi majtek.
      Ray myślał, że zemdleje. Korytarzem przetoczyła się fala radosnego ryku i pohukiwań. Zakładając w pośpiechu okulary na nos, o mało ich nie upuścił. Uporawszy się z nimi, stwierdził, że na prawym pośladku Paskuda ma wytatuowanego małego motylka.
      - Ooo... Jezu! - Twarz pani Geppardo spąsowiała jak ziarenka pieprzu chili gotowe do wydłubania ze strączka. - Zakryj to natychmiast!
      Paskuda posłuchała i obróciła się dookoła własnej osi z gracją zawodowej modelki. W korytarzu panował chaos. Coraz więcej uczniów wylewało się z klas, a nauczyciele nadaremnie usiłowali opanować żywioł. Oszołomiony Ray, stojąc pośród zgiełku w przekrzywionych okularach na nosie i z podręcznikiem do angielskiego pod pachą, marzył o chociaż jednej nocy z Paskudą.
      - W tej chwili do dyrektora! - Pani Geppardo chciała chwycić Paskudę za rękę, ale dziewczyna odskoczyła.
      - Ani mi się śni - rzuciła stanowczo. - Idę do domu zmienić spodnie. - Przekroczyła leżącego wciąż na podłodze Paco Le-Grande i kręcąc ostentacyjnie wyłażącymi ze spodni pośladkami pomaszerowała do drzwi, ścigana chóralnym wyciem i salwami śmiechu.
      - Zawieszam cię! Złożę raport! - groziła mściwie pani Geppardo, wycelowawszy w nią palec.
      Paskudą zatrzymała się w drzwiach i zmierzyła nauczycielkę wzrokiem, który uśmierciłby jaszczurkę.
      - Nie zrobi pani tego. Za dużo kłopotu. A zresztą co ja jestem winna, że portki mi się rozpruły? - Puściła szelmowskie oko do Raya i ten poczuł się tak, jakby został właśnie pasowany na rycerza przez samą Guinevere, choć język, jakiego używała Paskudą, bynajmniej do dworskich nie należał. - Nie trzęś tyłkiem, mały - dodała pod jego adresem i wyszła w jasność dnia, która zabłysła lśniącym złotem w jej czubie Mohawka.
      - Skończysz w więzieniu! - krzyknęła za nią pani Geppardo, ale drzwi zatrzasnęły się już za Paskudą. Nauczycielka odwróciła się szybko do gapiów: - Rozejść się do klas! - wrzasnęła tak głośno, że zadrżały szyby w oknach. Pół sekundy potem zaterkotał dzwonek i korytarzami ruszyła kolejna lawina.
      Rayowi z pożądania kręciło się w głowie. Wizja gołego tyłeczka Paskudy będzie mu chyba stała przed oczami, dopóki nie skończy dziewiętnastu lat i tyłeczki nie będą już na nim robiły takiego wrażenia. Sztywniał mu członek; nie miał nad tym żadnej kontroli, zupełnie jakby ta część ciała podporządkowała sobie mózg, a cała reszta była tylko bezużytecznym dodatkiem. Czasami wydawało mu się, że został porażony jakąś kosmiczną sekswiązką, bo nie mógł przestać myśleć o tych sprawach -chociaż, sądząc po tym, jak reagowały na niego dziewczęta, najprawdopodobniej na zawsze pozostanie prawiczkiem. Boże, jakież ciężkie to życie!
      - A ty czego tu jeszcze sterczysz? - warknęła pani Geppardo. - Śpisz?
      Nie wiedział, w które jej oko patrzeć.
       - Nie, proszę pani.	
      - No to jazda stąd! Ale już!
      Zamknął drzwi szafki, zatrzasnął kłódkę i pobiegł korytarzem. Skręcając za róg, usłyszał głos pani Geppardo:    - Co ci się stało, bandziorze? Możesz chodzić? - pytała.
      Obejrzał się. Paco już stał. Chwiał się na nogach, a twarz miał szarą jak popiół; trzymając się za krocze, zatoczył się na nauczycielkę.
      - Idziemy do pielęgniarki, młodzieńcze. - Wzięła go pod rękę. - Takiego czegoś nie widziałam, jak długo...
      Paco zgiął się nagle i zwymiotował śniadanie na kwiecistą suknię pani Geppardo.
      Kolejny wrzask wstrząsnął szybami i Ray puścił się biegiem, instynktownie chowając głowę w ramiona.
      
8. Pytanie Danny'ego
     
      Danny Chaffin, poważny dwudziestodwuletni młodzieniec, syn właściciela lodziarni, Vica, kończył właśnie opowiadać szeryfowi Vance'owi, że obdzwonił wszystkie podane miejsca, ale o tajemniczych helikopterach niczego się nie dowiedział, kiedy obaj naraz usłyszeli głośny warkot.
      Wybiegli z biura i znaleźli się w samym centrum piaskowego tumanu.
      - Jezus, Maria! - krzyknął Vance na widok ciemnej sylwetki helikoptera opuszczającego się z nieba prosto na park Prestona.
      Red Hinton przejeżdżający właśnie swoim pick-upem Celeste Street stracił panowanie nad kierownicą i omal nie wpasował się w witrynę salonu piękności Idy Younger. Ze sklepu Buty i dodatki", osłaniając usta apaszką, wybiegła Mavis Lockridge. Ludzie wyglądali z okien banku, a Vance'owi przemknęło przez myśl, że staruszkowie przesiadujący całymi dniami w miłym chłodku przed lodziarnią czmychają pewnie teraz, gdzie pieprz rośnie.
      Ruszył długim krokiem w stronę parku. Danny deptał mu po piętach. Po kilku sekundach porywista wichura ustała i tumany kurzu zaczęły opadać, ale wirniki helikoptera nadal się powoli obracały. Coraz więcej ludzi wylęgało na ulice; Vance nie wątpił, że ten barbarzyński nalot ściągnie tu wkrótce wszystkich mieszkańców miasteczka. Psy o mało się nie wściekły. Yance widział już wyraźniej szarozielony kadłub helikoptera z wymalowanym na burcie napisem: WEBB AFB.
      - Mówiłeś, że dzwoniłeś do Webb! - warknął do Danny'ego.
      - Bo dzwoniłem! Powiedzieli, że nie wysyłali w tę okolicę żadnych helikopterów!
      - No to łgali w żywe oczy! Zaczekaj, ktoś wysiada! - Z maszyny zeskoczyli na ziemię dwaj mężczyźni, obaj wysocy i szczupli. Yance z Dannym szli im naprzeciw. Spotkali się pod pomnikiem muła.
      Jeden z nieznajomych, młody mężczyzna wyglądający na człowieka, który całe życie spędził w zamkniętych pomieszczeniach, miał na sobie granatowy mundur sił powietrznych i czapkę z oficerskimi insygniami. Drugi, starszy, opalony, wysportowany mężczyzna o krótko przystrzyżonych czarnych włosach, które siwiały już na skroniach, był w mocno wytartych dżinsach i beżowej trykotowej koszuli. Pilot został za sterami helikoptera.
      Yance zwrócił się do oficera:
      - Czym mogę panom...
      - Chcemy porozmawiać - wpadł mu w słowo mężczyzna w dżinsach. Wyrażał się zwięźle, jak ktoś nawykły do wydawania rozkazów. Nosił lotnicze okulary przeciwsłoneczne, a skryte za nimi oczy dostrzegły już odznakę Yance'a. - Jesteście tutaj szeryfem, tak?
      - Zgadza się. Szeryf Ed Yance. - Yance wyciągnął rękę. ~ Miło mi...
      - Szeryfie, gdzie tu można porozmawiać na osobności? -spytał młody oficer. Jego towarzysz zignorował wyciągniętą dłoń Vance'a i ten, zamrugawszy oczami, opuścił ją, zmieszany.
      - Eee... w moim biurze. Proszę za mną. - Poprowadził ich przez park. Pot przesiąkał mu przez koszulę na plecach i występował półkolistymi zaciekami pod pachami.
      Kiedy znaleźli się w biurze, młody oficer lotnictwa wyciągnął z kieszeni spodni notes i otworzył go.
      - Burmistrzem jest tutaj Johnny Brett?
      - Tak. - Yance zobaczył w notesie również inne nazwiska, między innymi swoje. Przemknęło mu przez myśl, że ktoś z In-ferno sporo pracuje po godzinach. - Pełni też funkcję szefa straży pożarnej - dodał.
      - On również musi być obecny przy tej rozmowie. Możecie po niego zadzwonić?
      - Dzwoń - burknął Yance do Danny'ego, a sam usadowił się za swym biurkiem. Ci mężczyźni deprymowali go. Trzymali się prosto, jakby kije połknęli, przez co zdawali się stać na baczność. - Brett ma biuro w budynku banku - pośpieszył z informacją, żeby przerwać niezręczne milczenie. - Pewnie widział całe to zamieszanie. - Żaden z przybyszów nie zaregował. -Mogą mi panowie zdradzić, o co właściwie chodzi?
      Starszy z mężczyzn podszedł do drzwi, które prowadziły do aresztu i zajrzał przez szklaną szybkę do środka. Areszt składał się z trzech cel. Wszystkie były puste.
      - Potrzebujemy pańskiej pomocy w pewnej sprawie, szeryfie. - Akcent miał bardziej środkowozachodni niż teksaski. Zdjął okulary przeciwsłoneczne, odsłaniając głęboko osadzone, zimne, jasnoszare oczy. - Przepraszamy za to zbyt efektowne wejście. - Uśmiechnął się i jakby odprężył. - My, ludzie z sił powietrznych, lubimy czasami tego rodzaju demonstracje.
      - Jasne, rozumiem - mruknął Yance, chociaż ni w ząb nie rozumiał. - Nic nie szkodzi.
      - Burmistrz Brett już idzie - zameldował Danny, odkładając słuchawkę.
      - Szeryfie, ile, w przybliżeniu, osób tu mieszka? - spytał młodszy oficer.
      Zdjął czapkę. Włosy miał krótko przystrzyżone i jasnobrązo-we, mniej więcej tego samego koloru co oczy, a nos i policzki upstrzone piegami. Yance ocenił jego wiek na najwyżej dwadzieścia pięć lat, drugiego na czterdziestkę.
      - Jakieś dwa tysiące - odparł. - Do tego pięćset, sześćset osób w Bordertown. To po drugiej stronie rzeki.
      - Wiem... Wychodzi tu jakaś gazeta?
      - Kiedyś wychodziła, ale dwa lata temu zwinęli interes. -Yance obrócił się z fotelem, by mieć na oku starszego z mężczyzn, podchodzącego właśnie do oszklonej szafki na broń, w której znajdowały się dwie strzelby, para samopowtarzalnych karabinów Winchester, colt kalibru 0.45 z pasem z cielęcej skóry, snubnose 0.38 w naramiennej kaburze oraz pudełka amunicji.
      - Niezły arsenał tu macie - zauważył przybysz. - Byliście kiedyś zmuszeni korzystać z całej tej siły ognia?
      - Nigdy nie wiadomo, co się może przydać. Jedna z tych strzelb jest na pociski z gazem łzawiącym. - Głos Vance'a wezbrał dumą, bo to on zębami i pazurami wydarł radzie miejskiej fundusze na zakup tej broni. - Kiedy się mieszka po sąsiedzku z Meksykanami, trzeba być przygotowanym na wszystko.
      - Rozumiem - mruknął mężczyzna.
      Wszedł zasapany Johnny Brett. Biegł całą drogę. Był barczystym czterdziestodziewięciolatkiem. Swego czasu pracował jako brygadzista minerów w kopalni miedzi. Roztaczał aurę wiecznego zmęczenia. Miał oczy często kopanego psa i zdawał sobie doskonale sprawę, że w społeczności, którą zawiaduje, w rzeczywistości rządzi Mack Cade; siedział zresztą u Cade'a w kieszeni, tak samo jak i Yance. Skinął nerwowo głową przedstawicielom sił powietrznych i wyraźnie zbity z tropu czekał, aż zabiorą głos.
      -  Pułkownik Matt Rhodes - przedstawił się starszy z mężczyzn. - A to mój adiutant, kapitan David Gunniston. Przepraszam za ten desant, ale czas nagli. - Spojrzał na zegarek. -Jakieś trzy godziny temu siedmiotonowy meteoryt wszedł w atmosferę ziemską i spadł mniej więcej piętnaście mil na południowy zachód od waszego miasteczka. Śledziliśmy jego bieg na radarze i mieliśmy nadzieję, że spłonie w atmosferze. Tak się jednak nie stało. - Spojrzał na szeryfa, potem na burmistrza. -Mamy więc gościa z dalekiego kosmosu, który spoczywa niedaleko stąd, a więc powstaje problem zapewnienia bezpieczeństwa mieszkańcom.
      -  Meteoryt! - Yance uśmiechnął się niedowierzająco. - Zalewa pan!
      Pułkownik Rhodes przywołał go do porządku karcącym spojrzeniem.
      -  Ja nigdy nie zalewam - odparł chłodno. - Rzecz ma się następująco: meteoryt wydziela szkodliwe dla otoczenia promieniowanie. Jest radioaktywny i...
      -  Boże! - jęknął Brett.
      -  ...i skażenie prawdopodobnie wkrótce tu dotrze - kontynuował Rhodes. - Nie oznacza to wprawdzie bezpośredniego zagrożenia, ale najlepiej będzie, jeśli ludzie pozostaną w domach.
      -  W taki skwar większość i tak pewnie nie wychyli nosa z domu - zapewnił go Yance i zmarszczył brwi. - Eee... czy to świństwo wywołuje raka?
      -  Nie sądzę, żeby poziom radiacji w tym rejonie drastycznie wzrósł. Nasi meteorolodzy twierdzą, że wiatry zniosą większość skażonego powietrza na południe, w kierunku gór Chinati. Ale chcemy prosić panów o pomoc w czym innym. Siły powietrzne muszą zabrać meteoryt z tego rejonu i przetransportować go w zabezpieczone odpowiednio miejsce. Akcją będę dowodził ja. - Zerknął na zegar ścienny. - O czternastej zero zero, czyli o drugiej po południu, spodziewam się tu dwóch ciągników siodłowych. Jeden przyholuje dźwig, a drugi będzie ciągnął naczepę z napisem Allied Van Lines". Muszą przejechać przez miasteczko, żeby dostać się na miejsce upadku meteorytu. Natychmiast po ich przybyciu moi ludzie przystąpią do rozbijania meteorytu na kawałki, które załadują do kontenera i wywiozą. Jeśli wszystko pójdzie zgodnie z planem, o dwudziestej czwartej zero zero już nas tu nie będzie.
      -  Znaczy o dwunastej w nocy - podpowiedział Danny. Znał się na wojskowym systemie podawania czasu, bo kiedyś chciał wstąpić do armii, i wstąpiłby, gdyby ojciec nie wybił mu tego z głowy.
      -  Zgadza się. Proszę więc panów o pomoc w zabezpieczeniu naszej operacji - ciągnął Rhodes. - Baza Webb odbiera mnóstwo telefonów od ludzi, którzy obserwowali przelot meteorytu nad Lubbock, Odessą i Fort Stockton, ale rzecz jasna leciał za wysoko, zęby mogli stwierdzić, co to takiego, utrzymują więc, że widzieli UFO. - Uśmiechnął się, prowokując do niepewnych uśmieszków szeryfa, jego zastępcę i burmistrza. - Normalne w takich wypadkach, nieprawdaż?
      -  Jasne! - zgodził się z nim Vance. - Tych czubków, co to we wszystkim widzą latające spodki, nie brakuje.
      -  Właśnie. - Uśmiech pułkownika przygasł, ale żaden z obecnych tego nie zauważył. - Nie brakuje. Tak czy owak, nie chcemy, żeby cywile przeszkadzali nam w pracy, a już na pewno nie życzymy tu sobie żadnych węszących za sensacją dziennikarzy. Po co siły powietrzne mają potem odpowiadać za jakiegoś wścibskiego pismaka, któremu zdarzy się zainkasować podwyższoną dawkę promieniowania? Szeryfie, czy razem z panem burmistrzem możecie w naszym imieniu trzymać tu rękę na pulsie?
      -  Jasne! - zapewnił go z zapałem Yance. - Niech pan tylko powie, co mamy robić.
      -  Po pierwsze, gonić wszystkich ciekawskich. Naturalnie my, ze swej strony, otoczymy miejsce upadku własnym szczelnym kordonem, ale nie chcę, żeby gapie się nam naprzykrzali. Po drugie, trąbić na prawo i lewo o groźbie napromieniowania. Nie jest ona tak do końca realna, ale nie zaszkodzi trochę ludzi postraszyć. Powstrzyma ich to od pętania się nam pod nogami, prawda?
      -  Prawda - przyznał Yance.
      -  Po trzecie, nie dopuszczać prasy w pobliże miejsca operacji. - Oczy pułkownika znowu zlodowaciały. - Nasze helikoptery będą patrolowały rejon, gdyby jednak jakieś media do pana telefonowały, niech pan je spławia. Baza Webb nie udziela żadnych informacji. Niech pan też udaje głupiego. Jak już powiedziałem, nie chcemy w strefie operacji żadnych cywilów. Jasne?
      -  Jasne jak słońce.
      -  Dobrze. To by chyba było wszystko. Gunny, chcesz coś dodać?
      -  Jedna sprawa, sir. - Gunniston przewrócił kartkę w swoim notatniku. - Szeryfie Yance, kto jest właścicielem jasnozielonego pick-upa z napisem Szpital dla zwierząt w Inferno"? Rejestracja teksaska, numer sześć-dwa-...
      -  Doktor Jessie - pośpieszył z informacją Yance. - Znaczy się, Jessica Hammond, weterynarz.
      Gunniston wyciągnął długopis i zanotował nazwisko.
      -  A co? - spytał szeryf.
      -  Widzieliśmy, jak ściągano ten samochód z rejonu upadku meteorytu - wyjaśnił pułkownik Rhodes. - Odholowano go do stacji Texaco dwie przecznice stąd. Doktor Hammond widziała prawdopodobnie przelatujący obiekt, chcieliśmy więc z nią porozmawiać.
      -  Ładna z niej babka i dobry fachowiec. Mówię panom, odwala takie zabiegi, że nawet weterynarz mężczyzna by...
      -  Dzięki. - Gunniston schował długopis i notes do kieszeni.  Na nas już czas.
      -  Jasne. Jakby jeszcze coś, to jesteśmy do usług. Rhodes z Gunnistonem ruszyli do drzwi.
      -  Zapamiętamy - rzucił od progu Rhodes. - I jeszcze raz przepraszamy za to całe zamieszanie.
      -  Nie ma sprawy. Cholera, przynajmniej będą mieli ludziska
      o czym pogadać przy kolacji!
      -  Byle nie za wiele było tego gadania.
      -  Oj, racja. Proszę się nie martwić. Na Eda Vance'a zawsze może pan liczyć, pułkowniku!
      -  Wiem. Dziękuję, szeryfie. - Rhodes uścisnął dłoń Vance'a
      i szeryf miał przez chwilę wrażenie, że mu ją pogruchocze.
      Oficerowie lotnictwa wyszli z budynku żegnani przez Yance'a zbolałym uśmiechem.
      -  Uuuu. - Yance rozmasował palce. - Facet wcale nie wygląda na takiego siłacza.
      -  Kurczę! Niech no tylko opowiem o tym Doris! - Głos burmistrza Bretta był roztrzęsiony i rozemocjonowany. - Rozmawiałem z prawdziwym pułkownikiem! Boże, nie uwierzy mi!
      Danny podszedł do okna i wyjrzał przez szparę w żaluzjach.
      Marszcząc w zamyśleniu czoło i skubiąc skórkę u paznokcia, patrzył za oddalającymi się w kierunku Republica Road mężczyznami.                                                          '
      -  Obiekt - mruknął.
      -  Co? Mówiłeś' cos', Danny?
      -  Obiekt. - Danny odwrócił się do Vance'a i Bretta. - Ten pułkownik powiedział, że doktor Hammond widziała prawdopodobnie przelatujący obiekt. Dlaczego nie powiedział meteoryt?
      Yance nie zaskoczył od razu. Gapił się tępo na Danny'ego, proces myślowy przebiegał u niego dość niemrawo.
      -  Chyba na jedno wychodzi, nie? - spytał w końcu.
      -  Chyba tak. Zastanawia mnie tylko, dlaczego tak to ujął.
      -  Nie płacą ci za zastanawianie, Danny. Dostaliśmy rozkazy od sił powietrznych Stanów Zjednoczonych i będziemy je wykonywać.
      Danny kiwnął głową i wrócił za swoje biurko.
      -  Spotkałem prawdziwego pułkownika lotnictwa! - mamrotał burmistrz Brett. - Boże, lepiej wrócę do swojego biura, bo ludzie mogą dzwonić i pytać, co to za raban. Dobrze mówię?
      Yance przytaknął i Johnny Brett wybiegł na ulicę, by pognać do budynku banku, na którym elektroniczne cyfry wskazywały 87 stopni Fahrenheita i godzinę dziesiątą dziewiętnaście.
      
9. Kółko i krzyżyk
     
      Jessie zauważyła helikopter lądujący w parku Prestona w chwili, kiedy Xavier Mendoza, wciągnąwszy jej pick-upa na podwórko stacji Texaco, zgasił silnik. Mendoza ze swoim pomocnikiem z porannej zmiany, szczupłym, zamkniętym w sobie Apaczem, nazwiskiem Sonny Crowfield, zabrali się do odczepiania pick-upa i wpychania go do garażu, a tymczasem Stevie odeszła kilka kroków z tajemniczą kulą w dłoniach; nie interesował jej ani helikopter, ani powód, dla którego się tu pojawił.
      Z Republica Road skręcił buick, niegdyś jasnoczerwony, a teraz różowawy, bo wyblakł pod wpływem słońca. Zatrzymał się przed garażem.
      - Siemanko, pani doktor! - zawołał mężczyzna siedzący za kierownicą. Wysiadł z wozu i oczy Jessie poraziła zielono-pomarańczowa krata marynarki Dodge'a Creecha. Ruszył w jej stronę sprężystym krokiem. Tłustą, okrągłą twarz rozjaśniał mu uśmiech, w którym połyskiwały oślepiająco białe sztuczne zęby. Rzucił okiem na pick-upa i zatrzymał się jak wryty. - Ja cię kręcę! To nie wrak, to carcass!
      -  Fakt, nie wygląda najlepiej.
      Creech zajrzał pod maskę i zagwizdał z wrażenia na widok zdemolowanego silnika.
      -  Niech spoczywa w pokoju - rzekł i zaniósł się zdławionym rechotem kury usiłującej wydusić z siebie kwadratowe jajo. Widząc jednak, że Jessie zupełnie nie podziela jego rozbawienia, momentalnie spoważniał. - Przepraszam. Wiem, że ta ciężarówka przejechała w twojej służbie wiele mil. Na szczęście nikt nie ucierpiał... Wyszłyście ze Stevie bez szwanku, prawda?
      -  Mnie nic nie jest. - Jessie obejrzała się na córkę, która znalazła sobie kawałek cienia przy narożniku budynku i z przejęciem oglądała czarną kulę. - Stevie... jest trochę roztrzęsiona, ale poza tym nic jej się nie stało. To znaczy, nie jest ranna.
      -  Rad to słyszę, naprawdę! - Creech wyciągnął z wewnętrznej kieszeni marynarki cytrynowożółtą chusteczkę i osuszył nią spoconą twarz. Spodnie miał w niemal identycznym odcieniu żółci, a buty dwukolorowe, biało-żółte.
      Był właścicielem pełnej szafy poliestrowych garniturów we wszystkich barwach tęczy i chociaż czytywał namiętnie Esąuire" i GQ", gust miał na poziomie bywalca sobotnich rodeo, w wyniku czego zestawienia kolorystyczne jego strojów przyprawiały o oczopląs. Jego żona, Ginger, przysięgała, że się z nim rozwiedzie, jeśli jeszcze raz założy do kościoła swój opalizujący czerwony garnitur. Powtarzał często jej i każdemu, kto tylko chciał słuchać, że jeśli miałby się bać spojrzeń ludzi, to lepiej by było od razu zapaść się pod ziemię.
      Był postawnym, tęgim mężczyzną po czterdziestce. Dla każ- ,, dego miał uśmiech i dobre słowo, i niemal każdemu z miesz-kańców Inferno wcisnął już jakiś rodzaj ubezpieczenia. Z jego szerokiej, rumianej twarzy patrzyły oczy błękitne jak u dziecka. Był łysy, jeśli nie liczyć wianuszka rudych włosów nad uszami oraz niewielkiej rudej kępki na czubku głowy, którą starannie przyczesywał.                                                                                
      Dotknął palcem dziury ziejącej w silniku pick-upa.                      
      -  Jakby ktoś przygrzał z armaty! Nie powiesz, co się stało?           
      Jessie rozejrzała się za Stevie, zobaczyła ją w pobliżu i, uspokojona, zaczęła relacjonować Dodge'owi Creechowi swoją przygodę. Stevie, skryta w cieniu przed prażącym słońcem, podziwiała magiczne sztuczki czarnej kuli. Na powierzchni znowu zaczęły się pojawiać intensywnie błękitne odciski paluszków; ten kolor przypominał ocean, który widziała na zdjęciach, i basen przy motelu w Dallas, gdzie spędziła z rodzicami ostatnie wakacje. Nakreśliła paznokciem zarys kaktusa i przyglądała się, jak niebieski rysunek powoli się rozpływa. Potem zaczęła rysować wężyki, spirale, kółka. Wszystkie te wzory wsiąkały w czarne wnętrze kuli. To o wiele lepsze od farb do malowania palcami! -pomyślała. Nie trzeba myć potem rąk i nie zachlapuje się niczego farbą. Szkoda tylko, że kolor jest tylko jeden, ale za to jaki ładny.
      Wpadł jej do głowy nowy pomysł; narysowała na czarnej kuli małą kratkę i zaczęła ją wypełniać krzyżykami i kółkami. Kółko i krzyżyk - tak się nazywała ta gra. Tatuś bardzo dobrze w nią grał i ją też uczył. Wpisała sama wszystkie krzyżyki i kółka; wypadł jej ciąg trzech kółek w dolnym rzędzie. Kratka wsiąkła, więc Stevie wykreśliła nową. Tym razem wygrały krzyżyki po przekątnej. Kiedy i ta kratka wsiąknie, narysuje trzecią. Znowu krzyżyki wygrały. Przypomniało jej się, jak tatuś mówił, że najważniejsze jest środkowe pole, wpisała więc w nie pierwsze kółko i rzeczywiście - kółka wygrały.
      -  Co tam masz, mała?
      Zaskoczona Stevie podniosła wzrok. Stał nad nią Sonny Crow-field; kruczoczarne włosy opadały mu na ramiona, a spod takich samych brwi patrzyły na nią smolistoczarne oczy.
      -  Co to? - spytał, wycierając w szmatę brudne od smaru dłonie. - Zabawka?
      Kiwnęła głową. Sonny chrząknął.
      -  Jakaś gówniana. - Uśmiechnął się drwiąco i chciał coś jeszcze powiedzieć, ale pan Mendoza odwołał go do garażu.
      -  Sam jesteś gówniany - rzuciła Stevie za odchodzącym Crowfieldem. Ale nie za głośno, bo wiedziała, że gówniany" to brzydkie słowo. Spojrzała znowu na kulę i omal nie krzyknęła ze zdumienia.
      Na powierzchni widniała następna kratka wypełniona kółkami i krzyżykami; wygrywały krzyżyki w górnym rzędzie. Rysunek bladł, tonąc powoli w głębi kuli. To nie ona narysowała tę ostatnią kratkę! I nie ona rysowała tę, która właśnie zaczynała się pojawiać na powierzchni kuli. Linie były prościutkie i tak cieniutkie, jakby nacięto je żyletką.
      Stevie odruchowo rozluźniła palce. Chciała już wypuścić kulę z rąk, ale w ostatniej chwili przypomniała sobie słowa mamusi, która upominała ją, żeby się tego wystrzegała. Parę sekund później nowa kratka do gry w kółko i krzyżyk była już gotowa i zaczęły się na niej pojawiać kółka i krzyżyki. Stevie przemknęło przez myśl, żeby zawołać mamę, ale ta rozmawiała wciąż z Dodge'em Creechem. Spuściła wzrok z powrotem na kulę i obserwowała przez chwilę wypełniające się pola, a potem, pod wpływem impulsu, wstawiła krzyżyk w jedno z nich, ledwie wewnętrzny palec kuli skończył rysować kolejne kółko.
      Odpowiedź nie nastąpiła. Kratka powoli znikła. Mijały sekundy, a kula pozostawała jednolicie czarna.
      Ale w jej głębi coś się działo - rozbłysnął tam na mgnienie oka błękitny ognik, który szybko zgasł. Zaczęły się wyłaniać cienkie jak włosek linie kolejnej kratki i w środkowym polu pojawiło się kółko. Potem nastąpiła przerwa. Serduszko Stevie zabiło żywiej. Uświadomiła sobie, że to coś w środku kuli, czymkolwiek jest, zaprasza ją do gry. Wybrała pole w dolnym rzędzie kratki i wpisała w nie krzyżyk. W górnym lewym polu pojawiło się kółko i znowu nastąpiła przerwa; najwyraźniej kula czekała na ruch Stevie.
      Gra skończyła się szybko. Wygrały kółka po przekątnej ciągnącej się z górnego lewego do prawego dolnego rogu.
      Kratka znikła i natychmiast pojawiła się następna, znowu z kółkiem w środkowym polu. Stevie ściągnęła brwi; to coś za dobrze już umiało grać. Odważnie wykonała swój ruch i przegrała jeszcze szybciej niż za pierwszym razem.
      -  Stevie! Pokaż panu Creechowi, co w nas trafiło.
      Stevie drgnęła. Mama i Dodge Creech stali niedaleko, ale żadne z nich nie widziało, co ona robi. Przemknęło jej przez myśl, że marynarka pana Creecha wygląda tak, jakby ktoś szyjąc ją trzymał palec w gniazdku elektrycznym.
      -  Mogę zerknąć, złotko? - spytał z uśmiechem pan Creech, wyciągając rękę.
      Stevie zawahała się. Kula znowu była chłodna i zupełnie czarna, zniknęły z niej wszelkie ślady kratek. Nie chciała jej powierzać tej wielkiej, obcej ręce. Ale mama patrzyła wyczekująco, i Stevie zdawała sobie sprawę, że dzisiaj już zbyt wiele razy jej nie posłuchała. Podała panu Creechowi kulę. Ledwie ta znalazła się na jego dłoni, a ona cofnęła rękę, znowu dał się słyszeć śpiewny poszept wiatrowych kurantów.
      -  I to by miało rozwalić silnik?! - Creech, mrugając niedowierzająco oczami, ważył kulę w dłoni. - Jesteś pewna, lessie?
      -  Całkowicie. Wiem, że jest lekka, ale wielkość się zgadza; jak już mówiłam, przeszła przez silnik i ugrzęzła w nadkolu.
      -  Nie rozumiem, jak coś takiego mogło przebić metal. W dotyku przypomina szkło albo wilgotny plastyk. - Przesunął palcami po gładkiej powierzchni.
      Stevie zauważyła, że nie pozostawiły błękitnych odcisków. Muzyka wiatrowych kurantów stała się za to jakby błagalna. Wzywa mnie, pomyślała Stevie.
      -  A więc ta kula wypadła z tego, co nad wami przeleciało, tak? - Dodge Creech uniósł kulę i spojrzał na nią pod słońce, ale nic nie wypatrzył. - Nigdy czegoś podobnego nie widziałem. Co to może być?
      -  Nie wiem - odparła Jessie. - Może ci, co wylądowali tamtym helikopterem, będą wiedzieli. Trzy takie za tym czymś leciały.
      -  Nie bardzo wiem, co napisać we wniosku - przyznał Creech. -Twoja polisa niby obejmuje kolizje, obrażenia, i w ogóle, ale Texas Pride może nie uwierzyć, że plastykowa kula, taka jak od dziecinnych kręgli, przebiła na wylot silnik. Co z nią zrobisz?
      -  Oddam jak najszybciej Vance'owi.
      -  Chętnie cię do niego podrzucę. Swoim pick-upem nigdzie już raczej nie dojedziesz.
      -  Mamo... - wtrąciła się Stevie. - A co szeryf z nią zrobi?
      -  Nie wiem. Może gdzieś wyśle, zęby zbadali, co to jest. Może spróbuje rozłupać?...
      Muzyka wiatrowych kurantów wabiła. Stevie dochodziła do przekonania, że czarna kula prosi, żeby znowu ją wzięła. Nie mogła pojąć, że mama i pan Creech nie słyszą tego co ona. Nie pojmowała też, skąd właściwie bierze się ta muzyka, ale kojarzyła się jej z nawoływaniem koleżanki. Spróbuje ją rozłupać" - powtórzyła w myśli słowa matki i wzdrygnęła się wewnętrznie. O, nie! Tak nie można. Bo przy rozłupywaniu kuli to coś, co w niej siedzi, będzie cierpiało, jak cierpiałby żółw, gdyby rozłupywano mu skorupę. O, nie! Spojrzała błagalnie na matkę.
      -  Musimy ją oddać? Nie możemy jej zabrać do domu?
      -  Obawiam się, że nie, kochanie. - Jessie dotknęła policzka małej. - Przykro mi, ale musimy ją przekazać szeryfowi. Rozumiesz?
      Stevie nie odpowiedziała. Pan Creech trzymał kulę w opuszczonej ręce.
      -  To co? - zapytał. - Może od razu podjedziemy do Vance'a? -Odwrócił się   w kierunku swojego samochodu.
      Ściskająca za serce muzyka dodała Stevie odwagi. Nigdy dotąd nic podobnego nie przyszło jej do głowy; taki postępek pachniał laniem, ale wiedziała, że podobna okazja już się nie nadarzy. Później postara się wytłumaczyć, dlaczego to zrobiła, a później" to przecież tak daleko...
      Pan Creech wykonał krok w stronę samochodu. W tym momencie Stevie, wymijając matkę;, doskoczyła do Dodge'a Creecha i wyrwała mu czarną kulę z ręki. Ledwie zdążyła objąć ją palcami, muzyka wiatrowych kurantów urwała się, co było dla Stevie dowodem, że dobrze zrobiła.
      -  Stevie! - krzyknęła Jessie, wstrząśnięta postępkiem córki. -Oddaj to w tej chwili!...
      Ale dziewczynka nie słuchała. Uciekała co sił w nogach, tuląc do siebie czarną kulę. Skręciła za róg stacji benzynowej Men-dozy, wybiegła z cienia, oślepiona słońcem wyminęła w ostatniej chwili pojemnik na śmieci i wpadła między dwa kaktusy wysokie jak pan Creech.
      -  Stevie! - Jessie wybiegła zza rogu i zobaczyła małą pędzącą przez czyjeś podwórko w kierunku Brazos Street. - Wracaj natychmiast! - zawołała, ale widać było, że Stevie ani myśli się zatrzymać. Dziewczynka przebiegła wzdłuż ogrodzenia z drucianej siatki, skręciła za narożnik i już była na Brazos; zniknęła matce z oczu. - Stevie! - spróbowała jeszcze raz Jessie, choć wiedziała, że to nic nie da.
      -  Widzę, że bardzo jej zależy na tej kuli - stwierdził Creech, stając za Jessie.
      -  Nie mam pojęcia, co w nią wstąpiło! Zachowuje się dziwnie od momentu, kiedy zostałyśmy tym trafione. Przepraszam za nią, Dodge. Nie wiem...
      -  Nie ma o czym mówić. - Odchrząknął i potrząsnął głową. -Mała dama ma prawo mieć swoje fanaberie, prawda?
      -  Biegnie pewnie do domu. Niech to diabli! - Jessie była tak oszołomiona, że z trudem panowała nad słowami. - Podwieziesz mnie tam?
      -  Jasne. Chodźmy.
      Pobiegli z powrotem do buicka Creecha - i zastali przy nim dwóch mężczyzn, z których jeden miał na sobie mundur oficera lotnictwa.
      - Doktor Hammond? - spytał ten z krótko przystrzyżonymi czarnymi włosami. - Musimy porozmawiać.
      
10. Błękitna otchłań
     
      Stevie, wciąż tuląc do siebie czarną kulę, dobiegła do domu i wsunęła rączkę pod wykuszowe okno, żeby namacać tam biały kamień, pod którym schowany był zapasowy klucz. Brakowało jej tchu i dygotała jeszcze z emocji po przygodzie z psem na Brazos Street. Kiedy przebiegała tamtędy, jakiś pies, wielki doberman pilnujący jednego z domów, rzucił się na nią z wyszczerzonymi zębiskami, o mało nie zrywając się z łańcucha, którym był przywiązany do słupa na podwórku. Nawet się nie zatrzymała, żeby mu zagrać na nosie, bo wiedziała, że mama z panem Creechem będą ją gonili.
      Znalazła klucz pod kamieniem i weszła do domu. Chłód klimatyzowanego pomieszczenia szybko osuszył jej skórę z potu. Wmaszerowała do kuchni, przystawiła krzesło do kredensu, wyjęła kubek z Flintstone'ami i nalała sobie zimnej wody z dzbanka stojącego w lodówce. Czarna kula była wciąż chłodna, potarła więc nią sobie czoło i policzki.
      Posłuchała, czy samochód pana Creecha nie zatrzymuje się czasem przed domem. Nie, jeszcze nie dojechali, ale wkrótce tu będą.
      - Chcą cię rozłupać! - powiedziała do swojej towarzyszki zabawy skrytej we wnętrzu kuli. - To by chyba nie było przyjemne, prawda?
      Odpowiedzi naturalnie nie uzyskała. Kula potrafiła co prawda grać w kółko i krzyżyk i śpiewać, ale mówić chyba nie umiała.
      Stevie ruszyła z kulą do swojego pokoju. Może by ją tak gdzieś na razie schować? - pomyślała. Kiedy opowie o muzyce i o koleżance ukrytej w środku, mama na pewno pozwoli jej zatrzymać czarną kulę. Zaczęła się zastanawiać nad kryjówką: pod łóżkiem, w ściennej szafie, w szufladzie komódki, w szafce na zabawki? Nie, żadne z tych miejsc nie wydawało się wystarczająco bezpieczne. Samochód pana Creecha wciąż nie nadjeżdżał; miała jeszcze trochę czasu na znalezienie naprawdę dobrego schowka.
      Zadzwonił telefon. Dzwonił i dzwonił, aż w końcu Stevie zdecydowała się podnieść słuchawkę, bo w tej chwili była przecież panią domu.
      -  Alo?
      -  Moja panno, lanie masz jak w banku! - lessie siliła się na groźny ton, ale w rzeczywistości odczuła ulgę. - Mogło ci się coś stać, mogłaś wpaść pod samochód!
      -  Nic mi nie jest - zapewniła Stevie. O psie lepiej nie wspominać - pomyślała.
      -  Chciałabym się dowiedzieć, co ty sobie właściwie wyobrażasz?! Mam po dziurki w nosie twoich dzisiejszych wybryków !
      -  Przepraszam - bąknęła ze skruchą Stevie. - Ale znowu usłyszałam to śpiewanie i musiałam odebrać kulę panu Creecho-wi, bo nie chciałam, żeby ją rozłupali.
      -  Nie my będziemy o tym decydowały, Stevie. Nie wiem, co o tym wszystkim myśleć. Nigdy niczego podobnego nie zrobiłaś!
      Oczy zaszły Stevie piekącymi łzami. Słowa mamy mówiącej w ten sposób było gorsze od lania. Mama nie słyszała śpiewu i nie uwierzy w żadną koleżankę ukrytą w kuli.
      -  Więcej tego nie zrobię, mamusiu - obiecała.
      -  Bardzo się na tobie zawiodłam. Myślałam, że lepiej cię wychowałam. A teraz słuchaj: jestem jeszcze u pana Mendozy, ale zaraz jadę do domu. Masz tam na mnie czekać, słyszysz?
      -  Słyszę, mamusiu.
      -  W porządku. - lessie zawiesiła głos; była zła, ale nie aż tak, żeby trzasnąć słuchawką. - Wystraszyłaś mnie. Mogło ci się coś stać. Chyba rozumiesz, dlaczego jestem taka zdenerwowana?
      -  Tak. Bo byłam niegrzeczna.
      -  Bo byłaś nieposłuszna - skorygowała Jessie. - Ale porozmawiamy o tym, kiedy wrócę. Bardzo cię kocham, Stevie, i dlatego tak się gniewam. Rozumiesz?
      -  Tak - bąknęła Stevie. - Ja też ciebie kocham, mamusiu. Przepraszam.
      -  Już dobrze. Czekaj na mnie, zaraz tam będę. Cześć. - Cześć. - Odłożyły słuchawki niemal równocześnie.
      Jessie przebywająca wciąż na stacji Texaco odwróciła się do pułkownika Rhodesa ze słowami:                                         
      -  W dupie mam wasze meteoryty.
      Stevie obeschły łzy. Wróciła do swojego pokoju z czarną kulą, na powierzchni której widniały teraz błękitne kleksy. Pomysł ukrycia kuli nie wydawał się jej już taki dobry, ale nie chciała też, żeby kulę rozłupano na kawałki. Za dużo niegrze-czności - nie, nieposłuszeństwa - jak na jeden dzień; ale co w takim razie robić? Podeszła do okna i wyjrzała na zalaną słońcem ulicę. Nie mogła się zdecydować, co będzie właściwsze: nie posłuchać mamy i schować czarną kulę, czy też oddać ją na rozłupanie. Tak źle i tak niedobrze. W końcu postanowiła, że do pojawienia się samochodu pana Creecha zajmie nową koleżankę zabawą najlepiej jak potrafi.
      Podeszła do stolika, na którym trzymała kolekcję figurek ze szkła. W głębi czarnej kuli utworzyła się błękitna linia, przywodząca na myśl otwierającą się powiekę.
      -  Baletnica - poinformowała Stevie, wskazując na swoją ulubioną figurkę tancerki. - A to koń. Podobny do Groszka, tylko że Groszek jest prawdziwy, a ten szklany. Groszek to... pal... pal... - Miała jeszcze kłopoty z wymawianiem niektórych słów. -...mino - dokończyła byle jak, rezygnując z łamania sobie języka. Wskazała następną figurkę: - Mysz. Wiesz, co to jest mysz? Je serek i nie lubi kotów.
      W środku czarnej kuli trwała burza drobnych błękitnych wyładowań przypominająca pokaz sztucznych ogni. Stevie wzięła z łóżka szmacianą lalkę.
      -  To jest  lalka.  Nazywa  się Ania  Szmacianka.  Powiedz cześć", Aniu. Powiedz, że się cieszymy, że mamy gościa. Ania jest kowbojką - wyjaśniła czarnej kuli. I tak, oprowadzając gościa po pokoju, doszła do tablicy z literami, które tatuś pomógł jej wyciąć z brystolu i przypiąć na planszy. Zaczęła je kolejno wskazywać: - A... B... C... D... E... F... G... - to alfabet. Wiesz, co to jest alfabet? - Przypomniało jej się coś ważnego. - Przecież ty nawet nie wiesz, jak ja mam na imię - powiedziała i uniosła kulę na wysokość twarzy. Obserwowała przez chwilę poruszenie w ciemnym wnętrzu; zupełnie jakby piękna ryba pływała w akwarium. - Jestem Stevie. Umiem to przeliterować. S-T-E-Y-I-E. Stevie. To ja.
      Na tablicy wisiały również wycięte z czasopism zdjęcia zwierząt i owadów. Stevie uniosła kulę wyżej, żeby ta lepiej widziała, i pokazując palcem każdą fotografię po kolei, zaczęła wymieniać nazwy widniejących na nich zwierząt: - Lew... żyje w dżungli. Sztruś... Strasz... to taki ptak. Daufin - ciągnęła, wskazując delfina - one pływają w oceanie. Orzeł... bardzo wysoko lata. Konik polny... dużo skacze. - Została jeszcze ostatnia fotografia. - A to skur... skorpion... tatuś mówi na nie stinger - powiedziała i to zdjęcie też dotknęła paluszkiem, chociaż najmniej je lubiła. Tata powiesił je tutaj po to, by nie zapominała, że nie wolno chodzić po dworze, boso.
      Ze środka kuli strzeliły podobne do maleńkich błyskawic ruchliwe wyładowania i zatańczyły po zewnętrznej powierzchni; musnęły paluszki Stevie i rękę dziewczynki od dłoni po łokieć przebiegło zimne mrowienie, które szybko zanikło. Wystraszyła się trochę, ale to nie bolało. Zapatrzyła się w wyginające się i pulsujące błyskawice we wnętrzu kuli oraz w jej rosnące jas-nobłękitne jądro.
      Wpatrywała się w kulę raczej zafascynowana niż przestraszona. Błyskawice wydłużyły się, dotknęły rączek Stevie i dziewczynce wydawało się przez kilka sekund, że włosy skwierczą jej jak tłuszcz na rozgrzanej patelni.
      Przemknęło jej przez myśl, żeby odłożyć kulę. W środku szalała burza, i to coraz gwałtowniejsza. Może kuli nie spodobało się coś z tego, co jej pokazywała na tablicy?
      Postąpiła dwa kroki w stronę łóżka, zdecydowana odłożyć delikatnie kulę i zaczekać na mamę.
      Ale trzeciego kroku już nie zrobiła.
      Czarna kula rozbłysła nagle jaskrawym błękitem. Dziewczynka chciała rozewrzeć palce i wypuścić ją z rąk, ale było za późno.
      Z powierzchni kuli wystrzeliły drobniutkie błyskawice, oplotły jej paluszki, popełzły po rękach, po barkach, owinęły się niczym smużki dymu wokół szyi, jęły się wciskać w nozdrza, do wytrzeszczonych gałek ocznych, spowijać kokonem główkę i wnikać w głąb czaszki. Nie bolało, tylko w uszach przetaczał się cichy pomruk odległego grzmotu czy może jakiegoś głębokiego, potężnego głosu, niepodobny do niczego, co słyszała dotąd. We włosach przeskakiwały z trzaskiem iskry wyładowań. Odrzuciła główkę do tyłu i rozchyliła usta, z których wydobył się zdławiony okrzyk: Och!"
      Poczuła swąd spalenizny. Włosy mi się palą! - pomyślała w panice i chciała strzepnąć ogień rękami, ale te już jej nie słuchały. W oczach stanęły jej łzy. Chciała krzyczeć, ale dudniący głos w głowie przybrał na sile i zagłuszył wszystko. Odniosła wrażenie, że wynoszą ją w górę jakieś fale, a potem coś ściągnęło ją z powrotem w błękitne, rozwirowane miejsce, gdzie nie ma góry ani dołu. Było tutaj zimno i cicho, daleko od burzy szalejącej gdzieś indziej. Błękitna otchłań zwarła się wokół niej, przytrzymała mocno i zaczęła wciągać głębiej. Stevie nie miała już ciała; wydawało jej się, że jest utkana z samego światła i waży nie więcej niż piórko na wietrze. Nie było w tym niczego strasznego i ze zdziwieniem stwierdzała, że wcale się nie boi -a przynajmniej nie płacze. Nie opierała się, bo coś jej podpowiadało, że opór to coś złego. A poza tym dobrze było dryfować w tym błękicie i odpoczywać. Odpoczywać i śnić; bo była już przekonana, że znalazła się w miejscu, gdzie żyją sny, i że te sny znajdą ją, jeśli tylko nie będzie próbowała się opierać.
      Zasnęła pośród omywających ją błękitnych prądów i pierwsze sny przyszły pod postacią Groszka; mama i tata dosiadali już tego złotego konia i nawoływali, żeby cieszyła się wraz z nimi długim dniem w krainie, gdzie nie ma smutku, tylko błękitne niebo i słońce.
      Ciało Stevie przewróciło się do tyłu i uderzyło o podłogę. Błękitna pulsująca kula wysunęła się z zastygłych rączek i wtoczyła pod łóżko, gdzie powoli przygasła i na powrót stała się zupełnie czarna.
      
11. Transformacja
     
      -  Nie wiem, co mi pan tu próbuje wciskać - fuknęła Jessie. -Ale to na pewno nie był meteoryt. Wiecie to równie dobrze jak ja.
      Matt Rhodes uśmiechnął się nieznacznie i zapalił papierosa. Siedział naprzeciwko Jessie w głębi kafejki Pod Żelazną Podkową przy Celeste Street. Knajpka była mała, ale schludna, o ścianach ozdobionych - a jakżeby inaczej! - końskimi podkowami. Obrusy w czerwoną kratę na stolikach, czerwone winylowe krzesełka. Specjalność zakładu stanowił big beef burger, siekany kotlet z wypalonym na skórce znakiem firmowym w kształcie podkowy; jego nie dojedzone resztki leżały teraz na talerzu przed Rhodesem.
      -  No dobrze, pani Hammond - powiedział Rhodes, zaciągając się papierosem. - Proszę mi zatem powiedzieć, co to było.
      Jessie wzruszyła ramionami.
      -  A niby skąd mam wiedzieć? Nie jestem z sił powietrznych.
      -  Nie, ale wygląda na to, że dosyć dobrze przyjrzała się pani obiektowi. Proszę więc o opinię.
      Do stolika podeszła Sue Mullinax, szerokobiodra, przesadnie umalowana grubokoścista blondyna, o dziecięco łagodnych, brązowych oczach, i dolała obojgu kawy z dzbanka. Przed dziesięciu laty Sue była liderką dziewczęcego zespołu dopingującego w szkole średniej Prestona. Ciągnął się za nią zapach tanich perfum.
      -  To była jakaś maszyna - wyrzuciła z siebie lessie, kiedy Sue oddaliła się na bezpieczną odległość. - Może jakiś tajny typ samolotu. Coś takiego jak bombowce Stealth...
      Rhodes parsknął śmiechem.
      -  Moja pani, za dużo się pani naczytała powieści szpiegowskich! A zresztą wszystkie wróble na dachu ćwierkają teraz stealthach; to już nie jest żadna tajemnica.
      -  Jeśli nie stealth, to coś równie ważnego - ciągnęła z uporem lessie. - Widziałam kawałek tego czegoś, pokryty dziwnymi symbolami. Przypominały japońskie znaki. A raczej kombinację japońskich i rosyjskich. Z angielskim na pewno nie miały nic wspólnego. I co pan na to?
      Uśmiech rozciągający wargi Rhodesa zgasł. Spojrzał w okno, prezentując lessie swój jastrzębi profil. Nieopodal, pośrodku parku Prestona, stał wciąż helikopter otoczony wianuszkiem gapiów. Kapitan Gunniston siedział przy barku, popijał kawę i opędzał się od pytań Cecil Thorsby, brzuchatej kucharki i zarazem właścicielki lokalu.
      -  Wróćmy lepiej do mojego pierwszego pytania - odezwał się po chwili pułkownik. - Chciałbym się w końcu dowiedzieć, co uszkodziło pani pick-upa.
      -  A ja chciałabym się wreszcie dowiedzieć, co tu spadło. -Postanowiła sobie, że nie powie nic o czarnej kuli, dopóki nie uzyska odpowiedzi na kilka dręczących ją pytań. Stevie chyba nic ze strony kuli nie zagraża, a więc nie ma pośpiechu z ujawnianiem jej istnienia.
      Rhodes westchnął i spojrzał na nią twardo spod lekko przymrużonych powiek.
      -  Proszę pani, nie wiem, za kogo pani się uważa, ale...
      -  Za lekarkę - wpadła mu w słowo lessie. - lestem lekarzem.
      I  proszę skończyć z tym protekcjonalizmem.
      Rhodes skinął głową.
      -  Fakt, jest pani lekarką - przyznał. Pora zmienić taktykę -pomyślał. Nie jest taka tępa jak szeryf i burmistrz. - No dobrze.
      Jeśli powiem pani co to było, będzie pani musiała podpisać stos tajnych formularzy zobowiązujących do zachowania ścisłej tajemnicy, prawdopodobnie wybrać się nawet w tym celu do bazy Webb. Obowiązujące w takich wypadkach procedury biurokratyczne potrafią doprowadzić do rozpaczy nawet szczególnie odpornego mężczyznę. Składa pani między innymi przysięgę milczenia pod groźbą spędzenia bardzo długich wakacji na koszt Wuja Sama. - Zawiesił głos, żeby znaczenie tego, co powiedział, miało czas w pełni do niej dotrzeć. - Chce pani tego, pani Hammond?
      -  Chcę usłyszeć  prawdę.  Nie jakieś mydlenie  oczu,  tylko prawdę. Chcę ją usłyszeć zaraz, a potem powiem panu, co ja wiem.
      Rhodes splótł dłonie i spróbował nadać swej twarzy wyraz szczególnej powagi.
      -  Kilka miesięcy temu wpadł nam w ręce sowiecki helikopter. Pilot przyleciał nim do Japonii i poprosił o azyl. Maszyna jest nafaszerowana bronią, aparaturą na podczerwień, czujnikami i ma laserowy system celowniczy, o pozyskanie którego od dawna zabiegamy. - Zaciągnął się dymem. Chociaż poza Gunnisto-nem, Cecilem i Sue Mullinax w kafejce nie było nikogo, pułkownik zniżał głos niemal do szeptu. - Technicy przystąpili do rozpracowywania tego sprzętu w bazie sił powietrznych Hollo-man w Nowym Meksyku, ale zdarzyło się nieszczęście. Jeden z techników był najwyraźniej głęboko zakonspirowanym agentem. Pomimo skomplikowanego systemu zabezpieczeń dostał się do helikoptera i wystartował nim. Baza Holloman zwróciła się do nas z prośbą o pomoc w jego przechwyceniu, bo wszystko wskazywało na to, że obrał kurs na zatokę. Prawdopodobnie miał tam wyznaczone spotkanie z sowieckimi myśliwcami operującymi z Kuby. Tak czy owak, zestrzeliliśmy go. Nie było innego wyjścia. Przelatując nad panią rozpadał się właśnie na kawałki; musimy je teraz pozbierać i wywieźć stąd, zanim prasa coś zwęszy. - Zdusił papierosa w popielniczce. - Oto cała historia. Jeśli nie uda nam się utrzymać sprawy w tajemnicy, znajdzie pani relację w przyszłotygodniowym Time".
      Jessie przyglądała mu się badawczo. Znęcał się nad tym nieszczęsnym papierosem, jakby chciał wydusić z niego życie.
      -  Nie widziałam wirników - odezwała się.
      -  Jezu! - Rhodes trochę za bardzo podniósł głos i Cecil z Gunnistonem spojrzeli w ich stronę. - Powiedziałem pani wszystko, co wiem, moja... pani Hammond. Może pani mi wie-
      
      rzyć albo nie, ale proszę pamiętać o jednym: ukrywa pani ważne informacje przed rządem Stanów Zjednoczonych, a to może się bardzo przykro skończyć zarówno dla pani, jak i dla całej rodziny.
      -  Niech mnie pan nie straszy.
      -  A pani niech się ze mną nie bawi w kotka i myszkę! Do rzeczy: czy jakaś część tej maszyny trafiła w pani ciężarówkę? Co się konkretnie wydarzyło?
      Jessie dopijała bez pośpiechu kawę. Nie widziała niczego w rodzaju wirników. Jakiż to był więc helikopter? No ale wszystko odbyło się tak szybko. Może sama nie pamięta, co widziała, albo wirniki urwały się wcześniej. Rhodes nie popuści. Musi mu powiedzieć.
      -  Tak - przyznała. - Coś uderzyło w ciężarówkę. Kawałek tego czegoś przebił na wylot silnik; dziurę pan widział. Była to czarna kula tej mniej więcej wielkości. - Pokazała dłońmi. -Wystrzeliła z tego obiektu i trafiła prosto w samochód. Ale co najdziwniejsze  ta kula waży zaledwie kilkadziesiąt gramów i chociaż jest albo ze szkła, albo z plastyku, nie ma na niej najmniejszego zadrapania. Nic nie wiem o poziomie rosyjskiej techniki, ale jeśli potrafią wytwarzać równie wytrzymałą pastę do podłóg, to nie zaszkodziłoby...
      -  Zaraz, zaraz. - Rhodes nachylił się. - Czarna kula, mówi pani? Miała ją pani w rękach? Nie była gorąca?
      -  Nie. Wręcz przeciwnie - chłodna. I to też było dziwne, bo inne odłamki jeszcze dymiły.
      -  Czy na tej kuli również widniały jakieś symbole? Jessie pokręciła głową.
      -  Nie, była gładka.
      -  Rozumiem. - W głosie Rhodesa pobrzmiewała nutka pod niecenia. - I ta kula leży teraz gdzieś w pobliżu miejsca, w którym została unieruchomiona pani ciężarówka?
      -  Nie. Zabraliśmy ją ze sobą.
      Źrenice pułkownika Rhodesa rozszerzyły się.
      -  Ma ją w tej chwili moja córka. W domu. - Jessie nie podobał się wyraz twarzy wyraźnie wstrząśniętego Rhodesa ani pulsująca żyłka na jego skroni. - A co? Co to jest? Jakiś kompu...
      -  Gunny! - Rhodes zerwał się z krzesła, a Gunniston zsunął błyskawicznie ze stołka przy barze. - Płać, człowieku! - Chwycił Jessie za łokieć, ale mu się wyrwała. Chwycił ją znowu i tym razem ścisnął silniej. - Pani Hammond, proszę nas, z łaski swojej, zaprowadzić do domu! I to szybko!
      Wybiegli z Końskiej Podkowy. Na ulicy lessie wyszarpnęła gniewnie łokieć z uścisku Rhodesa. Pułkownik nie próbował już chwytać jej pod rękę, ale szedł z nią ramię w ramię. Gunniston podążał parę kroków w tyle. Okrążyli park Prestona, unikając gapiów nagabujących Jima Taggarta, pilota helikoptera. Serce waliło Jessie jak młotem, prawie biegła; obaj mężczyźni dotrzymywali jej kroku.
      -  Co jest w tej kuli? - spytała Rhodesa, ale ten milczał. Albo nie wiedział, albo nie chciał odpowiedzieć. - Chyba nie wybuchnie...? - Znowu bez odpowiedzi.
      Kiedy stanęli przed domem, Jessie z zadowoleniem stwierdziła, że Stevie pamiętała o zamknięciu drzwi od środka - uczy się dziecko odpowiedzialności! - ale kosztowało to kilka cennych sekund gmerania w zamkach kluczami. Rhodes z Gunnistonem weszli za nią do środka i kapitan zdecydowanym ruchem zamknął drzwi.
      -  Stevie! - zawołała Jessie. - Gdzie jesteś? Stevie nie odpowiedziała.
      Jasne światło przesączające się między listwami żaluzji kładło się poziomymi prążkami na ścianach.
      -  Stevie!
      Jessie weszła do kuchni. Zegar w kształcie kociego pyszczka tykał, instalacja klimatyzacyjna posykiwała i posapywała. Obok bufetu stało krzesło, kredens był otwarty, pusty kubek w zlewie. Pewnie w gardle jej zaschło po tym biegu - pomyślała Jessie. Ale chyba nie wyszła znowu z domu? Jeśli wyszła... Och, dostanie jej się za te dzisiejsze wyskoki... dostanie... Jessie przeszła przez pokój - tu wszystko było w porządku - i znalazła się w korytarzu, z którego odchodziły drzwi do sypialni. Rhodes z Gunnistonem deptali jej po piętach.
      -  Stevie! - zawołała znowu, teraz już nie na żarty zdenerwowana. Gdzie ją mogło ponieść?!
      Była już przy drzwiach sypialni Stevie, kiedy naraz p"rzez próg wysunęły się po podłodze dwie małe rączki i wczepiły paluszkami w beżową wykładzinę.
      Jessie zatrzymała się jak wryta i Rhodes wpadł na nią.
      To były rączki Stevie, na pewno. Szukające punktu zaczepienia paluszki wpijały się w wykładzinę, a Jessie obserwowała w osłupieniu grę ścięgien na przedramionach dziecka; jeszcze chwila i zza framugi wyłoniła się główka - mokre od potu kasztanowe włosy, twarz zapuchnięta, kropelki wilgoci na policzkach. Ciało Stevie podciągnęło się na rączkach kawałek dalej, mięśnie nagichramionek drgały konwulsyjnie. Wypełzała cal po calu na korytarz. Jessie poderwała dłoń do ust. Nogi wlokły się za dzieckiem bezwładnie, na lewej stopie nie było tenisówki. Wyglądało na to, że mała została sparaliżowana od pasa w dół.
      -  Ste... - Głos się Jessie załamał.
      Dziewczynka znieruchomiała. Potem jej główka uniosła się powoli, powolutku i Jessie zobaczyła oczy - pozbawione życia, podobne namalowanym oczom lalki.
      Stevie zadygotała, ruchem odzwierciedlającym ogromny wysiłek podciągnęła pod siebie nóżkę i zaczęła wstawać.
      -  Cofnij się! - Dotarł do Jessie głos Rhodesa; kiedy się nie poruszyła, chwycił ją za ramię i szarpnął w tył.
      Stevie podciągnęła pod siebie drugą nóżkę. Zachwiała się, kropelka potu skapnęła jej z brody. Buzię miała bez wyrazu, spokojną, obojętną. A oczy... tak, oczy lalki, ale Jessie dostrzegała w nich teraz płomień, zawziętość, krańcową determinację, których tam dotąd nie było. To nie Stevie! - przemknęła jej przez głowę obłędna myśl.
      Dziewczynka dźwigała się powoli z podłogi. Twarzyczka pozostawała bez wyrazu, ale kiedy dziecko stanęło wreszcie w pionie, przez usta przemknął mu nikły uśmieszek wyrażający satysfakcję z dokonanego wyczynu.
      Jedna nóżka wysunęła się ostrożnie do przodu, ruchem przywodzącym na myśl spacer po linie. Dołączyła do niej druga, ta bez tenisówki, i nagle Stevie znowu zadygotała i straciła równowagę. Jessie nie zdążyła podtrzymać córki; mała, młócąc powietrze rozpaczliwymi wymachami rąk, które jakby nie bardzo wiedziały, co robić, runęła na podłogę.
      Leżała, dusząc się, z twarzą wciśniętą w wykładzinę.
      -  Ona jest... opóźniona w rozwoju? - wykrztusił Gunniston. Jessie wyrwała się pułkownikowi Rhodesowi i pochyliła nad córką. Ciało małej dygotało, przez mięśnie barków i pleców przebiegały silne skurcze. Jessie dotknęła jej przedramienia i elektryczny wstrząs, jakiego doznała, poraził i wprawił w wibracje nerwy dłoni; cofnęła odruchowo rękę, zanim fala szokowa zdążyła dotrzeć do barku. Skóra Stevie była wilgotna i nienaturalnie chłodna, zupełnie jak powierzchnia czarnej kuli. Główka dziecka uniosła się, oczy spojrzały na matkę jak na obcą osobę. Z rozbitego przy upadku nosa sączyła się krew.
      Tego było Jessie za dużo, poczuła, że traci przytomność. Korytarz wydłużał się i wyginał jak w gabinecie krzywych luster.
      Ktoś jednak pomógł jej wstać. Dobiegła ją woń przesiąkniętego papierosami oddechu Rhodesa. Tym razem nie opierała się.
      -  Gdzie ta kula? - Usłyszała jego głos. Pokręciła bezradnie głową.
      -  Ona nie kontaktuje, pułkowniku - zauważył Gunniston. -Jezu, co z tym dzieckiem?
      -  Przeszukaj pokój małej. Może tam jest kula... Ale, na miłość boską, uważaj!
      -  Tak jest. - Gunniston ominął Stevie i wszedł do jej pokoju. Pod Jessie wciąż uginały się nogi.
        - Wezwijcie karetkę... Zadzwońcie do doktora McNeila.
      - Zajmiemy się tym. Proszę się uspokoić. Chodźmy. Pomógł jej dojść do pokoju i usiąść w fotelu. Miała zawroty
      głowy i było jej niedobrze.
      -  Proszę posłuchać, pani Hammond. - Głos Rhodesa był cichy i spokojny. - Czy poza tą kulą zabrałyście z miejsca wypadku boś jeszcze?
      - Nie.
      - Czy wszystko mi pani opowiedziała? Widziała pani coś we wnętrzu tej kuli?
      - Nie. Nic. O Boże... Muszę powiadomić męża.
      Chciała wstać, ale Rhodes przytrzymał ją w fotelu. Nie było to trudne, bo mięśnie przypominały rozgotowane spaghetti.
      - Niech pani posiedzi parę minut i uspokoi się. Kto znalazł kulę i w jakich okolicznościach?
      -  Tyler Lucas ją znalazł. Mieszka tam. Zaraz. Zaraz. - Jednak było coś, o czym mu nie wspomniała. - Stevie twierdziła... twierdziła, że słyszy śpiew.
      -  Śpiew?
      -  Tak, ale ja nic nie słyszałam. Pomyślałam... że ten wypadek tak nią wstrząsnął. - Jessie przesunęła dłonią po czole; czuła, że ma gorączkę, bieg spraw wymykał się jej  spod kontroli. Podniosła wzrok na Rhodesa i zauważyła, że jego opalenizna przybladła. - O co tu chodzi? To nie był wcale rosyjski helikopter, prawda? - Zwlekał z odpowiedzią o sekundę za długo. -No, mów pan, do cholery! - krzyknęła.
      -  Nie - przyznał niechętnie. - To nie był rosyjski helikopter. Odniosła wrażenie, że zaraz zwymiotuje.
      -  Czym jest ta kula? - wykrztusiła.
      -  Nie wiem. - Uniesieniem ręki stłumił w zarodku jej protest. - Przysięgam na Boga, że nie wiem. Ale... - Twarz mu stężała; nie wolno mu było tego mówić, ale pal licho przepisy, ta kobieta musi się dowiedzieć. - Podejrzewam, że zabrała pani z miejsca wypadku fragment statku kosmicznego. Pozaziemskiego statku kosmicznego. To on spadł tu dzisiaj rano. To za nim prowadziliśmy pościg.
      Jessie wpatrywała się w niego szeroko rozwartymi oczyma.
      -  Po wejściu w atmosferę ziemską stanął w płomieniach -ciągnął Rhodes. - Wykryły go nasze radary i wyliczyliśmy przypuszczalne miejsce upadku. Ale on zboczył z kursu w kierunku Inferno, tak jakby pilot usiłował zbliżyć się do miasteczka, na ile się da, zanim się rozbije. Tuż przed katastrofą statek zaczął się rozpadać na części. Niewiele z niego zostało, bezkształtna masa tak gorąca, że na razie nie można się do niej zbliżyć. Tak czy owak, kula jest jego częścią - a ja muszę się dowiedzieć, czym ona konkretnie jest i dlaczego również nie spłonęła.
      Jessie nie mogła dobyć z siebie głosu. Rhodes mówił prawdę; czytała to z jego twarzy.
      -  Nie odpowiedziała pani na pytanie Gunnistona - podjął pułkownik. - Czy córeczka jest opóźniona w rozwoju? Czy cierpi na epilepsję? Albo jest w jakiś inny sposób upośledzona?
      Upośledzona! - pomyślała Jessie. Cóż za dyplomatyczny sposób zasięgania informacji, czy Stevie nie jest czasem niespełna rozumu.
      -  Nie. Ona nie jest w żaden sposób... - Urwała, bo w tym momencie do pokoju wtoczyła się na niepewnych nogach Stevie. Rączki dyndały jej bezwładnie po bokach. Kręciła powoli główką to w lewo, to w prawo i nic nie mówiła. Jessie zerwała się z fotela, gotowa podtrzymać małą, gdyby ta znowu straciła równowagę, ale nóżki Stevie sprawowały się już lepiej. Chód jednak nadal miała dziwny - stawiała stopy dokładnie jedna przed drugą, jakby szła po gzymsie wieżowca. Na widok wstającej matki zastygła w bezruchu, z uniesioną nogą.
      -  Gdzie jest ta czarna kula, kochanie? Co z nią zrobiłaś?
      Stevie patrzyła na nią bez słowa, przekrzywiwszy lekko główkę. Po chwili z powolną gracją opuściła nogę i ruszyła dalej, bardziej sunąc niż idąc; doszła do ściany i zatrzymała się, wyraźnie zaintrygowana wzorem rzucanym na nią przez słońce.
      -  Nic tam nie znalazłem, pułkowniku. - Do pokoju wszedł Gunniston. - Sprawdzałem w ściennej szafie, w szufladach komody, pod łóżkiem, w pudełku na zabawki, wszędzie. - Zerknął niepewnie na dziewczynkę. - I co teraz, pułkowniku?
      Stevie odwróciła się precyzyjnym, wystudiowanym ruchem tancerki. Jej wzrok padł na Gunnistona, przesunął się na Rhodesa i w końcu zatrzymał na Jessie. lessie serce się ścisnęło; na twarzyczce córki malowało się jedynie kliniczne zaciekawienie, nie było tam żadnych emocji ani oznak, że Stevie poznaje matkę. W taki sposób weterynarz mógł patrzeć na nie znane sobie zwierzę. Mała znowu ruszyła tym dziwacznym, posuwistym krokiem. Kolana nadal jej dygotały. Podeszła do półki, na której stały rzędem oprawione w ramki fotografie. Zaczęła się im po kolei przyglądać; jedna przedstawiała Jessie i Toma, druga całą rodzinę na wakacjach w Galveston przed dwoma laty, trzecia Raya i ją na koniu podczas targów stanowych, czwarta i piąta rodziców Toma i Jessie.
      Paluszki dziewczynki drgały, ale nie próbowała robić użytku z rąk. Przeszła obok półki z książkami i telewizora, zatrzymując się znowu, żeby popatrzeć na wiszący na ścianie obraz z pustynią pędzla Bess Lucas. Setki razy widziała ten obraz, przemknęło przez myśl Jessie. Potem ruszyła znowu i postąpiwszy parę kroczków dotarła do drzwi kuchennych. Zatrzymała się przed nimi; jej prawa ręka uniosła się z wysiłkiem, tocząc jakby walkę z grawitacją, i Stevie dotknęła łokciem framugi.
      -  Naprawdę nie wiem - wykrztusił w końcu Rhodes w odpowiedzi na pytanie Gunnistona. Mówił z trudem, jakby brakowało mu tchu. - Bóg mi świadkiem, że nie wiem, co dalej.
      -  A ja wiem! - krzyknęła Jessie. - Mojej córce potrzebny jest lekarz!
      Podeszła do telefonu. Do małego, wzniesionego z białego kamienia budyneczku ośrodka zdrowia w Inferno było stąd zaledwie dwie przecznice, a przyjmujący w nim doktor Earl Lee -Early - McNeil od blisko czterdziestu lat leczył mieszkańców miasteczka. Doktor McNeil był zrzędliwym cholerykiem, kopcił czarne cygara, jeździł czerwonym samochodem terenowym i popijał nie rozcieńczoną teąuilę w Bob Wire Club, ale znał się na swojej robocie i jak pomóc Stevie też będzie wiedział. Jessie podniosła słuchawkę i zaczęła wykręcać numer.
      Czyjś palec nacisnął widełki.
      -  Wstrzymajmy się jeszcze chwilę, pani Hammond - powiedział Rhodes. - Dobrze? Porozmawiajmy o...
      -  Zabieraj, do cholery, tę rękę! Ale już!
      -  Pułkowniku... - wtrącił się Gunniston.
      -  Proszę panią. - Rhodes wyjął słuchawkę z ręki Jessie. -Nie wciągajmy w to nikogo, dopóki nie będziemy wiedzieli, z czym mamy do czynienia...
      -  Powiedziałam, że dzwonię do doktora McNeila! - lessie była bliska płaczu, wściekła i miała chęć spoliczkować pułkownika.
      -  Znowu idzie, pułkowniku - powiedział Gunniston i Rhodes z Jessie zapomnieli o sprzeczce.
      Stevie sunęła w kierunku ściany, na którą padały krzyżujące się smugi słonecznego blasku. Zatrzymała się, wpatrzona we wzory tworzone przez promienie. Uniosła prawą rączkę i zaczęła oglądać ze wszystkich stron dłoń, tak jakby widziała ją pierwszy raz w życiu; poruszyła paluszkami. Potem dotknęła kciukiem rozbitego nosa i przez parę chwil przyglądała się krwi. Znowu spojrzała na ścianę. Wyciągnęła rękę i narysowała kciukiem na beżowej ścianie krwawą pionową linię. Kciuk wrócił po nową porcję krwi i narysował drugą pionową linię, parę centymetrów w prawo od pierwszej.
      Znowu sięgnęła po krew. Dwie pionowe linie przecięła pozioma.
      -  Co, u diabła...? - szepnął Rhodes, postępując krok naprzód. Druga pozioma linia i na ścianie widniała teraz równa kratka.
      Umoczony we krwi kciuk Stevie powędrował na środkowe pole i wpisał w nie małe okrąglutkie kółko.
      Dziewczynka odwróciła główkę. Spojrzała na Rhodesa i stawiając stopę za stopą odsunęła się na krok od ściany.
      -  Długopis - syknął Rhodes do Gunnistona. - Daj mi swój długopis. Szybciej!
      Kapitan podał długopis. Rhodes podszedł do ściany. Narysował krzyżyk w dolnym prawym rogu.
      Stevie przytknęła kciuk do nosa i narysowała kółko w środkowym polu lewej kolumny.
      Jessie obserwowała przebieg tej partii gry w kółko i krzyżyk, przeżywając w milczeniu swój dramat. Paliło ją w przełyku, a na usta cisnął się krzyk. Ten stwór z rozkrwawionym nosem nosił skórę Stevie, ale to nie była Stevie. A skoro tak, to co się stało z jej córką? Gdzie jest teraz umysł Stevie, jej głos, jej dusza? Ręce Jessie zacisnęły się w pięści. Przez jedną straszną sekundę myślała już, że ten krzyk jednak się jej wyrwie, a kiedy to nastąpi, wszystko przepadnie. Drżała, modliła się, żeby ten koszmar prysł jak mydlana bańka, żeby się okazało, że to tylko zły sen, a ona budząc się w łóżku, usłyszała wołanie Toma, że śniadanie gotowe. Dobry Boże, dobry Boże, dobry Boże...
      Stevie - a właściwie stwór podszywający się pod Stevie -zablokował pułkownika. W następnym ruchu Rhodes z kolei zablokował ją.
      Dziewczynka przyglądała się przez chwilę pułkownikowi, potem spojrzała na kratkę i znowu na Rhodesa. Jej twarz wykrzywiały dziwne grymasy; trwał proces rozpoznawania nieznanych mięśni. Przez usta przesunął się uśmiech, ale wargi pozostały sztywne, niepodatne. Roześmiała się - fuknęło powietrze przepchnięte przez struny głosowe. Uśmiech pojawił się znowu, rozciągając wargi i obnażając ząbki Stevie. Twarz promieniała, przypominając teraz prawdziwą buzię dziewczynki.
      Rhodes odwzajemnił ostrożnie ten uśmiech i kiwnął głową. Główka Stevie powtórzyła ów ruch, ale z widocznym wysiłkiem. Uśmiechając się wciąż, Stevie odwróciła się i odmierzonym krokiem linoskoczka wyszła posuwiście do korytarza.
      Rhodes miał spocone dłonie.
      -  Taak - powiedział napiętym, chrapliwym głosem. - Mamy tu chyba interesujący przypadek, prawda, Gunny?
      -  Na to wygląda, pułkowniku. - Skorupa służbistości Gun-nistona pękała. Serce mu waliło, kolana drżały, bo uświadamiał sobie to samo co Rhodes: ta mała albo jest całkiem szurnięta, albo przestała być małą dziewczynką. A znalezienie odpowiedzi na pytanie, jak mogło do tego dojść, przekraczało możliwości jego racjonalnego umysłu.
      Usłyszeli coś - głośny wydech, niesamowity świszczący dźwięk, jakby szum wiatru buszującego w trzcinach:
      - Ahhhhhh. Ahhhhhh. Ahhhhhh.
      Jessie pierwsza wpadła do pokoju córki. Stevie - nie-Stevie -stała przed tablicą; wyciągała rękę, wskazując palcem na wycięte z brystolu litery alfabetu.
      -  Ahhhhhh. Ahhhhhh - powtarzała raz po raz, próbując odtworzyć zapamiętany dźwięk. Wkładany w to wysiłek wykrzywiał jej buzię. Jeszcze chwila i: - AhhhhA. A. A. - Paluszek przesunął się do następnej litery. - Beeeee. Ceeeee. Deeeee. Eeeeee. Effff. Gieeeee.
      Przy kolejnej nastąpiła chwila konsternacji.
      -  H - podpowiedziała cicho Jessie.
      -  Chan. Achah. H. - Główka obróciła się, oczy spojrzały pytająco.
      Boże, pomyślała Jessie. Przytrzymała się framugi, żeby nie upaść. Kosmita z teksaskim akcentem, w skórze, ubraniu i z włosami mojej córeczki!
      -  Gdzie moje dziecko? - spytała, z trudem powstrzymując się od krzyku. Oczy jej pałały. - Oddaj mi ją!
      Istota pod postacią dziewczynki czekała, wskazując palcem następną literę.
      -  Oddaj mi ją - powtórzyła Jessie. Zanim Rhodes zdążył ją powstrzymać, oderwała się od framugi i dopadła dziewczynki. - Oddaj ją! - krzyknęła, chwyciła postać za zimne ramiona i zaczęła potrząsać, zaglądając w twarz należącą jeszcze niedawno do córki. - Oddaj! - Zamachnęła się i wymierzyła istocie siarczysty policzek.
      Stevie-istota zatoczyła się do tyłu, kolana się pod nią ugięły. Trzymała się prosto i sztywno, ale główka kołysała jej się przez parę chwil na boki, jak u tych idiotycznych kukiełek, które kiwają łebkami zza tylnych szyb samochodów. Zamrugała powiekami - może poczuła ból? - a Jessie, widząc czerwony ślad swej dłoni wykwitający na policzku Stevie, znowu się przestraszyła.
      Bo chociaż w to ciało coś" wpełzło, to przecież ono wciąż należy do jej córki. Ta twarz, te włosy i skóra wciąż należą do Stevie! Nie-Stevie dotknęła czerwonego śladu na policzku i odwróciła się znowu do liter; ponaglająco postukała palcem w tę, na której przerwała odczytywanie.
      -  I - podpowiedział pułkownik Rhodes.
      -  Yiah - powiedziała istota. Palec przesunął się do następnej litery.
      -  J. - Wykorzystując czas, kiedy istota pracowicie powtarzała wymowę litery, Rhodes zerknął na Gunnistona. - To coś chyba wydedukowało, że te dźwięki są podstawą naszego języka. Jezu, Gunny! Co my tu mamy?
      Kapitan potrząsnął głową.
      -  Wolałbym nie zgadywać, pułkowniku.
      Jessie wpatrywała się w tył główki Stevie. Włosy były takie jak zawsze, tylko mokre od potu. I tkwiły w nich jakieś papro-chy... Co to takiego? Wsunęła palce we włosy małej i wyciągnęła spomiędzy nich strzępek czegoś różowego, jakby cukrowej waty. Już wiedziała - to izolacja. Skąd strzępki różowej izolacji wzięły się we włosach Stevie? Upuściła paproszek na podłogę. W głowie miała mętlik, zaczynała tracić świadomość. Twarz jej poszarzała.
      -  Wyprowadź ją, Gunny - polecił Rhodes i Gunniston wyprowadził mdlejącą Jessie z sypialni.
      -  K - podjął Rhodes, widząc przesuwający się dalej palec dziecka.
      -  Kah. K - udało się powtórzyć istocie.
      Dwie ciężarówki - jedna holująca dźwig, druga z napisem ALLIED VAN LINES na burcie - zjechały, z Republica Road, minęły park Prestona i skręciwszy w Cobra Road podążyły w kierunku miejsca na pustyni, gdzie coś, co kiedyś było maszyną, dopalało się już i rozpływało w niebieskozieloną maź.
      
12. Na czym zasadza się świat
     
      Dzwonek obwieścił koniec ostatniej lekcji. Była trzecia po południu.
      -  Lockett i Jurado! - zawołał Tom Hammond. - Wy dwaj zostańcie na miejscach. Reszta może się zmywać.
      -  No nie, kurde! - Rick Jurado, już w swojej białej fedorze na głowie, wychodził właśnie z ostatniej ławki w lewym kącie rojnej klasy. - Ja nic nie zrobiłem!
      -  Nie powiedziałem, że coś zrobiłeś. Po prostu masz zostać na miejscu.
      Pozostali uczniowie zbierali książki, zeszyty i wychodzili na korytarz. Cody Lockett poderwał się zdecydowanie z ostatniej ławki w prawym rzędzie.
      -  Tam do diabła! Ja idę!
      -  Siadaj, Lockett! - Tom wstał od biurka. - Chcę z wami pogadać.
      -  Możesz pan se gadać do mojej południowej strony, kiedy będę szedł na północ - odparował Cody i otaczająca go pierścieniem ochronnym grupka Renegatów zarechotała radośnie. -Lekcje skończone i ja wychodzę. - Ruszył zdecydowanym krokiem do drzwi, a gwardia przyboczna za nim.
      Tom zastąpił mu drogę. Chłopak szedł dalej, jakby zamierzał przejść po nim. Tom sprężył się. Cody zatrzymał się tuz przed nauczycielem. Zza jego pleców wyglądał stukilogramowy osiłek, który nosił zawsze na głowie poobijany futbolowy kask w barwach maskujących; nazywał się Joe Taylor, ale Tom nie słyszał nigdy, żeby kumple zwracali się do niego inaczej niż Czołg. Teraz Czołg przewiercał Toma spojrzeniem czarnych oczu osadzonych głęboko w szpetnej twarzy, którą mogła kochać tylko rodzona matka, i to też niespełna rozumu.
      -  Złazisz z drogi, czy nie? - spytał Cody.
      Tom zawahał się. Rick Jurado usiadł na swoim krzesełku i uśmiechał się kpiąco. Otaczało go kilku latynoskich i indiańskich chłopaków z bandy Grzechotników. Uczniowie nie należacy do żadnego z klubów" wybiegli już z klasy; Tom został z tymi osobnikami sam. Nawarzyłem tego piwa - pomyślał -musze je teraz wypić.
      -  Nie - powiedział, patrząc prosto w harde szare oczy Co-dy'ego Locketta.
      Cody przygryzł dolną wargę. Nie potrafił niczego wyczytać z twarzy nauczyciela, ale wiedział przecież, że nic złego nie zrobił. Ostatnio.
      -  Nie oblejesz mnie. Zdałem już końcowy egzamin.
      -  Usiądź i wysłuchaj, co mam do powiedzenia. Dobra?
      -  Ej, człowiek, ja ciebie wysłucham! - zawołał ze swojego miejsca Rick. Przyciągnął sobie stopą pustą ławkę, zarzucił na nią obie nogi i rozparł się na krzesełku z założonymi na piersi rękoma. - Lockett ni w ząb nie rozumi po angielsku, panie Hammond.
      -  Stul ryło, gnojku - warknął Czołg.
      Kilku Grzechotników było już na nogach; poderwał się też chudy, kędzierzawy chłopak siedzący obok Ricka. Czoło miał przepasane czerwoną bandaną, a z szyi zwisało mu kilka łańcuszków z małymi krzyżykami.
      -  Pieprz się, grubasie! - krzyknął piskliwym głosem.
      -  A ty swoją mamuśkę i siostrunię. - Czołg pokazał mu środkowy palec.
      Latynos byłby się rzucił przez rzędy ławek na cięższego odeń  dobre trzydzieści parę kilo Czołga - ale Rick chwycił go za przegub.
      -  Spoko, spoko - powiedział cicho, uśmiechając się wciąż  nie spuszczając wzroku z Cody'ego. - Wyluzujcie się, mucha-chos. A ty, Peąuin, siadaj.
      Peąuin, który naprawdę nazywał się Pedro Esąuimelas, dygotał z furii, ale dał się okiełznać. Usiadł, wymrukując pod nosem hiszpańskie przekleństwa. Reszta Grzechotników - wśród nich Chris Torrez, Diego Montana i Len Redfeather - stała dalej, gotowa do draki. Tom czuł wiszącą w powietrzu katastrofę; jeśli zaraz nie opanuje sytuacji, klasa może się przekształcić w pole bitwy. Ale Peąuin w końcu ochłonął. Tom znał tego chłopaka z porywczości, która niemal codziennie wikłała go w bójki; nawet ksywkę miał odpowiednią do swego temperamentu, bo pe-quin to pieprz chili, po którym sam diabeł sięgnąłby po pepto-bismol.
      -  No to jak będzie? - zwrócił się Tom do Cody'ego. Chłopiec wzruszył ramionami. W szafce w szatni leżał wieszak na krawaty, który nareszcie wykończył; chciał go zawieźć do domu, a potem popracować parę godzin u pana Mendozy, ale poza tym nigdzie mu się właściwie nie śpieszyło.
      -  Jeśli ja mam zostać, to oni też. - Wskazał ruchem głowy swoją obstawę - sześciu rosłych Renegatów: Willa Lathama, Mike'a  Fracknera,   Bobby'ego  Claya  Clemmonsa,  Davy'ego Summersa i Czołga.
      -  Zgoda, ale siadaj.
      Cody wrócił z ociąganiem do swojej ławki, obstawa za nim. Czołg oparł się masywnym ramieniem o ścianę i przystąpił do czyszczenia paznokci rozgiętym spinaczem do papieru.
      -  Chyba się zestarzeję od tego czekania, amigo - oznajmił Rick.
      Tom cofnął się do biurka i przysiadł na jego brzegu. Na tablicy za jego plecami widniał plan powieści Conan" Roberta E. Howarda, o przeczytanie której prosił klasę. Miała być podstawą do dyskusji o prawach obowiązujących w kulturze barbarzyńskiej. Nieliczni tylko zadali sobie ten trud.
      -  Jutro wasz ostatni dzień szkoły - zagaił. - Chciałem więc...
      -  O mądre! - jęknął Rick i nasunął sobie fedorę na oczy. Peąuin złożył głowę na ławce i zaczął ostentacyjnie pochrapywać. Renegaci zachowywali kamienną ciszę.
      Przepocona koszula przylgnęła Tomowi do pleców. Wentylator miesił bezproduktywnie parne powietrze. Czołg ni z tego, ni z owego beknął głośno; Renegaci parsknęli śmiechem, Grze-chotnicy nie zareagowali.
      -  Otóż chciałem wam powiedzieć, że... - podjął Tom, ale znowu zawiesił głos.
      Żaden z uczniów na niego nie patrzył. Figę ich obchodziło, co nauczyciel ma im do powiedzenia, przybrali maski znudzenia. Jasna cholera! - pomyślał Tom. Nakłonić ich do słuchania, to tak jak próbować schwytać na lasso księżyc! Ale był już wkurzony. Wkurzony ich obojętną postawą, wkurzony na tego, kto powinien naprawić szwankującą klimatyzację, wkurzony na siebie za własną głupotę. Wydawało mu się, że sufit się nad nim obniża, po plecach ściekał mu pot. Gniew wzbierał w nim i wyrywał się na wolność. W końcu zerwał tamy.
      Pierwsza zareagowała ręka. Tom porwał z biurka podręcznik Rządy w okresie przejściowym" i cisnął nim z całych sił.
      Książka uderzyła o ścianę z hukiem wystrzału. Peąuin drgnął i uniósł głowę. Rick Jurado powolnym ruchem zsunął fedorę z czoła. Czołg przerwał pielęgnację paznokci, a wzrok Cody'ego nabrał czujności.
      Twarz Toma pałała rumieńcem gniewu.
      -  A więc tylko to jest w stanie ściągnąć waszą uwagę, tak? Dużo hałasu i trochę demolki? Na tym zasadza się cały wasz świat?
      -  Tak - odparł Cody. - Trzeba było rzucić tą pieprzoną książką już pierwszego dnia roku szkolnego.
      -  Twardziele... i twardzielki - podjął Tom, spoglądając na Marię Navarre, która siedziała z Grzechotnikami. - To dopiero szpan. Ty, Lockett, i ty, Jurado, macie ze sobą wiele wspólnego...
      Rick parsknął kpiąco.
      -  Wiele wspólnego - powtórzył Tom. - Prześcigacie się w odstawianiu twardzieli i w głupich zagraniach, byle tylko wywrzeć wrażenie na nieudacznikach, którzy was tutaj obsiadają. Oglądałem wasze testy. Potrafię dostrzec różnicę między nieuctwem a celowym struganiem z siebie kretyna. Obaj moglibyście wypaść o niebo lepiej, gdybyście tylko....
      -  Człowiek, ślinisz się! - przerwał mu Cody.
      -  Być może. - Spod pach ściekały Tomowi strumyczki potu. Skoro zaczął, musiał brnąć dalej. - Wiem, że was obu stać na dużo więcej. Że tylko udajecie tępaków, znudzonych... takich, którym wszystko zwisa i powiewa. - To określenie przykuło ich uwagę. - Według mnie obaj jesteście zwykłymi mięczakami.
      Zapadło milczenie. Twarze Locketta i Jurada nie wyrażały niczego.
      -  No? - podjął Tom. - Co z wami?! Nie chce mi się wierzyć, żeby dwóch takich twardzieli...
      -  Chwila, ja mam coś do powiedzenia. - Cody wstał. - Klasa, rozejść się!
      -  Dobra, idź! Zjeżdżaj! Jurado ma przynajmniej odwagę, żeby zostać i posłuchać!
      Cody uśmiechnął się lekceważąco.
      -  Przeciągasz strunę, człowiek - wycedził. - Mogę siedzieć i słuchać twojego ględzenia na lekcjach, ale po dzwonku jestem wolny. - Potrząsnął głową i czerwony odblask słońca odbił się w wisiorku w kształcie trupiej czaszki, który dyndał mu u ucha. - Za kogo ty się, człowiek, masz? Wydaje ci się, żeś wszystkie rozumy pozjadał i teraz możesz się wymądrzać? Ty, człowiek, gówno o mnie wiesz!
      -  Wiem, że uważasz na lekcjach, chociaż starasz się z tym kryć. Wiem, że jesteś inteligentniejszy, niż chcesz...
      -  Basta! Basta! Kazania to mi będziesz mógł prawić, jak się przespacerujesz w moich butach! Teraz goń się!
      Renegaci wydali pomruk uznania. Ktoś zaczął bić brawo. Tom przeniósł wzrok na Ricka Jurado klaszczącego w dłonie.
      -  Ty, Lockett! - odezwał się Jurado. - Marnujesz się, chłopie. Aktor z ciebie pierwsza klasa! Nagrodę by ci dali jak nic!
      -  Coś ci się nie podoba? - Głos Cody'ego był spokojny, ale oczy mu płonęły. - Wiesz, gdzie możesz mi naskoczyć, palancie?
      Rick przestał klaskać. Sprężył się, podkurczył nogi, gotów wyskoczyć zza ławki.
      -  Może i wiem, Lockett. Może przyjdę ci sfajczyć chałupę, tak jak twoi ludzie fajczą nasze.
      -  Dosyć tych pogróżek - wtrącił się Tom.
      -  No nie, poszczam się zaraz ze śmiechu! - zakpił Cody, ignorując nauczyciela. - Nie podpalamy niczyich domów. Sami je, kurde, podpalacie, żeby później na nas zwalać winę!
      -  Spróbujcie tylko przejść po zmroku przez most, hombre -wymruczał z pogróżką Rick - a taką fiestę wam urządzimy, że popamiętacie. - Okrutny uśmiech rozciągnął mu wargi. - Dotarło, gównojadzie?
      -  Już się trzęsę ze strachu! - O ile Cody'emu było wiadomo, ognia pod domy w Bordertown nie podłożył żaden z Renegatów.
      -  Dobra, przestańcie! - krzyknął Tom. - Kiedy wy skończycie z tą idiotyczną zabawą w gangi?
      Spojrzeli na niego jak na najmarniejszego robaka, który kiedykolwiek wypełzł z norki.
      -  Człowiek - powiedział Rick. - Na jakim ty świecie żyjesz? -Patrzył na Toma z politowaniem. - Jeśli o mnie chodzi, to ani myślę z nią kończyć. Znam kupę takich, co całkiem nieźle na niej wyszli.
      -  To znaczy jak?
      -  Jedni zbili szmal na handlu koką. Inni przejechali się na tamten świat. - Wzruszył ramionami. - Jeszcze inni powchodzili w różne interesy.
      -  Na przykład w wysługiwanie się Maćkowi Cady'emu? Daleko na tym nie zajedziesz, zwłaszcza kiedy cię wsadzą do więzienia.
      -  A na codziennym łażeniu do roboty, której nie cierpisz, i całowaniu szefowi dupy, żeby cię nie wywalił, to daleko zajedziesz? - Rick miał dosyć tej gadki. Wstał. - Ludzie tutaj pięćdziesiąt lat lizali tyłek staremu Prestonowi, a co teraz z tego mają?
      Tom chciał odpowiedzieć, ale w głowie miał pustkę. Zabrakło mu argumentów.
      -  Widzę, że nie na wszystko ma się gotowe wyjaśnienie, co? - ciągnął Rick. - Mieszkasz sobie w ładnym domku, przy spokojnej  ulicy,  nikt ci  nie dyktuje, gdzie możesz chodzić, a gdzie nie. Nie wiesz, jak to jest, kiedy trzeba walczyć o wszystko, co się ma albo co się chce mieć.
      -  Nie w tym rzecz. Ja mówię o waszej edu...
      -  Właśnie, że w tym, kurde, rzecz! - wrzasnął Rick i Tom, zaskoczony tym wybuchem, zamilkł. Rick dygotał i zaciskając pięści czekał, aż gniew mu przejdzie. - Właśnie, że w tym rzecz - powtórzył już spokojniej. - Nie w chodzeniu do szkoły. Nie w czytaniu książek napisanych przez ludzi, którzy już dawno nie żyją. Nie w całowaniu co dzień dupy, dopóki się tego nie polubi. Rzecz w tym, że o wszystko, czego się chce, trzeba walczyć.
      -  No a czego ty chcesz?
      -  Czego ja chcę? - Rick uśmiechnął się gorzko. - Chcę szacunku. Chcę chodzić tam, gdzie mi się podoba, choćby po pańskiej ulicy, panie Hammond. W środku nocy, jeśli będę miał taki kaprys. I żeby mnie szeryf nie rzucał za to na swój samochód. Chcę przyszłości, w której nikt nie będzie jeździł na mnie od rana do nocy jak na łysej kobyle. Chcę wiedzieć, że jutro będzie lepsze od dzisiaj. Możesz mi to wszystko zapewnić?
      -  Nie mogę - odparł Tom. - Ale sam możesz sobie to zapewnić. Przede wszystkim nie wolno ci rezygnować z myślenia. Jeśli to uczynisz, przegrasz, niezależnie od tego, za jakiego twardziela się uważasz.
      -  Mowa trawa - parsknął Rick. - Dobra, czytaj sobie te książki. Ucz o nich, jeśli tak chcesz. Ale nie wciskaj mi tu, kurde, że one coś dają, bo liczy się tylko to. - Uniósł zaciśniętą, pokiereszowaną w niezliczonych bójkach pięść. Odwrócił się do Cody'ego Locketta. - Ty! Posłuchaj no! Dziwka z twojej hałastry poturbowała dzisiaj jednego z moich ludzi. Porządnie go poturbowała. A rano miałem wizytę tej drugiej dziwki, tej z odznaką. Ubiłeś z Vance'em interes? Płacisz mu, żeby wam pozwalał palić nasze domy?
      -  Tyś do reszty ocipiał! - Cody miał z szeryfa Vance'a taki sam pożytek co kojot ze śrubokręta.
      -  Macie u nas przerypane, Lockett. Za Paca LeGrande - ciągnął Rick. - I nie radzę wam ruszać żadnego z moich ludzi, kiedy przejdzie przez ten cholerny most.
      -  Przechodząc przez niego po zmroku, sami się proszą o wycisk. A my tę prośbę radzi będziemy spełniać.
      -  Człowieku, nie jesteś tutaj żadnym pieprzonym królem! -krzyknął Rick i niewiele myśląc poderwał stojącą przed nim ławkę i odrzucił w bok.
      Wszyscy Renegaci i Grzechotnicy byli już na nogach. Oddzielała ich od siebie tylko wyimaginowana linia przeciągnięta przez klasę.
      -  Będziemy chodzili, gdzie nam się podoba!
      -  Byle nie przez most po zmroku - ostrzegł Cody. - Byle nie po terytorium Renegatów.
      -  Dobra, spokój. - Tom wsunął się między nich. Czuł się jak ostatni głupiec, bo nie przewidział takiego obrotu spraw. - Nie będziecie się tu...
      -  Zamknij się! - uciął Rick. - Ty się w to nie mieszaj! -Nie odrywał wzroku od Cody'ego. - Chcesz wojny? Będziesz ją miał.
      -  Hej! - O Jezu - pomyślał Tom. - Nie chcę tu słyszeć o... Czołg chciał się rzucić na Ricka Jurado, ale Cody chwycił
      go za ramię. Obawiał się, że Grzechotnicy, jak wszyscy Latynosi, mają przy sobie noże. Wolał nie ryzykować, a zresztą nie była to pora ani miejsce na bójkę.
      -  Wielki człowiek - powiedział. - Wielka przemowa.
      -  Mój but zaraz przemówi do twojego tyłka! - odciął się Rick. Grał gotowego do konfrontacji, ale w duchu wcale jej nie chciał. Obawiał się, że Renegaci mają przy sobie noże. On swój zostawił w szafce; innym Grzechotnikom też nie pozwalał nosić noży w szkole.
      -  No to do boju! - pisnął Peąuin.
      Rick najchętniej przylałby mu w tę głupią gębę. Peąuin lubił wszczynać bójki, ale rzadko je kończył.
      -  No, dalej, Jurado, zaczynaj! - zawołał Cody i o mało go nie skręciło z gniewu, kiedy Czołg zaczął gdakać jak kura, prowokując Grzechotników.
      -  Nie będzie tu żadnych bójek! - krzyknął Tom, choć wiedział, że go nie posłuchają. - Słyszycie? A jeśli zobaczę rozróbę na parkingu, zadzwonię po szeryfa! Zrozumiano?
      -  Pieprzyć szeryfa! - zawył Bobby Clay Clemmens. - Jemu też przetrzepiemy dupsko.
      Napięcie rosło. Cody czekał na ruch Grzechotników, gotów z miejsca przyłożyć Juradowi w splot słoneczny; ale Rick stał jak wrośnięty w ziemię i czekał na nieuchronny jego zdaniem atak Renegatów.
      Do klasy wszedł utykający mężczyzna. Na widok zgromadzenia zatrzymał się jak wryty.
      -  Czerwone znaczy stój!
      Cody zerknął za siebie, chociaż wiedział już kto to. Rozpoznał ten piskliwy głos. Mężczyzna w progu ubrany był w spłowiały szary uniform, w ręce trzymał szmatę na kiju i popychał nią wiadro z wodą. Był po sześćdziesiątce. Pucołowatą twarz miał pożłobioną zmarszczkami i upstrzoną brązowymi plamami starczymi. Przystrzyżone króciuteńko siwe włosy przypominały cienką warstewkę popiołu. Na lewej skroni widniało wyraźne wgniecenie. Plakietka przypięta do piersi uniformu woźnego informowała: SIERŻANT.
      -  Przepraszam, panie Hammond. Nie wiedziałem, że jeszcze ktoś tu jest. Zielone znaczy idź! - Zaczął się wycofywać, stąpając ostrożnie prawą nogą, na którą utykał.
      -  Nie! Zaczekaj! - zawołał Tom. - Właśnie wychodzimy. Prawda? - spojrzał na Ricka i Cody'ego.
      W ciszy, jaka zapadła, słychać było tylko chrzęst rozprostowywanych palców Peąuina. Inicjatywę przejął Cody.
      -  Jak chcesz zadymy, to wiesz, gdzie mnie szukać. Ale po zmroku trzymajcie się z dala od terytorium Renegatów.
      Zanim Jurado zdążył odpowiedzieć, Cody odwrócił się do niego plecami i z godnością wyszedł na korytarz. Renegaci podążyli w jego ślady. Odwrót ubezpieczał Czołg, który opuścił klasę jako ostatni.
      Rick chciał już krzyknąć za nimi coś obraźliwego, ale się powstrzymał. Przyjdzie jeszcze na to czas.
      -  Pieprzyć was, dupki! - wrzasnął natomiast   Peąuin.
      -  Ej! - Sierżant Dennison spojrzał na niego spode łba. -Niech ci mama wyszoruje tę niewyparzoną gębę! - Patrzył jeszcze chwilę z odrazą na Peąuina, po czym zmoczył szmatę w wiadrze i przystąpił do pracy.
      -  No, miło się gawędziło, panie Hammond - powiedział Rick. - Może następnym razem wpadniemy do pana do domu na mleczko i ciasteczka.
      Tomowi serce wciąż jeszcze waliło, ale robił, co mógł, żeby nie okazać zdenerwowania.
      -  Pamiętaj, co powiedziałem. Jesteś za inteligentny, żeby marnować życie na...
       Rick splunął na linoleum. Sierżant przerwał wycieranie podłogi i popatrzył na niego z bezbrzeżnym oburzeniem.
      -  Czekaj no ty! - pogroził. - Scooterem cię poszczuję!
      -  Już się trzęsę ze strachu.
      Wszyscy wiedzieli, że Sierżant jest szurnięty, ale Rick go lubił. I podziwiał pana Hammonda za to, co przed chwilą próbował zrobić, ale ani myślał tego okazać.
      -  Spływamy - rzucił do swoich Grzechotników i wyszli całą gromadą z klasy trajkocząc po hiszpańsku, śmiejąc się i z nadmiaru energii bębniąc pięściami w mijane szafki. Rick pacnął Peąuina w potylicę trochę za mocno jak na żarty, ale Peąuin tylko się uśmiechnął, błyskając srebrnym zębem.
      Tom słuchał gwaru oddalającego się korytarzem. Nie należał do światka tych chłopaków i czuł się strasznie głupio. Gorzej: czuł się staro. Cholera, ale klęska! Niewiele brakowało, a rozpętałbym wojnę gangów! - pomyślał.
      -  Spokojnie, stary. Już sobie poszli - odezwał się wycierający podłogę Sierżant.
      -  Słucham?
      -  Nie nic, mówiłem do Scootera. - Sierżant wskazał ruchem głowy pusty kąt. - Denerwują go te wyrostki.
      Tom kiwnął głową. Sierżant z wystudiowanym skupieniem na pomarszczonej twarzy powrócił do pracy. Tom słyszał, że Sierżant" Dennison został ranny jako młody żołnierz w ostatnich miesiącach drugiej wojny światowej, co odbiło się na jego umyśle. Był woźnym od ponad piętnastu lat i mieszkał w małym murowanym domku na końcu Brazos Street, naprzeciwko kościoła baptystów. Kobiety z Klubu Siostrzanego przynosiły mu domowe obiady i pilnowały, żeby nie wychodził na ulicę w piżamie, ale poza tym był samowystarczalny.
      Zupełnie inaczej przedstawiała się sprawa ze Scooterem: Sierżant patrzył na człowieka jak na pomylonego, jeśli ten utrzymywał, że nie widzi psa nieokreślonej rasy zwiniętego w pustym kącie, siedzącego na krześle albo warującego u nóg pana. Jak to nie ma Scootera?! - oburzał się Sierżant na niedowiarków i argumentował, że Scooter jest co prawda ruchliwy i płochliwy, i często nie chce być widziany, ale przecież jedzenie zostawiane wieczorem na ganku w psiej misce znika o pierwszym brzasku. Kobiety z Klubu Siostrzanego już dawno zrezygnowały z przekonywania Sierżanta, że żaden Scooter nie istnieje, bo wtedy zaczynał płakać.
      -  Nie są wcale tacy twardzi - powiedział teraz Sierżant, ścierając z podłogi ślinę Jurada. - Te wyrostki, znaczy się. Tylko takich udają.
      -  Być może.
      Nie była to żadna pociecha dla roztrzęsionego nauczyciela. Trzecia piętnaście, Ray pewnie już czeka w samochodzie. Tom wysunął górną szufladę biurka i wyjął z niej kluczyki.
      -  Do jutra, Sierżancie.
      -  Zielone znaczy idź - odparł Sierżant i Tom wyszedł z zalanej słońcem sali.
      
13. Dom Cody'ego
     
      Skręcając w Brazos Cody poczuł skurcz żołądka: instynktowna reakcja, tak jak napinanie mięśni przed spodziewanym ciosem. Do domu, który stał na rogu Brazos i Sombra, miał już niedaleko. Tylna opona motocykla wzbiła tuman kurzu z rynsztoka i Kocia Mama krzątająca się na swoim ganku z miotłą w powykręcanych reumatyzmem rękach wrzasnęła:
      - A żebyś tak kark skręcił, wyrodku jeden!
      Uśmiechnął się mimowolnie. Kocia Mama - wdowa, która w rzeczywistości nazywała się pani Stellenberg - dzień w dzień o  tej porze zamiatała swoją posesję i dzień w dzień wykrzykiwała za przejeżdżającym Codym te same słowa. Był to już niemal rytuał. Kocia Mama nie miała żadnej rodziny, w ogóle nikogo prócz kilkunastu kotów, które rozmnażały się tak szybko, że Cody stracił rachubę, ile ich jest. Szwendały się po okolicy
      1  zawodziły nocami.
      Serce zabiło mu mocniej. Po prawej stronie zobaczył swój dom - obłażący z farby szary barak z pozamykanymi na głucho okiennicami. Przy krawężniku stał samochód ojca - stary, ciemnobrązowy chevrolet z pordzewiałymi zderzakami i wgnie-cionymi drzwiczkami od strony pasażera. Samochód pokrywała gruba warstwa kurzu. Cody zauważył, że wóz od rana nie zmienił pozycji - obie prawe opony przylegały do krawężnika, co oznaczało, że ojciec albo poszedł do pracy w piekarni piechotą, albo wcale tam nie poszedł. A jeśli od rana nie wychylił nosa za próg, to między ścianami tego przytłaczającego domu wzbiera burza z piorunami.
      Cody wjechał pod krawężnik, minął posesję Frazierów i wprowadził motocykl na swoje małe podwóreczko. Jedyną rośliną była tu juka, a i ona schła. Zatrzymał maszynę przy betonowych schodkach prowadzących na werandę i przekręcił kluczyk w stacyjce; silnik zgasł z klekotem, który na pewno nie uszedł uwagi starego.
      Cody zsiadł i rozpiął kurtkę. Przywiózł pod nią zmajstrowany na pracach ręcznych wieszak na krawaty. Nie był to zwyczajny wieszak: mierzył czterdzieści centymetrów długości, był wykonany z drewna palisandrowego i wyszlifowany papierem ściernym tak, że w dotyku przypominał aksamit. Wpuszczone w drewno kwadraciki z tworzywa sztucznego - pociągnięte mozolnie srebrną farbą, tak że wyglądały jak z macicy perłowej -tworzyły piękną szachownicę. Krawędzie były starannie wyprofilowane i wykończone; dwa intarsjowane elementy na końcach, również z drewna palisandrowego, przytrzymywały drewnianą poprzeczkę przeznaczoną na krawaty. Pan Odeale, nauczyciel robót, orzekł, że praca ładnie się prezentuje, ale nie mógł zrozumieć, dlaczego Cody tak się z nią grzebał. Cody nie cierpiał zaś, kiedy ktoś zaglądał mu przez ramię; nie mógł liczyć więc na ocenę wyższą niż C, ale co tam, byle zaliczyć.
      Udawał, że prace ręczne to dla niego dopust boży, lecz w rzeczywistości lubił takie zajęcie. Jako szef Renegatów musiał okazywać przed swoimi ludźmi zdrowe, lekceważące podejście do prawie wszystkiego, zwłaszcza do tego, co wiązało się ze szkołą. Ale nic nie mógł poradzić na to, że jego ręce pracowały sprawniej niż głowa; miał smykałkę do stolarstwa, tak samo jak i do samochodów, które naprawiał na stacji Texaco pana Mendozy. Od dawna nosił się z zamiarem wygospodarowania trochę czasu na wyregulowanie swojej hondy, ale prawdziwość powiedzonka o szewcu, który w dziurawych butach chodzi, i w tym wypadku znajdowała swoje potwierdzenie. Tak czy siak, musi się któregoś popołudnia zabrać za ten motocykl.
      Zdjął gogle i wsunął je do kieszeni. Włosy miał zmierzwione, zakurzone. Nie chciało mu się wspinać po tych popękanych cementowych schodkach i przekraczać progu, ale przecież mieszkał w tym domu i wiedział, że musi.
      Wpadnę na chwilkę i zaraz się zmywam, pomyślał wstępując na pierwszy stopień, wpadnę i zaraz się zmywam.
      Zawiasy siatkowych drzwi zaskrzeczały jak obdzierany ze skóry kot. Cody pchnął poobijane drzwi wewnętrzne i wkroczył w mrok. Duchota zaparła mu dech w piersiach; zostawił drzwi wewnętrzne otwarte, żeby wpuścić trochę powietrza. Czuł kwaśny odór burbona kentucky gent, którym raczył się stary.
      Elektryczny wentylator we frontowym pokoju miesił z wysiłkiem zastałe powietrze. Na stoliku przed wytartą sofą stała pełna petów popielniczka i brudna szklanka, a między nimi leżała rozsypana talia kart do gry. Drzwi do sypialni ojca były zamknięte. Cody zatrzymał się, żeby otworzyć obydwa okna, po czym, ściskając pod pachą wieszak na krawaty, ruszył do drzwi swojego pokoju.
      Zanim jednak do nich dotarł, otworzyły się ze skrzypieniem te drugie. Nogi się pod nim ugięły.
      -  A ty co się tak skradasz? - rozległ się zgrzytliwy i złowieszczo ściszony głos.
      Cody nie odpowiedział. Szedł dalej.
      -  Stań i odpowiedz, chłopcze! - Głos przybrał na sile. Zatrzymał się ze spuszczoną głową i zapatrzył w jedną z niebieskich róż na wytartym dywanie.
      Sfatygowana podłoga zatrzeszczała pod krokami ojca. Zbliżał się, a wraz z nim odór kentucky genta zmieszany z wonią nie mytego ciała. Czuć też było, a jakże, aqua velvę. Stary nacierał nią sobie twarz i kark, spryskiwał się pod pachami i nazywał to myciem. Kroki zatrzymały się.
      -  No, co jest? - spytał stary. - Ukrywasz się przede mną?
      -  Myślałem... że śpisz - bąknął Cody. - Nie chciałem cię bu...
      -  Gówno prawda. Kto ci kazał pootwierać okna? Nie chcę tutaj tego cholernego słońca.
      -  Duszno było. Pomyślałem...
      -  Za głupi jesteś na myślenie. - Znowu zatrzeszczały kroki. Stuknęły zatrzaskiwane okiennice i pokój znów pogrążył się w zakurzonym półmroku. - Nie lubię słońca - warknął stary. -Raka skóry można od niego dostać.
      W domu było ponad trzydzieści stopni. Pot spływał Cody'emu strumyczkami po ciele. Kroki zbliżyły się i chłopiec poczuł szarpnięcie za wisiorek w kształcie trupiej czaszki. Spojrzał na ojca.
      -  Czemu nie wepniesz se czegoś takiego w drugie ucho? -spytał Curt Lockett. Oczy miał mętnoszare, zapadnięte w pomarszczoną, wychudłą twarz o kwadratowej szczęce. - Wszyscy by wiedzieli, żeś dureń całą gębą, a nie tylko półgłówek.
      Cody cofnął głowę i ojciec puścił wisiorek.
      -  Byłeś dzisiaj w szkole? - spytał Curt.
         - Byłem, tato.                                          
      -  Skopałeś tyłek jakiemuś Meksykańcowi?      
      -  Prawie - odparł Cody.
      -  Prawie  się nie liczy. - Curt przejechał grzbietem dłoni po spieczonych wargach i podszedł do sofy. Zwalił się na nią ciężko, aż zazgrzytały sprężyny. Był tak samo szeroki w ramionach i wąski w biodrach jak syn. Włosy miał kasztanowe, przetykane pasemkami siwizny i przerzedzone na czubku głowy; zaczesywał je do tyłu.
      Cody swoją kędzierzawą blond czuprynę odziedziczył po matce, która umarła wydając go na świat w szpitalu w Odessie.
      Curt Lockett miał dopiero czterdzieści dwa lata, ale wskutek pociągu do kentucky genta i wieczorów spędzanych w Bob Wire Club wyglądał o co najmniej dziesięć lat starzej. Przyczyniały się do tego wory pod oczami i głębokie zmarszczki żłobiące twarz po obu stronach wąskiego, kształtnego nosa.
      Był w swoim ulubionym stroju: boso, w połatanych na kolanach dżinsach i płomiennie czerwonej koszuli z wyhaftowanymi na ramionach kowbojami chwytającymi na lassa byki. Spod rozchełstanej koszuli wyzierała zapadnięta pierś. Wygrzebał z kieszeni paczkę winstonów i przypalił sobie papierosa. Cody patrzył na płomyk zapałki chyboczący w drżących palcach ojca.
      -  Meksykańców trzeba zmieść z powierzchni ziemi - oznajmił Curt wydmuchując dym. - Biorą wszystko, a chcą jeszcze więcej. Jeden jest tylko sposób, żeby ich oduczyć tej pazerności: kopać w tyłek. Mam rację?
      Cody spóźnił się o sekundę z odpowiedzią.
      -  Mam rację? - powtórzył Curt.
      -  Masz, tato. - Cody chciał ruszyć w stronę swojego pokoju, ale głos ojca osadził go znów w miejscu.
      -  Hola! A dokąd to? Rozmawiam z tobą, chłopcze. - Zaciągnął się głęboko dymem. - Idziesz dziś do roboty?
      Cody kiwnął głową.
      -  Dobra. Potrzebuję fajek. Ten stary Meksykaniec da ci chyba karton, co?
      -  Pan Mendoza jest w porządku - mruknął Cody. - Jest inny niż reszta.
      Curt wyjął papierosa z ust i przyglądał się w milczeniu rozżarzonemu końcowi.
      -  Oni wszyscy jednacy. Jak tego nie widzisz, to znaczy, że Mendoza cię omamił, chłopcze.
      -  Pan Mendoza zawsze był...
      -  Co mi tu wyjeżdżasz z tym panem  Mendozą? - Curt patrzył  ze złością na syna. Cholera z tym chłopakiem - pomyślał. Siano we łbie zamiast mózgu! - Mówię ci, że oni wszyscy jednacy i kropka. Przyniesiesz mi te fajki, czy nie?
      Cody wzruszył ramionami. Stał ze spuszczoną głową, ale czuł na sobie wzrok ojca i musiał odpowiedzieć.
      -  Przyniosę - burknął.
      -  No to w porządku. Tylko pamiętaj! - Włożył papierosa z powrotem w kącik ust i zaciągnął się. - A to co takiego?
      -  Co?
      -  No to. Tam. - Curt wymierzył w niego palec. - Pod twoją pachą. Co to?
      -  Nic.
      -  Nie jestem ślepy, chłopcze! Pytam cię, co to jest!
      Cody wyciągnął powoli wieszak spod pachy. Dłonie miał wilgotne. Pot ściekał mu strumyczkami po karku. Marzył o łyku świeżego powietrza. Miał kłopoty z patrzeniem na ojca, zupełnie jakby oczy nie mogły znieść jego widoku. I ilekroć ojciec był gdzieś blisko, w nim coś zdawało się umierać. Ale czymkolwiek było to umierające coś, czasami w zadziwiający sposób ożywało, nie dawało się grabarzom.
      -  To wieszak na krawaty - wyjaśnił. - Zrobiłem w szkole.
      -  Boże święty! - Curt zagwizdał, wstał i ruszył na Cody'ego, który cofnął się odruchowo o krok. - Pokaż no. - Stary wyciągnął rękę i Cody pozwolił mu dotknąć wieszaka. Żółte od nikotyny palce ojca przesunęły się po gładkim palisandrze i kwadracikach imitujących macicę perłową. - Ty to zrobiłeś? Kto ci pomagał?
      -  Nikt.
      -  Ładna robota, niech ja skonam! Kanty gładsze od wierzbowych bazi! Długo przy tym dłubałeś?
      Cody nie przywykł do pochwał ojca i te wprawiały go teraz w jeszcze większe zdenerwowanie.
      -  Nie wiem. Trochę to trwało.
      -  Wieszak na krawaty. - Curt chrząknął i potrząsnął głową. -To ci dopiero. Nie wiedziałem, że z ciebie taki majster, chłopcze. Kto cię tego nauczył?
      -  Sam się nauczyłem, metodą prób i błędów.
      -  Ładna rzecz. Niech tak skonam. Podobają mi się te srebrne kwadraciki. Szykownie z nimi wygląda, nie?
      Cody kiwnął głową. I ośmielony zainteresowaniem ojca odważył się przekroczyć linię, którą dawno temu między sobą przeciągnęli, ten mur, jaki wzniosły między nimi nocne dzikie awantury, okresy milczenia, pijacki bełkot i przekleństwa ojca. Serce Cody'ego zabiło żywiej.
      -  Naprawdę ci się podoba?
      -  Jasne.
      Cody podał wieszak ojcu. Ręce mu drżały.
      -  Zrobiłem go dla ciebie - powiedział.
      Curt Lockett spojrzał na niego dziwnie, twarz mu złagodniała. Zapadnięte oczy przesunęły się na wieszak, potem na twarz syna i z powrotem na wieszak. Wyciągnął powoli ręce i wziął go od Cody'ego.
      -  Boże święty. - Głos miał wzruszony i pełen szacunku. Przycisnął wieszak do piersi. - Boże święty. W sklepie takiego nie kupi, nie?
      - Nie, tato. - To coś umierające w Codym drgnęło.
      Curt przesuwał palcem po drewnie. Miał pełne blizn, zrogo-waciałe dłonie człowieka, który od czasu ukończenia trzynastu lat kopał rowy, układał rury, przerzucał cegły. Wrócił do sofy i usiadł.
      -  Ale ładny - wyszeptał. - Ale ładny. - Twarz przesłaniał mu dym unoszący się z papierosa. - Ja też się kiedyś parałem stolarką - powiedział patrząc w przestrzeń. - Dawno temu. Brałem każdą robotę, jaka się nawinęła. Twoja mama pakowała mi drugie śniadanie i mówiła: Curt, postaraj się, żebym była dzisiaj z ciebie dumna", a ja odpowiadałem: Postaram się, Skarbie". Tak nazywałem twoją mamę: Skarb. O, ładna była z niej kobieta. Jak się na nią patrzyło, to można było uwierzyć w cuda. Taka była ładna... taka ładna. Skarb. Tak nazywałem twoją mamę. -Oczy mu błyszczały. Obejmując obiema rękami wieszak, pochylił głowę.
      Cody usłyszał zduszony szloch ojca i to coś w środku ścisnęło go za serce. Widywał już ojca roniącego pijackie łzy, ale dziś było inaczej. Tych łez nie wyciskała whiskey, lecz cierpienie. Po chwili wahania postąpił krok w stronę starego. Drugi krok przyszedł mu już łatwiej, a trzeci jeszcze łatwiej. Wyciągnął rękę, żeby dotknąć ramienia ojca.
      Curt drżał. Chwytał ze świstem powietrze, zupełnie jakby się dusił; nagle uniósł głowę i Cody stwierdził, że chociaż oczy ojca są wilgotne, to ten nie płacze, lecz się śmieje. Śmiał się coraz głośniej i chrapliwiej, a w końcu z jego krtani wydobywał się już dziki ryk.
      -  Takiego durnia jeszcze nie widziałem! - zdołał w końcu wykrztusić zanoszący się śmiechem Curt. - Ale dureń! Przecież wiesz, że nie mam ani jednego krawata!
      Dłoń wyciągniętej ręki Cody'ego zwinęła się w pięść. Cofnął ją szybko.
      -  Ani jednego! - rżał Curt, odrzucając w tył głowę. Łzy ciekły mu po wymizerowanych policzkach. - Boże święty, ale durnia wychowałem!
      Cody stał jak wrośnięty w ziemię. Na skroni pulsowała mu nabrzmiała żyła. Zaciskał usta, zaciskał zęby.
      -  Czemuś mi, u diabła, nie zmajstrował podnóżka, chłopcze? Podnóżek by mi się przydał! Po jaką mi cholerę wieszak na krawaty, kiedy nie mam krawatów!
      Chłopiec dał jeszcze ojcu pół minuty na wyśmianie się. Potem wyraźnie i stanowczo spytał:
      -  Nie poszedłeś dzisiaj do piekarni?
      Śmiech uwiązł staremu w krtani z gulgotem przypominającym odgłos wydobywający się z zapchanej rury kanalizacyjnej. Zakaszlał parę razy i z wciąż wilgotnymi oczami zdusił papierosa o upstrzony śladami przypaleń blat stolika.
      -  Nie. A co ci, kurwa, do tego?!
      -  Powiem ci, co mi do tego - odparł Cody. Stał prosto, oczy miał zimne. - Dosyć mam twojego leserowania. Dosyć mam harówy na stacji benzynowej po to tylko, żebyś potem wyszczy-wał pieniądze do ki...
      -  Uważaj, co gadasz! - Curt wstał. Trzymał wieszak jedną dłonią, drugą zacisnął w pięść.
      Cody skulił się, ale nie cofnął. Przepełniały go żal i złość. Musiał dać im upust.
      -  Słyszałeś! Nie będę cię więcej krył! Nie będę dzwonił do tej zawszonej piekarni i opowiadał, ze jesteś chory i nie możesz przyjść do pracy! Do diabła, oni wiedzą za każdym razem, że się znowu uchlałeś! Wszyscy wiedzą, że zapijaczone zero z ciebie!
      Curt ryknął i rzucił się na syna, ale Cody był o wiele szybszy. Pięść starego przeszyła powietrze.
      -  No, spróbuj mnie uderzyć! - Cody wycofał się poza zasięg ręki ojca. - No dalej, stary sukinsynu! Spróbuj mnie uderzyć!
      Curt skoczył, potknął się i runął na stół. Klnąc stoczył się z niego na podłogę w zamieci wirujących kart i popiołu.
      -  No chodź! Chodź! - krzyknął dziko Cody. Dopadł do okna i pchnął z rozmachem okiennice. Słońce zalało pokój, wyłuskując z mroku brudny dywan, odrapane ściany, poobijane meble.
      Curt, który gramolił się niezdarnie z podłogi, oślepiony tym blaskiem, odruchowo zasłonił oczy.
      -  Precz! - wrzasnął. - Wynocha z mojego domu, ty mały kutasie! - Cisnął w Cody'ego wieszakiem na krawaty. Wieszak odbił się z trzaskiem od ściany i upadł na podłogę.
      Cody nawet nie spojrzał w tamtą stronę.
      -  A pójdę - powiedział. Oddychał ciężko, ale głos miał spokojny. Patrzył z pogardą na ojca osłaniającego twarz przed słońcem. - Pewnie, że pójdę. I więcej kryć cię nie będę. Niech cię wywalają z roboty.
      -  Jestem twoim ojcem! - krzyknął Curt. - Nie wolno ci tak do mnie mówić! Jestem twoim ojcem!
      Teraz roześmiał się Cody. Był to gorzki śmiech zranionego człowieka. Owo martwe coś w nim przybrało na wadze.
      -  Zapamiętaj sobie - powiedział i odwrócił się do drzwi.
      -  Chłopcze! - ryknął Curt. Cody zatrzymał się. - Ciesz się lepiej, że mama nie żyje, chłopcze - wycedził Curt. - Bo gdyby żyła, to znienawidziłaby cię tak, jak ja ciebie nienawidzę.
      Cody był już za drzwiami; zatrzasnęły się za nim z hukiem jak drzwi pułapki. Zbiegł po schodkach do motocykla i wciągnął w płuca haust pustynnego powietrza. Musiał czym prędzej prze-wentylować sobie głowę, bo przez chwilę miał wrażenie, że wciśnięto mu mózg w małe pudełko i jeszcze trochę, a zawarty w nim ładunek eksploduje.
      -  Powariowaliście tam, czy jak? - zawołał ze swojej werandy Sam Frazier. Wielkie brzuszysko wylewało mu się nad paskiem spodni. - O co znowu ta awantura?
      -  Pocałuj mnie w dupę! - Cody pokazał sąsiadowi nieprzyzwoity gest, wskoczył na hondę i kopnął rozrusznik.
      Frazier poczerwieniał z gniewu, zaczął schodzić ociężale po stopniach werandy do Cody'ego, ale chłopak ruszył z miejsca takim zrywem, że przednie koło poderwało się w powietrze, a spod tylnego trysnęła struga piasku. Przemknął jak błyskawica przez podwórko, położył czerwoną hondę w ostry skręt i wypadł z poślizgiem na Brazos Street, pozostawiając za sobą czarne ślady opon.
      Curt, mrużąc oczy, dźwignął się wreszcie z podłogi. Zatoczył się do okna i ze złością zatrzasnął z powrotem okiennice. Od-ciąwszy dopływ światła od razu poczuł się lepiej; pamiętał, jak jego ojciec umierał na raka skóry, z całą twarzą i ramionami w brązowych plamach, pożerany jednocześnie od środka przez jeszcze gorszą odmianę raka, i to wspomnienie zawsze przejmowało Curta trwogą.
      -  Cholerny gówniarz - wymamrotał pod nosem. - Cholerny gówniarz! - wrzasnął. Gdyby on pyskował swojemu staremu tak jak ten szczeniak jemu, to dawno już wąchałby kwiatki od spodu. Do dzisiaj nosił na plecach i nogach zabliźnione pręgi - pamiątki po razach zadanych paskiem do ostrzenia brzytwy.
      Podszedł do siatkowych drzwi. Nad gankiem unosił się jeszcze smród spalin z rury wydechowej motocykla Cody'ego.
      -  Lockett! - dobiegł go głos Fraziera. - Ej, Lockett! Chcę z tobą pogadać!
      Curt zamknął drzwi wewnętrzne i przekręcił zatrzask. Teraz światło wdzierało się do środka tylko przez szpary w okiennicach i znowu zrobiło się duszno. Curt lubił się pocić; pot wypłukiwał z organizmu człowieka rozmaite trucizny.
      Dostrzegł w półmroku leżący na podłodze wieszak na krawaty. Podniósł go. Drewniana poprzeczka pękła i obluzowała się, ucierpiały trochę idealnie wyszlifowane krawędzie, ale mimo to wieszak wciąż wyglądał nieźle. Curt nigdy by nie pomyślał, że chłopak umie coś takiego zmajstrować. Przypomniał sobie, co potrafiły jego własne ręce, kiedy był młody i silny i miał u swego boku Skarb.
      Dużo czasu upłynęło od dnia, kiedy do siedzącego w szpitalnej poczekalni Curta wyszedł lekarz o hiszpańskim nazwisku i oznajmił mu, że ma syna. Ale - Curt do dzisiaj czuł na ramieniu uścisk dłoni tamtego meksykańskiego lekarza - czy pozwoliłby do jego gabinetu? Jest jeszcze jedna sprawa, bardzo ważna sprawa, o której chciałby z nim porozmawiać.
      Chodziło o to, że Skarb był taki delikatny! O to, że jej ciało oddawało wszystko dziecku. Miała jedną szansę na dziesięć tysięcy, powiedział meksykański lekarz. Czasami ciało kobiety bywa tak wycieńczone, że nie wytrzymuje szoku porodowego. Nastąpiły pewne komplikacje, ale, senor, żona obdarzyła pana zdrowym synkiem. W tych okolicznościach oboje mogli umrzeć, więc może pan podziękować Bogu za życie dziecka.
      Podsunięto mu jakieś formularze do podpisania. Curt niezbyt dobrze czytał; od tego był w domu Skarb. Udał więc tylko, że zapoznał się z treścią dokumentów i nabazgrał swoje nazwisko we wskazanym miejscu.
      Ścisnął z całych sił wieszak na ubrania. O mało nie grzmotnął nim znowu o ścianę. Z tym wieszakiem to zupełnie jak z Co-dym - pomyślał. Po cholerę komu dzieciak bez matki? Po cholerę komu wieszak na krawaty bez krawatów? Ale nie cisnął nim o ścianę. Zabrał go ze sobą do sypialni, gdzie głównym sprzętem było rozmemłane łóżko, na podłodze walały się brudne ciuchy, a na komódce stały rządkiem cztery puste flaszki po kentucky gentcie.
      Zapalił górne światło i usiadł na łóżku. Wziął z podłogi opróżnioną do połowy butelkę kentucky genta z wesołym pułkownikiem na etykiecie i zdjął nakrętkę. Wargi przyssały się do szyjki
      1  smak życia poraził mu na chwilę gardło.
      Rozpływająca się po wnętrznościach whiskey tak wspaniale poprawiała samopoczucie. Już wracały mu siły. Umysł jaśniej pracował. Znowu był w stanie logicznie rozumować i po paru kolejnych łyczkach zdecydował, że to on, nie Cody, musi mieć ostatnie słowo. Tak, do diabła! Na Boga, jest przecież ojcem! Najwyższy czas utrzeć gówniarzowi nosa.
      Wzrok Curta powędrował ku oprawionej w ramki fotografii stojącej na stoliczku obok łóżka. Zdjęcie było spłowiałe od słońca, popękane, poplamione whiskey czy kawą, już nie pamiętał czym. Przedstawiało siedemnastoletnią dziewczynę w sukience w niebieskie paski. Podświetlone słońcem jasne włosy spływały gęstymi puklami na ramiona. Uśmiechała się, wznosząc kciuk w stronę Curta, który pstrykał to zdjęcie instamaticem na cztery dni przed ślubem. Już wtedy nosiła w sobie dziecko, pomyślał Curt. Za niecałe dziewięć miesięcy nie będzie żyła. Dlaczego zatrzymał dziecko, nie wiedział. Z początku pomagała mu siostra, ale po jakimś czasie po raz trzeci wyszła za mąż i przeniosła się do Arizony. Dziecko było częścią Skarba i może dlatego postanowił sam wychowywać Cody'ego. Takie imię wybrali wcześniej, na wypadek gdyby urodził się chłopiec.
      Przesunął palcem po podświetlonych słońcem włosach.
      - To nie w porządku - powiedział cicho. - Nie w porządku, że się starzeję.
      Łyk za łyczkiem i w butelce pokazało się dno. Wnętrzności pulsowały mu żarem wulkanu, który domaga się kolejnych ofiar. Przypomniał sobie, że w szafie na półce powinna być jeszcze jedna flaszka. Wstał, zatoczył się w stronę szafy i jął gmerać między starymi koszulami, skarpetkami i dwoma kowbojskimi kapeluszami, szukając kryjówki, w której zadołował awaryjną butelczynę. Temu cholernemu gówniarzowi nie można było ufać. Spuścić go tylko z oka, a wylałby jeszcze te zbawcze kropelki do zlewu.
      Musiał sięgnąć aż po zakurzoną tylną ściankę szafy; dopiero tam wymacał znajomy kształt.
      -  Jesteś! Mam cię, co? - Wyciągnął butelkę, a wraz z nią stary skórzany pasek, podartą niebieską koszulę i... pod nogi upadło mu coś jeszcze.
      Pijacki uśmiech spełzł z warg Curta.
      To był krawat. Biały w czerwono-niebieskie kółeczka.
      -  Boże święty - wyszeptał Curt.
      Z początku nie mógł zrozumieć, skąd ten krawat się wziął. Potem przypomniał sobie, że kupił go, kiedy chłopaki z federalnego urzędu bezpieczeństwa i higieny pracy mieli wizytować kopalnię miedzi, a on był wtedy zastępcą brygadzisty na rampie kolejowej. Dawne czasy; potem jakiś Meksykanin zabrał mu tę robotę. Curt schylił się, żeby podnieść krawat, ale zatoczył się, stracił równowagę i przewrócił na bok. Uprzytomnił sobie, że wciąż dzierży w drugiej ręce wieszak na krawaty. Odstawił ostrożnie kentucky genta, usiadł i podniósł krawat. Zalatywało od niego naftaliną.
      Musiał się skoncentrować, żeby opanować drżenie rąk. Przewlókł krawat nad poprzeczką wieszaka. Naprawdę ładnie się prezentował na tle wygładzonego drewna i tych srebrnych kwadracików. Curta przeszedł dreszcz; musi to pokazać Cody'emu.
      Chłopiec już wrócił, był w sąsiednim pokoju. Curt słyszał przed chwilą, jak skrzypnęły zawiasy siatkowych drzwi.
      -  Cody! - krzyknął, próbując podnieść się z podłogi. Za którymś z rzędu podejściem udało mu się podciągnąć nogi pod siebie i wstać. Zatoczył się do drzwi sypialni. - Cody, zobacz tylko! Zobacz, co...
      Potknął się w progu i wpadł do drugiego pokoju, omal się znowu nie przewracając. Ale Cody'ego tam nie było. Ciszę rozpraszało tylko leniwe postukiwanie wentylatora.
      -  Cody? - wymamrotał niepewnie, ściskając w ręku wieszak z krawatem.
      Nie doczekał się odpowiedzi. Potarł zdrętwiałymi palcami głowę. Pamiętał, że pobił się z Codym. To chyba było wczoraj? O Boże! - pomyślał zdjęty nagle paniką. - Lepiej iść do piekarni, bo pan Nolan obedrze mnie ze skóry! Ale był bardzo zmęczony, nogi się pod nim uginały. Może to grypa go rozbiera? Jak jeden dzień nie pokaże się w piekarni, to świat się nie zawali; te ciasteczka, ciasta i bułeczki, z nim, czy bez niego, i tak się upieką. Wielkie rzeczy.
      Cody mnie jakoś wytłumaczy, zadecydował. Zawsze mnie ttumaczy. To dobry dzieciak.
      Ale mnie suszy, pomyślał. Ale suszy! I tuląc do piersi wieszak z jednym paskudnym krawatem wtoczył się z powrotem do sypialni, gdzie czas płynął własnym tempem i gdzie władzę sprawował wesoły pułkownik.
      
14. Pragnienie Daufin
     
      -  Jak to, zmieniła się?! - Tom mrugał oczami, w głowie miał mętlik. Spojrzał na Jessie, która założywszy ręce na piersi stała w drzwiach oparta ramieniem o framugę. Wpatrywała się w jakiś punkt na podłodze, oczy miała ciemne, wydawała się nieobecna. - Jessie, o czym on mówi?
      -  Nie chodzi o to, że pańska córka zmieniła się w sensie fizycznym. - Matt Rhodes silił się na chłodny, pokrzepiający ton, ale nie miał pewności, czy mu to wychodzi, bo sam dygotał wewnętrznie ze zdenerwowania. Przyciągnął sobie fotel, tak ze od siedzącego na sofie Toma Hammonda dzielił go niespełna metr.
      Ray, tak samo jak ojciec zaskoczony faktem, ze wróciwszy ze szkoły zastał w domu dwóch oficerów lotnictwa, siedział w fotelu po lewej. Słoneczne światło kładło się białymi prążkami na ściany living roomu. - Fizycznie jest taka sama - podjął z naciskiem Rhodes. - Tylko... no, zaszła w niej zmiana psychiczna.
      -  Zmiana psychiczna - powtórzył tępo Tom. Te słowa miały ciężar kamieni.
      -  Obiekt, który przeciął dzisiaj rano drogę pańskiej żonie -ciągnął Rhodes - mógł pochodzić z każdego miejsca w kosmosie. Wiemy tylko tyle, że wszedł w atmosferę, zapalił się i rozpadł. Musimy teraz odnaleźć to coś, co się od niego oderwało, tę czarną kulę. Dosyć dokładnie przeszukaliśmy z kapitanem Gunnistonem dom, zajrzeliśmy wszędzie, gdzie naszym zdaniem dziewczynka mogła ją ukryć, ale kiedy tu przybyliśmy, ona ledwie była w stanie pełzać, nie możemy więc zrozumieć, jak zdołała się tej kuli pozbyć. Kiedy o dziesiątej trzydzieści pani Hammond tu zadzwoniła, pańska córka jeszcze ją miała.
      Tom zamknął oczy, bo pokój zaczął wirować. Kiedy je znowu otworzył, pułkownik wciąż tam był.
      -  Co to za czarna kula?
      -  Tego również nie wiemy. Jak już powiedziałem, pańska córka słyszała rzekomo jakieś wydawane przez tę kulę dźwięki, których nikt inny nie słyszał. Określała je jako śpiew. To mogła być swego rodzaju kierunkowa wiązka akustyczna, być może dostrojona w jakiś sposób do częstotliwości fal mózgowych pańskiego dziecka, albo coś podobnego; jak powiedziałem, nie wiemy. Ale obaj z kapitanem Gunnistonem uważamy, że... - Urwał. Nie bardzo wiedział, jak to ująć. Nie było wyboru, musi walić prosto z mostu. - Uważamy obaj, że mamy tu do czynienia z transferem.
      Tom gapił się na niego tępo.
      -  Z transferem osobowości - sprecyzował Rhodes. - Pańska córka... nadal wygląda jak mała dziewczynka, ale nią nie jest. To coś, co przebywa w tej chwili w pańskim gabinecie, panie Hammond, nie jest istotą ludzką.
      -  Och! - jęknął głucho Tom.
      -  Podejrzewamy, że do transferu doprowadziła czarna kula. Dlaczego ani jak do niego doszło, nie wiemy. Mamy do czynienia z cholernie dziwną sprawą - to chyba niedomówienie roku, co? -Uśmiechnął się z przymusem. Twarz Tonią nadal nic nie wyrażała. - Nie znalazłem się tutaj bez powodu - podjął pułkownik. -Kiedy ów obiekt wszedł w atmosferę i śledzący go komputer wykluczył możliwość, że jest to meteoryt albo uszkodzony satelita, wezwano rozkazem specjalnym mnie. Przez ponad sześć lat pracowałem przy projekcie Niebieskiej Księgi, prowadziłem dochodzenia w sprawie zgłaszanych obserwacji UFO, rozmawiałem ze świadkami, odwiedzałem miejsca bliskich spotkań" na terenie całego kraju. Mam więc spore doświadczenie we wszystkim, co się wiąże ze zjawiskiem UFO.
      Tom zdjął okulary i zaczął przecierać szkła rąbkiem koszuli. Czynił to z takim namaszczeniem, jakby doprowadzenie ich do stanu idealnej czystości było dlań w tej chwili najważniejsze na świecie. Jessie stała nadal w progu, zatopiona w myślach, ale Ray otrząsnął się już z transu i zapytał:
      -  Znaczy... widział pan prawdziwy latający talerz? Taki z innej planety?
      -  Owszem, widziałem - odparł bez wahania Rhodes.
      Jego zdaniem incydent ten i tak stanie się zapewne przyczynkiem do dopisania nowego rozdziału do podręcznika procedur bezpieczeństwa, a więc czemu nie miałby mówić prawdy?
      -  Weryfikacja zgłoszeń o zaobserwowaniu UFO wykazuje, że w dziewięćdziesięciu procentach były to odłamki meteorytów, pioruny kuliste, mistyfikacje i tym podobne. Zupełnie inaczej rzecz się ma z pozostałymi dziesięcioma procentami. Przed trzema laty w stanie Yermont rozbił się PPZ - pojazd pozaziemski. Zebraliśmy próbki metalu i fragmenty ciał obcych istot. Drugi PPZ spadł zeszłego lata w Georgii; był to jednak obiekt zupełnie innej konstrukcji niż tamten z Yermont, pilot również reprezentował całkiem odmienną formę życia. - Zdradzam tajemnice państwowe dzieciakowi z pomarańczowymi szpikulcami we włosach! - uświadomił sobie nagle. Ray, w odróżnieniu od Toma, który zdawał się nieobecny i nadal pucował pracowicie swoje okulary, chłonął każde jego słowo.
      -  Z czasem, biorąc pod uwagę rozmaitość kształtów obserwowanych PPZ, doszliśmy do wniosku, że Ziemia leży w pobliżu... no, jakiejś kosmicznej superautostrady, być może czegoś w rodzaju korytarza łączącego jedną część galaktyki z inną. Niektóre PPZ, podobnie jak nasze samochody, psują się; zostają wessane w atmosferę ziemską i rozbijają się.
      -  O rany... - wyszeptał Ray wybałuszając, i tak już powiększone okularami, oczy.
      Rhodes zdawał sobie sprawę, że za wyjawienie tej informacji bez upoważnienia grozi mu spędzenie reszty życia w więzieniu, ale usprawiedliwiały go okoliczności, a poza tym nikt, kto sam nie doświadczył bliskiego spotkania", i tak nie dawał wiary podobnym historiom. Spojrzał znowu na Toma.
      -  Moi ludzie uprzątają teraz miejsce katastrofy. Do północy będziemy gotowi do odjazdu. I... będę chyba zmuszony zabrać ze sobą tę istotę.
      -  Jaką znowu istotę? - Głos Jessie był cichy, ale stanowczy. - To moja córka!
      Rhodes westchnął, nie była to pierwsza tego rodzaju nieprzyjemna rozmowa w jego karierze.
      -  Nie mamy innego wyjścia, jak tylko zabrać tę istotę do Webb, a stamtąd do laboratorium badawczego w Wirginii. Nie wolno nam pozostawić jej samej sobie; nie znamy jej intencji, nic nie wiemy o biologii, chemii ani o...
      -  ...psychice - dokończył za niego Tom. Rozdygotanymi palcami założył okulary. Otrząsnął się już z szoku, choć nadal wszystko wydawało mu się nierealne.
      -  Właśnie. Ani o psychice. Jak dotąd ona, a właściwie tonie przejawia agresji, ale trudno przewidzieć, co może tę agresję wyzwolić.
      -  Jasny gwint! - zawołał Ray. - Moja siostra jest kosmitką!
      -  Ray! - fuknęła Jessie i uśmiech chłopca zgasł. - Pułkowniku Rhodes, nie pozwolimy panu zabrać Stevie. - Głos jej się załamał. - To wciąż nasza córka.
      -  Ona tylko wygląda jak córka państwa.
      -  Ale przecież to, co w nią wstąpiło, może się wynieść! Jeśli ciało Stevie jest w porządku, to być może ona przyjdzie z czasem do siebie...
      -  Pułkowniku! - W drzwiach między living roomem a gabinetem stał Gunniston. Piegowata twarz jeszcze bardziej mu pobladła i wyglądał na tego, kim w istocie był: na przestraszonego dwudziestotrzyletniego chłopca w mundurze lotnictwa wojskowego. - Ona jest już przy ostatnim tomie.
      -  Jeszcze do tego wrócimy - rzucił Rhodes do Jessie, zrywając się z fotela. Przebiegł do gabinetu. Ray deptał mu po piętach. Tom otoczył Jessie ramieniem i oboje ruszyli za nimi.
      Tom zatrzymał się jak wryty zaraz za progiem. Ray stał już tam i gapił się z otwartymi ustami.
      Podłoga zasłana była encyklopediami. Wśród nich walały się również słownik Webstera, Atlas świata, tezaurus Rogeta i inne podręczniki. W samym środku bałaganu tkwiła Stevie, trzymając w rękach tom WXYZ Britanniki. Siedziała w kucki, pochylona w przód, i przypominała ptaka. Tom patrzył oniemiały, jak jego córka otwiera encyklopedię i zaczyna przewracać kartki z szybkością mniej więcej jednej co dwie sekundy.
      -  Słownik i tezaurus już zaliczyła - odezwał się Rhodes. Należy to coś nazywać obcym albo istotą, upomniał się w duchu, ale te zimne określenia nie pasowały mu jakoś do dziewczynki w dżinsach i bawełnianej koszulce. Jej oczy nie były już martwe; skrzyły się i płonęły, przesuwając w skupieniu po stronicach. -Opanowanie alfabetu zajęło jej około trzydziestu minut. Potem przypuściła szturm na waszą bibliotekę.
      -  Boże... dzisiaj rano ledwie potrafiła sylabizować - powiedział cicho Tom. - Przecież ona nie chodzi jeszcze do szkoły!
      -  To było rano. Przypuszczam, że teraz jest już na poziomie college'u.
      Kartki migały w imponującym tempie. W pewnej chwili Tom zauważył kałużę wsiąkającą w dywan pod Stevie.
      -  Najwyraźniej ciało wciąż funkcjonuje normalnie  orzekł Rhodes. - Wiemy więc, że pracuje, choć bez udziału świadomości, przynajmniej część ludzkiego mózgu.
      Jessie wzięła męża pod rękę; zauważyła, że się chwieje i przestraszyła się, że zaraz runie jak kłoda. Stevie, pochłonięta wciąż książką, coraz szybciej przewracała kartki.
      -  Wchodzi na wysokie obroty! - zauważył Ray. - O rany, spójrzcie tylko! - Postąpił krok w stronę siostry, ale pułkownik chwycił go za koszulę i przytrzymał. - Hej, Stevie! To ja, Ray!
      Głowa dziewczynki uniosła się i odwróciła ku obecnym. Oczy patrzyły ciekawie, badawczo.
      -  Ray! - powtórzył chłopiec i klepnął się dłonią w pierś. Mała przekrzywiła głowę. Zamrugała powoli powiekami.
      -  Ray - powtórzyła i też klepnęła się dłonią w pierś, po czym powróciła do przerwanej lektury.
      -  Tak... - mruknął Rhodes. - Może nie jest jeszcze gotowa do podjęcia nauki w college'u, ale szybko się uczy.
      Tom wodził wzrokiem po książkach rozrzuconych po podłodze.
      -  Skoro ona... nie jest już prawdziwą Stevie... skoro jest czymś innym, to skąd wie, co to są książki?
      -  Znalazła je - odezwała się Jessie - i pewnie się domyśliła, do czego służą. Kiedy nauczyła się alfabetu, zaczęła chodzić po domu i przyglądać się wszystkiemu. Bardzo zainteresowała ją lampa. I lustro... próbowała dotknąć swojego odbicia. - Dopiero teraz zdała sobie sprawę, że jej głos, podobnie jak głos Rhodesa, jest wyprany z emocji. - To nasza córka. Na pewno.
      Patrząc jednak na przewracane w zawrotnym tempie kartki encyklopedii przyznawała w duchu, że gdziekolwiek naprawdę jest teraz Stevie... - A co stanowiło Stevie? Jej umysł? Dusza? -...to z pewnością nie w tym ciele, które siedzi tutaj w kucki w kałuży moczu i chłonie książkową wiedzę.
      Dziewczynka dotarła do ostatniej strony, zamknęła książkę i odłożyła ją ostrożnie, niemal z czcią na bok. Gest ten upewnił Toma, że to nie Stevie; ich córka niczego nie odkładała z taką pieczołowitością: rzuciłaby encyklopedię raczej niedbale.
      Istota wstała płynnym ruchem. Nie chwiała się już na nogach. Widocznie przywykła do grawitacji. Potoczyła badawczym wzrokiem po twarzach przyglądających się jej ludzi. Podniosła do oczu dłonie i obejrzała je, porównując wielkość z dłońmi innych. Zaintrygowana okularami Toma i Raya, dotknęła własnej twarzy, jakby spodziewała się też je tam znaleźć.
      -  Ma teraz w głowie alfabet, słownik, tezaurus, atlas świata i komplet encyklopedii - powiedział Rhodes. - Chyba próbuje możliwie jak najwięcej się o nas dowiedzieć. - Istota obserwowała przez chwilę ruch jego warg, a potem dotknęła własnych. -To chyba równie dobry moment, jak każdy inny, nie? - Rhodes postąpił krok w kierunku istoty, lecz zatrzymał się. Nie chciał zbliżać się za bardzo, żeby jej nie spłoszyć. - Jak masz na imię? - spytał, starając się wymawiać słowa jak najwyraźniej. -Jakie jest twoje imię?
      -  Jak masz na imię? - powtórzyła. - Jakie jest twoje imię?
      -  Twoje imię. - Wskazał na nią palcem. - Powiedz nam swoje imię.
      Wpatrywała się w niego i chyba zastanawiała. Potem zerknęła na Raya i wskazała go palcem.
      -  Ray - powiedziała.
      -  O kurcze! - wykrzyknął chłopiec. - Kosmitka zna moje imię!
      -  Cicho! - Jessie ścisnęła go silnie za ramię. Rhodes kiwnął głową.
      -  Tak - powiedział. - To Ray. A jak ty masz na imię? Istota odwróciła się na pięcie i pełnym gracji, posuwistym
      Jbokiem wyszła na korytarz. Tam zatrzymała się i znowu odwróciła twarzą do nich.
      -  Imię - powtórzyła i ruszyła korytarzem. Serce Jessie zabiło żywiej.
      -  Ona chyba chce, żebyśmy za nią poszli.
      Tak też zrobili. Istota czekała na nich w pokoju Stevie. Rękę miała uniesioną i wskazywała na coś palcem.
      -  Jak masz na imię? - powtórzył Rhodes. - Powiedz nam, jak mamy cię nazywać.
      -  Dau-fin - odparła.
      I teraz zauważyli, że jej palec jest wycelowany w fotografię delfina przypiętą do tablicy.
      -  A to ci heca! - wykrzyknął Ray. - Ona jest rybą!
      -  Dau-fin. - Słowo to zostało wymówione po dziecięcemu. Ręka istoty wyprostowała się; palce dotknęły fotografii, przesunęły się po błękitnej wodzie. - Dau-fin.
      Rhodes nie był pewien, czy chodzi o delfina, czy o ocean. Tak czy inaczej nie wątpił, że stojąca przed nimi istota to coś więcej niż delfin w ludzkiej postaci: o wiele więcej. Pytała go oczami, czy zrozumiał, skinął więc głową. Ona wodziła jeszcze przez chwilę palcami po zdjęciu, a potem przeniosła uwagę na inne i Rhodes zauważył, że się wzdrygnęła.
      -  Stinger - powiedziała z odrazą. Dotknęła skorpiona i cofnęła szybko rękę, jakby się bała, że ją użądli.
      -  To tylko fotografia - uspokoił ją Rhodes. - On nie jest prawdziwy.
      Przyglądała się jeszcze chwilę fotografii, potem powyciągała szpilki z kolorowymi łebkami, którymi zdjęcie było przypięte do tablicy i przyjrzała mu się z bliska, wodząc palcem po segmentowym ogonie. W końcu jej palce zaczęły zginać papier. Składa je, domyślił się Rhodes. Nadaje mu inny kształt.
      Jessie wzięła męża za rękę. Patrzyła, jak Stevie - czy Daufin, czy co tam - składa wprawnymi ruchami fotografię. Po kilku sekundach ze zdjęcia powstała piramida. Istota rzuciła ją przed siebie. Piramida przeleciała przez pokój i uderzyła w ścianę.
      Gunniston podniósł ją z podłogi. Był to najprymitywniejszy samolot z papieru, jaki w życiu widział.
      Istota przyglądała się im. W jej oczach malowało się wyczekiwanie i nieme pytanie, ale nikt nie wiedział, o co jej chodzi.
      Postąpiła krok w stronę Jessie, ta z kolei cofnęła się o krok. Ray na wszelki wypadek usunął się pod ścianę.
      Daufin uniosła rękę i przyłożyła dłoń do piersi Stevie.
      -  Twoje? - powiedziała.
      Jessie domyśliła się od razu, o co pyta istota.
      -  Tak. Moja córka. Nasza córka. - Ściskała dłoń Toma tak mocno, że jego palcom groziło pogruchotanie.
      -  Cór-ka - powtórzyła Daufin. - Żeński po-tomek is-tot ludz-kich.
      -  Prosto z Webstera - mruknął Gunniston. - Myślicie, że ona wie, co to znaczy?
      -  Cicho! - syknął Rhodes.
      Daufin podeszła płynnie do okna i zadarła główkę. Stała tam bez ruchu przez jakąś minutę i Jessie domyśliła się, że podziwia wąskie paski błękitnego nieba widoczne przez opuszczone żaluzje. Jessie przywołała do posłuszeństwa oporne nogi, zbliżyła się do okna i pociągnąwszy za linkę rozsunęła listwy żaluzji. Popołudniowy blask, który zalał pokój, miał odcień złota, a bezchmurne niebo było intensywnie lazurowe.
      Daufin patrzyła oczarowana. Wyciągnęła w górę obie rączki i wspięła się na palce, całym ciałem rwąc się ku niebu. Jessie dostrzegła zmianę zachodzącą na jej buzi; nie była to już pozbawiona wyrazu i emocji maska. Malowała się na niej tęsknota, radość przemieszana ze smutkiem, coś, czego Jessie nie potrafiła nazwać. Ta buzia, z całą swą niewinnością i ciekawością świata, była twarzą Stevie, a jednocześnie jakby obliczem starej kobiety, naznaczonym troskami, lecz rozmarzonym.
      Małe rączki wyciągały się do szyby, ale Stevie była o wiele za niska, by do niej dosięgnąć. Daufin wydała z siebie rozdrażnione parsknięcie, przesunęła się obok Jessie i przyciągnęła sobie od biurka Stevie krzesełko; wspięła się na nie, nachyliła i uderzyła czołem w szybę. Zaczęła badać dłońmi niewidoczną przeszkodę. Małe paluszki trzepotały po szklanej tafli jak ćmy usiłujące się wydostać przez zamknięte okno. W końcu rączki Daufin opadły i zwisły bezwładnie.
      -  Ja... - powiedziała. - Ja... pra-gnie...
      -  Co ona mówi? - spytał Gunniston, ale Rhodes przyłożył palec do ust.
      -  Ja pra-gnie.  Pra-gnie.  - Główka Daufin odwróciła się i oczy - w których czaiło się coś pradawnego, jakaś niewypowiedziana tęsknota - zatrzymały się na Jessie. - Ja pra-gnie per-ro-rować wa-sze u-szy.
      Nikt się nie odezwał. Daufin zamrugała oczami. Czekała na odpowiedź.
      -  Ona chce chyba rozmawiać z naszym przywódcą - podpowiedział Ray.
      Łokieć Toma dźgnął go bynajmniej nie delikatnie w ramię. Daufin spróbowała jeszcze raz:
      -  Oscy-lo-wać wasze bę-ben-ki. Jessie wydało się, że wie, o co chodzi.
      -  Chcesz... z nami porozmawiać?
      Daufin ściągnęła brwi, analizując usłyszane słowa. W końcu wydała świergotliwy, dziwnie melodyjny dźwięk, zeszła z krzesełka, przesunęła się płynnie obok Jessie i wyślizgnęła na korytarz. Rhodes z Gunnistonem wybiegli za nią.
      Kiedy Jessie, Tom i Ray dotarli do biblioteki, Daufin siedziała tam znów w kucki, studiując w skupieniu słownik.
      
15. Mroczna karma
     
      W czasie gdy Daufin zgłębiała tajniki angielskiego, Cody Lo-ckett obsługiwał podnośnik hydrauliczny w garażu przy stacji benzynowej Xaviera Mendozy, windując w górę forda, w którym trzeba było wymienić bębny hamulcowe. Był w starych, wytartych dżinsach i oliwkowozielonej koszuli roboczej z firmową gwiazdą Texaco na piersi oraz swoim imieniem poniżej. Ręce miał upaćkane olejem, twarz w smarze i zdawał sobie sprawę, że nie bardzo przypomina wypucowanych gości ze stacji benzynowych szpanujących w telewizyjnych reklamach, ale przy tej robocie nie można się było przecież nie ubrudzić. W ciągu ostatniej godziny wymienił olej w dwóch samochodach i świece zapłonowe w trzecim.
      Garaż był jego terytorium. Na ścianach wisiały równymi rzędami narzędzia błyszczące jak instrumenty chirurgiczne, od stojaka z oponami bił zapach świeżej gumy, a metalowe pręty pod sufitem uginały się pod pełnym asortymentem kabli, pasków klinowych i węży. Brama była uniesiona, wielki skrzynkowy wentylator podtrzymywał cyrkulację powietrza, ale w miejscu, gdzie chrom odbija promienie słońca i gdzie niemal bez przerwy pracują silniki, próżno marzyć o chłodzie.
      Cody zatrzymał podnośnik na stosownej wysokości i zablokował go w tym położeniu. Włączył do kontaktu elektryczny pistolet do nakrętek i przystąpił do ściągania kół. Praca pomagała mu zapomnieć o scysji ze starym. Roboty miał na szczęście pod dostatkiem - przede wszystkim musiał wymontować zniszczony silnik z tego morskozielonego pick-upa stojącego na sąsiednim stanowisku - a chciał jeszcze wygospodarować trochę czasu na podłubanie przy gaźniku swojego motocykla i przeczyszczenie styków.
      Rozbrzęczał się dzwonek sygnalizujący, że pod dystrybutory podjechał jakiś samochód, ale Cody nie zareagował. Tankujących klientów obsługiwał dziś pan Mendoza. Sonny Crowfield zmył się, zanim Cody przyszedł do pracy - i bardzo dobrze, bo Cody nie znosił tego typka. Crowfield był jego zdaniem szajbnię-tym mieszańcem, a na dodatek Grzechotnikiem, i przynudzał na okrągło, jak to któregoś dnia wysadzi z siodła Jurada i sam zostanie szefem. Z tego, co Cody słyszał, nawet Grzechotnicy nie chcieli mieć za bardzo do czynienia z Crowfieldem, który mieszkał przy autoserwisie zupełnie sam, ze swoją kolekcją zwierzęcych szkieletów, i nikt nie wiedział, gdzie i w jaki sposób wszedł w posiadanie tych gnatów.
      Ryknął klakson. Cody przerwał pracę i podniósł wzrok.
      Przy dystrybutorach stał wypolerowany na wysoki połysk, srebrzystobłękitny mercedes kabriolet. Za kierownicą siedział mężczyzna w okularach przeciwsłonecznych i słomkowej panamie. Podniósł rękę w skórkowej rękawiczce i machnął na Cody'ego. Na fotelu pasażera rozwalał się potężny doberman, drugi taki warował z tyłu. Mendoza wyłonił się wreszcie ze swojego kantorka i podszedł do kierowcy. Cody powrócił do przerwanej pracy, ale klakson mercedesa odezwał się znowu niecierpliwą serią porykiwań.
      Mack Cade był namolny jak giez. Cody wiedział, czego ten facet od niego chce. Chociaż Mendoza stał przy wozie i usiłował wytłumaczyć Cade'owi, że Cody ma robotę, klakson znowu zatrąbił. Mack Cade traktował Mendozę jak powietrze.
      -  Cholera! - zaklął pod nosem Cody, odłożył pistolet do nakrętek i bez pośpiechu wytarł ręce w szmatę; potem wyszedł w prażące słońce.
      -  Podlej bryce do pełna, Cody! - huknął Mack Cade. - Wiesz, co żłopie.
      -  Ty masz robotę w garażu, Cody! - zawołał pan Mendoza, starając się przyjść chłopcu w sukurs. On również wiedział, o co chodzi Cade'emu. - Nie musisz się fatygować do dystrybutorów! - Oczy miał czarne i gniewne. Z tą rozwichrzoną grzywą siwych włosów i równie siwymi sumiastymi wąsami przypominał niedźwiedzia grizzly gotowego stoczyć ostatni bój na kły i pazury. Gdyby nie te przeklęte psy, wywlókłby pewnie Cade'a z tego szpanerskiego samochodu i sprał na kwaśne jabłko.
      -  Chwila, mnie nie jest wszystko jedno, kto dotyka mojego wozu - wycedził Cade złowieszczo aksamitnym głosem. Nie nawykł do braku posłuchu. Uśmiechnął się do Mendozy, wyszczerzając równy rząd małych, białych zębów kontrastujących z opaloną na ciemny brąz twarzą. - Wyczuwam tu, kurczę, złe wibracje. Masz bardzo mroczną karmę.
      -  Nie chcę tutaj ani ciebie, ani twojego pieprzenia! - Krzyk Mendozy sprawił, że Tyfus - pies na fotelu pasażera - naprężył się i warknął. Szczękościsk - pies z tylnego siedzenia - zastygł i wlepił w Mendozę złe ślepia, kładąc po sobie jedyne ucho, jakie mu pozostało. Tylko brak ucha i fakt, że Tyfus był trochę szerszy w kłębie, różniły te zwierzęta.
      -  Dobrze się zastanowiłeś? Jak chcesz, to mogę zacząć sprowadzać tu paliwo własnymi cysternami.
      -  Może by to i było...
      -  Dobra, dobra - przerwał Mendozie Cody. - Niech się pan o mnie nie martwi. Mam własny rozum. - Podszedł do dystrybutora oleju napędowego, zdjął węża z wieszaka i wyzerował licznik.
      -  Nie drzyjmy kotów, Mendoza - zaproponował Cade, kiedy Cody zaczął napełniać bak jego wozu. - W porządku?
      Mendoza parsknął gniewnie i zerknął niespokojnie na Cody'ego; chłopiec kiwnął głową na znak, że kontroluje sytuację.
      -  W razie czego jestem w biurze - burknął Mendoza. - Nie bierz od niego żadnego gówna, słyszysz?! - Odwrócił się na pięcie i odszedł.
      Cade podkręcił głośniej odtwarzacz kasetowy. Better be good to me! - poniósł się po stacji schrypnięty głos Tiny Turner.
      -  Szybę też możesz przetrzeć - powiedział Cade do Cody'ego, ledwie Mendoza zniknął w kantorku.
      Cody podszedł z gumową wycieraczką do przedniej szyby; widział swoje zniekształcone odbicie w lustrzanych szkłach okularów mężczyzny. Cade miał pod brodą rzemyk przytrzymujący kapelusz, ubrany był w jedwabną koszulę z krótkimi rękawami i dżinsy. Szyję zdobiło mu kilka złotych łańcuszków, w tym jeden ze starym symbolem pacyfistów i jeden z małą złotą blaszką z napisem w jakimś obcym języku. Na lewym przegubie skrzył mu się rolex z cyferblatem wysadzanym małymi diamencikami, a na prawym połyskiwała złota bransoleta z wygrawerowanym imieniem Mack". Oba dobermany śledziły z żywym zainteresowaniem ruchy Cody'ego, przesuwającego tam i z powrotem wycieraczką po szybie.
      Cade ściszył muzykę.
      -  Słyszałeś o tym meteorze? Mało brakowało, co?
      Cody nie odpowiedział. Owszem, widział helikopter lądujący w parku Prestona, ale o co chodziło, dowiedział się dopiero od pana Mendozy. Gdyby do pana Hammonda dotarła wiadomość, że meteor trafił w samochód jego żony, na pewno nie marudziłby tak długo w szkole po ostatnim dzwonku.
      -  Tak, słyszałem tez, że ten meteor jest jakiś niewyraźny. Radioaktywny. To niby tajemnica, ale słyszałem od Wielo-rybiego Ogona z Końskiej Podkowy, a jej powiedział zastępca szeryfa. Mnie się tam widzi, że ździebko promieniowania mogłoby trochę rozruszać to cholerne miasteczko, nie?
      Cody skoncentrował się na zdrapywaniu z przedniej szyby rozciapcianych na niej owadów.
      -  Dalej odbieram złe wibracje, Cody. Nad tym miejscem unosi się dzisiaj istna purpurowa mgiełka, stary.
      -  Nie gadaj tyle, tylko płać za wachę.
      -  Oho! Kamienna twarz przemówiła! - Cade czochrał Tyfusa po łbie i przyglądał się pracującemu Cody'emu.
      Miał trzydzieści trzy lata i gładką buźkę cherubina, ale za tymi przeciwsłonecznymi okularami kryły się zimne, przebiegłe oczy. Cody już je widział i przywodziły mu na myśl twardą stal wnyków na króliki. Włosy Cade'a, skryte teraz pod panamą, były jasnoblond, przerzedzone, sczesane do tyłu z wysokiego gładkiego czoła. W lewym płatku ucha połyskiwały dwa diamentowe kolczyki.
      -  Jutro ostatni dzień szkoły - podjął ociekającym przymil-nością głosem. - Twój wielki dzień, stary. - Podrapał Tyfusa pod brodą. - Chyba myślisz już o przyszłości, co? I o forsie?
      Nie odpowiadaj mu! - ostrzegł Cody'ego głos wewnętrzny. -Nie daj się podejść.
      -  Co tam u twojego ojca? Nie widziałem go, kiedy ostatnio wpadłem do piekarni po pączki.
      Cody skończył czyścić przednią szybę i zerknął na dystrybutor. Cyferki licznika wciąż przeskakiwały.
      -  Mam nadzieję, że się jakoś trzyma - ciągnął Cade. - Bo sam wiesz, jak jest, miasto podupada i w ogóle. Piekarnia też już pewnie niedługo pójdzie na dno. Co on wtedy ze sobą pocznie, Cody?
      Cody podszedł do dystrybutora. Mack Cade patrzył na niego z uśmiechem białym jak świeża blizna.
      -  Szukam mechanika - powiedział. - Dobrego, szybkiego mechanika. Oferta ważna przez tydzień. Sześć stów miesięcznie na początek. Znasz kogoś odpowiedniego?
      Cody obserwował w milczeniu zmieniające się wskazanie licznika. Ale w duchu powtarzał sobie: sześć stów miesięcznie!", i ogarniało go coraz większe podniecenie. Boże jedyny! Ależ można by pożyć z taką kupą szmalu!
      -  Pieniądze to nie wszystko - kusił Cade, wietrząc w milczeniu chłopca krew. - Dochodzą jeszcze świadczenia w naturze. Mógłbym ci załatwić wóz taki jak ten. Albo porsche, jeśli wolisz. Kolor do wyboru. Co byś powiedział na czerwonego porsche, pięć biegów, sto dwadzieścia na liczniku? Życzysz sobie jakieś wyposażenie dodatkowe? Nie ma sprawy.
      Licznik zatrzymał się. Bak samochodu Cade'a był pełen. Cody wyjął końcówkę z otworu wlewowego, zakręcił korek i odwiesił węża na zaczep dystrybutora. Te sześć setek miesięcznie kołatało mu się po głowie. Czerwony porsche... sto dwadzieścia na liczniku...
      -  Praca na nocną zmianę - podjął Cade. - Czas pracy zależny od ruchu w interesie, przy nawale roboty może dochodzić i do szesnastu godzin. Ale moi klienci nie skąpią zielonych za dobrą robotę, Cody, a myślę, że ciebie na to stać.
      Cody spojrzał spod przymrużonych powiek w stronę Infer-no. Zaczynał się długi zachód słońca i chociaż ściemnić się miało dopiero po ósmej, chłopiec czuł już za plecami nadpełzające cienie.
      -  Może stać, a może nie.
      -  Obserwuję tu ciebie przy robocie. Mucha nie siada. Masz wrodzony dryg i szkoda, żebyś marnował talent, jakim Bóg cię obdarzył, na stare gruchoty, nie?
      -  Czy ja wiem?
      -  A co tu wiedzieć? - Cade wyjął z kieszonki koszuli złotą wykałaczkę i zaczął nią sobie dłubać w zębach. - Jeśli odstrasza cię możliwość wejścia w konflikt z prawem... to od tej strony wszystko jest pod kontrolą. To biznes, Cody. Każdy rozumie ten język.
      Chłopiec nie odpowiedział. Myślał, co mógłby sobie kupić za sześćset dolarów miesięcznie i jak daleko odjechać czerwonym porsche od Inferno. Do diabła ze starym! Dla Cody'ego mógł tu zgnić i posłużyć robakom za pożywkę. Wiedział, rzecz jasna, na czym polega biznes Cade'a. Widział ciągniki siodłowe z naczepami skręcające w nocy z szosy 67 i wjeżdżające na teren jego autoserwisu, i wiedział, że w tych naczepach znajdują się kradzione samochody. Wiedział też, że te same ciągniki, odjeżdżając z powrotem na północ, wywożą stąd samochody bez historii. Spod rąk robotników Cade'a wychodziły wozy jak z salonu - z przenumerowanymi, pozamienianymi silnikami, chłodnicami, układami wydechowymi, większością elementów karoserii, nawet z innymi kołpakami kół i nowym lakierem. Dokąd trafiały te podróbki, Cody nie wiedział, ale podejrzewał, że są rozprowadzane przez nieuczciwych dealerów albo wykorzystywane w charakterze firmowych samochodów przez zorganizowane gangi. W każdym razie ten, kto nimi potem jeździł, płacił ciężką forsę Cade'emu, który uznał Inferno za idealne miejsce do dyskretnego prowadzenia tego rodzaju działalności.
      -  Chyba nie chcesz skończyć jak twój stary, co, Cody? -Chłopiec widział swoje odbicie w okularach Cade'a. - Chcesz przecież zostać w życiu kimś, nie?
      Cody wahał się. Sam nie wiedział, czego chce. Prawo miał w czterech literach, ale jak dotąd nie popełnił żadnego poważniejszego przestępstwa. Owszem, wybił parę szyb, miał na koncie parę zadym, ale Cade proponował mu coś innego. Coś zupełnie innego - przekroczenie linii, na której Cody od dłuższego czasu balansował. Zza tej linii nie byłoby już powrotu. Nigdy.
      -  Oferta jest ważna przez tydzień. Wiesz, gdzie mnie szukać. - Cade znowu uśmiechał się od ucha do ucha. - Ile jestem krewny?
      Cody spojrzał na licznik.
      -  Dwanaście dolarów siedemdziesiąt trzy centy.
      Mężczyzna otworzył schowek w desce rozdzielczej. Tyfus polizał go po dłoni. W schowku leżał pistolet automatyczny kalibru 0.45 i zapasowy magazynek. Cade wyciągnął z głębi zrolowaną dwudziestodolarówkę i zatrzasnął drzwiczki.
      -  Trzymaj, stary. Reszty nie trzeba. Znajdziesz tam też coś ekstra dla siebie. - Przekręcił kluczyk w stacyjce i wysokoprężny silnik mercedesa zaskoczył czystym, gardłowym pomrukiem. Podniecony Szczękościsk zerwał się z tylnego siedzenia na sztywne łapy i szczeknął Cody'emu prosto w twarz. Chłopiec poczuł odór surowego mięsa.
      -  Przemyśl sprawę - powiedział Cade i wyrwał z piskiem opon spod dystrybutorów.
      Cody patrzył, jak przyśpieszając oddala się na południe. Rozwinął dwudziestkę. W środku znajdowała się mała, zatkana kapturkiem szklana fiolka, zawierająca trzy żółtawe kryształki. Cody, choć nigdy nie brał tego świństwa, wiedział, jak wygląda koka.
      -  W porządku?
      Zaskoczony Cody wsunął szybko fiolkę z kryształkami kokainy do kieszonki na piersi, pod gwiazdę Texaco. Trzy kroki za nim stał Mendoza.
      -  Tak - bąknął Cody, oddając mu dwudziestodolarowy banknot. - Powiedział, że reszty nie trzeba.
      -  I co jeszcze mówił?
      -  A, paplał, co mu ślina na język przyniosła. - Cody, nie spoglądając na Mendozę, skierował się do garażu. Próbował poukładać myśli. Te sześćset dolarów miesięcznie nie dawało mu spokoju. W czym w końcu problem?! Parę godzin pracy w nocy, gliny już opłacone, szansa awansu... Czemu od razu się nie zgodziłem?
      -  Wiesz, dokąd idą jego samochody? - Mendoza wszedł za Codym do garażu i oparł się o ścianę z pustaków.
      -  Nie.
      -  Na pewno wiesz. Jakieś dwa lata temu w Fort Worth znaleziono   w   bagażniku   samochodu   prokuratora   okręgowego z poderżniętym gardłem i dziurą po kulce między oczami. Wóz stał przed ratuszem. Numerów rejestracyjnych, rzecz jasna, nie miał. Jak myślisz, skąd się tam wziął?
      Cody wzruszył ramionami, ale wiedział.
      -  Wcześniej - ciągnął Mendoza, splatając na piersi krzepkie, brązowe ramiona - w Houston wybuchł samochód pułapka. Gliniarze podejrzewali, że był to zamach na prawnika rozpracowującego gang narkotykowy, ale zamiast niego zginęła jakaś przypadkowa kobieta z dzieckiem. Jak myślisz, skąd był ten samochód?
      Cody wziął z warsztatu pistolet do nakrętek. ;   - Nie musi mi pan robić wykładów.
      -  I nie mam takiego zamiaru. Ale wierzysz w to, że Cade jiie zdaje sobie sprawy, do czego używa się jego samochodów? To nie tylko Teksas, on je rozsyła po całym kraju!
      -  Ja tylko z nim rozmawiałem. Prawo tego nie zabrania.
      -  Wiem, czego od ciebie chce - powiedział z przekonaniem Mendoza. - Jesteś już mężczyzną i możesz robić, co uważasz. Ale powiem ci, co usłyszałem dawno temu od swojego ojca: mężczyzna musi być odpowiedzialny za swoje czyny.
      -  Pan nie jest moim ojcem.
      -  Nie jestem. Ale obserwowałem cię, jak dorastałeś, Cody. Oj, wiem o całej tej zabawie w Renegatów. To jednak pestka w porównaniu z tym, w co chce cię wciągnąć Cade...
      Cody nacisnął spust pistoletu i ostry wizg odbił się echem od ścian garażu. Odwrócił się plecami do Mendozy i przystąpił do pracy.
      Mendoza odchrząknął; oczy miał smutne, zatroskane. Lubił Cody'ego, wiedział, że to zdolny chłopak i gdyby tylko zechciał, mógłby zostać kimś. Ale okaleczał go ten sukinsyn ojciec, a on pozwalał, by trucizna starego wsączała mu się w żyły. Mendoza nie wiedział, jak ułoży się życie Cody'emu, ale obawiał się o niego. Tylu już widział młodych ludzi, którzy schodzili na psy skuszeni blaskiem złota Cade'a.
      Wrócił do kantorka i włączył radio nastawione na stację z El Paso, nadającą hiszpańską muzykę. Około dziewiątej podjedzie autobus linii Trailways zmierzający z Odessy do Chihauhau. Kierowca zatrzymywał się zawsze przy stacji Mendozy, żeby pasażerowie mogli się zaopatrzyć w słodycze i napoje w automatach. Potem, nie licząc jakiejś przypadkowej ciężarówki, szosa 67 opustoszeje, jej betonowa nawierzchnia zacznie stygnąć pod rozgwieżdżonym sklepieniem, a Mendoza zamknie na noc interes. Wróci do domu na przyszykowaną przez żonę późną kolację i przed położeniem się spać zdąży jeszcze rozegrać parę partyjek warcabów z wujem Lazaro, który mieszka z nimi w domku przy ulicy Pierwszej w Bordertown. Może przyśni mu się dzisiaj, że jest kierowcą wyścigowym i gna polnymi drogami swojej młodości? Najprawdopodobniej jednak nic mu się nie będzie śniło.
      Minie kolejna noc, nastanie kolejny dzień... Mendoza wiedział, że tak właśnie upływa życie.
      Podkręcił radio i wsłuchany w przenikliwe tony trąbek orkiestry starał się wyrzucić z myśli pracującego w garażu chłopca, który stanął na rozdrożu i nikt na świecie nie był w stanie wskazać mu właściwej drogi.
      
16. Puls Inferno
      Cienie się wydłużały.
      Staruszkowie okupujący ławki przed lodziarnią ćmili cygara, pykali z kaczanowych fajeczek i gwarzyli o meteorycie. Jeden pochwalił się, że powiedział mu o nim Jimmy Rice. A Jimmy słyszał to z ust samego szeryfa. Do stu piorunów! Nie po to dożyłem siedemdziesiątego czwartego roku, żeby mnie teraz zatłukł jakiś kamulec z tego tam kosmosu! To diabelstwo o mało nie spadło nam na głowy!
      Wszyscy się zgodzili, że niewiele brakowało. Zaczęli rozmawiać o helikopterze, który stał wciąż pośrodku parku Prestona, zachodzić w głowy, jak takie coś może latać i przepytywać się, czy któryś by do niego wsiadł. Do diabła, jeszcze nie zwariowałem! - brzmiała jednogłośna odpowiedź. Potem rozmowa zeszła na nowy sezon rozgrywek baseballowych i zaczęto się zastanawiać, kiedy wreszcie któraś z południowych drużyn zdobędzie mistrzostwo. Kiedy czas zacznie płynąć nazad, a konie chodzić na dwóch nogach - burknął któryś i dalej żuł niedopałek cygara.
      W salonie piękności przy Celeste Street Idą Younger układała mysiobure włosy Tammy Bryant i zabawiała ją rozmową nie o meteorycie ani o helikopterze, lecz o dwóch przystojnych mężczyznach, którzy wysiedli z tego ostatniego.
      - Pilot też niczego sobie - zauważyła Tammy. Widziała go, jak wchodził do Końskiej Podkowy na hamburgera i kawę, a ona i May Davis akurat, a jakże, musiały też tam wejść na lunch. Trzeba było widzieć, jak ta bezwstydna Sue Mullinax mu nadskakiwała. Aż przykro było patrzeć!
      Idą przyznała, że Sue to zwyczajna dziwka, i że kuper jej się robi coraz to większy i większy. Ot do czego prowadzi seks!
      -  To nimfomaniaczka - stwierdziła Tammy. - Nimfa, nic dodać, nic ująć.
      -  Tak - przyznała Idą. - A do tego brzydka i głupia. I roześmiały się obie.
      Przy Cobra Road, za sklepem odzieżowym Smart Dollar", pocztą, piekarnią i księgarnią Paperback Kastle", mężczyzna w okularach w drucianej oprawce mrużył oczy i w skupieniu przekłuwał szpilką brzuszek małego brązowego skorpiona, ofiary preparatu raid, którego znalazł rano w kuchni martwego. Mężczyzna nazywał się Noah Twilley, był chudy, blady i miał proste, czarne, lekko szpakowate włosy. Przebił szpilką skorpiona i dołączył go do kolekcji pań i panów" - żuków, os, much oraz innych skorpionów przypiętych do czarnego aksamitu i przechowywanych pod szkłem. Oddawał się temu zajęciu w gabinecie swojego domu z białego kamienia, wznoszącego się trzydzieści jardów od murowanego budynku z witryną z przydymionego szkła, stiukową figurką Jezusa stojącego między dwoma, również stiukowymi, kaktusami oraz szyldem: DOM POGRZEBOWY W INFERNO.
      -  Nooooaaaahhhh! Noah! - Ten skrzek przyprawił go o ciarki. - Skocz mi po co-colę!
      -  Za chwileczkę, mamo! - zawołał.
      -  Noah! Mój program już leci!
      Wstał zrezygnowany i ruszył korytarzem do jej pokoju. Siedziała w białym jedwabnym szlafroku na łożu z białym baldachimem, wsparta plecami o białe jedwabne poduszki. Gruba warstwa jasnego pudru upodabniała jej twarz do maski. Włosy miała ufarbowane na płomienną czerwień. W telewizorze kręciło się Koło Fortuny".
      -  Przynieś mi co-colę! - rozkazała Ruth Twilley. - W gardle mi wyschło na wiór!
      -  Już, mamo - odparł i podreptał do schodów. Wiedział z doświadczenia, że najlepiej robić od razu, co matka każe, i mieć to z głowy.
      -  Ten meteor coś porobił z powietrzem! - krzyknęła za nim głosem wysokim jak bzyczenie osy. - W gardle mi ciągle sucho! - Był już na schodach, ale świdrujący głos wciąż go ścigał: - Założę się, że stara Celeste słyszała, jak spada! Pewnie się w majtki sfajdała ze strachu! Znowu się zaczyna - pomyślał.
      -  Siedzi tam sobie, wypindrzona suka, udzielną księżniczkę udaje, wszystkich ma gdzieś i żeruje tylko na miasteczku. Ona to zrobiła, mówię ci! Zabiła pewnie biednego Winta, ale on był od niej sprytniejszy! Tak, tak! Ukrył wszystkie pieniądze, żeby nie mogła się do nich dobrać! Przechytrzył wywlokę! Jeszcze się tu przyczołga na czworakach prosić Ruth Twilley o pożyczkę, a ja ją wtedy rozdepczę jak ślimaka! Słuchasz, Noah? Noah!
      -  Tak - odkrzyknął z głębi domu. - Słucham.
      Podjęła swoją paplaninę, a Noah, popuściwszy wodze fantazji, spróbował sobie wyobrazić, jak też mogłoby się odmienić jego życie, gdyby ten meteor wpadł przez sufit do sypialni matki.
      W Inferno i Bordertown życie toczyło się codziennym trybem: ojciec Manuel LePrado wysłuchiwał spowiedzi wiernych w katolickim kościele Ofiary Chrystusowej, a wielebny Hale Jennings pracował w kościele baptystów nad swym niedzielnym kazaniem, przelewając myśli na papier. Sierżant Dennison drzemał w ogrodowym fotelu na werandzie swojego domku; twarz przebiegały mu od czasu do czasu skurcze wywołane nieprzyjemnymi wspomnieniami, a zwieszona za poręcz prawa ręka głaskała łeb niewidzialnego Scootera. Rick Jurado układał pudła w magazynie sklepu przemysłowego przy Cobra Road, w kieszeni ciążył mu Kieł Jezusa, a w głowie huczało echo słów pana Hammonda. W korytarzach fortecy Renegatów na końcu Travis Street ryczała heavy-metalowa muzyka wydobywająca się z radiomagnetofonu, Bobby Clay Clemmons i paru innych Renegatów palili skręty i zbijali bąki, a w pomieszczeniu obok Czołg z Paskudą, spoceni i spleceni w uścisku, odpoczywali na gołym materacu po odbytym stosunku - jedynej czynności, przy której Czołg zdejmował swój futbolowy kask.
      Dzień upływał. Z miasta na północ, w kierunku Odessy, wyjechała ciężarówka pocztowa z ładunkiem listów, wśród których wysoki odsetek stanowiły podania o pracę, zapytania o wolne etaty i prośby do krewnych o przyjęcie na dłuższy pobyt. Listonosz najlepiej ze wszystkich czuł puls Inferno i widział śmierć miasta wypisaną na kopertach.
      Słońce chyliło się ku zachodowi, a elektryczny neon na Pierwszym Teksaskim Banku wskazywał godzinę 5.49 po południu i temperaturę powietrza równą 35 stopniom Celsjusza.
      
      
17. Kibic baseballu
     
      -  Wiem, że to otwarta linia - powiedział Rhodes do oficera dyżurnego z bazy sił powietrznych w Webb. - Nie dysponuję sprzętem do łączności wewnętrznej, a zresztą czas nagli. Mój kryptonim brzmi Niebieskoksięgi. Sprawdźcie. - Czekał ze słuchawką przy uchu, aż oficer dyżurny zweryfikuje kryptonim. W  gabinecie  znowu  zmieniono  kanał telewizora:   stłumiony śmiech widowni w studiu. Po paru sekundach kolejny kanał: komentator relacjonujący mecz baseballowy, tym razem telewizor pozostawiono w spokoju na nieco dłużej.
      -  Zgadza się. Mam cię tu, Niebieskoksięgi. - Sądząc po głosie, oficer dyżurny był młody i zdenerwowany. - Czym mogę służyć?
      -  Potrzebny mi samolot transportowy. W zbiornikach ma mieć paliwo na przelot przez cały kraj; miejsce przeznaczenia podam po starcie. Uprzedźcie pułkownika Bucknera, że przyjeżdżam z paczką z miejsca wypadku. Na pokładzie ma też być sprzęt wideo. Spodziewana pora mojego przybycia do Webb -między drugą a trzecią nad ranem. Zapisaliście?
      -  Tak jest.
      -  Odczytajcie. - Znowu zmiana kanału: wiadomości, coś o zakładnikach na Środkowym Wschodzie. Oficer dyżurny bezbłędnie odczytał listę poleceń. - Świetnie - powiedział Rhodes. -Wyłączam się. - Odłożył słuchawkę i wszedł do gabinetu.
      Daufin siedziała na podłodze, tym razem po turecku, jakby odkryła, że kucanie jest męczące dla ludzkich stawów kolanowych. Wpatrywała się z odległości niespełna pół metra w ekran telewizora, na którym przewijały się migawki z powodzi w Arkansas.
      -  Nam by się tu przydało trochę tego deszczu - mruknął Gunniston popijający pepsi z puszki.
      Daufin wyciągnęła rączkę i dotknęła ekranu. Obraz uległ zniekształceniu; trzask i zmiana kanału: kreskówki z Woody Wood-peckerem.
      -  Ja piórkuję! - jęknął Ray, który również siedział na podłodze, ale nie za blisko Daufin. - Ona ma pilota w palcach!
      -  To prawdopodobnie jakiś rodzaj  impulsu elektromagnetycznego - wyjaśnił Rhodes. - Może wykorzystuje energię elektryczną ciała Stevie albo wytwarza własną.
      Trzask! Na ekranie pojawił się western: Steve McQueen w Siedmiu wspaniałych.
      -  Kurczę, to najbardziej odlotowy numer, jaki w życiu...
      -  Zamknij się! - Jessie straciła w końcu panowanie nad sobą, nie mogła tego dłużej znieść. - Zamknij! - Oczy błyszczały jej od łez i gniewu. Ray spojrzał na nią zdeprymowany. - Nie ma w tym niczego odlotowego! Twoja siostra zniknęła! Czy to do ciebie nie dociera?!
      -  Ja... nie chciałem...
      -  Zniknęła! - Jessie ruszyła do Ray a, ale Tom wstał szybko z fotela i chwycił ją za rękę. Wyrwała mu ją. Twarz miała ściągniętą cierpieniem. - Zniknęła, tylko to po niej zostało! - Pokazała na Daufin, która wciąż wpatrywała się w telewizor, głucha na słowa obecnych. - Jezu... - głos się Jessie załamał. Uniosła dłonie do twarzy. - O mój Boże... o Boże... - Zaczęła szlochać, z oczu popłynęły jej łzy. Tom przytulił ją bez słowa, bo i cóż więcej mógł zrobić.
      Trzask! Zawody surfingowe. Oczy Daufin rozszerzyły się nieco na widok przelewających się po ekranie błękitnych fal.
      -  Gunny - zwrócił się Rhodes do adiutanta - przeleć się na miejsce katastrofy i pogoń ich tam. Musimy się stąd zbierać najszybciej jak to możliwe.
      -  Tak jest. - Gunniston dopił pepsi, wrzucił pustą puszkę do kosza, założył czapkę i wyszedł do helikoptera.
      Rhodes niczego teraz tak nie pragnął, jak znaleźć się gdziekolwiek, byle nie tutaj. Wybiegł myślami do farmy w pobliżu Chamberlain w Dakocie Południowej, gdzie mieszkał z żoną i dwiema córkami. W pogodne noce patrzył na gwiazdy ze swojego małego obserwatorium albo robił notatki do książki o życiu pozaziemskim, którą zamierzał napisać. Najchętniej zajmowałby się teraz jednym bądź drugim, lecz musi zabrać tę istotę z buzią małej dziewczynki do laboratorium badawczego.
      -  Pani Hammond, wiem, że to dla pani trudne - odezwał się. - Proszę mi wierzyć, że...
      -  W co mam wierzyć? - Wciąż miotał nią gniew, twarz miała zalaną łzami. - Że nasza córka żyje? Że umarła? No, w co mam wierzyć?!
      Trzask: powtórka Mork and Mindy. Trzask: wiadomości finansowe. Trzask: znowu mecz baseballowy.
      -  Że mi przykro - podjął Rhodes odważnie. - Nie wiem, czy będzie to dla pani pocieszeniem, ale sam mam dwie córki. Potrafię sobie wyobrazić, co pani czuje. Gdyby którejś z moich dziewczynek coś się stało... no, nie wiem, co byśmy z Kelly zrobili. Kelly to moja żona. Ale rozumie już pani, że ona... ta istota... nie jest państwa córką. Kiedy tylko ekipa zakończy prace na miejscu katastrofy, odjedziemy stąd. Zabiorę Daufin do Webb, a stamtąd do Wirginii. A Gunny'ego poproszę, żeby z państwem został.
      -  Został z nami? Po co? - spytał Tom.
      -  Na krótko. Celem przeprowadzenia dochodzenia; tak by to chyba można określić. Będziemy chcieli zebrać zeznania wszystkich państwa, sprawdzić dom licznikiem Geigera, podjąć jeszcze jedną próbę odszukania czarnej kuli. Chcemy zapobiec przeciekowi informacji o całym tym zdarzeniu. Zależy nam na zachowaniu kontroli...
      -  Chcecie zapobiec przeciekowi? - powtórzył z niedowierzaniem Tom. - A to dobre! - Parsknął gorzkim śmiechem. - Jakaś cholerna obca istota zabiera nam córkę, a wy chcecie zapobiec przeciekowi tej informacji? - Czuł, że krew uderza mu do twarzy. - Czego się po nas spodziewacie? Mamy niby żyć sobie dalej, tak jakby nic się nie stało?
      Trzask: tym razem nie była to zmiana kanału, lecz uderzenie piłki kijem. Tłum na stadionie ryknął.
      -  Zdaję sobie sprawę, że to niemożliwe, ale postaramy się uczynić, co w naszej mocy, żeby pomóc państwu. Może fachowe doradztwo, hipnoza...
      -  Nie potrzeba! - wpadła mu w słowo Jessie. - Chcemy się tylko dowiedzieć, gdzie jest Stevie! Czy żyje, czy jest...
      -  ...bezpieczna - wtrąciła Daufin.
      Jessie zamurowało. Spojrzała na istotę. Daufin oglądała z zainteresowaniem mecz baseballowy. Biegacz osiągał właśnie wślizgiem ostatnią bazę. Piłka poszybowała z powrotem do miotacza. Oczy zafascynowanej Daufin śledziły jej trajektorię. Potem głowa Daufin odwróciła się ku Jessie powolnym, mechanicznym ruchem.
      -  Bezpieczna - powtórzyła, skupiając wzrok na Jessie. - Ste--vie jest bezpieczna, Jes-sie.
      -  Co?! - wykrztusiła z trudem Jessie.
      -  Bezpieczna. Nie narażona na zra-nienie ani ryzyko, zabezpieczona też przed zagro-żeniem i zabłądzeniem. Czy to nie jest prawi-dłowa in-ter... - Daufin urwała, wertując stronice słownika w olbrzymiej,  perfekcyjnie zorganizowanej bibliotece swych banków pamięci. - In-ter-pre-tacja?
      -  Prawidłowa - rzucił szybko Rhodes. Serce zabiło mu żywiej; istota odezwała się po raz pierwszy od godziny, od owego napomknienia o oscylujących bębenkach".
      Znowu pochłonęły ją kanały telewizora, przełączała je raz po raz jak dziecko zajęte nową zabawką.
      -  Co to znaczy, że jest bezpieczna? Gdzie ona jest? Daufin podniosła się niezdarnie z podłogi. Przyłożyła dłoń
      do piersi.
      -  Tutaj. - Dotknęła głowy. - Gdzie indziej. - Poruszyła palcami w geście mającym symbolizować odległość.
      Nikt się nie odzywał. lessie postąpiła krok naprzód; wpatrywała się w twarzyczkę dziewczynki, w jej błyszczące oczy.
      -  Gdzie? - spytała. - Proszę cię... Ja muszę wiedzieć.
      -  Niedaleko. Bezpieczne miejsce. Ufasz mi?
      -  Jak mogę ci ufać?...
      -  Nie jestem tu, żeby krzywdzić. - Ten głos należał do Stevie, ale był przy tym jakiś szeleszczący, ulotny, przypominał poszum wiatru w trzcinach. - Wybrałam ją... ale nie żeby skrzywdzić.
      -  Wybrałaś ją? - spytał Rhodes. - W jaki sposób?
      -  Woła-łam ją. Ona odpowie-działa.
      -  Jak to wołałaś"?
      Cień zakłopotania przeniknął przez buzię małej.
      -  Ja... - Przez kilka sekund szukała stosownego określenia. -Ja śpiewa-łam.
      Rhodes poczuł się kompletnie oszołomiony. Stoi oko w oko z obcą istotą w skórze małej dziewczynki i rozmawia z nią! Boże! - pomyślał. Jakież tajemnice ona musi znać!
      -  Jestem pułkownik Matt Rhodes, siły powietrzne Stanów Zjednoczonych. - Głos mu drżał. - Witam cię na planecie Ziemia. - Zżymał się słuchając samego siebie; cholernie pompatycz-nie to brzmiało, ale od czegoś trzeba było zacząć.
      -  Pla-neta Ziemia - powtórzyła mała. Zamrugała. - Zwario--wane formy tu żyją, prze-praszam za określe-nie. - Wskazała na ekran telewizora, gdzie spieniony trener jednej z drużyn wykłócał się o coś z sędzią. - Pytanie: dlaczego te stworzenia są takie małe?
      Tom pierwszy zrozumiał, o co jej chodzi.
      -  Nie są małe. To tylko obrazy. W telewizorze. Te obrazy napływają przez eter z daleka.
      -  Z innych świa-tów?
      -  Nie. Z tego. Tylko z innych miejsc. Oczy małej wwiercały się w niego.
      -  Te obrazy nie są prawdziwe?                                  
      -  Niektóre są - wtrącił się Rhodes. - Na przykład ten mecz baseballowy. Ale niektóre to tylko... gra.'Wiesz,1 Co to znaczy?
      Zastanowiła się.
      -  Uda-wanie. Fałszywy pokaz.
      -  Właśnie. - Do Rhodesa i pozostałych docierało już, jak obce musi się to wszystko wydawać Daufin. Telewizja, przyjmowana przez ludzi jako coś zupełnie oczywistego, była dla niej czymś niezrozumiałym, ale żeby jej  wyjaśnić, na czym polega, trzeba by powiedzieć o elektryczności, o przekazie satelitarnym, o studiach telewizyjnych, o programach informacyjnych, transmisjach sportowych i aktorach. Omówienie tematu zajęłoby parę ładnych dni, a Daufin i tak nie pojęłaby wszystkiego.
      -  Nie macie telewizji? - spytał Ray. - Albo czegoś w tym stylu?
      -  Nie. - Daufin przyglądała mu się przez chwilę, potem spojrzała na Toma. Przesunęła sobie palcem przed oczyma. - Co to? Przy-rządy?
      -  Okulary.  Tom zdjął okulary z nosa i postukał paznokciem w szkła. - Pomagają widzieć.
      -  Widzieć. Okulary. Tak. - Kiwnęła głową, rozważając te pojęcia. - Nie wszyscy obec-ni widzą? - Wskazała na Rhodesa i Jessie.
      -  My nie potrzebujemy okularów. - Rhodes ponownie uświadomił sobie, że wyjaśnienie, do czego służą okulary, wymagałoby poruszenia takich zagadnień, jak zjawisko powiększenia, technika  szlifowania  szkieł,   optometria,  funkcjonowanie  zmysłu wzroku - kolejny całodniowy wykład. - Niektórzy ludzie widzą bez nich.
      Mała ściągnęła brwi. Jej buzia upodobniła się na chwilę do twarzy zirytowanej staruszki. Przywykła do konkretów, jednak tutaj wszystko jakoś się rozmywało. Coś niby było, a zarazem tego nie było.
      -  To świat gry - zauważyła i znowu przeniosła uwagę na telewizor. - Gra w base-ball - powiedziała, wyszukując ten termin w swej pamięci. - Rozgrywana kijem i piłką przez dwie drużyny na boisku o czterech bazach rozmieszczonych w wierzchołkach rombu.
      -  Hej! - zawołał podniecony Ray. - Wychodzi na to, że oni tam, w kosmosie, grają w baseball!
      -  Ona cytuje definicję ze słownika - ostudził go Rhodes. -Musi mieć pamięć jak gąbka.
      Daufin obserwowała kolejny rzut. Nie pojmowała, na czym polega gra, ale domyślała się, że chodzi w niej o współzawodnictwo w wykorzystaniu kątów i szybkości narzucanych przez prawa fizyki obowiązujące na tej planecie. Uniosła prawą rękę naśladując zamach miotacza i wczuwając się w dziwną ociężałość obcej anatomii. Doszła do wniosku, że ten prosty z pozoru ruch jest bardziej skomplikowany, niżby się mogło wydawać. Zainteresowało ją jednak wyraźnie matematyczne podłoże gry. Warto było poświęcić jej nieco więcej uwagi.
      Potem zaczęła chodzić po pokoju, dotykając ścian i przedmiotów, jakby sprawdzała, czy są realne, czy też stanowią złudne rekwizyty jakiejś kolejnej gry.
      lessie balansowała wciąż na cienkiej linie, z której przerażająco łatwo można było spaść. Obserwowanie istoty, która wcieliła się w ciało Stevie, przechadzającej się po gabinecie jak podczas niedzielnej wizyty w muzeum, stanowiło dla niej torturę.
      -  Skąd wiesz, że moja córeczka jest bezpieczna? Odpowiadaj! Daufin dotknęła oprawionej w ramkę fotografii rodzinnej stojącej na półce.
      -  Bo ja ochra-niam.
      -  Ochraniasz ją? W jaki sposób?
      -  Ja ochra-niam - powtórzyła Daufin. - Tyle wystarczy wiedzieć. - Przyglądała się jeszcze przez chwilę innym fotografiom, a potem wysunęła się do kuchni.
      Rhodes ruszył za nią, ale Jessie miała już dosyć przeżyć. Wyczerpana psychicznie, walcząc z nowym przypływem łez, opadła ciężko na fotel. Tom stanął za żoną i zaczął jej masować ramiona, starając się pozbierać myśli, ale Ray pobiegł za pułkownikiem i Daufin.
      Istota stała przed zegarem w formie kociego pyszczka i obserwowała mrugające na przemian ślepka. Rhodes zauważył, że się uśmiecha, i zaraz potem Daufin wydała z siebie wysoki odgłos przypominający dźwięk poruszanych wiatrem dzwoneczków: śmiech.
      -  Wydaje mi się, że mamy sporo tematów do rozmowy -odezwał się niepewnym wciąż głosem. - Myślę, że chciałabyś się dowiedzieć czegoś bliższego o nas... to znaczy o naszej cywilizacji. A nas, naturalnie, bardzo interesuje twoja. Za parę godzin wyruszymy w podróż. Zostaniesz zabrana do...
      Daufin odwróciła się. Uśmiech znikł z jej warg, znowu była poważna.
      -  Ja po-żądam waszej pomocy. Ja pożądam opuś-cić tę planetę, szyb-ko jak można. Będę potrzebować... - Znowu zaczęła przebiegać w pamięci swój zasób słów. - Po-jazd zdol-ny opuś--cić tę pla-netę. Zała-twić da się?
      -  Pojazd? Chodzi ci o... statek kosmiczny?
      -  O rany! - sapnął stojący w progu Ray.
      -  Statek kos-miczny? - Nie znała tego określenia, nie było go w jej pamięci. - Po-jazd zdol-ny opuś-cić...
      -  Tak, wiem, o co ci chodzi - podchwycił Rhodes. - Pojazd do lotów międzygwiezdnych, taki, w jakim tu przybyłaś. - Przypomniało mu się pytanie, które dawno chciał jej zadać. - Jak wydostałaś się ze swojego pojazdu, zanim się rozbił?
      -  Ja... - Znowu przerwa na zastanowienie. - Wy-strze-li-łam się.
      -  W czarnej kuli?
      -  W mojej kapsule - wyjaśniła z nutką pełnej rezygnacji cierpliwości. - Mogę się spodzie-wać opuś-cić? Kiedy?
      A to dopiero! - pomyślał Rhodes; wiedział, do czego prowadzi ten dialog.
      -  Przykro mi, ale nie będziesz mogła opuścić... znaczy odlecieć stąd.
      Nie odpowiedziała. Przewiercała go wzrokiem.
      -  Nie mamy pojazdów do lotów międzygwiezdnych. Nie znajdziesz ich na tej planecie. Najbardziej zbliżony środek transportu, jakim dysponujemy, to prom kosmiczny, a on lata tylko na orbitę i z powrotem.
      -  Po-żądam opuś-cić - powtórzyła.
      -  To niemożliwe. Poziom naszej techniki nie pozwala na skonstruowanie tego rodzaju pojazdu.
      Zamrugała oczami.
      -  Nie-możliwe?
      -  Nie. Przykro mi.
      Wyraz jej twarzy uległ nagłej zmianie. Wykrzywiły ją bój i rozczarowanie.
      -  Nie mogę zostać! Nie mogę zostać! - powiedziała z naci-skiem. - Nie mogę zostać! - Zaczęła krążyć niespokojnie po kuchni. Oczy miała rozszerzone i przerażone, krok chwiejny. -Nie mogę! Nie mogę! Nie mogę!
      -  Zaopiekujemy się tobą. Stworzymy ci odpowiednie warunki. Zapewniam cię, nie ma powodu do...
      -  Nie mogę! Nie mogę! Nie mogę! - powtarzała, kręcąc głową. Opuszczone ręce podrygiwały niezbornie.
      -  Posłuchaj, proszę... znajdziemy ci miejsce, w którym będziesz mogła żyć. Zadbamy... - Dotknął jej ramienia.
      Odwróciła gwałtownie głowę i spojrzała na niego oczyma tnącymi jak lasery. O, cholera... - zdążył pomyśleć. I w następnej chwili leciał już do tyłu, szorując piętami po linoleum, a ramieniem, przypalając nerwy i wprawiając w dzikie drgawki mięśnie, rwał w górę pulsujący ładunek energii. Rozgrzewały się komórki, mózg skwierczał, w głowie rozbłysły mu gwiazdy. Stracił równowagę, runął plecami na kuchenny stół, ten załamał się pod ciężarem i po całej kuchni rozleciały się owoce ze stojącej na blacie miski. Powieki pułkownika zatrzepotały i pierwsze co ujrzał, odzyskując świadomość, to pochylającego się nad nim Toma Hammonda.
      -  Ale mu przyładowała! - trajkotał podniecony Ray. - Ledwie ją dotknął i przeleciał przez całą kuchnię! Nie żyje?
      -  Żyje, już do siebie dochodzi. - Tom zerknął na lessie, która obserwowała istotę.
      Daufin zastygła pośrodku kuchni z na wpół otwartymi ustami i błyszczącymi oczami, zupełnie jak na stop klatce.
      -  Ale mu przyładowała! - paplał dalej Ray. - Ale go rozłożyła!
      Strumyczek moczu wypłynął z ciała Stevie i ściekł po nóżkach małej na linoleum.
      -  Czym ty jesteś? - krzyknęła Jessie. Istota nie zareagowała.
      -  Gunny, przeleć się na miejsce katastrofy - wymamrotał Rhodes. Próbował wstać. Twarz miał bladą jak ściana, oczy przekrwione, u dolnej wargi dyndało pasemko śliny. - Sam mam dwie córki. Celem przeprowadzenia dochodzenia, tak by to chyba można określić. Wybrałaś ją? W jaki sposób? - Jego mózg z gwałtowną szybkością odtwarzał wypowiedziane niedawno słowa. - Witam cię na planecie Ziemia. My nie potrzebujemy oku... Co? - Otrzepał się jak pies. Pod skórą wiły się jak robaki szarpane wciąż skurczami mięśnie. Zbierało mu się na wymioty. -Co jest? Co się stało? - Ból głowy rozsadzał czaszkę, nogi podrygiwały konwulsyjnie.
      Jessie zauważyła, że Daufin powraca stamtąd, gdzie była; buzia nabierała życia, odmalowywał się na niej wyraz wielkiej skruchy.
      -  Skrzyw-dziłam. Skrzyw-dziłam. - Zostało to wypowiedziane ze wzburzeniem i być może u człowieka słowom tym towarzyszyłoby załamanie rąk. - Dalej przyjaciele? Tak?
      -  Tak - odparł Rhodes z błędnym uśmieszkiem. Twarz miał mokrą od potu i jakby opuchniętą. - Dalej przyjaciele. - Po-dźwignął się na kolana i tylko na tyle starczyło mu sił. Bez pomocy Toma nie wstałby.
      -  Nie mogę zostać - powiedziała Daufin. - Muszę opuś-cić tę plane-tę. Muszę mieć po-jazd. Nie chcę przyjścia krzywdy.
      -  Przyjścia krzywdy? - lessie już się opanowała. Na dobre, czy na złe, musiała zaufać tej istocie. - Przyjścia skąd? Z ciebie?
      -  Nie, z... - Potrząsnęła głową, nie mogła znaleźć stosownego określenia. - Jeśli nie mogę opuś-cić, będzie wielkie krzy w-dze-nie.
      -  Jak to? Kto zostanie skrzywdzony?
      -  Tom. Ray. Rhodes. Jes-sie. Ste-vie. Wszyscy tutaj. - Rozłożyła ręce w geście, którym zdawała się obejmować całe miasteczko. - Dau-fin też. - Podeszła do kuchennego okna, sięgnęła po sznur żaluzji, tak jak to podejrzała u Jessie, pociągnęła najpierw na próbę, a potem mocniej i rozsunęła listwy. Zmrużyła oczy i przepatrywała przez chwilę czerwieniejące niebo. - Niedługo zacznie się krzyw-dzenie - powiedziała. - Jeśli ja nie mogę opuś-cić, wy musicie. Odejść dale-ko. Bardzo dale-ko. -Puściła sznur i listwy żaluzji opadły z klekotem.
      -  My... nie możemy - wyjąkała Jessie przejęta rzeczowym ostrzeżeniem Daufin. - Mieszkamy tutaj. Nie możemy wyjechać.
      -  To zabierz-cie stąd mnie. Od razu. - Spojrzała z nadzieją na Rhodesa.
      -  Zabierzemy. Tak jak powiedziałem, kiedy ekipa skończy pracę na miejscu katastrofy.
      -  Od razu - powtórzyła stanowczo Daufin. - Jeśli nie od razu... - Urwała. Nie potrafiła wyrazić słowami tego, co chciała im przekazać.
      -  To niemożliwe! Musi wrócić helikopter, mój latający pojazd. Wtedy zabierzemy cię do bazy sił powietrznych. - Czuł wciąż iskry wyładowań elektrycznych przeskakujące mu między nerwami. Czymkolwiek został porażony, był to diabelnie silny ładunek skoncentrowanej energii, prawdopodobnie znacznie potężniejsza odmiana tej, którą Daufin posługiwała się przełączając kanały telewizora.
      -  To musi być od razu! - Daufin prawie krzyczała, światło przedostające się przez szczeliny żaluzji padało jej na twarz czerwonymi prążkami. - Nie ro-zu-miesz... - Szukała przez chwilę odpowiedniego określenia i w końcu je znalazła - ...po an-giel-sku?
      -  Przykro mi. Nie możemy odlecieć, zanim nie wróci mój adiutant.
      Daufin drżała z gniewu albo z bezsilności. Jessie przemknęło przez myśl, że istota dostanie zaraz napadu histerii tak jak dziecko - a może kobieta. Ale w następnej sekundzie twarzyczka Daufin znowu stężała i mała zastygła z jedną ręką opuszczoną i zaciśniętą w piąstkę, a drugą wyciągniętą w kierunku okna. Upłynęło pięć sekund, dziesięć. Nie poruszyła się. Po trzydziestu sekundach nadal trwała w tym transie.
      I pozostała w nim.
      Może tak właśnie przejawia się u niej napad histerii - pomyślała Jessie. A może się po prostu wyłączyła, żeby pomyśleć. Tak czy owak, nie wyglądało na to, że szybko się ocknie.
      -  Mogę jej dotknąć i sprawdzić, czy się przewróci? - spytał Ray.
      -  Idź do swojego pokoju - warknęła Jessie. - Natychmiast. I siedź tam, dopóki cię nie zawołani.
      -  Przestań, mamo! Tylko żartowałem! Wcale nie chcę...
      -  Do swojego pokoju! - krzyknął Tom i Ray zaniechał protestów. Wiedział, że kiedy ojciec coś nakazuje, to lepiej nie dyskutować.
      -  No dobra już, dobra. Kolacji chyba dzisiaj nie będzie, co? -Podniósł z podłogi jabłko i pomarańczę i ruszył do drzwi.
      -  Umyj je przed zjedzeniem! - przypomniała mu Jessie, skręcił więc posłusznie do łazienki i opłukał owoce. Potem zszedł rodzicom z oczu niczym banita skazany na odosobnienie.
      Daufin wciąż pozostawała w swoim odizolowanym światku.
      -  Muszę usiąść. - Rhodes przyciągnął sobie krzesło i opadł na nie. Nawet kręgosłup miał obolały.
      Tom zbliżył się do istoty i powoli pomachał dłonią przed jej twarzą. Nawet nie mrugnęła. Dostrzegł jednak, że pierś unosi się jej i opada. Chciał sprawdzić puls, ale przypomniał sobie Rhodesa lecącego przez kuchnię, i dał spokój. Istota niewątpliwie żyła, a ciało Stevie zdawało się funkcjonować normalnie. Na policzkach i czole połyskiwała cieniutka warstewka potu.
      -  O co jej chodziło z tym krzywdzeniem? - zapytała Jessie.
      -  Nie wiem. - Rhodes pokręcił głową. - W uszach mi jeszcze dzwoni. O mało nie przebiła mną tej cholernej ściany.
      Żeby dostać się do okna, Jessie musiała przejść przed Daufin, a ta nawet nie drgnęła. Jessie podciągnęła żaluzję i wyjrzała na zewnątrz. Słońce kryło się już za widnokręgiem, a niebo na zachodzie pałało szkarłatem hutniczego pieca. Ani jednej chmurki.
      Jakiś ruch przyciągnął wzrok lessie. Co najmniej tuzin przypominających strzępy sadzy sępów krążyło powoli nad Inferno. Prawdopodobnie wypatrują padliny na pustyni - pomyślała. Te ścierwojady potrafią zwietrzyć zbliżającą się śmierć z odległości wielu mil. Nie podobał jej się ten widok, opuściła więc żaluzję. Pozostawało tylko czekać - albo na powrót Daufin z jej izolacji, albo na przylot helikoptera z Gunnistonem na pokładzie.
      Dotknęła delikatnie kasztanowych włosów córeczki.
      -  Ostrożnie! - ostrzegł Tom.
      Ale nic jej nie poraziło, mózgu nie przeszył żaden impuls energii. Pod palcami czuła tylko włosy, które tysiące razy czesała. Niewidzące oczy Daufin-Stevie patrzyły w przestrzeń.
      Jessie dotknęła policzka małej i poczuła chłód ciała. Przyłożyła palec wskazujący do pulsującej żyłki na szyi. Tętno wolne, nienaturalnie wolne, ale miarowe. Nie miała wyjścia; musiała wierzyć, że prawdziwa Stevie żyje gdzieś tam, w jakimś sensie, i jest bezpieczna. Dopuszczenie jakiejkolwiek innej możliwości doprowadziłoby ją do szaleństwa.
      Podjęła decyzję: bez względu na wszystko zachowa zimną krew. Cokolwiek się stało, przebrną przez to z Tomem.
      -  No nic - odezwała się, odrywając palec od pulsu małej. -Zaparzę kawy. - Ją samą zaskoczył spokój, z jakim to powiedziała; przecież wszystko się w niej kłębiło. - Są chętni?
      -  Tylko mocną proszę - zastrzegł Rhodes. - Im mocniejsza, tym lepsza.
      -  Załatwione. - Jessie zaczęła się krzątać po kuchni, znowu miała przed sobą jakiś cel.
      Tymczasem zastygła w bezruchu istota wskazywała wciąż na okno, zegar-kot odmierzał sekundy, a nad Inferno zbierały się sępy.
      
18. Nowa dziewczyna w mieście
     
      Mrok rozlewał się po niebie, a neon na Pierwszym Teksaskim Banku wskazywał godzinę 8.22 wieczorem i temperaturę powietrza równą 26 stopniom Celsjusza.
      Cody skończył na dzisiaj pracę i w zalewającym garaż blasku jarzeniówek wybierał narzędzia, których będzie potrzebował do wyregulowania silnika swojego motocykla. Pan Mendoza zamykał stację około dziewiątej, a wtedy Cody stanie przed codziennym wyborem: nocować w domu, narażając się na kolejne spięcie z ojcem; wpaść do zgiełkliwej jak tancbuda w piekle i wypełnionej marihuanowym dymem fortecy; czy też spędzić noc na Bujanym Fotelu, miejscu niezbyt wygodnym, ale najspokojniejszym z tych, jakie miał do wyboru.
      Nachylił się nad tekturowym pudłem po czyste szmaty i z kieszonki na piersi wypadła mu szklana fiolka, wydając wesoły brzęk w zderzeniu z cementową posadzką. Nie stłukła się i chociaż pan Mendoza siedział w kantorku, czytając gazetę i czekając na autobus linii Trailways, Cody czym prędzej ją podniósł. Uniósł fiolkę pod światło i popatrzył na kryształki.
      Próbował raz kokainy, sprowokowany przez Bobby'ego Claya Clemmonsa, i nie zamierzał powtórzyć tego doświadczenia. Nie ciągnęło go do tego gówna, bo wiedział, jak łatwo się uzależnić. Widział już paru Renegatów, którzy marnie przez to świństwo skończyli, na przykład starszy brat Czołga, Mitch, który cztery lata temu wjechał swoim mustangiem na tory kolejowe i pędząc z szybkością siedemdziesięciu mil na godzinę zderzył się z nadjeżdżającym z przeciwka pociągiem. W kraksie oprócz niego zginęły jeszcze dwie dziewczyny i syn burmistrza Bretta. Cody również nie pił. Pozwalał sobie co najwyżej na skręta ze słabej trawki, a i to nie wtedy, kiedy od jego decyzji mogło zależeć czyjeś życie. Otumanianie się narkotykami uważał za idiotyzm.
      Znał jednak ludzi, którzy daliby sobie obciąć prawą rękę za możliwość wdychania tego, co wydzielało się z tych kryształków. Tak łatwo byłoby pójść do fortecy, potrzymać je trochę nad ogniem, a potem wąchać, póki mózg by mu nie zsiniał. Ale Cody wiedział, że to nie rozjaśniłoby mu spojrzenia na świat. Utwierdziłby się tylko w przekonaniu, że jedyny sposób na wyrwanie się z Inferno to skumać się z Maćkiem Cade'em i być na każde jego zawołanie.
      Odstawił fiolkę na warsztat i patrzył jeszcze przez chwilę na kryształki, przypominając sobie słowa pana Mendozy o odpowiedzialności mężczyzny za swoje czyny. Może to tylko glę-dzenie starego zgreda, ale trochę prawdy przecież w tym jest.
      Podjął decyzję.
      Podniósł młotek i opuścił go zdecydowanie na fiolkę, tłukąc ją na kawałki i miażdżąc kryształki. Potem drugą ręką zmiótł okruchy do wiadra na śmieci. Znikły pośród nasiąkniętych smarem szmat i pustych puszek po oleju.
      Nie przehandluje duszy za sześćset dolarów miesięcznie!
      Odłożył młotek i wrócił do wybierania kluczy potrzebnych do hondy.
      Dał się słyszeć klakson: dwa głębokie, basowe ryknięcia. Autobus linii Trailways z Odessy. Cody nie podniósł wzroku, robił dalej swoje. Pan Mendoza wyszedł porozmawiać z kierowcą, który pochodził z centralnego Meksyku, z jego rodzinnych stron.
      Pasażerowie, w większości starsi ludzie, wysypali się z pojazdu, by skorzystać z toalety albo kupić w automatach słodycze i coś do picia na dalszą drogę. Ale znajdowała się też między nimi dziewczyna ze sfatygowaną brązową walizką. W sposobie, w jaki wysiadała z autobusu, było coś ostatecznego - tu kończyła podróż. Obejrzała się na kierowcę; był zajęty rozmową z krzepkim mężczyzną o siwych włosach i wąsach. Potem jej wzrok padł na jasnowłosego chłopca pracującego w garażu. Dźwignęła walizkę i ruszyła w jego stronę.
      Cody miał już wszystkie potrzebne narzędzia, przygotował też sobie nowe świece zapłonowe. Ukląkł przy motocyklu i w tym momencie usłyszał za sobą dziewczęcy głos:
      -  Przepraszam.
      -  Do toalety przez drzwi w kantorku. - Nie oglądając się, wskazał ruchem głowy kierunek. Przywykł do pytań pasażerów autobusu.
      -  Gracias, ale ja chciałam spytać o drogę.
      Obejrzał się i natychmiast wstał, ocierając upaćkane smarem dłonie o brudną koszulę.
      Dziewczyna miała z szesnaście, siedemnaście lat i kruczoczarne włosy do ramion. Na widok jej brązowych oczu, osadzonych w owalnej twarzy o wydatnych kościach policzkowych, Cody'emu dreszcz przebiegł po plecach. Mierzyła około metra siedemdziesięciu wzrostu, była wysmukła i w opinii Cody'ego -powalająca. Chociaż nie dało się ukryć, że to Meksykanka. Skórę miała koloru kawy ze śmietanką, nie była umalowana, jeśli nie liczyć ust pociągniętych z umiarem pastelową szminką. Jej oczy z pewnością nie potrzebowały sztucznego podkreślania; były rozmarzone i spokojne, no, może trochę podkrążone po długiej podróży. Miała na sobie bluzkę w czerwoną kratkę, spodnie khaki i czarne tenisówki, a w zagłębieniu szyi połyskiwało serduszko na srebrnym łańcuszku.
      -  O drogę - powtórzył Cody. W ustach zbierała mu się ślina. Bał się, że mu się zaraz uleje, i co sobie wtedy pomyśli ta laleczka?! - Eee... jasne. - Już sobie wyobrażał, jak musi cuchnąć, skrzyżowanie fabryki smarów ze stodołą. - O drogę dokąd?
      -  Szukam jednego domu. Wiesz, gdzie mieszka Rick Jurado? Odniósł wrażenie, że chluśnięto mu w twarz wiadrem lodowatej wody.
      -  Eee... tak, wiem. A co?
      -  To mój brat - wyjaśniła laleczka.
      -  Aha - zdołał wykrztusić.
      Jasnowłosy chłopiec nie powiedział nic więcej. Przyjezdna zauważyła, że na dźwięk imienia Ricka przymrużył lekko oczy. Dlaczego? Błysnął kolczyk w kształcie czaszki dyndający mu przy uchu. Uznała, że na swój sposób jest nawet przystojny, ale nie sprawiał sympatycznego wrażenia i gdzieś głęboko w jego oczach czaiło się coś niebezpiecznego, coś, co czeka na najbłah-szy pretekst, by wyrwać się na wolność. Odniosła wrażenie, że chłopak był przez chwilę myślami gdzie indziej, a teraz powraca stopniowo do rzeczywistości.
      -  No więc? - podjęła. - Jak tam dojść?
      -  Tamtędy. - Wskazał na południe. - Trzeba przejść przez most do Bordertown. Rick mieszka przy ulicy Drugiej.
      -  Gracias. - Znała ten adres z listów, jakie dostawała od brata. Odwróciła się i uginając się pod ciężarem walizki z całym swym dobytkiem ruszyła we wskazanym kierunku.
      Cody pozwolił jej odejść kilka kroków. Nie mógł oderwać wzroku od jej kształtnego tyłeczka. Siostra Jurada, ale powalająca! - pomyślał. Cholera, ale numer! Nigdy nie słyszał, żeby Jurado miał rodzeństwo. Musiała się wdać w matkę, doszedł do wniosku, bo nie jest ani trochę podobna do tego skubanego Meksykańca! Znał inne ładne dziewczyny, ale takiej Meksyka-neczki z klasą jeszcze nie widział; a fakt, że nazywa się Jurado, przydawał jej tylko atrakcyjności.
      -  Hej! - zawołał za nią. Zatrzymała się. - To spory kawałek drogi stąd.
      -  Nie szkodzi.
      -  Może i nie, ale to nieprzyjemna okolica. - Wyszedł przed garaż, ocierając resztki smaru z dłoni. - Wiesz, nigdy nie wiadomo, co się może człowiekowi przytrafić.
      -  Dam sobie radę. - Ruszyła znowu.
      Jak chcesz - pomyślał. - Niech cię zgwałcą jakieś świrnięte gnojki. Spojrzał w niebo i zobaczył pierwsze gwiazdy. Nad zachodnim horyzontem gasła ciemnoczerwona łuna, wschodził żółty księżyc w pełni. Z kościoła baptystów dobiegały ostre dźwięki pianina i niezbyt czyste głosy kilkuosobowego chóru odbywającego próbę. Zapalały się światła Inferno: czerwono migający neon nad wejściem do Końskiej Podkowy, białe świetlówki okalające skraj dachu banku, girlandy gołych różnokolorowych żarówek nad placem autoserwisu Cade'a. Okna domów rozświetlały się na żółto albo pulsowały bladoniebieską poświatą telewizorów. Miasto odcięło dopływ prądu do fortecy, ale Renegaci za pieniądze ze swojego skarbca kupili w sklepie przemysłowym lampy bateryjne i te oświetlały teraz korytarze. Błękitne błyski i snopy iskier na terenie autoserwisu świadczyły, że trwa tam już nocna zmiana i ktoś tnie metal palnikiem acetylenowym.
      Cody spojrzał za oddalającą się siostrą Jurada; była już prawie poza zasięgiem świateł stacji. Wyglądało na to, że walizka lada chwila urwie jej rękę. Uśmiechnął się pod nosem, bo w tym momencie przyszedł mu do głowy pewien pomysł. Gdyby wprowadził go w życie, Juradowi brylantyna spłynęłaby z włosów, tak by się miotał. Zaraz, a może tak zrobić? Co ma do stracenia? Poza tym będzie ubaw...
      Podjął męską decyzję. Wskoczył na motocykl i kopnął dźwignię startera. Silnik zaskoczył.
      -  Cody! - zawołał pan Mendoza, przerywając pogawędkę z kierowcą autobusu. - Dokąd jedziesz?
      -  Zrobić dobry uczynek! - odkrzyknął i zanim pan Mendoza zdążył coś odpowiedzieć, wyrwał ostro z miejsca. Zajechał drogę dziewczynie na samej granicy jasności i mroku. Spojrzała na niego ze zdumieniem, które natychmiast przerodziło się w gniew.
      -  Wskakuj - zaproponował.
      -  Nie, przejdę się! - Wyminęła hondę i szła dalej, dźwigając z trudem walizkę.
      Cody podjechał kawałek, zrównał się z dziewczyną, wyrzucił sprzęgło na luz i, siedząc w siodełku, bardziej szedł niż jechał obok niej. Silnik powarkiwał na wolnych obrotach.
      -  Nie ugryzę.
      Milczała. Chciała przyśpieszyć kroku, ale ciężar walizki jej na to nie pozwalał.
      -  Nie wiem nawet, jak masz na imię. Ja jestem Cody Lockett.
      -  Daj mi spokój.
      -  Chcę ci pomóc. - Tym razem przynajmniej odpowiedziała. To już jakiś postęp. - Jeśli wsiądziesz z tą walizką na motor, to przewiozę cię przez most i za dwie minuty będziesz pod domem brata.
      Dojechała aż tutaj sama w skrzypiącym autobusie, z chrapiącym głośno mężczyzną za plecami, i była pewna, że i ostatni odcinek podróży zdoła pokonać bez niczyjej pomocy. Poza tym nie znała tego chłopaka, a nie przyjmowała propozycji podwiezienia od obcych. Zerknęła za siebie i stwierdziła z niepokojem, że znalazła się na ciemnym odcinku drogi, a najbliższym źródłem światła są dopiero latarnie na moście. Domy jednak znajdowały się blisko, przez co nie czuła się zagrożona. Gdyby ten tutaj czegoś próbował, mogłaby mu przyłożyć walizką, a potem rzucić się z pazurami do oczu.
      -  No więc jak się nazywasz? - spróbował znowu.
      -  Jurado - odparła.
      -  Tyle już wiem. Ale jak masz na imię?
      -  Miranda - powiedziała po chwili wahania.                     
      -  Miranda - powtórzył. - Bardzo ładne imię. No, Miranada wskakuj, przewiozę cię przez most.
      -  Powiedziałam: nie! Wzruszył ramionami.
      -  Jak chcesz. Tylko żebyś potem nie mówiła, że cię nie ostrzegałem przed Mrukiem. - Wpadło mu to do głowy w tym momencie. - Powodzenia przy przechodzeniu przez most. - Wrzucił bieg, udając, że chce odjechać.
      Zrobiła z rozpędu jeszcze dwa kroki i nagle opuściła ją determinacja. Walizka nigdy nie wydawała się tak ciężka jak teraz. Zatrzymała się, postawiła swój bagaż na ziemi i zaczęła masować sobie ramię.
      -  Co się stało?
      -  Nic.
      -  Zatrzymałaś się tak nagle, to pomyślałem, że coś się stało. -Wyczytał lęk w jej oczach. - Mrukiem się nie przejmuj. Zwykle nie zakrada się tu przed ósmą trzydzieści.
      Podstawiła przegub ręki pod reflektor hondy.
      -  Jest już po ósmej trzydzieści - stwierdziła, spoglądając na zegarek.
      -  O, rzeczywiście. Ale tak naprawdę to on zaczyna działać dopiero po dziewiątej.
      -  O kim ty właściwie mówisz?
      -  O Mruku. - Rusz głową, ponaglił się w duchu. - Nie jesteś stąd, to nie wiesz. Mruk wykopał sobie jamę gdzieś nad Snake River, przynajmniej szeryf tak podejrzewa. W każdym razie wyłazi z niej nocami i zaczaja się pod mostem. Szeryf uważa, że to może być jeden taki wielki Indianiec, jakieś dwa metry wzrostu, który parę lat temu zwariował. Zamordował kupę ludzi i -ruszaj głową! - ktoś chlusnął mu w twarz kwasem. Szeryf próbuje go złapać, ale Mruk jest szybki jak grzechotnik. I dlatego nikt nie przechodzi teraz pieszo przez most po zmroku. Mruk może pod nim siedzieć. Jeśli idzie się za wolno, Mruk wyskakuje jak duch ze swojej kryjówki i porywa człowieka pod most. I to cała historia. - Urwał. Dziewczyna milczała. - Lepiej, żebyś przebiegła przez most. Tylko nie wiem, jak dasz radę z tą walizą. Jak ją postawisz będąc już na moście, on może usłyszeć stuknięcie. Cała sztuka w tym, żeby przebyć most, zanim on się zorientuje, że ktoś tam jest. - Patrzył przez chwilę na most. -Wygląda na dłuższy, niż jest w rzeczywistości - zauważył.
      Roześmiała się. Wyraz twarzy chłopca zmienił się podczas tej opowieści z zawadiackiego na sztucznie złowrogi.
      -  Bajeczka dla małych dzieci! - parsknęła.
      -  To prawda! - Podniósł prawą rękę. - Słowo honoru! Znowu się roześmiała. Cody'emu podobało się brzmienie tego
      śmiechu; było czyste, tak wyobrażał sobie szum górskiego potoku rwącego po wygładzonych kamieniach gdzieś, gdzie śnieg czyni wszystko białym i świeżym.
      Miranda dźwignęła walizkę. Ramię zaprotestowało bólem.
      -  Słyszałam już wiele bajek, ale takiej bujdy na resorach jeszcze nie.
      -  Dobra, idź. - Udał rozdrażnienie. - Ale jak już wejdziesz na most, to się nie zatrzymuj. Idź, żebyś nie wiem co zobaczyła albo usłyszała.
      Popatrzyła przed siebie. Most jak most, szary beton, plamy światła i cienia. W jednej ze szklanych kuł przepaliła się żarówka i jakieś trzy metry od przeciwległego krańca kałuża cienia była dłuższa. Miranda przyłapała się na tym, że zastanawia się, czy ten Mruk, jeśli rzeczywiście istnieje, nie zaatakuje właśnie tam. Nie po to przejechała taki kawał drogi z Fort Worth, z przesiadkami w Abilene i Odessie, żeby dać się teraz zamordować jakiemuś Indianinowi o popalonej kwasem twarzy. Nie, to bzdura! Chłopak chce ją nastraszyć! Czy aby jednak na pewno zmyślił to wszystko?
      -  Pełnia - zauważył Cody. - On lubi grasować podczas pełni.
      -  Jeśli dotkniesz mnie tam, gdzie nie trzeba - ostrzegła - to tak przyładuję, że zez na całe życie ci zostanie. - Dźwignęła walizkę, przycisnęła ją do piersi i usiadła za Codym.
      Bingo! - pomyślał.
      -  Chwyć się mnie - polecił. Poczuł, jak jej dłonie dotykają niepewnie jego wysmarowanej koszuli. - Musimy się rozpędzić, żeby przelecieć przez most, zanim Mruk się połapie, co jest grane.' - Trzymaj się mocno! - dodał i wprowadził silnik na wysokie obroty. Wrzucił bieg.
      Motocykl ryknął, drgnął, stanął dęba i Cody'emu serce podeszło na chwilę do gardła; uświadomił sobie, że na skutek dodatkowego obciążenia może zaraz wywinąć orła w tył. Wychylił się do przodu, walcząc z grawitacją. Miranda zacisnęła zęby, żeby me krzyknąć. Ale honda opadła w końcu na przednie koło i wyrwała Republica Road, ciągnąc za sobą swąd palonej gumy. Smagani po twarzach wiatrem, mknęli w kierunku mostu.
      Miranda wpijała się dłońmi w boki Cody'ego tak silnie, że o mało nie porwała mu koszuli.
      Wpadli na most. Po obu stronach śmigały ozdobne słupy latarni zwieńczone kulami z przydymionego szkła. Zbliżała się ta, gdzie największą czarną plamą kładł się cień; Mirandzie wydawał się wielki jak dół ze smołą.
      I nagle Cody'emu przyszedł do głowy wariacki pomysł. Po prostu musiał to zrobić.
      - Jest Mruk! - wrzasnął i skręcił gwałtownie na lewy pas, jakby chciał uniknąć najechania na coś wypełzającego spod prawej krawędzi mostu.
      Dziewczyna pisnęła przeraźliwie. Splotła kurczowo dłonie obejmując chłopaka wpół. Wciśnięta między nich walizka zapierała obojgu dech. Wiatr targał Mirandzie włosy i przez straszną chwilę wydawało się jej, że chwyta za nie czyjaś oślizgła łapa, żeby ściągnąć ją z motocykla. Piszczała coraz głośniej, oczy o mało nie wyszły jej z orbit - ale w końcu ten pisk osiągnął górną granicę i przeszedł w śmiech, bo przecież wiedziała, że nie ma i nie było żadnego Mruka. Cień i most pozostały za nimi i Cody zwalniał już na uliczkach Bordertown.
      Nie mogła pohamować tego śmiechu, chociaż nie znała tego chłopaka - tego gringo - i spodziewała się, że zaraz poczuje jego ręce na nogach. Ale nie poczuła. Rozluźniła uścisk, rozplotła dłonie i znowu trzymała się tylko jego koszuli. Cody odetchnął, bo obawiał się już, że dziewczyna wyrwie mu z boków kawałki ciała. Teraz i on się roześmiał, ale oczy miał czujne i zerkał na przemian to w prawo, to w lewo. Był na terytorium Grzechot-ników, musiał więc uważać. Ale przynajmniej na razie miał za sobą niezłą polisę ubezpieczeniową.
      Skręcił w ulicę Drugą, wyminął dwa bezpańskie psy i pomknął w kierunku domu Jurada.
      
      
19. Ten jeden wieczór
      
      Podczas gdy Cody snuł wątek opowieści o Mruku, Ray Ham-mond wyglądał przez okno swojego pokoju i zastanawiał się, co by się stało, gdyby tak wymknął się po cichu z domu.
      Dostałbym w tyłek, ot, co by się stało! - doszedł do wniosku. I należałoby mi się.
      Ale mimo wszystko...
      Siedział już w tym pokoju od dwóch godzin i pracując nad plastykowym modelem superblitzera, słuchał przez słuchawki podłączone do radiomagnetofonu taśm z nagraniami Billy'ego Idola, Clash, Joan Jett i Human League. Przed dwudziestoma minutami mama przyniosła mu kanapkę z szynką, trochę frytek oraz pepsi i powiedziała, że Daufin stoi wciąż nieruchomo w kuchni. Powiedziała też, że lepiej, jeśli Ray zostanie tutaj i nie będzie się plątał pod nogami, dopóki ludzie z sił powietrznych nie zabiorą jej ze sobą. Ray zauważył, ze ta perspektywa rozdziera mamie serce, ale czy było inne wyjście? Ten stwór w kuchni nie był Stevie!
      Niesamowita była ta świadomość, że nie ma już siostry, chociaż jej ciało stało w kuchni. Ray zawsze miał Stevie za małego utrapieńca, który dobiera się do jego kolekcji taśm, rusza jego modele, a raz nawet mało brakowało, by siostra znalazła rocznik Penthouse'a" ukryty w głębi szafy. Naturalnie mimo wszystko kochał tego szkraba; kręciła się po domu przez sześć lat, a teraz...
      A teraz jej nie ma. Zostało tylko ciało. Co jednak miała na myśli Daufin, mówiąc, że Stevie jest bezpieczna? Czy Stevie odeszła na zawsze, czy tylko na jakiś czas? Dziwne, bardzo dziwne.
      Ze swojego okna widział niebieski neon płonący przy Celeste Street między sklepem obuwniczym a apteką Ringwalda, neon informował: SALON GIER. To tam zbierze się dziś wieczorem cała ferajna, żeby pograć na automatach i pogadać o helikopterze, który wylądował w parku Prestona. Będą plotkować na prawo i lewo, snuć domysły, fajnego towaru też tam nie zabraknie. A z nich wszystkich - Renegatów, mięśniaków i balango-wiczów - tylko on mógłby pochwalić się znajomością prawdziwych faktów.
      No nie, skarcił się w duchu. Moją siostrę gdzieś wcięło, a mnie dziewczyny w głowie! Ale z ciebie kawał palanta, X Ray.
      Z tym, że przed dwudziestoma minutami matka powiedziała mu coś, co często słyszał: że ma się nie plątać pod nogami. To zresztą urastało już do rangi drugiego imienia: Ray Nie plącz się pod nogami Hammond. Jeśli nie słyszał tego od starszych chłopaków w szkole, to wiadomo było, że usłyszy od własnych starych. Nawet Paco LeGrande powiedział dzisiaj, żeby się nie pętał pod nogami. Ray zdawał sobie sprawę, że nie ma szans u dziewczyn. Żadnej prezencji, w'sporcie jest zerem, a więc takiemu jak on pozostaje tylko nie plątać się pod nogami.
      -  Cholera - powiedział cichutko. Salon gier wabił, ale kazano mu tu siedzieć, a poza tym nie miał wątpliwości, że pułkownik Rhodes nie życzy sobie, żeby szwendał się po mieście i rozpowiadał o kosmicie, który nawiedził Inferno. Wybij to sobie z głowy - pomyślał. - Siedź tu i nie plącz się pod nogami.
      Ale chociaż jednego wieczoru - tego jednego wieczoru! -mógłby wparadować do salonu gier i być tam kimś, nawet jeśliby nie pisnął nikomu słówka.
      Zanim zdążył pomyśleć, jego palce zwolniły zatrzask przy oknie.
      Wymykanie się cichcem z domu to poważne wykroczenie -pomyślał. Wykroczenie, za które tata mógłby nogi z tyłka powyrywać. Niewyobrażalnie poważne wykroczenie.
      Ten jeden wieczór...
      Podsunął okno kilka centymetrów; skrzypnęło cicho.
      Jeszcze możesz się rozmyślić - powiedział sobie. Ale z drugiej strony starzy nie będą tu przez jakiś czas zaglądali; może zdąży wpaść do salonu gier i wrócić, zanim ktoś się zorientuje, że go nie ma?
      Podsunął okno o kilka kolejnych centymetrów.
      -  Ray? - pukanie do drzwi i głos ojca.
      Zamarł, choć wiedział, że tata nie wejdzie bez zaproszenia.
      -  Tak?
      -  Wszystko w porządku?
      -  Tak.
      -  Posłuchaj... przepraszam, że na ciebie naskoczyłem. Widzisz, to czas próby dla nas wszystkich. Nie wiemy, co zamierza Daufin... i chcemy odzyskać Stevie, jeśli to tylko możliwe. Może niemożliwe. Ale nie wolno nam tracić nadziei, nie? - Tom zamilkł na chwilę i Ray chciał już opuścić z powrotem okno, ale neon salonu gier kusił. - Chcesz do nas przyjść? - odezwał się znowu ojciec. - Myślę, że mógłbyś.
      -  Ja... - O Boże - pomyślał. - ...Słucham sobie muzyki, tóto. Przez słuchawki. Lepiej tu zostanę, nie chce się plątać pod
      Bogami.
         Przez chwilę panowała cisza.
      -  Na pewno wszystko w porządku? - spytał ponownie ojciec.    - Na pewno.
      -  Dobrze. Ale jak będziesz chciał, to przyjdź do nas.
      Ray usłyszał kroki oddalające się korytarzem i skręcające do gabinetu. Potem doszedł go stamtąd pomruk głosów. Tata rozmawiał z mamą.
      Jeśli ma iść, to pora ruszać. Podsunął okno do końca i z walącym sercem przełazi przez parapet. Opuścił okno od zewnątrz i pobiegł Celeste Street w kierunku salonu gier. W czym jak w czym, ale w bieganiu był dobry.
      Ale w salonie gier nie zastał nawet w przybliżeniu takiego tłumu, jakiego się spodziewał; zaledwie sześciu czy siedmiu chłopaków okupujących bilardy mechaniczne. Sala pomalowana była na ciemny fiolet, na którym skrzyła się gdzieniegdzie srebrna gwiazdka. Z sufitu zwisały na drutach pociągnięte farbą fosforyzującą planety wprawiane przez wentylatory w ruch po orbitach. Stojące pod ścianami automaty do gier w Galaktyjczyka", Neutrona", Gwiezdnego Łowcę", Artylerzystę" i jeszcze z dziesięć innych popiskiwaniem i pobekiwaniem przyciągały uwagę. Co jakiś czas z głośniczka nad automatem do gry w Gwiezdnego Łowcę" huczało metaliczne wyzwanie: Baczność, Ziemianie! Macie odwagę stawić czoło Gwiezdnemu Łowcy? Do broni! Gotujcie się na unicestwienie!"
      W głębi sali siedział na składanym metalowym krzesełku kierownik - starszy mężczyzna nawiskiem Kennishaw - i czytał czasopismo Texas Outdoorsman". Obok niego stał automat do rozmieniania pieniędzy, a na ścianie za nim wisiała tabliczka upominająca: NIE PRZEKLINAĆ, NIE ZAKŁADAĆ SIĘ, NIE BIĆ.
      -  X Ray! Jak leci, stary?
      Obok Galaktyjczyka" stali Robby Falkner i Mikę Ledbetter. Obaj byli pierwszoklasistami i obaj mieli ugruntowaną pozycję członków Klubu Dupków Zołędnych.
      -  Cześć, Ray! - zawołał Mikę głosem, który nie zatracił jeszcze dziecinnej piskliwości.
      Ray podszedł do nich, rad, że widzi kogoś znajomego. W głębi sali zauważył jednego z Renegatów grającego w bilard; chłopak nosił ksywkę Semafor, bo włosy miał ufarbowane na czerwono na wierzchu głowy, a po bokach na zielono.
      -  Co u ciebie? - Robby podał Rayowi piątkę, a Mikę skoncentrował się tymczasem na zainkasowaniu paru kolejnych pun~ któw od Galaktyjczyka".
      -  W porządku. A u ciebie?
      -  Pomalutku. Kurczę, ale było klawo z tym helikopterem, co? Widziałem, jak startował. Kurczę, klawe to było!
      -  Ja też widziałem - podchwycił Mikę. - Wiecie, co słyszałem? To, co spadło, to wcale nie był meteor, nic z tych rzeczy! To rosyjski satelita. Jeden z tych satelitów śmierci i dlatego jest radioaktywny.
      -  A wiecie, co słyszał Billy Thellman? - Robby nachylił się i rozpościerając ramiona przygarnął obu chłopców do siebie, żeby szeptem powierzyć im tajemnicę. - Że to nie był ani meteor, ani satelita.
      -  No to co? - spytał spokojnie Ray.
      -  Odrzutowiec! Supertajny odrzutowiec się tu rozbił. Billy Thellman mówi, że zna kogoś, kto pojechał tam popatrzeć, co się stało, ale ludzie z lotnictwa wojskowego ustawili blokadę na Cobra Road. No więc facet poszedł dalej piechotą. Szedł tak i szedł, aż nadział się na dźwig, który zbierał z ziemi kawałki czegoś, a dookoła kręcili się ludzie poubierani w skafandry prze-ciwpromienne. Ale dużo nie zobaczył, bo zaraz go zwinęli, spisali nazwisko, adres i wzięli od niego odciski palców na taką małą białą karteczkę. Powiedzieli mu, że za kręcenie się tam może wylądować w pudle.
      -  Straszyli tylko - prychnął Mikę.
      -  Pewnie. A potem go spytali, co widział, on im powiedział i puścili go, ale kazali nikomu nic nie mówić. Billy podobno słyszał, że to był F-911, i że lotnictwo miało tylko jeden taki.
      -  O rany - powiedział Ray.
      -  Chłopaki, luknijcie no na nią! - wyszeptał Mikę, wskazując oczami smukłą blondynkę uwieszoną ramienia chłopaka grającego w Artylerzystę". - To Laurie Rainey. Jasny gwint! Słyszałem, że potrafi zessać chrom ze zderzaka!
      -  Niezła laska - przyznał Robby. - Ale nogi ma za chude.
      -  Gadanie, nie przeszkadzałoby ci, że są chude, gdyby wzięła cię nimi w nelsona! Cholera! - Mikę walnął pięścią w automat do gry w Galaktyjczyka", bo gra dobiegła końca, a on nie zdążył pobić swojego dotychczasowego rekordu.
      Zauważył to stary Kennishaw Sokole Oko.
      -  Ej, chłopcze! - krzyknął. - Nie obijaj maszyn! - Wyładowawszy w ten sposób gniew powrócił do lektury czasopisma,,
      Trzej chłopcy przedryfowali obok Laurie Rainey, żeby jej się lepiej przyjrzeć i w nagrodę zaleciał im od niej zapach perfum. Laurie trzymała swojego chłopaka za pasek od spodni, co Mikę uznał szeptem za nieomylny znak, że dziewczyna jest napalona jak piec hutniczy.
      -  A ty coś dzisiaj taki cichy? - spytał Raya Robby, kiedy podeszli do rzędu mechanicznych bilardów.
      -  Ja? Wcale nie jestem cichy.
      -  Jesteś. Kurczę, przeważnie gęba ci się nie zamyka. Co, starzy ci zaleźli za skórę?
      -  Nie.
      -  No to o co chodzi? - Robby czyścił sobie zapałką paznokcie.
      -  O nic. Nie chce mi się gadać i tyle. - Paliła go tajemnica, ale wiedział, że nie wolno mu pisnąć słówka.
      Mikę dał mu kuksańca pod żebra.
      -  A ja myślę, że ty coś ukrywasz, kogutku.
      -  Coś ty, niczego nie ukrywam. Naprawdę. - Ray wsadził ręce w kieszenie i wpatrywał się w plamę na wydeptanym linoleum. Słysząc te banialuki o F-911 o mało nie parsknął śmiechem i teraz też ledwo powstrzymywał cisnący się na usta uśmiech. - Dajmy temu spokój!
      -  Niby czemu mamy dać spokój? - podchwycił Robby, wyczuwając, że jest jednak jakaś tajemnica. - No, X Ray! Wykrztuś wreszcie, o co chodzi.
      Zaraz się wygada. Za minutę mógłby zostać najpopularniejszym małolatem w Inferno. Wszystkie towary z miasteczka tłoczyłyby się wokół, żeby posłuchać. Ale nie, nie wolno! Jednak usta zaczęły mu się same otwierać, choć jeszcze nie wiedział, co się z nich wydobędzie. Układał sobie w myślach wstęp: Powiedzmy, że wiem, że to nie był żaden pieprzony F-911".
      -  Kogo my tu widzimy! A gdzie twoja przyjaciółeczka, faj-fusie?
      Ray poznał ten bełkotliwy, złowieszczy głos. Odwrócił się na pięcie i spojrzał na drzwi.
      Stało ich tam trzech: Paco LeGrande z nosem ujętym w plastykowe łubki przytrzymywane bandażami, które spowijały mu policzki i czoło; Ruben Hermosa, uśmiechnięty, spocony na twarzy, z oczyma przekrwionymi od trawki, i Juan Diegas, jeszcze jeden barczysty Grzechotnik.
      Paco, utykając lekko i tupiąc wojskowymi buciorami, postąpił dwa kroki w przód. W salonie gier zrobiło się cicho jak makiem zasiał. Wszyscy wlepili wzrok w intruzów.
      -  Pytałem, gdzie twoja przyjaciółeczka - powtórzył Paco, uśmiechając się wrednie. Twarz miał zapuchniętą, oczy w sinych obwódkach. Splótł palce i rozprostował z trzaskiem stawy. -Nie ma jej tutaj, żeby bronić twojego chudego tyłka?
      Baczność, Ziemianie! - zahuczał głośnik ŤGwiezdnego Łow-cyť. Macie odwagę stawić czoło Gwiezdnemu Łowcy? Do broni! Gotujcie się na unicestwienie!"
      -  O cholera - wyszeptał Mikę Ledbetter i wycofał się szybko, byle dalej od Raya. Robby dotrzymał pola parę sekund dłużej, a potem on też pozostawił Raya własnemu losowi.
      -  Lepiej stąd wyjdźcie! - To odezwał się Semafor. - Jesteście na terytorium Renegatów!
      -  Pytałem cię o coś? Stul ryło, cudaku pieprzony! Semafor nie był nawet w przybliżeniu zbudowany tak, jak
      chłopcy blokujący drzwi i zdawał sobie sprawę, że w starciu z nimi nie ma najmniejszych szans.
      -  Nie chcemy tu żadnych awan...
      -  Morda w kubeł!  - ryknął Juan Diegas.  - Jesteś mój, skurwielu!
      Kennishaw zerwał się z krzesełka.
      -  Hola tam! Nie chcę tu słyszeć takiego języka...
      Paco obrócił się gwałtownym, wściekłym ruchem i wczepił wielkimi łapskami w pudło mechanicznego bilardu. Napiął mu-skuły i przewrócił urządzenie na bok. Rozdzwoniły się jak szalone dzwoneczki, poleciało szkło i z maszyny strzeliły iskry.
      Klienci salonu gier drżeli jak liście na wietrze. Kennishawowi twarz poczerwieniała. Sięgnął jedną ręką do telefonu wrzutowego wiszącego na ścianie, a drugą do kieszeni po ćwierćdolarówkę.
      -  Mam ci obciąć tego gabla, zgredzie? - spytał Paco niezbyt głośno, lecz bardzo rzeczowo.
      Kennishaw dostrzegł furię w oczach chłopaka i strach go obleciał; zamrugał powiekami i poruszył ustami, ale nie wydobył z nich żadnego dźwięku. Jego twarz straciła czerwony odcień i spopielała. Wyjął rękę z kieszeni, rezygnując z szukania ćwierć -dolarówki.
      -  Muchas gracias - zaszydził Paco. Przeniósł wzrok z powrotem na Raya Hammonda. - Nieźleś się ze mnie dzisiaj ucha-chał, co?
      Ray pokręcił głową. Oczy Paca płonęły i Ray nie miał wątpliwości, że cała trójka Grzechotników jest na wysokich obrotach po maryśce, bo inaczej nie odważyliby się przyjść tutaj.
      -  Nazywasz mnie kłamcą, ty mały kutasiku? - Jeszcze dwa kroki i Paco był już na wyciągnięcie ręki.
      -  Nie.
      Juan i Ruben zarechotali. Ruben podskoczył, chwycił papierowy model Saturna i zerwał go z drutu. Juan naparł jak wściekły byk na automat do gry w Aąuariusa" i przewrócił go z hukiem na podłogę.
      -  Proszę was... nie... -jęknął błagalnie Kennishaw, rozpłaszczając się na ścianie jak motyl.
      -  A ja mówię, że tak - cedził Paco, nie zwracając na niego uwagi. - A ja mówię, że słyszałem, jak się ze mnie śmiałeś, i jak teraz nazwałeś mnie kłamcą.
      Rayowi serce omal nie wyskoczyło z piersi. Chciał się cofnąć, ale co by to dało? Nie było gdzie uciekać. Musi stawić czoło sytuacji i modlić się, żeby jak najprędzej zajrzeli tu jacyś Renegaci.
      -  Ludzie, nikt się tu nie chce bić! - odezwał się Semafor. -Idźcie swoją drogą!
      Paco uśmiechnął się.
      -  Ja się chcę bić. - Rozległ się głośny rumor i znów strzelił snop iskier. To Juan przewrócił następny automat. Paco nie odrywał wzroku od Raya. - Powiedziałem ci, tak? Powiedziałem ci, żebyś mi się nie plątał pod nogami!
      Ray przełknął z trudem ślinę. Laurie Rainey patrzyła, patrzyli Robby i Mikę i cała reszta. Wiedział, że zaraz dostanie łomot; miał go jak w banku. Ale nie to było najgorsze, jeszcze gorzej było stchórzyć. Poczuł, że nerwowy uśmieszek przebiega mu przez wargi i zauważył, że zdumiało to nawet Paca. Ray postąpił krok w jego stronę.
      -  Pieprz się - powiedział.
      Cios był tak błyskawiczny, że nawet nie zauważył, jak nadlatuje. Dostał w szczękę, poleciał w powietrze i wylądował na automacie do gry w Neutrona". Spadł na czworaki. Okulary zwisały mu z jednego ucha, w ustach czuł smak krwi. Pięść Paca zacisnęła się na jego koszuli i zaczęła dźwigać z podłogi.
      Semafor rzucił się do drzwi, ale Juan Diegas był szybszy. Dobrze wymierzonym kopniakiem trafił Semafora w ramię. Chłopak zawył z bólu i upadł. Juan w jednej chwili znalazł się na nim i zaczął okładać kułakami.
      Ray zobaczył nad sobą wykrzywioną gębę Paca. Chciał w nią rąbnąć pięścią, ale ktoś chwycił go za rękę i przytrzymał. Za Pakiem podskakiwał raz za razem Ruben i wydając dzikie okrzyki zrywał modele planet z drutów.
      Pięść Paca uniosła się znowu. Była olbrzymia i pokiereszowana.
      Ray szarpnął się, poszukał czubkami tenisówek podłogi, lecz nie znalazł punktu podparcia.
      Pięść cofnęła się, zawahała - i spadła.
      Ray poleciał z rozkrwawionymi ustami do tyłu i wpadł pod pudło mechanicznych kręgli.
      
20. Łomot
     
      -  Cali i zdrowi - oznajmił Cody, zatrzymując motocykl przed domem Ricka Jurado. Miranda przyciskając wciąż walizkę do piersi zsiadła. Włosy miała rozwichrzone.
      -  Czy ktoś ci już mówił, że za szybko jeździsz?
      -  Nikt. - Rozejrzał się dookoła; żadnego Grzechotnika w polu widzenia. Z autoserwisu Cade'a dolatywało stukanie młotków.
      -  No to ja ci to mówię. O mało nas nie zabiłeś.
      -  Więcej ryzykujesz stojąc tutaj - odparł. - Wejdź lepiej do środka. - Wskazał ruchem głowy dom; na werandzie paliło się światło. W powietrzu wisiał zapach cebuli i fasoli. - Zaczekam, dopóki drzwi się za tobą nie zamkną.
      -  Nie musisz.
      -  Nie spocę się od tego - odparował, choć czuł, że się poci.
      -  Dzięki za podwiezienie. I za wyrwanie z łapsk Mruka. -Uśmiechnęła się kpiąco i ruszyła w stronę domu.
      -  Zawsze do usług! - Cody gazował silnik, patrząc, jak dziewczyna wstępuje po schodkach i puka do drzwi. Niezła jest, pomyślał. Jaka szkoda, że... no, szkoda.
      Drzwi otworzyły się. W smudze żółtego światła Cody zobaczył twarz Ricka Jurado.
      -  Prezencik ci przywiozłem, Rick! - krzyknął, wykonał ciasny nawrót i odprowadzany zbaraniałym wzrokiem oniemiałego Ricka oddalił się na pełnym gazie ulicą Drugą.
      -  Kretyn przeklęty! - wrzasnął za nim po hiszpańsku Rick, odzyskując głos. Spojrzał na dziewczynę z walizką stojącą na werandzie.
      -  Cześć - powiedziała.
      -  Cześć - odburknął, nie poznając jej zrazu, ale już w następnej sekundzie szczęka mu opadła. Ostatnie zdjęcie przysłała mu przed ponad dwoma laty, a przez ten czas wyrosła z dziewczynki na kobietę. - Miranda?!
      Walizka spadła z hukiem na deski werandy, a dziewczyna wyciągnęła do brata ręce. Otoczył ją ramionami, poderwał z podłogi i przytulił mocno. Usłyszał jej cichy szloch; jego też zapiekły oczy.
      -  Miranda... Miranda,' wierzyć mi się nie chce! Skąd się tu wzięłaś? Po prostu nie chce mi się... - I w tym momencie dotarło do niego: Cody Lockett z jego siostrą! O mało nie wypuścił dziewczyny z objęć, ale opanował się i z płonącymi oczami postawił ją na ziemi. - Co robiłaś z Lockettem?
      -  Nic. Tylko mnie podwiózł.
      -  Dotykał cię? Przysięgam na Boga, że jeśli cię tknął...
      -  Nie, nie! - Wystraszyła się jego miny. Nie była to twarz kochającego brata, który subtelną, wyrobioną ręką pisywał do niej miłe listy. - On nic nie zrobił! Przywiózł mnie tu tylko z przystanku autobusowego!
      -  Trzymaj się od niego z dala! To śmieć! Rozumiesz?
      -  Nie, nie rozumiem! - Ale w tym momencie zrozumiała; zobaczyła na nadgarstkach Ricka skórkowe, nabijane metalowymi ćwiekami opaski - takie same, jakie nosiło wielu szpanują-cych na macho chłopaków z band w Fort Worth - i przypomniała jej się reakcja Cody'ego na dźwięk nazwiska Ricka. Zła krew, pomyślała. - Wszystko w porządku. Nic mi się nie stało -dodała pośpiesznie.
      Rick dygotał z gniewu. Jak ten sukinsyn śmiał tknąć Mirandę! Jeszcze jeden rachunek do wyrównania. Stłumił jednak wściekłość.
      -  Przepraszam. Niepotrzebnie się tak rozeźliłem. Wchodź do środka! - Dźwignął walizkę, wziął Mirandę za rękę, wprowadził ją do domu i zaryglował drzwi. - Siadaj! - Zaczął się krzątać gorączkowo po zabałaganionym pokoju, usiłując zaprowadzić w nim jaki taki ład.
      -  Gdzie Paloma?
      -  Śpi. - Emocje już go opuściły. Poprawił poduszki na sofie.  Pójdę ją obudzić - zaproponował.                                         
      -  Nie, jeszcze nie. Najpierw muszę porozmawiać z tobą w cztery oczy.
      Ściągnął brwi. Poważnie to zabrzmiało.
      -  O czym?
      Miranda podeszła do półki, na której Paloma trzymała swoje porcelanowe ptaszki. Wzięła kardynała i pogładziła go palcem po skrzydełkach. . - Nie wracam do Fort Worth - powiedziała w końcu. - N i g d y.
      -  Lutuj go! - wrzasnął radośnie Ruben. - Lutuj gnojka! Paco trzymał Raya za kostki i próbował wywlec go spod
      mechanicznego bilarda, ale chłopiec ucapił się jednej z nóg maszyny i ani myślał puścić. Okulary spadły mu z nosa, z ust sączyła się krew, ale umysł miał wciąż jasny; chyba już wiedział, jak czuje się ranne zwierzę opadnięte przez sępy.
      Robby Falkner zebrał się wreszcie na odwagę i ruszył do ataku, ale Paco odwrócił się na pięcie i przywitał go jednym, drugim, trzecim ciosem w twarz. Robby'emu krew puściła się z nosa i chłopiec, wydając cichy jęk, padł jak rażony gromem.
      Semafor odczołgiwał się po podłodze od Juana Diegasa, który znowu przypuścił szturm na automaty do gry.
      -  Przestańcie! Proszę was, przestańcie! - lamentował skulony w kącie Kennrshaw.
      Semafor ujrzał nagle przed sobą otwarte drzwi, zerwał się na równe nogi i wypadł na ulicę; jedno oko miał zapuchnięte na amen, policzek rozcięty sygnetem.
      -  Łomot! - wrzasnął za nim Juan i przewrócił automat do gry w Artylerzystę"; maszyna plunęła iskrami i zaczęła wymiotować ćwierćdolarówkami.
      Semafor, nie zwalniając biegu, minął biuro szeryfa. To była sprawa Renegatów i wiedział dokładnie, co ma robić.
      * * *
      -  To przez nią, prawda? - Czarne oczy Ricka miotały błyskawice. - Co ci zrobiła?
      -  To nie to. Ja po prostu musiałam...
      Wziął ją za rękę. Dłoń miała wysuszoną i popękaną, paznokcie połamane - była to dłoń robotnicy, a nie uczennicy szkoły średniej w Fort Worth.
      -  Rozumiem - powiedział z tłumionym gniewem. - Kazała ci szorować podłogi.
      Miranda wzruszyła ramionami.
      -  Pracowałam trochę u paru osób po szkole. Nic szczególnego. Zamiatanie, zmywanie i...
      -  Wynoszenie śmieci jakiemuś spasionemu gringo?
      -  To była praca. - Cofnęła rękę. - Ona mnie do niej nie zmuszała. Sama chciałam.
      -  Tak. - Rick uśmiechnął się gorzko. - W ten sposób ty zostałaś służącą, a ona siedziała w domu i czekała na telefon od swojego fagasa, prawda?
      -  Przestań! - Spojrzała mu w oczy. - Nie mów tak. Nie wiesz, jak było, a więc nie zabieraj głosu.
      -  Wiem, jak było! Do cholery, dostawałem przecież twoje listy! Zachowałem wszystkie! Może nigdy nie napisałaś tego wprost, ale ja dosyć dobrze potrafię czytać między wierszami! Nasza matka to nic nie warta puta i nie rozumiem, jak mogłaś z nią tak długo wytrzymać!
      Miranda milczała. Odstawiła kardynała na półkę.
      -  Nikt nie jest nic nie wart. Dlatego z nią byłam.
      -  Dziękuj Marii Pannie, że zdążyłaś uciec, zanim i z ciebie nie zrobiła dziwki.
      Miranda położyła mu palec na ustach.
      -  Proszę cię - powiedziała. - Rozmawiajmy .ciszej, dobrze? Pocałował jej palec, ale oczy nadal miał chmurne.
      -  Spójrz, co jeszcze mam! - Miranda podeszła do walizki, otworzyła ją i poszperawszy między ubraniami znalazła złożony arkusik papieru. Zaczęła go ostrożnie rozkładać. Rick zauważył, że papier jest posklejany na zgięciach taśmą, bo inaczej by się rozleciał. Wiedział co to, ale czekał cierpliwie, aż siostra go rozpostrze. - Widzisz? Wygląda prawie jak nowy.
      Był to jego autoportret narysowany przed około trzema laty pastelowymi kredkami. Twarz - o wiele wtedy młodsza, przemknęło mu przez myśl - naszkicowana była grubymi, agresywnymi kreskami; mnóstwo czarnych cieni i czerwonych akcentów. Praca wydała mu się teraz okropnie amatorska. Ślęczał kiedyś nad nią z godzinę, spoglądając co chwilę w lustro.
      -  Nadal rysujesz? - spytała Miranda.
      -  Trochę. - W swoim pokoju, w pudle pod łóżkiem, trzymał dziesiątki pastelowych szkiców Bordertown, pustyni, Bujanego Fotela i twarzy babki, większość na kratkowanych kartkach wydartych z zeszytu. Ale było to jego prywatne hobby i nie wiedział o nim nikt prócz Mirandy i Palomy. Wolał nie eksponować swoich prac nawet w domu z obawy, że któryś z Grzechotników mógłby je zobaczyć.
      -  Powinieneś wykorzystać jakoś swój talent - stwierdziła Mi-randa. - Powinieneś pójść do szkoły plastycznej albo...
      -  Szkoły mam dosyć na całe życie. Jutro mój ostatni dzień, a potem koniec.
      -  To co chcesz robić?
      -  Mam już pracę w sklepie przemysłowym. - Nie wspomniał w żadnym z listów, że jest tam zwyczajnym robotnikiem magazynowym. - Pracuję w... dziale inwentaryzacji. W weekendy mogę dorabiać malowaniem domów. Szybki fachowiec sporo na tym zarabia.
      -  Stać cię na więcej i dobrze o tym wiesz. Tu jest najlepszy dowód! - Pokazała mu znowu autoportret.
      -  Ze szkołą koniec - oznajmił stanowczo.
      -  Mama mówiła zawsze, że jesteś... - Urwała, zdając sobie sprawę, że wstępuje na grząski grunt. - ...Uparty jak muł -dokończyła.
      -  I miała rację. Chociaż raz. - Przyglądał się przez chwilę, jak Miranda składa ostrożnie rysunek. - No więc co się stało? -spytał i przygotował się wewnętrznie na wysłuchanie całej historii, wiedząc z góry, że nie będzie to przyjemna opowieść.
      -  Cody! Cody!
      Cody, porządkujący narzędzia w garażu, obejrzał się. Słaniając się na nogach i potykając nadbiegał Semafor z krwawą maską w miejscu twarzy.
      -  Oni go zatłuką, Cody! - wyrzęził, z trudem łapiąc oddech. Zgiął się we dwoje, jakby miał puścić pawia, i na cementowej posadzce zaczęły się rozpryskiwać krople krwi. - Chłopaka pana Hammonda. X Raya. Grzechotniki. Są w salonie gier i mordują go!
      -  Ilu? - Żyłami Cody'ego płynęła lodowata woda, ale pod czaszką czuł silny, gorący puls.
      -  Nie wiem. - Semafor nie mógł pozbierać myśli. - Pięciu albo sześciu. Może siedmiu.
      Mendoza policzył już utarg z kasy, wyszedł z kantorka i zobaczył zakrwawioną twarz chłopca; zatrzymał się jak wryty z rozdziawionymi ustami.
      Cody nie wahał się ani chwili. Zerwał ze ściany skórzany pas na narzędzia z zestawem kluczy i zapiął go sobie ciasno na biodrach.
      -  Leć po Czołga, Bobby'ego Claya, Dave'a; ściągnij każdego, kogo spotkasz. Biegiem!
      Semafor kiwnął głową, zebrał siły i oddalił się sprintem jak karny żołnierz wykonujący rozkaz dowódcy. Cody siedział już na motocyklu i krzyk Mendozy: Cody, zaczekaj!", utonął w ryku zapuszczanego silnika. Cody pomknął w mrok.
      -  Cholera! - Mendoza wbiegł z powrotem do kantorka, dopadł telefonu i wykręcił numer biura szeryfa. Odebrał Leland Teal, jeden z zastępców pełniący nocną służbę. Mendoza zaczął mu opowiadać, że zanosi się na wojnę gangów, ale Teal, zamiast od razu podjąć stanowcze działania, marnował cenne sekundy na mozolne spisywanie zgłoszenia.
      Cody zatrzymał się z piskiem opon przed salonem gier. Opanowany, ale z płonącym wzrokiem, wkroczył do środka i zobaczył pobojowisko.
      Poprzewracane automaty sypały po podłodze iskrami. Ruben Hermosa kopniakami rozbijał szybki jednego z nich, a stary Kennishaw wciśnięty w kąt jęczał: Nie... proszę... nie". Juan Diegas trzymał za kark jakiegoś małolata - chyba Robby'ego Falknera - i metodycznie wycierał twarzą chłopca podłogę, pozostawiając na niej krwawe smugi. Reszta dzieciaków stała zbita w przerażoną gromadkę pod tylną ścianą.
      Paco LaGrande z nosem w łubkach kopał Raya Hammonda, który leżał zwinięty w kłębek pod mechanicznym bilardem i rozpaczliwie próbował ochraniać jądra. Wielki wojskowy bucior trafił chłopca w ramię i Cody usłyszał, jak przez zaciśnięte zęby X Raya uchodzi z sykiem powietrze.
      -  Dosyć - powiedział.
      Paco zaprzestał kopania, odwrócił się i uśmiechnął. Ruben Hermosa przerwał demolowanie automatu, a Juan Diegas puścił szlochającego Robby'ego Falknera.
      -  Zaraz, człowiek! - powiedział Paco, unosząc ręce w niewinnym geście. - Nie widzisz, ze mamy tu małą imprezkę?
      -  Impreza skończona - odparł Cody. Rozejrzał się szybko. Tylko trzech Grzechotników; co ten Semafor chrzanił o pięciu
      albo i więcej? Z tym, że i LeGrande'a i Diegasa można liczyć podwójnie.
      -  A mnie się widzi, że się dopiero rozkręca - powiedział Paco, uśmiechając się złowieszczo i ruszył na Locketta, tupiąc buciorami i sprężając się do skoku.
      Cody czekał spokojnie.
      Kiedy Paco był już blisko, sięgnął błyskawicznie do pasa na narzędzia. Wyszarpnął z niego klucz i zanim Paco zdążył się zorientować, co się święci, cisnął nim w Grzechotnika.
      Klucz trafił Paca w obojczyk. Rozległ się ostry chrzęst, chłopak wrzasnął z bólu i z wykrzywioną cierpieniem twarzą zatoczył się w tył, na Rubena. Klucz upadł ze stukotem na podłogę.
      Juan Diegas zaszarżował. Cody nie zdążył wykonać uniku. Grzechotnik wyrżnął go bykiem w brzuch, pozbawiając tchu i zbijając z nóg. Cody poleciał plecami na automat do gry w Commando", a Juan zwalił się na niego, okładając na oślep pięściami. Cody wyprowadził symulowany cios od dołu na podbródek Juana, musnął kułakiem twarz napastnika, rozwarł pięść, wbił zakrzywione w szpony palce w oczy Grzechotnika i zakręcił. Juan wrzasnął i zaczął się cofać, trąc zadrapane gałki oczne. Cody nie marnował czasu; postąpił krok w przód, przymierzył się i z całych sił kopnął Juana w brzuch. Chłopak skrzeknął i zwalił się na ziemię.
      Cios Rubena Herrnosy wylądował na szczęce Cody'ego i odrzucił go w tył. Drugi musnął mu czoło. Cody postawił gardę, osłaniając się przed trzecim uderzeniem, a potem złapał Rubena za koszulkę i rąbnął go pięścią w twarz. Zrobił to instynktownie i trafił Rubena prosto w nos. Broczący krwią i oszołomiony Ru-ben zaczął się cofać, ale Cody postępował za nim krok w krok i walił w twarz jak w worek treningowy. Ruben zachwiał się wreszcie, kolana się pod nim ugięły... i w tym momencie Paco przeskoczywszy przez automat do gry w Fortecę Układu Słonecznego" staranował Cody'ego, zbijając go z nóg.
      Ruben umknął na czworakach do drzwi. Przelazłszy przez próg zerwał się na nogi i pognał do Bordertown.
      Cody miał usta pełne krwi i widział wszystko jak przez mgłę. Słyszał zbliżające się tupanie buciorów. Wstawaj, bo będzie z ciebie miazga! - przemknęło mu przez myśl. Spróbował podźwignąć się z podłogi, ale wiedział, że już za późno. Nos buta Paca trafił go pod pachę; po żebrach rozbiegły się żgnięcia potwornego bólu. Rozdepcz go!" - usłyszał krzyk Juana. Przeturlał się po podłodze i następny kopniak trafił go w ramię. Powracała mu już ostrość widzenia, ale nogi miał jak z waty. Spojrzał w górę i zobaczył nad sobą Paca szykującego się do wyprowadzenia kolejnego kopniaka. Oczyma wyobraźni widział już, jak ten bucior ląduje na jego podbródku, jak głowa odskakuje mu w tył i kark trzaska jak kurczakowi. Musi się uchylić, i to szybko.
      Zanim jednak zdążył cokolwiek zrobić, jakaś postać skoczyła Pacowi na plecy i Gizechotnik stracił równowagę. Kopniak nie doszedł do skutku. Cody zobaczył zakrwawioną twarz X Raya -ten mały sukinsyn szczerzył zęby i warczał jak pies.
      Paco wrzasnął z wściekłości i sięgnął za siebie, żeby ściągnąć X Raya z pleców, ale małolat chwycił za łubki na nosie Grze* chotnika i szarpnął z całych sił.
      -  Kocham ją. - Głos Mirandy był cichy. Siedziała na sofie z założonymi na piersiach rękami. - Ale nie mogłam już z nią wytrzymać. Nie mogłam tego znieść.
      Rick nie naciskał, wiedział, że i tak stopniowo dowie się wszystkiego.
      -  Coraz gorzej się robiło z tymi mężczyznami - podjęła Mi-randa. - Zaczęła przyprowadzać ich do domu, a te mieszkania... mają takie cienkie ściany. - Obgryzała ułamany paznokieć, unikając wzroku brata. - Poznała faceta, który chciał ją zabrać do Kalifornii. Mówiła, że przy nim - udręczony uśmiech przemknął przez jej wargi - czuje się ładna. I wiesz, co jeszcze powiedziała? - Zmusiła się do spojrzenia na brata siedzącego z zasępioną miną. - Powiedziała, że w Kalifornii mogłybyśmy dużo zarabiać. Obie. Powiedziała, że jestem już wystarczająco dorosła, żeby zacząć naprawdę zarabiać.
      Rick siedział jak skamieniały. Oczy zrobiły mu się czarne jak węgiel, twarz przypominała wykutą z marmuru, ale w środku wszystko się w nim gotowało. Matka zostawiła go tutaj z Pa-lomą, kiedy miał pięć lat, a trzyletnią wówczas Mirandę zabrała ze sobą. Ojciec porzucił ich zaraz po przyjściu na świat Mirandy. Gdzie jest teraz Esteban Jurado, Rick nie wiedział. Nie obchodziło go to zresztą, ale matka pisywała przez wszystkie te lata rozwlekłe listy o swojej karierze modelki. Wynikało z nich, że w jej życiu rysuje się już jakiś wielki przełom, do którego jednak nigdy nie doszło, a obowiązek pisania listów stopniowo przejmowała Miranda. Rick nauczył się czytać między wierszami otrzymywanej korespondencji.
      -  Wiem, co sobie myślisz, ale jesteś w błędzie - kontynuowała Miranda. - Dała mi do wyboru: albo się rozstajemy, albo jadę z nią do Kalifornii. Nie wierzę jednak, że naprawdę chciała mnie ze sobą zabrać. Myślę, że chciała, żebym się spakowała, poszła na dworzec autobusowy i kupiła bilet do Interno, tak jak zrobiłam. Tak mi się wydaje. - Twarz miała równie nieruchomą jak Rick, ale w jej oczach lśniły łzy. - Proszę cię, Rick... nie próbuj mnie przekonywać, że to nieprawda.
      -  Ricardo? - dobiegł z korytarza głos Palomy. Zanim zdążył wstać, żeby jej pomóc, Paloma, ubrana w bawełniany szlafrok, z siwymi włosami w nieładzie, weszła do pokoju. - Usłyszałam, że z kimś rozmawiasz.
      -  Babciu - powiedziała Miranda i Paloma zatrzymała się jak wryta, przechylając głowę w kierunku zamglonej postaci, która podniosła się z sofy.
      -  Kto...
      -  To ja, babciu. - Dziewczyna podeszła do niej i delikatnie ujęła wychudzone, pomarszczone dłonie. - To ja...
      -  Miranda - wyszeptała staruszka. - Och... Miranda... moja mała Miranda! - Dotknęła rąk dziewczyny, przesunęła drżącymi palcami po jej twarzy. - Zupełnie dorosła!
      Ostatni raz widziała Mirandę, kiedy ta była trzyletnim dzieckiem i odjeżdżała na północ autobusem linii Trailways.
      -  Och! Jaka śliczna! Jaka śliczna!
      Miranda rozpłakała się, tym razem ze wzruszenia, i objęła babkę. A Paloma nie zamierzała się nigdy przyznać Rickowi ani Mirandzie, że od jakiegoś czasu stała w korytarzu i wszystko słyszała.
      -  Guerra! Guerra! - zawył ktoś pod oknem. Rozjazgotały się psy.
      -  Co to? - Paloma wzdrygnęła się.
      -  Guerra! Guerra! - niosło się po ulicy. Wszyscy wiedzieli, co to oznacza: wojna gangów.
      Rickowi ścisnęła się krtań; odwrócił się od babki i siostry i wybiegł na werandę. Pośrodku ulicy Drugiej stał Ruben Her-mosa w zachlapanej krwią koszulce i mokrych ubłoconych dżinsach - pewnie przeprawiał się w bród przez muliste koryto Snake River - i darł się na całe gardło. Zarra był już na ganku. Po chwili "ze swojego domu wyskoczył Joey Garracone, a zaraz potem z sąsiedniego domu Ramon Torrez. Krzyk wywabiał na ulicę kolejnych Grzechotników. Psy ujadały jak oszalałe i miotały się po podwórkach, wzniecając tumany kurzu.
      Rick zbiegł po schodkach.
      -  Zamknij się! - wrzasnął i Ruben się zamknął. - Czegoś się tak rozdarł, idioto?
      -  Renegaci! - zaskamlał Ruben. Z nosa ciekła mu krew. -W Salonie Gier, kurczę! - Złapał Ricka za koszulę. - Zasadzka... Lockett walnął Paca młotkiem... Juan ma wydłubane oczy, kurczę! O Jezu... nos mi rozkwasili.
      -  Gadaj do rzeczy! - Rick schwycił go pod ramię, bo chłopak wyglądał, jakby zaraz miał upaść. - Jaka zasadzka? Co robiliście po tamtej stronie mostu?
      Nadbiegł Peąuin z radosnym wrzaskiem Guerra! na ustach, naśladując głos, który wywabił go z domu.
      -  Stul dziób! - ryknął mu prosto w twarz Rick. Oczy Peąuina zabłysły urazą i złością, ale posłuchał.
      -  Tak sobie łaziliśmy... Nikogośmy nie zaczepiali - wyjaśniał Ruben. - Przeszliśmy tam tylko dla zgrywu. Napadli nas. -Rozejrzał się po twarzach pozostałych Grzechotników. - Katują teraz na śmierć Paca i Juana! - Czuł, że opuszcza go gwałtownie fantazja. - Z sześciu albo i siedmiu Renegatów, może i więcej... Poszło piorunem.
      -  Wojna! - krzyknął Pequin. - Skopiemy paru Renegatom dupska!
      -  Stul dziób, powiedziałem! - Rick złapał Peąuina za kołnierz, ale ten wyrwał mu się i pognał w kierunku ulicy Trzeciej, wywrzaskując swoje wezwanie na wojnę, przeznaczone dla uszu Grzechotników, którzy tam mieszkali. - Niech go któryś zatrzyma! - rzucił Rick, ale Peąuin, upojony świadomością zbliżającej się zadymy, pędził jak wiatr.
      -  Musimy wyciągnąć stamtąd Paca i Juana! - gorączkował się Zarra. Przez ramię miał już przewieszony zwinięty i gotowy do użycia bykowiec. - Musimy ratować naszych braci.
      -  Chwileczkę! Daj mi pomyśleć - warknął Rick, ale w głowie miał pustkę. Krew mu wrzała, a piskliwy wrzask Peąuina przenikał przez ściany wszystkich domów w Bordertown. Nie było czasu na rozważania, bo oto nadbiegali już J. J. Melendez i Freddie Conception, a za nimi Diego Montana, Tina Mulapes i wielka, płomiennowłosa dziewczyna o ksywce Zwierzę".
      -  Te śmierdziele pozabijają naszych ziomków! - Zjawił się Sonny Crowfield, jego spocona twarz błyszczała w żółtym świetle padającym z ganku. - Idziemy, czy nie, Jurado?! - zapytał wyzywająco i Rick zobaczył w jego dłoni długą ołowianą rurkę, a w oczach żądzę walki.
      Musiał podjąć decyzję, a decyzja mogła być tylko jedna...
      -  Idziemy - zakomenderował.
      Grzechotnicy podnieśli radosną wrzawę, a Rick obejrzał się na Palomę i Mirandę stojące na werandzie. Zauważył, że wargi babki układają się w nie", ale w panującym harmiderze nie usłyszał głosu. I może lepiej. Miranda nie bardzo z początku rozumiała, co się dzieje, ale widząc łańcuchy i kije baseballowe  w rękach zbiegających się chłopaków zorientowała się, że to mobilizacja.
      Rick pomacał się po kieszeni i wyczuł tam Kieł Jezusa. Paru Grzechotników rozbiegło się już po samochody i motocykle; inni co sił w nogach pędzili w kierunku rzeki jak na fiestę. Rick uświadomił sobie, że sytuacja wymyka mu się spod kontroli, i że tej nocy popłynie mnóstwo krwi. Po Bordertown niósł się przenikliwy wrzask wzywającego na wojnę Peąuina.
      Po drugiej stronie ulicy stała pani Alhambra i wołała Zarrę do domu.
      - Chodźmy - rzucił Zarra do Ricka, udając, że nie słyszy.
      Rick kiwnął głową. Przemknęło mu przez myśl, by cofnąć się na werandę i pożegnać babkę oraz siostrę, ale nie było na to czasu. Twarz stężała mu już w zaciętą maskę. Łomot! - pomyślał. Odwrócił się od kobiet i niczym uosobienie zemsty podszedł zdecydowanym krokiem do samochodu.
      
21. Ognista kula
     
      Skowyt Paca wisiał wciąż w powietrzu. Chłopak leżał na podłodze, wijąc się i trzymając za krwawiący na nowo nos.
      A masz! - pomyślał Ray i w tym momencie oberwał pięścią w głowę od Juana Diegasa i pokoziołkował po podłodze jak sflaczały worek z praniem.
      Cody spróbował wstać. Kiedy pozbierał się na kolana, Juan capnął go za kołnierz i wywindował w górę, a potem wyrżnął pięścią w usta, rozcinając mu dolną wargę. Pod Codym ugięły się nogi. Juan uderzył znowu. Tym razem wyorał swej ofierze sygnetem głęboką bruzdę pod prawym okiem.
      -  Przestańcie! Przestańcie! - darł się Kennishaw, nadal zbyt przerażony, by się poruszyć ze swego kąta.
      Juan uniósł pięść do następnego morderczego ciosu.
      -  Spokój w tej chwili! - W progu stał zastępca szeryfa, Le-land Teal, brzuchaty mężczyzna w średnim wieku, o twarzy zmęczonej łasicy. Sponad jego ramienia zaglądał do środka Keith Axelrod, drugi zastępca szeryfa z nocnej służby.
      Juan tylko się roześmiał. Dalej przymierzał się do zadania ciosu, który miał zgruchotać Cody'emu nos.
      Witrynę salonu gier przebiły ostre światła reflektorów. Z ulicy dobiegł pisk opon i wycie pracującego na najwyższych obrotach silnika.
      -  O mądre! - wyrwało się Juanowi.
      Pomalowany w szare i zielone plamy maskujące pick-up, otarłszy się niemal o hondę Cody'ego, wjechał na pełnym gazie pod krawężnik, ściął parkometr i rozbijając witrynę, z ogłuszającym hukiem, w roziskrzonej fontannie strzaskanego szkła wpadł z impetem do wnętrza. Zastępcy szeryfa odskoczyli w ostatniej chwili spod kół, a pick-up, zanim się wreszcie zatrzymał, rozwalił jeszcze w drobny mak kilka automatów do gry. Bob Clay Clem-mons zeskoczył natychmiast ze skrzyni i natarł na Juana Diegasa z łańcuchem. Czołg, rycząc niczym rozjuszona bestia, wygramolił się zza kierownicy i z woleja przyładował Pacowi pod żebra.
      -  W nich! - wybełkotał Jack Doss, wytaczając się z kabiny ciężarówki. Był uzbrojony w kij baseballowy i w marihuano-wym szale zaatakował nim automaty do gry. Paskuda głośnymi pokrzykiwaniami zagrzewała chłopaków do boju. Davy Summers stał na dachu kabiny i rozglądał się, na kogo by się tu rzucić, a Mikę Frackner dopił piwo, zgniótł w ręku puszkę i cisnął nią w głowę Juana.
      Tomowi Hammondowi nalewającemu sobie w kuchni którąś z rzędu filiżankę kawy wydało się, że Daufin drgnęła. Leciutko, może był to tylko niewielki skurcz mięśnia. Jessie z Rhodesem omawiali w gabinecie dalsze postępowanie. Tom wsypał sobie do kawy łyżeczkę cukru. I znowu kącikiem oka wychwycił jakieś drobne poruszenie. Zbliżył się do Daufin; twarz - twarz Stevie! -była wciąż zastygła, oczy patrzyły gdzieś przed siebie. Ale... tak! Nie mylił się! Prawa rączka, ta wskazująca okno, zaczynała drżeć.
      -  Jessie? - zawołał. - Pułkowniku Rhodes? Przybiegli od razu.
      -  Spójrzcie tylko. - Tom wskazał ruchem głowy na prawą rękę małej. Od kilku sekund drżenie przybierało na sile.
      Piersią Daufin targnął nagle spazm. Jessie drgnęła, przerażona.
      -  Co jest? - zaniepokoił się Tom. - Nie może oddychać? Jessie dotknęła piersi dziewczynki. Oddech był płytki, przyśpieszony. Poszukała pulsu na szyi. Bił jak oszalały.
      -  Tętno bardzo jej podskoczyło - stwierdziła z napięciem w głosie. Spojrzała małej w oczy. Źrenice rozszerzyły się do wielkości dziesięciocentówek. - Coś się dzieje, to pewne - orzekła, coraz bardziej zaniepokojona. Wyciągnięta rączka wciąż drżała i teraz to drżenie zaczynało wędrować w górę, ku ramionom. Daufin zaświszczało w płucach. Otworzyła usta i wydobył się z nich dźwięk, który zabrzmiał jak słowo.
      -  Co to było? - Rhodes trzymał się wciąż na dystans od istoty. - Co ona powiedziała?
      -  Nie zrozumiałam. - Jessie spojrzała w twarz małej i z przerażeniem zauważyła, że źrenice dziewczynki zwężają się gwałtownie do wielkości główek szpilki, a potem znowu zaczynają rozszerzać. - O Jezu! Ona chyba ma jakiś atak!
      Wargi Daufin poruszyły się ledwie zauważalnie. Tym razem Jessie była na tyle blisko, by z ciężkiego tchu wyłowić chrapliwe słowo. A przynajmniej tak jej się wydawało, bo to, co usłyszała, nie miało przecież sensu.
      -  Chyba powiedziała... Stinger - poinformowała z wahaniem Toma i pułkownika.
      Twarzyczka Daufin zaczęła blednąc, przybierać szarawy odcień. Teraz dziewczynce drżały też nóżki.
      -  Sting-er - szepnęła znowu.
      I w słowie tym słychać było nutę niewypowiedzianego przerażenia.
      Juan Diegas błagał Bobby'ego Claya Clemmonsa o litość, Czołg wspomógł Jacka Dossa przy demolowaniu automatów, a Cody podpełzł do Raya Hammonda. Małolat stał na czworakach, potrząsając głową. Z nosa i ze zmasakrowanych warg kapała na podłogę krew.
      -  W porządku? - spytał Cody. - Ej, X Ray? Słyszysz mnie? Ray spojrzał na niego błędnie. Nawet bez okularów wiedział,
      kto do niego mówi.
      -  Wiem - wycharczał. - Nie... powinienem... plątać się pod nogami.
      -  Nie, nie! - Cody ścisnął go za ramię. - Według mnie znalazłeś się dokładnie tam gdzie było trzeba, bracie.
      Zakrwawione wargi Raya rozciągnęły się w uśmiechu.
      Z ulicy dobiegł ryk klaksonów, mrok rozcięły błyski reflektorów.
      -  Mamy towarzystwo! - krzyknęła Paskuda, schylając się po nabijaną gwoździami maczugę leżącą na dnie skrzyni pick-upa. -Wycieczka Grzechotników! Całe mrowie!
      Cody wstał z podłogi. Zrujnowany salon gier zawirował mu przed oczyma i gdyby Czołg go nie podtrzymał, znowu by upadł.
      -  Wyłaźcie, gównojady! - padło pierwsze wyzwanie. Klaksony trąbiły przeraźliwie. - No, pokażcie się, dupki!
      Dwaj zastępcy szeryfa wycofali się dyskretnie; na starcie w tej skali nie byli przygotowani. Za swoje skromne pensyjki nie mieli zamiaru tłumić podobnych zadym. Grzechotnicy zajechali pod salon gier w cztery pick-upy i kilka motocykli. Teal przed wyjściem z biura zadzwonił do szeryfa Vance'a do domu, ale skoro Yance jeszcze nie dotarł, nadstawianie karku nie miało sensu. Grzechotnicy, uzbrojeni w nadtłuczone butelki i łańcuchy, zaczęli się wysypywać ze swoich pojazdów.
      -  Zbastujcie, chłopaki, i rozejdźcie się... - zaczął krzyczeć zastępca Axlerod, ale tę odważną próbę interwencji przerwała pusta butelka, która śmignąwszy mu koło ucha, rozbiła się o ścianę. Axlerod, chowając głowę w ramiona, czmychnął za róg.
      -  Ratunku! - wrzasnął Juan. - Wyciągnijcie mnie stąd! -Bobby Clay uciszył go kopniakiem w brzuch.
      -  Na nich! - krzyknął Ramon Torrez do Grzechotników, wywijając łańcuchem. - Popędźmy kota skurwielom!
      -  Popędzić gnojom kota! Skopać dupska! - Sonny Crowfield machał na kompanów, by ruszali, ale sam stał przezornie za samochodem. W tym momencie przed salonem gier zatrzymał się camaro Jurada. Z wozu wyskoczyli Rick i Zarra.
      -  Jesteś moja, kurwo! - Zwierzę celowała palcem w Paskudę; w drugiej ręce dzierżyła spiłowany kij. Pogróżki fruwały w powietrzu w obie strony, a Cody już wiedział, że aby wydostać się z salonu gier, będą się musieli przebijać.
      Czołg sapał jak niedźwiedź, twarz pod kaskiem miał całą we krwi.
      -  Pieprzone Meksyki! - wrzasnął w pewnej chwili. - Chcecie potańcować? No to potańcujmy! - I wypadł z rykiem z salonu gier w sam środek ciżby wrogów.
      Daufin otrząsnęła się z transu. Na twarz powrócił jej rumieniec. Dygocząc jak w febrze, osunęła się na kolana.
      - Sting-er. Sting-er. Sting-er... - zawodziła.
      Pośród wycia samochodowych klaksonów Jessie usłyszała grzechot szklanek w kredensie.
      Na kasku Czołga rozprysła się butelka po piwie. Czołg rąbnął pięścią w twarz Joeya Garracone' a, oberwał po karku łańcuchem i zatoczył się. Ktoś zeskoczył na niego z samochodu; na plecy spadły mu jeszcze dwa ciała i wymachującego wciąż pięściami obaliły na ziemię.
      - W nich! - Oczy Bobby'ego Claya płonęły morderczą furią. Wyskoczył przez rozbitą witrynę salonu gier, po piętach deptali mu Jack Doss, Paskuda i reszta Renegatów z pick-upa. Zakotłowało się; w ruch poszły pięści i łańcuchy, w powietrzu fruwały butelki. Rick wparował w to kłębowisko z Zarrą u boku. Cody wyciągnął z pasa na narzędzia następny klucz i chwiejąc się na nogach wyszedł na zewnątrz. Cały był obolały, ale wciąż pałał żądzą walki.
      W wozie patrolowym zaparkowanym dwadzieścia metrów od pola bitwy, ściskając spoconymi dłońmi kierownicę, siedział Ed Yance. Słyszał szydercze: Burro! Burro! Burro! dobiegające z przeszłości, w której żył wciąż gruby chłopiec.
      Wydało mu się, że samochód zadrżał. Nie, uświadomił sobie zaraz. To nie samochód drży - to ziemia.
      -  Sting-er. Sting-er. Sting-er - powtarzała Daufin z rozszerzonymi przerażeniem oczyma. Przesunęła się po podłodze w kąt, pod tykającego zegara-kota, i próbowała zwinąć się tam jak najciaśniej, niczym cyrkowy człowiek-guma.
      Szklanki w kredensie podskakiwały. Jessie, Tom i Rhodes wyczuwali teraz wibracje podłogi. Drzwiczki kredensu otworzyły się same i ze środka powypadały kubki do kawy. Ściany domu skrzypiały.
      -  O... o... Boże - wyszeptał Rhodes.
      Jessie pochyliła się nad Daufin skurczoną w pozycji, która zagrażała powyłamywaniem stawów Stevie.
      -  Co to? - Podłoga wibrowała coraz gwałtowniej. - Daufin, co to jest?!
      -  Sting-er - wykrztusiła istota, patrząc gdzieś w dal, poprzez Jessie, nieruchomymi, szklistymi oczyma. - Sting-er. Sting-er.
      Zakołysały się żyrandole.
      * * *
      Klakson wozu patrolowego włączył się, choć Yance go nawet nie tknął. Boże Wszechmogący - pomyślał szeryf i wygramolił się z samochodu. Czuł teraz drżenie ziemi przez podeszwy butów i słyszał towarzyszący temu drżeniu głuchy łoskot, zupełnie jakby ścierały się ze sobą ciężkie kamienne płyty.
      Czołg walczył o życie. Zwierze natarła z kijem na Paskudę, lecz ta uchyliła się i odskoczyła, bluzgając przekleństwami. Rick otoczony zewsząd walczącymi sięgnął po swój Kieł Jezusa, ale nie chwycił za rękojeść. Usłyszał pisk opon, obejrzał się przez ramię i zobaczył dwa kolejne pełne Renegatów samochody nadjeżdżające ulicą. Ich pasażerowie wyskoczyli, zanim wozy zdążyły się zatrzymać, i włączyli do bitwy. W ramię uderzyła Ricka niecelnie rzucona butelka, potknął się o dwóch walczących i upadł. Zaczął się już zbierać na nogi, gdy naraz wyczuł pod sobą drżenie ziemi. Co, u diabła? - pomyślał. Omal nie pękły mu bębenki w uszach. Dudnienie wprawiało w rezonans kości. Spojrzał w górę i dech mu zaparło.
      Z nieba spadała na Inferno ognista kula.
      Rick poderwał się z ziemi. Ognista kula rosła w oczach. Któryś z Renegatów złapał go za koszulę i zamierzył się pięścią, ale Rick odepchnął napastnika z gniewnym lekceważeniem. Jezdnia dygotała.
      -  Przestańcie! Przestańcie! - krzyknął, ale walka była zbyt zażarta, by ktoś go usłyszał. Potrącił go przebiegający obok Grzechotnik z zakrwawioną twarzą. Rick patrzył w górę. Pomarańczowa poświata bijąca od ognistej kuli zaczynała lizać jezdnię.
      Stojący za Rickiem Yance również widział ognistą kulę. Przymrużył porażone blaskiem oczy; serce podeszło mu do gardła i ugrzęzło tam jak cytryna. To koniec świata! - przemknęło mu przez myśl. Nie był w stanie ani krzyczeć, ani uciekać. Ognista kula zdawała się spadać wprost na niego.
      -  Słuchajcie! - wrzasnął Rick. Zanurkował w najgęstszą ciżbę walczących, żeby choć na sekundę ich rozdzielić.
      I znalazł się oko w oko z Codym Lockettem.
      Cody'emu kości dziwnie pulsowały, czuł bolesny ucisk w uszach, ale myślał, że to skutek zainkasowanych razów. Przed momentem i on dostrzegł pomarańczową poświatę, ale zanim zdążył spojrzeć w górę, wyrósł przed nim jak spod ziemi Rick Jurado. Pierwsze, co przyszło mu do głowy, to myśl, że Jurado ma pewnie nóż i że musi go ubiec; zamachnął się kluczem, żeby zdzielić Jurada przez głowę.
      Rick chwycił go za przegub.
      -  Nie! - krzyknął. Oczy miał dzikie. - Nie, posłuchaj tylko... Cody wyrżnął go kolanem w żołądek, pozbawiając chłopaka
      tchu, i wyrwał rękę z jego uścisku, szykując się do zadania ciosu kluczem w potylicę.
      Daufin krzyknęła.
      Ognista kula o średnicy około sześćdziesięciu metrów przemknęła z rykiem nad miasteczkiem i wyrżnęła w autoserwisie Macka Cade'a, wzbijając tumany pyłu i wyrzucając w powietrze strzępy samochodów. Fala uderzeniowa rozkołysała ziemię, pokryła pajęczyną pęknięć nawierzchnie ulic w Inferno i Border-town, wygniotła szyby okien i ścięła z nóg Cody'ego Locketta, zanim ten zdążył opuścić klucz na głowę Jurada. Metalowe ogrodzenie otaczające autoserwis przestało istnieć, a jego odłamki rozfrunęły się na wszystkie strony śmiercionośnym gradem. Rozprysły się szyby w wychodzących na zachód oknach Pierwszego Teksaskiego Banku, a w ułamek sekundy później, bo tyle wystarczyło fali uderzeniowej, by przemknąć z rykiem przez wnętrze budynku, to samo spotkało szyby w oknach wychodzących na wschód. Eksplodowała elektryczna tablica wskazująca temperaturę 85 stopni Fahrenheita i godzinę 9.49 wieczorem.
      Dom Hammondów zadrżał w posadach, ze skrzypieniem torturowanego drewna podskakiwała podłoga. Podmuch wgniótł do środka szyby okien wychodzących na południe. Jessie upadła, Tom też, a Rhodesa gorący prąd powietrza cisnął o ścianę i przyparł do niej.
      Kiedy nastąpił wybuch i zerwała się wichura, Paloma z Mi-randą padły sobie w objęcia. Deski podłogi falowały, a ze ścian sypał się tynk. Wokół fruwało szkło. Półka z porcelanowymi ptaszkami Palomy spadła z hukiem na podłogę, a przelatujący nad domem basowy grzmot przygniatał je do podłogi.
      Wicher zerwał z części domów w Bordertown spalone słońcem dachy i uniósł je ze sobą. Ze szczytu dzwonnicy kościoła katolickiego spadł krzyż.
      Ruth Twilley krzycząc: Noooaaaaahhhh!", wypadła z łóżka, a jej syn osłonił twarz przed śmigającymi po całym gabinecie odłamkami szkła. Trumny w kaplicy bujały się jak kołyski.
      Sierżant Dennison drzemiący na ganku przed swoim domem ocknął się z okrzykiem: Poczta jedzie!", po czym stwierdził, że znalazł się w środku burzy piaskowej. W uszach mu szumiało, a stalowa płytka w głowie dźwięczała jak diabelskie kowadło. Scooter wskoczył mu na kolana i roztrzęsiony zwinął się w kłębek. Sierżant pogładził drżącymi palcami czarno-białą sierść niewidzialnego psa.
      Wzdłuż całej Cobra Road i Celeste Street rozdzwoniły się alarmy przeciwwłamaniowe. Psy wyły, a ostatnie trzy sygnalizatory uliczne w Inferno poskrzypywały bujając się na kablach; czwarty, ten na skrzyżowaniu Oakley i Celeste, spadł i rozbił się o jezdnię.

      W domu Lockettów otworzyły się z łomotem okiennice. Curt leżał w ciemnościach w przepoconej pościeli i szeroko rozwartymi oczami wsłuchiwał się w jęk ścian.
      Wstrząsy przebiegały widmowymi falami. Nocne stworzenia umykały do swych nor.
      
22. Podniebna sieć
     
      Yance wstał. Poprzez skłębione chmury kurzu widział iskry strzelające z porozbijanych neonów przy Celeste Street. Większość żarówek nad autoserwisem Cade'a popękała, niektóre jeszcze iskrzyły. Szeryf zgubił gdzieś swój kowbojski kapelusz; czuł, że gołą głowę ma wilgotną. Dotknął włosów i ze zdziwieniem spojrzał na umazane czymś lepkim i czerwonym palce. Musiałem oberwać kawałkiem szkła - pomyślał, ale był zbyt oszołomiony, by odczuwać ból. E, nie ma się co przejmować byle draśnięciem, trochę krwi i to wszystko. Słyszał zawodzenie jakiegoś chłopaka, ktoś inny szlochał, ale reszta uczestników bitwy oniemiała.
      Autoserwis tonął w blasku strzelających wysoko w górę płomieni. To palił się magazynek z farbami. Nad stosami opon, gdzie spadły i eksplodowały beczki z benzyną, snuły się kłęby czarnego dymu. Co z tą strażą? - pomyślał Yance. Nie, trzeba dać ochotnikom trochę czasu na powciąganie kalesonów. I w czerwonej, rozbłyskującej co chwilę nowymi wybuchami łunie pożaru Yance zauważył naraz, że na posesji Cade'a piętrzy się coś, czego wcześniej na pewno tam nie było.
      Wystraszony oparł się ciężko o wóz patrolowy. Klakson samochodu wciąż trąbił, ale on go ledwie słyszał. Cienki strumyczek krwi ściekał mu po czole.
      Rick Jurado stał nieruchomo. Koszula wisiała na nim w strzępach. Spoconą twarz i klatkę piersiową oblepiał kurz, we włosach skrzyły się okruchy szkła. Kilka metrów od niego słaniał się na nogach Zarra, wciąż zatykający dłońmi uszy. Otaczający go Grze-chotnicy i Renegaci toczyli bitwę, ale już nie ze sobą, lecz każdy ze swymi zbuntowanymi nagle zmysłami.
      I teraz Rick też zobaczył to coś na terenie płonącego auto-serwisu.
      -  Boże... - szepnął. Ledwie słyszał własny głos.
      Cody klęczał trzy metry dalej, na przemian tracąc i odzyskując świadomość. Zbombardowali nas - myślał. Te pieprzone Grze-chotniki użyły dynamitu...
      Do uszu Vance'a przedarł się wreszcie ryk klaksonu. Wydało mu się, że jeszcze chwila, a zwariuje od tego hałasu.
      -  Cicho! - wrzasnął i rąbnął pięścią w maskę. Klakson za-krztusił się i zamilkł.
      Po minucie dało się słyszeć wycie syreny. Po Republica Road mknął wóz bojowy straży pożarnej. Minął stację Texaco Men-dozy i błyskając kogutami, przejechał przez most nad Snake River. Tu nie wystarczy jedna sikawka - pomyślał Vance. Ale cóż począć, ochotnicza straż pożarna w Inferno miała na stanie tylko tę jedną. Yance zdawał sobie sprawę, że powinien coś robić, lecz nie wiedział co. Wszystko wydawało mu się jakieś nierealne, zamglone. Usiadł więc po chwili w pozie Myśliciela" na wgniecionej masce wozu patrolowego i zapatrzył się w płomienie szalejące wokół obiektu stojącego na terenie autoserwi-su Cade'a.
      -  Nie wiem, co to było, ale spadło za rzeką. - Tom stał przy wybitym oknie i patrzył na południe. - Coś się tam pali. Chwileczkę. - Zdjął okulary i przetarł rąbkiem koszuli szkła; jedno pękło idealnie po przekątnej. Założył je z powrotem na nos i teraz zobaczył wyraźnie. - Co to?
      Jessie wyjrzała nad jego ramieniem. Włosy miała szare od kurzu. Również zobaczyła obiekt i ciarki przeszły jej po plecach.
      -  Rhodes! Spójrz tylko!
      Pułkownik patrzył przez chwilę tępo, z rozchylonymi ustami. Mózg wciąż mu pulsował, nawet zęby go bolały.
      -  Jezu! - wykrztusił. - Nie mam pojęcia, co to jest, widzę tylko, że duże.
      Jessie zerknęła na Daufin skuloną wciąż w kącie, drżącą, rzucającą na boki spłoszone spojrzenia królika w potrzasku.
      -  Co tam spadło? - zapytała. Daufin nie odpowiedziała. -Wiesz, co to jest?!
      Daufin skinęła powoli głową.
      -  Sting-er - powiedziała cicho, głosem ochrypłym od krzyku.
      -  Stinger? Co za Stinger?!
      Twarz małej odzwierciedlała wewnętrzną rozterkę. Usiłowała znaleźć odpowiednie pojęcia i wyrazić je za pomocą określeń zapamiętanych ze słownika i tezaurusa, ale było to trudne. Te stojące nad nią formy życia miały tak ograniczony zasób słów i tak nisko rozwiniętą technikę, że porozumienie się z nimi było praktycznie niemożliwe. Obłędna była również ich architektura; już samo to, co nazywali ścianami - te płaszczyzny o prostych liniach i strasznych, rozległych powierzchniach - wystarczyło, by popchnąć cywilizowaną istotę do samobójstwa.
      Wszystko to przewijało się przez umysł Daufin w języku melodyjnym jak dźwięk wiatrowych kurantów i nieuchwytnym jak dym. Niektóre pojęcia nie przekładały się w ogóle na warkliwe dźwięki dobywające się z gardła formy życia, w której się schroniła, i właśnie takim nieprzekładalnym pojęciem było zdarzenie, którego wyjaśnienia od niej oczekiwano.
      -  Proszę - powiedziała - zabrać mnie stąd. Proszę. Bardzo da-leko stąd.
      -  Czego się boisz? - spytała Jessie. - Tego? - Pokazała na obiekt stojący na terenie autoserwisu.
      -  Tak - odparła  Daufin.  -  Boję bardzo.   Sting-er  życie krzywdzi.
      Składnia była niepoprawna, ale przesłanie jasne. To coś, co wylądowało przed chwilą za rzeką, napełniało Daufin śmiertelnym przerażeniem.
      -  Muszę się temu przyjrzeć z bliska - oznajmił Rhodes. -Boże... to chyba drugi PPZ! - Ogarnął wzrokiem niebo. Gun-niston widział pewnie upadek tego obiektu i powinien przylecieć tu zaraz helikopterem.  - Musieli  to zauważyć na radarach w Webb... Chyba że prześlizgnęło się jakoś przez martwe punkty - myślał głośno. - Kurcze, już widzę, co się tam teraz wyprawia! Dwa UFO jednego dnia! Waszyngton łby im pourywa!
      -  Ray - przerwał mu Tom. - Gdzie Ray?!
      Pobiegli z Jessie do pokoju Raya. Tom zapukał. Cisza. Zdawali sobie oboje sprawę, że żadne słuchawki, choćby dźwięk był nastawiony na pełny regulator, nie zdołałyby zagłuszyć huku towarzyszącego upadkowi ognistego obiektu. Tom otworzył drzwi, zobaczył puste łóżko i podszedł prosto do okna. Pod butami chrzęściło rozbite szkło. Dotknął zwolnionego zatrzasku. Kipiał gniewem, lecz jednocześnie odczuwał paniczny lęk, że Ray mógł się znaleźć w polu rażenia, kiedy...
      Do diabła - pomyślał, spoglądając na ogień i dym za rzeką. Tu wszędzie jest jedno wielkie pole rażenia.
      - Chodźmy go poszukać - rzucił.
      Na Celeste Street zahamował z piskiem opon jasnoczerwony samochód terenowy.
      -  Rusz dupę, Yance! - krzyknął mężczyzna, który wyskoczył z łazika. - Co tu się wyprawia, na zezowatego Judasza?!
      -  Nie wiem - mruknął apatycznie Yance. - Coś spadło.
      -  Tyle sam wiem! Pytam, co to było? - Twarz doktora Ear-ly'ego McNeila była niemal tak samo czerwona jak jego łazik. Siwe włosy opadały mu na ramiona, wierzch głowy miał łysy i upstrzony starczymi plamami, nosił siwą brodę, a jego niebieskie oczy przeszywały teraz szeryfa niczym lasery. Był brzuchatym, potężnym mężczyzną i miał na sobie obszerną, spraną, zieloną koszulę i dżinsy z łatami na kolanach.
      -  Tego, prawdę mówiąc, też nie wiem. - Yance patrzył na strumień wody opadający bezskutecznym łukiem w sam środek płomieni. Z takim samym skutkiem mogliby siusiać - pomyślał.
      Ludzie wylęgali z domów. Młodsi biegli przez park, starsi truchtali za nimi najszybciej, jak mogli. Większość Renegatów i Grzechotników otrząsnęła się już z pierwszego szoku; zapomnieli o bójce. Stali i patrzyli. Posiniaczone, spocone twarze lśniły w łunie pożaru.
      Cody podniósł się z klęczek. Umysł miał wciąż zamulony, jedno oko zapuchnięte, ale drugim, zdrowym, widział obiekt tak samo dobrze jak inni.
      Pośrodku autoserwisu Macka Cade'a stała czarna piramida. Cody oceniał jej wysokość na czterdzieści parę metrów. Płomienie odbijały się w niej, jednak piramida nie wyglądała na wykonaną z metalu; powierzchnię miała chropawą, łuskowatą - jak skóra węża albo pancerz ze ściśle dopasowanych, zachodzących na siebie płyt. Woda ze strażackiego węża, uderzając w tę powierzchnię, parowała z sykiem.
      Ktoś dotknął jego ramienia. W obolałe miejsce. Cody skrzywił się i obejrzał. Za nim stał Czołg. Kask uchronił chłopaka przed większością razów, ale u nosa, na którym wylądował jakiś przypadkowy cios, dyndały krzepnące już kropelki krwi.
      -  Cały jesteś? - spytał Czołg.
      -  Tak - mruknął Cody. - Chyba.
      -  Wyglądasz jak z krzyża zdjęty.
      -  Wyobrażam sobie. - Cody rozejrzał się i zobaczył Paskudę, Bobby'ego Claya, Davy'a Summersa... Wszyscy Renegaci trzymali się na nogach, choć niektórzy wyglądali równie kiepsko jak on. Zdrowym okiem poszukał Ricka Jurado. Meksykanin stał niespełna trzy metry od niego, zapatrzony w płomienie. Wyglądało na to, że ten przeklęty Meksykaniec wyszedł z walki bez draśnięcia. A przecież znajdował się ze swoimi Grzechot-nikami na terenie Inferno po zmroku. W każdych innych okolicznościach Cody bez namysłu by się na niego rzucił, ale teraz wydało mu się nagle, że byłoby to tak samo skuteczne jak walka z cieniem. Jurado obrócił głowę i spojrzenia chłopców skrzyżowały się.
      Cody wciąż ściskał w ręku klucz. Patrzył bez zmrużenia oka na Ricka Jurado.
      -  To co robimy, Cody? - spytał Czołg. - Kto górą?
      -  Remis - oświadczył Cody. - Zostawmy to tak. - Odrzucił klucz i ten wytłukł resztę szkła z rozbitej witryny salonu gier.
      Rick kiwnął głową i odwrócił się. Bitwa była skończona.
      -  X Ray! - przypomniał sobie Cody. Ruszył w stronę salonu gier. Jego honda leżała na ziemi, ale nic jej się nie stało. Wkroczył w ruiny. Ray Hammond siedział oparty plecami o ścianę, usta miał opuchnięte i purpurowe, koszulę zachlapaną krwią. - Będziesz żył? - spytał Cody.
      -  Może... - Ray ledwo mógł mówić. Podczas bójki przygryzł sobie język i teraz odnosił wrażenie, że ma w ustach arbuz. -Co tam się pali?
      -  Cholera wie! Coś spadło na autoserwis Cade'a. No dawaj, spróbuj wstać. - Wyciągnął rękę i małolat uchwycił się jej. Cody podciągnął go w górę, lecz pod Rayem natychmiast ugięły się nogi. - Tylko mnie nie obrzygaj - ostrzegł go Cody. - Sam sobie piorę.
      Wyłonili się ze zrujnowanego salonu gier. Jessie natychmiast dostrzegła syna i nieomal zemdlała. Stojący za nią Tom z trudem przełknął ślinę. Pułkownik Rhodes przepychał się już przez tłumek gapiów ze wzrokiem wlepionym w czarną piramidę, natomiast istota z buzią Stevie została przy hondzie civic, którą tu przyjechali.
      -  Ray! O Boże! - krzyknęła Jessie, podbiegając do syna. Wahała się przez chwilę, czy porwać go w objęcia, czy mu przylać, ale nie dało się ukryć, że w tym ostatnim ktoś już ją solidnie wyręczył, zrobiła więc to pierwsze.
      -  Oj, mamo - zaprotestował, opędzając się od jej rąk. - Nie rób mi obciachu.
      Tom zauważył pokiereszowaną twarz Cody'ego, powiódł wzrokiem po innych Renegatach i Grzechotnikach, i domyślił się, co zaszło. Gniew go opuścił. Zdjęty grozą, wlepiał teraz oczy w ogromną, wyrastającą z morza płomieni piramidę.
      -  Nie, jednym wężem nie dadzą rady tego ugasić! - Opinię tę wygłosił Dodge Creech. Był w żółtej kurtce w niebieską kratę, w spodniach koloru o ton ciemniejszego niż krata kurtki i w rozpiętej pod szyją perłowoszarej koszuli. Nie zdążył dobrać krawata ze swojej ogromnej kolekcji oczokłujów. Fala uderzeniowa targnęła jego domem i wyrzuciła go, jak również jego żonę, Ginger, z łóżek. Potrząsał z niedowierzaniem głową. - Jasny gwint, czeka mnie teraz bity miesiąc wiszenia na telefonie i uzgadniania z centralą odszkodowań za to pobojowisko! Tom, co to, do jasnej ciasnej, jest?!
      -  Chyba... statek kosmiczny - powiedział z wahaniem Tom. Creech wytrzeszczył oczy.
      -  Przepraszam za wosk w uszach - spróbował jeszcze raz. -Ale wydawało mi się, że powiedziałeś
      -  Dobrze ci się wydawało. Statek kosmiczny.
      -  Że co? - Stojący w pobliżu Vance też to usłyszał. - Zwariowałeś, Tom?!
      -  Spytajcie pułkownika Rhodesa. - Tom wskazał ruchem głowy oficera sił powietrznych. - On wam powie.
      Rhodes rozglądał się po niebie i wreszcie zobaczył to, czego wypatrywał. Ze wschodu na zachód, mrugając światłami pozycyjnymi na końcach skrzydeł, przemknął nad Inferno odrzutowy F-4E phantom z bazy sił powietrznych Webb. Maszyna pochyliła się na skrzydło, by wykonać nawrót i przelecieć jeszcze raz nad czarną piramidą. Pilot meldował już pewnie przez radio, co widzi i za chwilę nad Inferno zaroi się od samolotów. Rhodes obejrzał się na Daufin. Stała nadal przy samochodzie, śledząc wzrokiem samolot. Pewnie się zastanawia, czy w takim czymś da się opuścić naszą planetę - pomyślał. Wyglądała jak zwyczajna rudowłosa przestraszona dziewczynka.
      Przypomniał sobie, że dopiero co nauczyła się chodzić. Biegać prawdopodobnie jeszcze nie umie, bo już by się rzuciła do ucieczki.
      -  Wie pan coś o tym, pułkowniku?                      
      Rhodes oderwał oczy od dziewczynki. Obok niego stał szeryf i jakiś mężczyzna w sportowej kurtce we wściekłą żółto-nie-bieską kratę.
      -  Co to jest, do cholery?! - ponowił pytanie Yance. Po twarzy spływał mu strumyczek krwi. - Skąd to się tu wzięło?
      -  Wiem na ten temat tyle samo co wy.
      -  A Tom Hammond twierdzi co innego, proszę szanownego pana! - wtrącił wyzywająco Dodge Creech. - Niech pan patrzy, jakiego bajzlu toto narobiło! Pół miasteczka przewrócone do góry nogami! A wie pan, kto będzie musiał za to wszystko zapłacić? Moja firma ubezpieczeniowa! No i co ja mam im, u diabła, powiedzieć?!
      -  Teraz to już na pewno nie jest meteor. - W tym momencie Yance zwietrzył oszustwo. - Zaraz, chwileczkę! Czy czasem tam na pustyni nie spadło coś takiego samego?
      -  Nie, to nie takie samo. - Tego Rhodes był pewien. Po pierwsze kolor się nie zgadzał, a po drugie PPZ, który rozbił się na pustyni, był kilkakrotnie mniejszy od tego. Spojrzał na nadlatującego z powrotem na małej wysokości phantoma. Gdzie, u licha, ten Gunny z helikopterem?! Rhodes przeszedł szkolenie w zakresie tuszowania faktów", jak to określała instrukcja Projektu Niebieskiej Księgi, ale jak zatuszować coś tak wielkiego, jak ten...
      Ponad trzask płomieni wzbił się głuchy łoskot, przypominający Rhodesowi brzmieniem wilgotne, chrapliwe westchnienie.
      W następnej sekundzie z .wierzchołka piramidy strzeliła w niebo wąska kolumna, wysoka na jakieś sześćdziesiąt metrów ostrego, fioletowego światła.
      -  Ki diabeł?! - wrzasnął Yance, cofając się o krok. Daufin wiedziała; ścisnęła dłonie w piąstki tak mocno, że
      paznokcie wbiły się w ciało.
      Kolumna zaczęła się obracać niczym stacjonarna trąba powietrzna. Strażacy dali drapaka. Z porzuconego węża przestała tryskać woda. Od wirującej coraz szybciej kolumny zaczęły się oddzielać i splatać ze sobą świetliste spirale. Pasma fioletu rozprysły się na wschód, zachód, północ i południe aż po horyzont, rozpościerając się nad Inferno w sieć pulsującą cichą, bezduszną energią.
      -  Kurde molo, zupełnie jak packa na muchy! - doszedł Co-dy'ego głos Czołga.
      Phantom wyrwał ostrą świecą w górę. Pilot chciał chyba przebić fioletową siatkę.
      Nos samolotu uderzył w sieć i zapadł się do wewnątrz. Maszyna eksplodowała pomarańczową kulą ognia. Nie!" - krzyknął Rhodes. Płonące szczątki samolotu opadały wirując na pustynię jakieś kilkaset metrów na południe od Bordertown.
      Sieć rozpościerała się dalej, powlekając niebo upiornym purpurowym blaskiem. Osiągnąwszy promień około siedmiu mil, zagięła się na krawędziach i zanurkowała ku ziemi. Przecięła linie telefoniczną i energetyczną, biegnące wzdłuż szosy 67, a kierowca jakiejś ciężarówki, który za późno dał po hamulcach, uderzył czołowo w sieć z szybkością sześćdziesięciu mil na godzinę. Ciężarówka złożyła się jak akordeon, opony popękały, a silnik wgniotło do szoferki. Wóz odbił się od sieci jak od kamiennego muru i eksplodował. Oszalały z przerażenia królik, który znalazł się po drugiej stronie sieci, chciał przebiec przez nią do swojej norki, ale usmażył się i wyparował, skwiercząc, zanim jego mózg zdążył zarejestrować ból.
      Linie sieci zatonęły w ziemi i zakotwiczyły się w niej głęboko, przecinając po drodze biegnący z południa wodociąg, z którego trysnął z rykiem podziemny gejzer pary.
      Na Celeste Street zgasły jak na komendę wszystkie światła. W domach pociemniało. Wyłączyły się telewizory, przestały tykać elektryczne zegary. Stanęły z jękiem pompy komór chłodniczych w lodziarni, zgasły sygnalizatory uliczne na skrzyżowaniach i trzy ocalałe dotąd szklane kule latarni na moście nad Snake River.
      Usłyszała to Jessie, usłyszeli Tom, Rhodes i Vance, usłyszeli Cody i Rick: skowyt zanikającego zasilania. Masa urządzeń elektrycznych pracująca co dnia na rzecz Inferno i Bordertown stawała. Jeszcze parę sekund i wszystko, od klimatyzacji w bal-samiarni domu pogrzebowego po elektroniczne zamki bankowego skarbca, przestanie działać.
      Nagle, tak po prostu, zapadła cisza.
      Na Inferno i Bordertown padała fioletowa poświata podniebnej sieci, a ciszę zakłócał tylko trzask płomieni.
      Rodhesowi zaschło w ustach. Na wschodzie, po wewnętrznej stronie sieci, nastąpił jeszcze jeden ognisty rozbłysk - to prawdopodobnie eksplodował drugi samolot usiłujący przebić się na wolność. Iskierka zgasła szybko i na ziemię posypały się przypominające żużel szczątki. Rhodes uświadomił sobie, że patrzy na pole siłowe generowane przez jakieś źródło energii znajdujące się we wnętrzu piramidy.
      - O... Jezuniu! - jęknął Dodge Creech.
      Do uszu Rhodesa dobiegł warkot wirników. Obejrzał się. Z południowego zachodu nadlatywał helikopter sił powietrznych. Ominął szerokim łukiem czarną piramidę, zatoczył powoli krąg nad Inferno i siadł w parku Prestona. Pułkownik puścił się biegiem w kierunku maszyny. Widział z daleka Gunnistona zeskakującego zwinnie na ziemię. Jim Taggart, chudy rudowłosy pilot, wyłączył silnik i wirniki znieruchomiały.
      -  Zauważyliśmy pożar! - opowiadał Gunniston, kiedy Rhodes się przed nim zatrzymał. - Lecieliśmy tu i nagle niebo rozbłysło tym... czymś. Co się stało ze światłem?
      -  Nie ma prądu. To pole siłowe, Gunny. Widziałem przed chwilą, jak wyparowały na nim dwa phantomy. Cholera, to drań-stwo musi się rozciągać na całe mile!
      Gunniston patrzył na piramidę. Policzki płonęły mu z podniecenia, w oczach odbijała się czerwona łuna pożaru szalejącego w autoserwisie.
      -  Jeszcze jeden PPZ - wymamrotał.
      -  Jak widać. Pozostałe helikoptery też tu lecą?
      -  Nie. Tylko my wystartowaliśmy. Sanders i O'Bannon zostali jeszcze na miejscu zdarzenia.
      -  Wydaje mi się, że charakter najwyższego priorytetu przybrało dla nas przed chwilą to właśnie zdarzenie, nie uważasz? Chodź! - Podszedł wyciągniętym krokiem do szeryfa Vance'a. Gunniston towarzyszył mu w milczeniu. - Musimy porozmawiać - zwrócił się Gunniston do Vance'a, którego zdębiałe oczy błagały wciąż o jakieś zrozumiałe dla niego wyjaśnienie. - Poślijcie kogoś po burmistrza. Najlepiej ściągnijcie tu też pastora i księdza, i w ogóle każdego, kto może pomóc w utrzymaniu tłumu w ryzach. Spotykamy się za piętnaście minut w pańskim biurze. Będą nam potrzebne latarki, świece, wszystko, co zdołacie zorganizować.
      -  Za piętnaście minut - powtórzył Yance. Kiwnął automatycznie głową. - Tak. Dobrze. - Zadarł głowę, spojrzał na sieć i przełknął ślinę; grdyka mu zadrgała. - Siedzimy... siedzimy w klatce, nie? Widziałem, jak ten samolot rozleciał się na kawałki. Ta cholerna klatka ciągnie się aż po hory...
      -  Posłuchajcie mnie, szeryfie, bardzo uważnie - powiedział Rhodes cichym głosem, nachylając się do rozmówcy. Poczuł kwaśny odór potu bijący od Yance'a. - Oczekuję od was przytomności umysłu i zdecydowania. Dowodzicie tutaj zaraz po mnie i po Gunnistonie. Jasne?
      Yance'owi oczy niemal wyszły z orbit. Nigdy, w najgorszych nawet koszmarach sennych, nie widział się w roli osoby dowodzącej mieszkańcami Inferno w warunkach kryzysowych. Najpoważniejszym problemem, z jakim dotąd się zmagał, było pilnowanie, żeby Grzechotniki i Renagaci nie pozabijali się nawzajem. A teraz, w ciągu kilku sekund, zmienia się całe jego życie!
      -  T-tak, sir - wybąkał.
      -  No to do roboty! - zakomenderował Rhodes i Yance oddalił się truchtem.
      Teraz trzeba podejść odpowiednio Toma i Jessie i ich też nakłonić do wzięcia udziału w odprawie - pomyślał Rhodes. Musi sprawdzić telefony - chociaż podejrzewał, że nie działają, że pole siłowe razem z linią energetyczną przecięło również telefoniczną - i wypróbować radio szeryfa zasilane z akumulatora. Istniała możliwość, że sygnał radiowy dotrze do bazy Webb, ale Rhodes nie miał pojęcia, jakie luki może mieć to pole siłowe, nie mówiąc już o tym, czy luki takie w ogóle istnieją.
      -  Siedzimy w klatce - powiedział Yance.
      -  Trafnie to ująłeś - mruknął pod nosem.
      Spojrzał w kierunku hondy civic Toma i tu czekał go kolejny szok.
      Daufin nie było.
      Nie było jej również nigdzie w zasięgu wzroku.
      Jessie zauważyła nieobecność dziewczynki w tej samej chwili.
      -  Ste... - ugryzła się w język. - Tom, Daufin zniknęła -powiedziała i Tom również spojrzał na puste miejsce, w którym jeszcze przed chwilą stała Daufin.
      Rzucili się szukać małej wśród tłumu gapiów, a Ray przysiadł na krawężniku i przystąpił do liczenia zębów. Żadnego nie brakowało, ale czuł się tak, jakby za chwilę miał zemdleć.
      Po kilku minutach poszukiwań Hammondowie stwierdzili, ze Daufin nie ma na Celeste Street.
      Ogień trawił z rykiem zapasy lakierów i smarów w autoser-wisie Cade'a, a nad płonącymi oponami i olejem kłębił się czarny dym, który wznosił się pod sklepienie sieci i zbierał tam na podobieństwo burzowych chmur. Księżyc nad siecią poczerniał.
      
      
      
23. Po zmroku
     
      -  Że jak? - spytał z naciskiem Early McNeil swoim schrypniętym głosem.
      -  W ciele tego dziecka zagnieździła się obca forma życia -powtórzył Rhodes. - Skąd pochodzi, nie wiem. Po prostu gdzieś stamtąd, z kosmosu. - Otarł pot z czoła wilgotnym, papierowym ręcznikiem. Koszula lepiła mu się do pleców. Elektryczny wentylator, rzecz jasna, nie działał i w biurze szeryfa było parno jak w łaźni. Oświetlenia dostarczały zasilane bateriami lampy, zarekwirowane   w   sklepie   przemysłowym.   Oprócz   doktora McNeila, Rhodesa i szeryfa w biurze znajdowali się lessie i Tom, wielebny Hale Jennings z kościoła baptystów, ojciec Manuel LaPrado oraz jego młodszy kolega, ojciec Domingo Ortega. Ojciec LaPrado zaprosił ponadto do udziału w odprawie Xaviera Mendozę jako przedstawiciela Bordertown, a obok Mendozy, obgryzając nerwowo paznokcie, stał burmistrz Brett.
      -  A więc ta istota wyszła z kuli i weszła w Stevie Hammond? To próbuje nam pan wmówić? - parsknął Early siedzący na twardej ławce przyniesionej z jednej z cel.
      -  Sprawa jest trochę bardziej skomplikowana, ale w przybliżeniu tak to można ująć. Sądzę, że owa istota przebywała w swojej kuli - będę używał w odniesieniu do niej rodzaju żeńskiego, bo to uprości-sprawę - dopóki nie powstały warunki do przeprowadzenia transferu. Jak się on odbył ani na czym polega, nie wiem. Mamy tu najwyraźniej do czynienia z jakąś bardzo osobliwą techniką.
      -  Panie, to najidiotyczniejsze pierdoły, jakie w życiu słyszałem! Proszę o wybaczenie, padres. - McNeil zerknął na Jen-ningsa i LaPrado, po czym, potarłszy kuchenną zapałkę o podeszwę buta, przypalił sobie cygaro, lekceważąc tych, którym mógłby przeszkadzać dym. - Tom, a co ty i doktor Jessie macie w tej sprawie do powiedzenia?
      -  Tylko jedno: to prawda - odparł Tom. - Stevie... nie jest już Stevie. Ta istota nazywa siebie Daufin.
      -  Niezupełnie - skorygował Rhodes. - To my nazwaliśmy ją Daufin. Sądzę, że na jednym ze zdjęć z kolekcji Stevie zobaczyła coś, z czym się identyfikuje. Trudno stwierdzić, czy z delfinem, czy z oceanem. W każdym razie nie uważam, żeby to było prawdziwe imię tej istoty, bo inaczej władałaby lepiej naszym językiem.
      -  Chce pan przez to powiedzieć, że ona umie mówić? -Ojciec LaPrado głos miał łagodny i słaby. Był chudym jak trzcina siedemdziesięciojednoletnim mężczyzną z wielkimi, roziskrzonymi piwnymi oczami i szopą śnieżnobiałych włosów. Garbił się lekko, ale nosił z godnością. Zajmował teraz fotel za biurkiem Danny'ego Chaffina.
      -  Potrafi się z nami porozumieć, ale tylko na tyle, na ile pozwala jej bardzo przyśpieszony kurs angielskiego. Musi być bardzo inteligentna i chłonna, bo w kilka godzin nauczyła się alfabetu, przyswoiła sobie słownik i przeczytała całą encyklopedię. Ale jestem przekonany, że istnieje jeszcze mnóstwo pojęć, których nadal nie rozumie, oraz takich, których nie potrafi nam przybliżyć.
      -  I zginęła? - spytał Yance. - Potwór z innego świata spaceruje sobie na wolności po naszych ulicach?!
      -  Nie sądzę, żeby była niebezpieczna dla otoczenia - wtrąciła Jessie, zanim Vance zdążył się za daleko posunąć w swoich spekulacjach. - Według mnie jest przestraszona i czuje się bardzo samotna. Nie nazwałabym jej poza tym potworem.
      -  To bardzo szlachetnie z pani strony, jeśli wziąć pod uwagę, jak ta stwora dostała się do ciała pani córeczki. - Yance dopiero teraz uświadomił sobie sens własnych słów. Zerknął na przedstawicieli Bordertown, a potem znowu na Jessie. - Słuchajcie, ona - to, czy co tam - może i w y g l ą d a na małą dziewczynkę, i w ogóle, ale skąd możemy wiedzieć, czy nie ma... dajmy na to, no wiecie, pewnych zdolności. Na przykład, czy nie umie czytać w myślach...
      Gdyby nawet, to ty nie miałbyś się czego obawiać - pomyślała Jessie. W głowie masz pustkę.
      -  ...albo nawet ich kontrolować. Do diabła, może nawet umie miotać promienie śmierci, albo...
      -  Przestańcie histeryzować, szeryfie - uciął stanowczo Rho-des i Yance natychmiast zamilkł. - Po pierwsze, kapitan Gun-niston i pilot mojego helikoptera szukają w tej chwili Daufin. Po drugie, zgadzam się z panią Hammond. Nic nie wskazuje na to, żeby ze strony istoty coś nam zagrażało. - Powiedział to, choć pamiętał dobrze błyskawice miotane przez drżące rączki. -O ile nie poczuje się zagrożona - dodał.
      -  Co pan zamierza zrobić, kiedy ją już znajdziecie? Jak chce pan ją umieścić z powrotem w tej kuli? - Wokół głowy Early'ego unosiła się mgiełka cygarowego dymu.
      -  Jeszcze nie wiem. Kula zniknęła i podejrzewamy, że istota sama gdzieś ją ukryła. Jeśli to państwa pocieszy, to dodam, iż nie sądzę, żeby ona wylądowała tu z własnej woli. Przypuszczam, że kierowała się gdzie indziej, lecz awaria pojazdu zmusiła ją do zmiany planów.
      -  Pod słowem pojazd" rozumie pan, jak mniemam, statek kosmiczny. - Wielebny Hale Jennings stał przy oknie. Blask podniebnej sieci barwił na fioletowo jego łysą czaszkę w kształcie żołędzia. Był krępym, barczystym mężczyzną pod pięćdziesiątkę. Przed laty, podczas służby w marynarce, uprawiał boks. - Jak mogła pilotować statek kosmiczny, skoro znajdowała się we wnętrzu kuli?
      -  Nie wiem. Tylko ona może nam to wyjaśnić.
      -  No dobrze, ale co z tym? - Jennings wskazał ruchem głowy czarną, pokrytą łuskami piramidę. - Nie wiem, jak wy, panowie, ale ten tam gość wygląda mi na dosyć nerwowego.
      -  Właśnie - podchwycił Vance. - Skąd możemy wiedzieć, czy Daufin nie ściągnęła tego tam, żeby pomogło jej dokonać na nas inwazji?
      Pułkownik Rhodes ważył przez chwilę słowa szeryfa. Informacją, że Daufin boi się panicznie tej piramidy, nie podniesie zebranych na duchu, ale dalsze ukrywanie prawdy też mijało się z celem.
      -  Nie ma żadnego dowodu, że to ona sprowadziła tutaj tę piramidę, ale na pewno wie, co to jest. Tuż przed wylądowaniem obiektu powtarzała w kółko słowo stinger".
      Obecni rozważali przez chwilę w milczeniu ewentualne znaczenie tej informacji.
      -  Może to nazwa planety, z której przyleciała? - podsunął Yance. - Stinger to coś z żądłem. Może ona pod tą skórą dziewczynki wygląda jak wielka osa?
      -  Mówiłem już - powtórzył cierpliwie Rhodes - że ona dopiero co nauczyła się angielskiego. Słowo stinger" zapożyczyła najwyraźniej od czegoś, co tu widziała. - Przypomniała mu się fotografia skorpiona na tablicy Stevie. - Ale nie wiem, co rozumie pod tym określeniem.
      -  Wielu rzeczy pan nie wie, młody człowieku - zauważył z bladym uśmiechem ojciec LaPrado.
      -  Tak, ale pracuję nad tym. Może uda się nam wyjaśnić niektóre z kwestii, kiedy odnajdziemy Daufin. - Zerknął na zegarek; była 22.23, od wylądowania piramidy upłynęło zaledwie trzydzieści kilka minut. - Przejdźmy teraz do zaniku energii elektrycznej. Wszyscy państwo widzieli zapewne chmury dymu zbierające się pod kopułą sieci. Jesteśmy otoczeni jakiegoś rodzaju polem siłowym generowanym z wnętrza piramidy. Skoro nie przepuszcza ono dymu, to pewnie przecięło również linie energetyczne i telefoniczne. Jest lite, choć przezroczyste. To tak, jakbyśmy zostali przykryci szklanym kloszem. Nic nie może się tu dostać i nic nie może stąd wydostać. - Próbował się już połączyć ze światem zewnętrznym przez CB radio szeryfa, lecz jedyne, co odebrał, to trzaski zakłóceń, świadczące, że pole nie przepuszcza także fal radiowych.
      -  Pole siłowe... - powtórzył Jennings. - I jak daleko ono sięga?                        
      -  Planujemy przelecieć się helikopterem i sprawdzić. Podejrzewani, że swoim zasięgiem obejmuje tylko bezpośrednie sąsiedztwo Inferno i Bordertown; jego promień nie przekracza zapewne dziesięciu mil. O to, że skończy się nam powietrze, nie musimy się obawiać - taką mam przynajmniej nadzieję, pomyślał - ale dym z tych pożarów raczej się nie rozwieje. -Ogień na terenie autoserwisu buzował w najlepsze i czarny dym z płonących stosów opon nie tylko zbierał się coraz grubszą warstwą pod sklepieniem kopuły, lecz zaczynał już zasnuwać mgiełką ulice, coraz dokuczliwszy stawał się swąd spalenizny.
      Early odchrząknął, jeszcze raz zaciągnął się głęboko cygarem, wydmuchnął dym i zdusił niedopałek o podłogę.
      -  Chyba wniosę swój skromny wkład w przeciwdziałanie zanieczyszczaniu powietrza - burknął.
      -  Słusznie. Dzięki.
      -  Chwileczkę - odezwał się ojciec Ortega, szczupły mężczyzna o poważnej twarzy, z pasemkami siwizny na skroniach, stojący obok LaPrado. - Mówi pan, że to pole siłowe niczego nie wpuszcza ani nie wypuszcza, si? Czy nie nasuwa się panu podejrzenie, że zostało postawione w jakimś określonym celu?
      -  Pewnie - mruknął Vance. - Żeby przytrzymać nas tu jak w klatce i ujarzmić.
      -  Nie - ciągnął ksiądz. - To nie jest klatka dla nas, lecz potrzask na Daufin.
      Rhodes popatrzył na Hammondów; oni też doszli już w duchu do tego samego wniosku. Jeśli czarna piramida, czy raczej coś, co w niej podróżowało, rzeczywiście przybyła tutaj po Daufin, to ona najwyraźniej nie chciała dać się jej pojmać. Z wystudiowanym skupieniem na twarzy spojrzał znowu na Ortegę.
      -  Tego też tylko od niej możemy się dowiedzieć - powiedział. - Teraz zastanówmy się lepiej, jak zorganizować ludzi.
      Wątpię, czy ktoś tej nocy pójdzie spać. Proponuję wyznaczyć miejsca, gdzie mieszkańcy będą się mogli zbierać, gdzie będzie światło i żywność. Czy są jakieś propozycje?
      -  Szkolna sala gimnastyczna by się do tego nadawała - zasugerował Brett. - Jest dość   duża.
      -  Ludzie wolą się nie oddalać od swoich domów - powiedział Jennings. - A gdyby tak kościoły? Mamy tam już tony świec, sklep przemysłowy też chyba nie poskąpi lamp kerosenowych.
      - LaPrado kiwnął głową. - W żywność możemy się zaopatrzyć w piekarni i w sklepie warzywnym.
      -  W Końskiej Podkowie znajdzie  się chyba jeszcze parę dzbanków kawy - wtrącił Yance. - Nie zawadziłaby.
      -  Dobrze. Następna kwestia: jak usuniemy ludzi z ulic? -Rhodes spojrzał wyczekująco na LaPrado i Jenningsa.
      -  Mamy na wieży dzwony - przypomniał LaPrado. - Wierni się zejdą, kiedy zaczniemy w nie bić.
      -  U nas jest z tym problem - odparł Jennings. - Mamy dzwony elektroniczne. Tradycyjne zdjęliśmy cztery lata temu. Ale chyba znajdę paru ochotników, którzy przejdą się po domach i powiadomią ludzi, że kościół jest otwarty.
      -  Zorganizowanie tego oraz żywności pozostawiam wam obu i burmistrzowi - zadecydował Rhodes. - Wątpię, czy uda nam się usunąć z ulic wszystkich, ale im więcej osób znajdzie się pod dachem, tym będę spokojniejszy.
      -  Domingo, odprowadzisz mnie? - LaPrado wstał z pomocą Ortegi. - Każę uderzyć w dzwony i poproszę kilka pań o zajęcie się gromadzeniem zapasów żywności, - Podszedł noga za nogą do drzwi i zatrzymał się w progu. - Pułkowniku Rhodes, jeśli ktoś mnie zapyta, co się dzieje, to nie ma pan nic przeciwko temu, że powtórzę, co nam pan tu wyjaśniał?
      -  Czyli co?
      -  Nie wiem - przyznał stary ksiądz z niewesołym chichotem. Mendoza otworzył przed nim drzwi.
      -  Bądź pod ręką, ojcze - powiedział Early. - Wkrótce mogę cię potrzebować. Ty, Hale, też. Mam w klinice czterech robotników od Cade'a, którzy chyba nie dożyją świtu, a przypuszczam, że kiedy ogień wygaśnie i trochę się tam przestudzi, strażacy wyciągną ze zgliszcz więcej ciał.
      LaPrado skinął głową.
      -  Wiesz, gdzie mnie szukać - powiedział i w towarzystwie Ortegi i Mendozy opuścił biuro szeryfa.
      -  Stara skleroza - mruknął Yance.
      Early wstał. Wzywały go obowiązki.
      -  Moi państwo, miło się gawędziło, ale muszę już wracać do kliniki. - Do kliniki w Inferno odstawiono na założenie szwów i opatrzenie ran ośmiu uczestników wojny gangów, w tym Co-dy'ego Locketta i Raya Hammonda, ale pierwszeństwo mieli poważnie ranni robotnicy z autoserwisu Cade'a - a z czter-dziestosześcioosobowej załogi przez przewrócone ogrodzenie wyszło stamtąd zaledwie siedem zakrwawionych, poparzonych, słaniających się na nogach osób. Na czas odprawy, zszokowanych, pokaleczonych szkłem pacjentów Early zostawił pod opieką swojego personelu, składającego się z trzech pielęgniarek i sześciu ochotników. - Doktor Jessie, pani by mi się przydała -ciągnął Early. - Mam gościa, któremu metalowy odłamek wbił się w kręgosłup i drugiego, który jak najszybciej musi się pożegnać ze zmiażdżoną ręką. Ty, Tom, jeśli tylko potrafisz utrzymać nieruchomo latarkę i nie mdlejesz na widok krwi, też byś mi się przydał. - Przemknęło mu przez myśl, że niedługo, kiedy strażacy zaczną wyciągać z pogorzeliska trupy, Noah Twilley będzie równie zapracowany.
      -  Nie ma sprawy - powiedział Tom. - Pułkowniku, da nam pan znać, kiedy ją znajdziecie
      -  Niezwłocznie. Idę teraz do Gunny'ego.
      Wyszli za Earlym na skąpaną we fioletowej poświacie ulicę. Kilka grupek gapiów przyglądało się nadal piramidzie, ale większość ludzi rozeszła się już do domów. Rhodes skierował się do parku Prestona, Tom z Jessie do swojej hondy civic, a Early wskoczył zwinnie do łazika.
      Ruszającego z piskiem opon łazika omal nie staranował wielki jak krążownik, żółty cadillac, zatrzymujący się przed biurem szeryfa. Z limuzyny wysiadła Celeste Preston ubrana w szkarłatny dres. Wziąwszy się pod boki, spojrzała bladoniebieskimi oczami na ogromną piramidę piętrzącą się po drugiej stronie rzeki, po czym zadarła głowę i przesunęła wzrokiem po podniebnej sieci. Zauważyła już helikopter w parku Prestona; domyśliła się, że to jeden z tamtych trzech, które rano przeszar-żowały z hukiem nad jej domem, i znowu ogarnął ją słuszny gniew. Ale ten gniew szybko wyparował. Zafrapowanie wielkim bydlakiem, który rozpanoszył się w autoserwisie Cade'a, i fioletową siatką na niebie wzięło górę nad irytacją z powodu przerwania pięknego snu.
      Z biura Vance'a wyszli burmistrz Brett i Hale Jennings, udający się na Aurora Street, gdzie mieszkał właściciel sklepu warzywnego. Brett o mało nie wpadł na Celeste i serce podskoczyło mu w piersi, bo bał się jej jak ognia.
      -  Ooo... pani Preston! Czym mogę...
      -  Czołem, pastorze - powitała Celeste Jenningsa, po czym przeniosła chłodny wzrok na burmistrza. - Mam nadzieję, Brett, że potrafisz mnie poinformować, co to tam stoi, dlaczego niebo się świeci, dlaczego nie mam prądu i dlaczego telefony nie działają!
      -  Tak, pszepani. - Brett przełknął z trudem ślinę, na twarz wystąpiły mu kropelki potu. - Bo... widzi pani... pułkownik mówi, że to statek kosmiczny, a z niego wychodzi pole siłowe, które odcięło dopływ prądu i... - Tego w żaden sposób nie dało się wyjaśnić, a na dokładkę Celeste przewiercała go wzrokiem jak jastrząb upatrzoną mysz.
      -  Pani Preston, chyba najlepiej będzie, jeśli swe pytania skieruje pani do szeryfa Vance'a - poradził Jennings. - On wszystko pani opowie.
      -  O, już to widzę! - burknęła sarkastycznie.
      Brett z Jenningsem skierowali się do niebieskiego forda pastora, ona zaś wypięła pierś, uniosła brodę i wparowała do biura omal nie wyrywając drzwi z zawiasów.
      Zaskoczyła Vance'a z ręką we wnętrzu biurowego automatu z colą, mocującego się z oporną puszką.
      -  Mam do ciebie parę pytanek - zagaiła, zatrzaskując za sobą drzwi.
      Vance nawet nie drgnął na jej widok. Jego system nerwowy odreagował już swój kontyngent wstrząsów. Wojował dalej z puszką, która rozkosznie chłodziła mu palce. Jeszcze jedno dobre szarpnięcie i będzie ją miał.
      -  Proszę spocząć - mruknął.
      -  Postoję.
      -  Jak pani chce. - Cholera, czemu to draństwo nie wychodzi? Tyle razy to robił i puszka wyskakiwała mu zawsze z maszyny bez problemu. Pokręcił nią, ale zaklinowała się na dobre.
      -  Och, na miłość boską! - Celeste podeszła, odepchnęła go bez ceregieli od maszyny, wsunęła rękę w otwór i uchwyciła puszkę. Energicznym ruchem nadgarstka przekręciła jaw lewo i wyciągnęła.
      -  Masz! Pij!
      Vance'owi odeszła nagle chęć na chłodnego drinka. Celeste rękę miała chudą jak patyk i chyba dlatego jej się udało.
      -  Nie - burknął - to dla pani.
      Zazwyczaj pijała tylko dietetyczne cole, ale było za gorąco i za parno, żeby wybrzydzać. Oderwała zaślepkę i pociągnęła kilka łyków chłodnego, orzeźwiającego płynu.
      -  Dzięki - powiedziała. - W gardle mi całkiem wyschło.
      -  Tak, wiem, jak to jest. Nawilżacz powietrza też nie działa. -Wskazał urządzenie ruchem głowy i w tym momencie zaleciał go dziwny zapach - jakby cynamonu albo jakiegoś wonnego korzenia. W następnej sekundzie uświadomił sobie, że ta woń musi pochodzić od Celeste Preston; może to zapach jej szamponu albo mydła. Potem aromat ulotnił się i Yance znowu czuł tylko kwaśny odór własnego potu. Dezodorant Brut", którego używał, szybko wietrzał i szeryf żałował teraz, że nie spryskał się nim obficiej.
      -  Masz krew na twarzy - powiedziała Celeste.
      -  Co? A tak, rzeczywiście. Kawałek szkła mnie skaleczył. -Wzruszył ramionami. - Nieważne. - Pociągnął nosem, próbując zwęszyć znowu ten zapach cynamonu.
      Typowo męskie podejście - pomyślała Celeste dopijając cole. - Zatnie się taki jeden z drugim dureń, krwawi jak zarzynana świnia, a udaje, że nawet tego nie zauważył! Wint był taki sam -raz rozharatał sobie paskudnie dłoń drutem kolczastym, a próbował odstawiać twardziela i zachowywał się tak, jakby tylko ukłuł się w palec. Gdyby odpompować z Yance'a ze trzydzieści kilo sadła, byłby z niego wykapany Wint.
      Otrząsnęła się z tych myśli i powróciła do rzeczywistości. Albo ta duchota tak na nią działa, albo to przez ten dym w powietrzu; nigdy nie żywiła krzty sympatii do Eda Yance'a i ani myślała teraz tego nadrabiać. Wrzuciła pustą puszkę do kosza na śmieci.
      -  Chcę wiedzieć, co tu się, u diabła, wyprawia, i to natychmiast! - zażądała ostrym tonem.
      Yance przestał pociągać nosem. Nie, to nie cynamon, zadecydował. To prawdopodobnie czarcie ziele. Podszedł do biurka i wziął z niego kluczyki od wozu patrolowego.
      -  Mówię do ciebie! - warknęła Celeste.
      -  Muszę podskoczyć po Danny'ego Chaffina. Moi zastępcy z nocnej służby gdzieś się ulotnili. Jak chce pani posłuchać, co mam do powiedzenia, to musi pani jechać ze mną. - Szedł już do drzwi.
      -  Nigdzie nie wyjdziesz, dopóki mi nie powiesz! Zatrzymał się w progu.
      -  Muszę zamknąć. Jedzie pani, czy nie?
      W życiu do głowy by jej nie przyszło, ze zasiądzie kiedyś w wozie patrolowym obok trzęsącego się za kierownicą kałdu-na Vance'a, ale teraz zrozumiała, że będzie musiała przez to przebrnąć.
      - Jadę - wycedziła przez zaciśnięte zęby i wyszła za szeryfem z biura.
      
24. Dopust Boży
     
      -  Boże, miej litość! - Dodge Creech patrzył przez wybite okno na piramidę. Był wciąż w sportowej kurtce w żółto-nie-bieską kratę, a mokry od potu, rudy kosmyk włosów przylegał mu do błyszczącej łysiny. - Mówię ci, Ginger, gdyby to coś spadło dwieście metrów dalej na północ, gryźlibyśmy już ziemię. I jak ja mam to, u diabła, wyjaśnić panu Brasswellowi?
      Ginger Creech zastanowiła się. Siedziała w bujanym fotelu po drugiej stronie wyłożonego sosnową boazerią living roomu, miała na sobie niebieski szlafrok, na nogach łączki, a w siwiejących włosach różowe lokówki. Ściągnęła brwi.
      -  Dopust Boży - orzekła. - Tak mu powiesz.
      -  Dopust Boży - powtórzył na próbę. - Nie, nie kupi tego! Gdyby to spadł meteor, albo coś podobnego, to wtedy byłby to dopust Boży. Ale nie można mówić o dopuście Bożym, kiedy spada coś obdarzonego rozumem.
      Harv Brasswell był przełożonym Creecha, rezydował w Dal-las, i miał jadowitego węża w kieszeni, kiedy szło o wypłatę odszkodowań.
      -  Twierdzisz, że Bóg nie ma rozumu? - żachnęła się, nieruchomiejąc wraz z bujanym fotelem.
      -  Skąd, oczywiście, że ma! Tylko że dopustem Bożym można nazywać coś takiego jak huragan, susza, no w ogóle coś, co tylko Bóg może zesłać. - Nadal brzmiało to mętnie, Dodge nie chciał się narażać Ginger; była fanatycznie religijna. - Nie sądzę, zęby z tym  tutaj Pan Bóg miał cokolwiek wspólnego.
      Bujany fotel znowu zaskrzypiał. Pokój oświetlały trzy naftowe lampki zawieszone u sufitu na stylizowanym żyrandolu w kształcie koła od wozu. Na telewizorze płonęło kilka świec. Półki zapchane były wybranymi książkami z biblioteczki Reader's Digest, stosami National Geographic", podręcznikami z zakresu prawa ubezpieczeniowego i sprzedaży motywacyjnej, jak również tomami o tematyce religijnej, stanowiącymi własność Ginger.
      -  Założę się, że to coś naruszyło fundamenty wszystkich budynków w miasteczku - martwił się Dodge. - Wyleciało, jak nic, dziewięćdziesiąt procent szyb. Jezdnie tez całe popękane. Nigdy nie wierzyłem w statki kosmiczne, ale na Boga, jeśli to nie jest statek kosmiczny, to ja nie wiem, co to jest!
      -  Szkoda gadać - mruknęła Ginger, bujając się coraz szybciej. - Żadnych statków kosmicznych nie ma.
      -  Tak, ale to tam, to na pewno nie Mount Everest! Boże, co za pobojowisko! - Potarł czoło zimną szklanką mrożonej herbaty, którą trzymał w ręku. Lodówka wysiadła, naturalnie, wraz z zanikiem prądu, ale w komorze zamrażalnika zostało jeszcze kilka tacek z kostkami lodu. Jednak przy tym upale nie przetrwają długo.. - Ten pułkownik Rhodes ma teraz naradę z szeryfem i burmistrzem Brettem. Mnie nie zaprosili. Widać nie cieszę się tu wystarczającym poważaniem, co? Sprzedaję wszystkim w mieście polisy ubezpieczeniowe i jestem na każde skinienie, ale poważaniem się nie cieszę. To przez ciebie!
      -  Maluczcy odziedziczą ziemię - powiedziała Ginger. Dodge zmarszczył czoło, bo nie wiedział o czym ona mówi,
      i nie sądził, by Ginger sama to wiedziała.
      -  Nie jestem maluczki! - burknął. Bujała się dalej. Usłyszał głębokie, miarowe bicie dzwonu z wieży katolickiego kościoła Ofiary Chrystusowej po drugiej stronie rzeki, wzywające wiernych. - Wygląda na to, że LaPtado otworzył interes. Wielebny Jennings też to pewnie zaraz zrobi. Kościelne dzwony to jednak za mało, żeby ludzie...
      Jakiś nowy odgłos sprawił, że Dodge przerwał w pół zdania.
      Był to ostry, zgrzytliwy dźwięk, przypominający odgłos trących o siebie cegieł.
      To pod moimi nogami - pomyślał Dodge Creech. Zupełnie jakby posadzka w piwnicy kruszyła się na...
      -  Co to za hałas? - krzyknęła Ginger wstając. Opuszczony przez nią fotel bujał się dalej poskrzypując.
      Drewniana podłoga zadrżała.
      Dodge spojrzał na żonę. Oczy miała szkliste i wybałuszone, usta napięte w literę O. Żyrandol w kształcie koła od wozu drgnął, rozkołysały się naftowe lampy.
      -  To chyba... trzęsienie zie... - Dodge nie dokończył. Podłoga wybrzuszyła się, jakby coś ogromnego naparło na
      nią od spodu. Wyrwane z desek gwoździe prysnęły na wszystkie strony, połyskując w blasku lamp. Dodge opadł na klęczki, Gin-ger zatoczyła się w tył i przewróciła z piskiem na wznak.
      Na jej oczach podłoga pod Dodge'em rozstąpiła się ze skrzypieniem pękającego drewna i ciało męża zapadło się po szyję w powstałą szczelinę. Kłęby pyłu wypełniły pokój, ale Ginger wciąż widziała jego kredowobiałą twarz i rozszerzone przerażeniem oczy. Patrzył na nią, jak odczołguje się na plecach od zarywającej się podłogi.
      -  Coś mnie złapało - pisnął, prawie zaskamlał. - Pomóż mi, Ginger. Błagam... - Wyciągnął z dziury rękę; z palców ściekały mu jakieś szare gluty.
      Ginger zawyła i potrząsnęła głową, zadyndały lokówki we włosach.
      I nagle Dodge znikł w dziurze ziejącej pośrodku living roomu. Dom zadygotał znowu; ściany jęknęły jakby z żalu po stracie właściciela. Gipsowy pył trysnął ze szpar między deskami sosnowej boazerii, po czym zaległa cisza mącona jedynie przez poskrzypywanie bujanego fotela i żyrandola w kształcie koła od wozu. Jedna z lamp spadła, ale się nie stłukła. Znieruchomiała na okrągłym czerwonym dywaniku.
      -  Dodge?... - wyszeptała Ginger Creech. Dygotała jak w febrze, łzy płynęły jej po twarzy, a stercząca ostro łopatka o mało nie przebiła skóry na jej plecach. - Dodge! - krzyknęła.
      Nie było odpowiedzi; spod podłogi dochodził tylko plusk wody cieknącej z pękniętej rury. Woda szybko się skończyła i plusk ustał.
      Ginger, walcząc z opornymi mięśniami, podpełzła do dziury. Musi tam zajrzeć! Nie chce, nie wolno jej, nie powinna, ale musi, bo ta dziura zabrała jej męża. Dotarła do postrzępionej krawędzi i żołądek podszedł jej do gardła, musiała więc zacisnąć mocno powieki i zwymiotować. Kiedy mdłości ustąpiły, zajrzała w głąb dziury.
      Tylko mrok.
      Sięgnęła po leżącą na dywaniku lampę naftową i podkręciła knot. Płomyk zamigotał i rozrósł się w pomarańczowy szpic. Ginger wsunęła lampę do dziury, przytrzymując się kurczowo drugą ręką najeżonej drzazgami krawędzi.
      Żółty pył przesypywał się i wirował spiralnie. Zaglądała z wysokości dwóch i pół metra do piwnicy, w posadzce której ziała następna dziura wyglądająca jak - pomyślała Ginger - o Jezusie, synu Boży, Chrystusie święty -jak wygryziona w cegłach. Pod posadzką piwnicy zalegał gęsty mrok.
      - Dodge? - wyszeptała i echo podchwyciło ten szept: Dodge? Dodge? Dodge?
      Palce kobiety drgnęły spazmatycznie; lampa wypadła jej z ręki, przeleciała przez dziurę w posadzce piwnicy i spadała jeszcze kilka metrów, by rozbić się wreszcie o czerwoną teksaską glebę. Nafta buchnęła jasnym płomieniem. Na dnie dziury Ginger dostrzegła połyskujący śluzowaty ślad pozostawiony przez coś, co powlokło jej męża do piekła.
      Zmysły ją opuściły. Zwinęła się w pozycję płodową i leżała dygocząc na wypaczonej podłodze. Postanowiła wyrecytować dwudziesty trzeci psalm siedem razy, bo siedem to przecież liczba święta, i jeśli będzie recytować wystarczająco głośno i wystarczająco silnie tego pragnąć, to uniósłszy głowę zobaczy Dodge'a siedzącego w swoim fotelu pod ścianą i czytającego którąś ze swoich książek o prawie ubezpieczeniowym, i zobaczy telewizor nastawiony na kanał religijny. Nie zobaczy tu natomiast ani śladu tego czegoś, co w żadnym wypadku nie może być statkiem kosmicznym. Zaczęła recytować, ale zaraz krtań ścisnęło jej przerażenie: zapomniała słów psalmu!
      Kościelny dzwon bił niestrudzenie.
      To pewnie niedziela - pomyślała. Niedzielny poranek, jasny i rześki. Usiadła, wsłuchując się w to bicie. Co to za fioletowe światło wpada przez okno? Gdzie ten Dodge, co on tak długo robi w tej dziurze?...
      Zawsze lubiła brzmienie kościelnego dzwonu wzywającego wiernych na nabożeństwo. Czas się zbierać, Dodge dojdzie później. A jak włoży dzisiaj ten czerwony garnitur, to go obedrze ze skóry, żywcem obedrze! Wstała, oczy miała puste, na zakurzonej twarzy lśniły ślady po łzach. Wyszła z domu, zrzuciła z nóg łączki i ruszyła boso przez Brazos Street.
      
      
      
25. Najlepszy przyjaciel Sierżanta
     
      - No, nie bój się już, Scooter. Nie pozwolę, żeby ci się coś złego stało, o nie! - Sierżant Dennison poklepał Scootera po łbie i niewidzialne zwierzę zwinęło się w kłębek przy jego nodze. - Nie bój nic. Stary Sierżant cię obroni.
      Siedział na krawędzi estrady dla orkiestry pośrodku parku Trestona. Obserwował przed chwilą start helikoptera z pilotem i dwoma mężczyznami na pokładzie. Maszyna wzniosła się na lakieś dwadzieścia metrów i odleciała na wschód. Warkot jej wirników ścichł szybko w oddali.
      Sierżant odprowadzał ją wzrokiem, dopóki mrugające światełka pozycyjne nie znikły mu z oczu. Zza rzeki dolatywało bicie dzwonu z wieży kościoła katolickiego, a na Celeste Street i Cobre Road stało kilka osób, które gapiły się na czarną piramidę i wymieniały uwagi na jej temat. Większość ludzi rozeszła się już jednak do domów. Sierżant przyglądał się przez chwilę obracającej się powoli kolumnie fioletowego światła; najbardziej przypominała mu godło zakładu fryzjerskiego. Nieruchoma chmura ciemnego dymu przesłaniała sklepienie świetlistej sieci, a w powietrzu unosił się swąd spalenizny. Nie podobał się Sierżantowi ten zapach; budził mroczne wspomnienia.
      Scooter zaskamlał.
      -  No, no, nie płacz. - Głos Sierżanta był kojący, jego palce gładziły delikatnie wyimaginowany kształt. - Nie zostawię cię.
      Pod estradą coś się poruszyło. Spojrzał w dół i zobaczył oblaną fioletowym światłem twarz małej dziewczynki o zakurzonych kasztanowych włosach. Wystawiała głowę spod estrady i przyglądała mu się ciekawie.
      -  Cześć - powiedział Sierżant. Poznał tę małą. - Jesteś córką pana Hammonda. Masz na imię Stevie.
      Nic nie odpowiedziała.
      -  Znasz mnie chyba? Sierżanta Dennisona? Jednego popołudnia mama przyprowadziła cię do szkoły. Pamiętasz?
      -  Nie - odparła ostrożnie Daufin, gotowa w każdej chwili wycofać się do swej kryjówki.
      -  A ja pamiętam. To chyba było w zeszłym roku. Ile masz lat?
      -  Dużo - powiedziała Daufin po chwili namysłu. Dziwny ma głos, pomyślał Sierżant. Jakiś taki chrapliwy, czy
      szepczący. Syrop od kaszlu by jej nie zawadził.
      -  Co tam robisz pod spodem? - spytał. Znowu nie odpowiedziała. - Nie wyjdziesz przywitać się ze Scooterem? Pamiętam, że ci się podobał.
      Dziewczynka zawahała się. Ta istota nie wyglądała na niebezpieczną i na twarzy miała... Jak to się nazywa? Miły uśmiech. To był chyba symbol nieagresji? A poza tym obudziła się w niej ciekawość; widziała jak ten człowiek podchodzi, słyszała, jak sadowi się nad jej głową. Był sam; dlaczego więc komunikuje | się z istotą, którą nazywa Scooterem?
      Wyczołgała się spod estrady. Ubranko miała zakurzone, dłonie j brudne, u jednej tenisówki zwisało rozwiązane sznurowadło.
      -  Mama skórę ci złoi - zauważył Sierżant. - Utytłałaś się] jak nieboskie stworzenie.
      -  Myślałam, że jestem cór-ką - obruszyła się Daufin.
      -  No...  tak, jesteś. Chciałem tylko powiedzieć... e, nic. j Poklepał deskę obok siebie. - Siadaj.
      Daufin nie bardzo zrozumiała, co to miało oznaczać, bo nie widziała żadnego krzesła, ławki ani stołka, na którym można by posadzić ludzkie ciało, ale przyjęła, że istota proponuje jej prawdopodobnie naśladowanie własnej pozycji. Zaczęła siadać.
      -  Stój! Zgnieciesz Scootera! - krzyknął mężczyzna.
      -  Scoot-era? - spytała.
      -  No tak! Przecież tu leży! Scooter, przesuń kuper i zrób miejsce dziewczynce. Pamiętasz ją chyba? To Stevie Hammond.
      Daufin spojrzała w miejsce, na które patrzył Sierżant i stwierdziła, że ten przemawia do pustej przestrzeni.
      -  No, teraz już możesz - powiedział Sierżant. - Przesunął się.
      -  Wo-lę... - Jak to wyrazić? - ...zachować pozy-cję sto-ją-cą.
      -  Że jak? - Sierżant zmarszczył czoło. - Co to za gadka?
      -  Web-ster - padła odpowiedź.
      Sierżant roześmiał się i podrapał po głowie. Ostrzyżone na jeża włosy zachrzęściły mu pod palcami.    - Szelma z ciebie, Stevie!
      Daufin obserwowała przez chwilę jego poruszające się palce, a potem wyrwała sobie kilka własnych włosów i porównała je z włosami Sierżanta. Z czegokolwiek zbudowane były formy życia nazywające siebie ludźmi, cech wspólnych z pewnością nie miały wiele.
      -  No i czemu chowasz się pod estradą? - zapytał Sierżant, gładząc prawą dłonią łeb Scootera. Oczy Daufin śledziły z uwagą te płynne ruchy. Wziął jej milczenie za oznakę przygnębienia. -Aha. Zwiałaś z domu?
      Nie odpowiedziała.
      -  Nie za bardzo jest gdzie uciekać - podjął - kiedy zwiewa się tutaj z domu, nie? Założę się, że mama i tata martwią się teraz o ciebie. Zwłaszcza że tam sterczy ten wielki farfocel...
      Daufin rzuciła spłoszone spojrzenie na górujący nad okolicą obiekt i dreszcz wstrząsnął jej ciałem.
      -  Tak go nazywasz? - spytała. - Wielki... - Tego terminu nie było w języku Webstera. - Far-focel?
      -  Pewnie, a co, nie wygląda? - Chrząknął i potrząsnął głową. - Nigdy czegoś takiego nie widziałem. Scooter też. Można by tam wsadzić całe miasto i jeszcze zostałoby miejsce, założę się.
      -  Dlaczego? - spytała.
      -  Co dlaczego"?
      Zachowywała cierpliwość; wyczuwała, że ma do czynienia z formą życia o minimalnej inteligencji.
      -  Dlaczego chciałbyś wsadzić całe miasto do tego far-focla?
      -  Nie mówiłem, ze naprawdę. Chodziło mi o... no wiesz, dajmy na to. - Rozejrzał się po podniebnej sieci. - Widziałem, jak samolot uderzył w to tam w górze i wybuchł - bum! - i po nim! Widziałem ze swojego ganku. Przed chwilą rozmawiałem z wielebnym. On mówi, że to szklana miednica nasadzona do góry dnem na Inferno. Mówi, że nic nie może przez nią wejść i nic nie może wyjść. Mówi, ze to przyleciało z... - Wykonał nieokreślony gest ręką. - No stamtąd. Z bardzo daleka. - Opuścił dłoń na łeb Scootera. - Ale my ze Scooterem się nie damy. O nie! Z niejednego pieca już chleb jedliśmy. Nie damy się!
      Ha-lucy-nacja - pomyślała Daufin. Niezachwiana wiara w coś fałszywego (przeciwieństwo prawdy) typowa dla pewnych zaburzeń (lub chorób) psychicznych.
      -  Co to jest Scoot-er? - zapytała.
      Sierżant spojrzał na nią zaskoczony. Otworzył usta, policzki mu się zapadły, w oczach pojawiła się uraza. Zastygł tak na chwilę, a ona czekała na odpowiedź.
      -  Mój przyjaciel - powiedział w końcu. - Mój najlepszy przyjaciel.
      Coś zaburczało. Daufin nigdy dotąd nie słyszała takiego dźwięku. Przybierał na sile i zdawał dochodzić z jej środka.
      -  Pewnieś głodna. - Oczy Sierżanta złagodniały. Znowu się uśmiechał. - Kiszki ci marsza grają.
      -  Kisz-ki? - To było nowe, zdumiewające odkrycie. - Co gra-ją?
      -  Że chcą jeść, ot co! Dziwnie jakoś gadasz! Prawda, Scooter? - Sierżant wstał. - Lepiej wracaj już do domu. Mama z tatą będą cię szukać.
      -  Do domu - powtórzyła Daufin. To pojęcie było dla niej zrozumiałe. - Mój dom jest... - Popatrzyła w niebo. Sieć i kłęby dymu przesłaniały jej  punkty  odniesienia i nie  dostrzegała gwiezdnego korytarza. - Tam, daleko. - Odtworzyła gest Sierżanta, bo wydało jej się, że dobrze oddaje pojęcie wielkiej odległości.
      -  Oj, teraz to mnie nabierasz! - ofuknął ją. - Twój dom jest przy tej ulicy. Chodź, zaprowadzę cię.
      Zrozumiała, że mężczyzna zamierza odprowadzić ją do pudełka zamieszkiwanego przez Stevie, Toma, Jessie i Raya. Nie miała powodu dalej się ukrywać; z tej planety nie było ucieczki. Następny ruch nie należał do niej. Stanęła na kończynach, które wciąż wydawały jej się jakieś chwiejne i niezgrabne, i ruszyła za istotą przez fantastyczny krajobraz. Najoryginalniejsze sny nie przygotowały jej na widoki, które oglądała na tej planecie: rzędy przedziwnych pudel, ciągnące się po obu stronach płaskiej, brutalnie twardej powierzchni; wysokie rośliny o odpychającym kolorze, naszpikowane groźnie wyglądającymi kolcami; mniejsze pudełka, będące środkami przemieszczania się tubylczych istot, mknące po twardych nawierzchniach z hałasem przywodzącym na myśl destrukcję światów. Znała określające to wszystko terminy - domy, kaktusy, samochody - zaczerpnęła je ze zbioru zwanego Britannica, ale wchłanianie opisów i oglądanie płaskich obrazków było o wiele mniej deprymujące od rzeczywistości. Zmagając się z przytłaczającą grawitacją szła za istotą, która nazywała siebie Sierżantem Dennisonem, i słuchała jej paplaniny:
      -  Do nogi, Scooter! Przestań w tej chwili brykać, bo się cały wypaćkasz! Nie, nie rzucę ci patyka!
      Ciekawe, czy istnieje tu jakiś wymiar, którego nie postrzegam zmysłami - pomyślała. Inny świat, ukryty pod tym, który widzę. Och, tyle byłoby tutaj do zbadania, ale nie ma na to czasu.
      Obejrzała się przez ramię. Na wykonanie głową pełnego obrotu nie pozwolił jej ból w niepodatnych elementach konstrukcji tej obcej powłoki. Kości, tak się owe elementy nazywają. W kościach rąk i nóg odczuwała wciąż skutki niewłaściwego posługiwania się ciałem, w którym się schroniła. Rozumiała już, że kości składają się na szkielet, który jej zdaniem stanowił cud inżynierii, skoro był w stanie wytrzymywać grawitację i torturę czynności zwanej chodzeniem. Tutejsze istoty musiały być za pan brat z bólem, bo towarzyszył im przecież bez przerwy. Odporny z nich gatunek, jeśli potrafią żyć wśród takich koszmarów jak samochody, ulice i tenisówki.
      Patrzyła przez chwilę na wielkiego farfocla i na fioletową sieć. Gdyby Sierżant Dennison zobaczył w tej chwili, pod jakim kątem wykręcona jest jej szyja, pomyślałby, i słusznie, że małej zaraz pęknie kark. Potrzask zastawiony - pomyślała w języku kurantów. Krzywdzenie już się zaczęło. Wkrótce potrzask zadziała i w tej oazie życia zwanej In-fer-no rozpocznie się zagłada. Totalna zagłada.
      Poczuła w piersiach ciężar jeszcze boleśniejszy od cierpienia sprawianego przez grawitację. Istoty ludzkie były prymitywne i niewinne, i nie podejrzewały nawet, co je czeka.
      Pod Daufin ugięły się nogi. To przeze mnie - pomyślała. Przez to, że przybyłam na tę małą planetę na skraju gwiezdnego korytarza, do tej młodej cywilizacji, która nie rozwinęła jeszcze techniki pozwalającej na podróże po galaktyce, gdzie do wolności wzdychają miliony światów i kultur.
      Miała nadzieję, że nauczy się tutejszego języka i zostanie na tyle długo, by opowiedzieć o sobie i wyjaśnić, dlaczego mknęła gwiezdnym korytarzem. A później odleci. Nie spodziewała się, że nie ma tu pojazdów międzygwiezdnych, bo i jak mogła się spodziewać. Nie spotkała dotąd cywilizacji, która by nimi nie dysponowała. Potrzask wkrótce się zatrzaśnie - pomyślała, ale nie wolno mi w niego wpaść. Nie wolno, dopóki istnieje choć cień szansy. Obiecała, ze ta córka będzie bezpieczna, a obietnic zwykła dotrzymywać.
      Odwróciła głowę od podniebnej sieci i czarnej piramidy, ale ich ohydny obraz nadal stał jej przed oczyma.
      Byli już pod domem Hammondów. Sierżant zapukał do drzwi, odczekał chwilę, zapukał jeszcze raz. Cisza.
      -  Nie ma nikogo - stwierdził. - Myślisz, że cię szukają?
      -  Jestem tutaj - odparła, nie bardzo rozumiejąc, o co chodzi. Ta istota imieniem Sierżant strasznie kaleczyła język.
      -  Wiem, że tu jesteś i Scooter wie, że tu jesteś, ale... Umiesz zabić człowiekowi klina podkręconą piłką, co, młoda damo?
      -  Podkręconą piłką?
      -  Tak. No wiesz. Szybka piłka, podkręcona piłka, fałszowana piłka - baseball.
      -  Aha. - Uśmiech zrozumienia przemknął przez wargi Daufin. Przypomniała sobie widowisko oglądane w tele-wizorze. -Punkt!
      -  Właśnie. - Sierżant przekręcił na próbę gałkę u drzwi i te się otworzyły. - No popatrz tylko! Musieli się bardzo śpieszyć! -Wetknął głowę do środka. - Hej, to ja, Sierżant Dennison! Jest tu kto? - Nie przyszło mu do głowy, że nie usłyszy odpowiedzi, i nie usłyszał jej. Zamknął więc drzwi i rozejrzał się po ulicy.
      W kilku oknach chwiały się płomyki świec. Nie miał pojęcia, gdzie w tym całym zamieszaniu, które tu od godziny trwało, ' mogli się podziać Hammondowie. - Chcesz, to pójdziemy po- -szukać taty i mamy. Może ich znajdziemy...
      Jego głos utonął w warkocie helikoptera lecącego jakieś dwadzieścia metrów nad ziemią i kierującego się na zachód. Hałas wytrącił Daufin z równowagi; poleciała w przód. Uchwyciła się obiema rączkami dłoni Sierżanta, żeby nie upaść, i przywarła do niej dygocząc.
      Ale się dzieciak przestraszył - pomyślał Sierżant. Skórę ma zimną i... Boże, jak na dziecko mocno ściska! Poczuł w palcach mrowienie, jakby przepływał przez nie słaby prąd. Wrażenie nie było nieprzyjemne, ale dziwne. Scooter biegał w kółko; on też się przestraszył przelatującego helikoptera.
      -  Nie ma się czego bać. To tylko maszyna - powiedział Sierżant do małej. - Mama i tata pewnie zaraz wrócą.
      Daufin nadal czepiała się jego ręki. Elektryczne mrowienie sunęło przedramieniem Sierżanta w górę. Znowu usłyszał burczenie dobywające się z brzucha małej.
      -  Jadłaś obiad? - zapytał. Nie odezwała się. - Mieszkam tu niedaleko. Przy Brazos Street. Mam w domu trochę fasoli i frytek. - Mrowienie doszło do łokcia. Mała nadal nie puszczała jego ręki. - Zjadłabyś miskę fasoli? Potem cię odprowadzę i zaczekamy na mamę i tatę. - Nie potrafił stwierdzić, czy mała przystaje na propozycję, czy nie, ale postąpił pierwszy krok w kierunku swego domu, a ona też ruszyła. - Mówił ci już ktoś, że dziwnie chodzisz? - spytał.
      Szli w kierunku Brazos. Daufin kurczowo trzymała swego przewodnika za rękę. Miarowe pulsowanie energii, którą emitowała, rozpływało się nerwami Sierżanta Dennisona, wniknęło w ramię i szyję, powędrowało kręgosłupem i dotarło do kory mózgowej. Zaczęła go ćmić głowa; stalowa płytka znowu wygrywa swoją melodyjkę - pomyślał.
      Scooter truchtał obok.
      -  Strasznie narowisty z ciebie zwierzak - powiedział do niego Sierżant - nie...
      W głowie mu łupnęło. Niezbyt mocno, tak jakby ktoś odpalił tam świecę zapłonową. Scooter znikł.
      -  Oj-oj-oj - zajęczał Sierżant i ognisko bólu zgasło. Scooter znowu się pojawił. A to narowista bestia!
      Po twarzy Sierżanta spływał pot. Coś się stało; nie wiedział co, ale wiedział, że stało się. Dłoń małej ściskała jego rękę z siłą imadła; bolała go głowa. Scooter pobiegł przodem i czekał już z wywieszonym różowym ozorem na ganku.
      Drzwi nie były zamknięte na klucz; nigdy ich nie zamykał. Wpuścił do środka Scootera. Daufin oderwała się wreszcie od jego ręki. Zaczął szukać po omacku lampy naftowej i zapałek. W mózgu czuł wciąż iskrzenie świecy zapłonowej, a jedna strona ciała - ta, po której stała dziewczynka - piekła jak przypalana żywym ogniem. Znalazł lampę i jej blask rozgonił trochę cienie -ale były to cienie zwodnicze i Scooter na przemian to się pojawiał, to znowu znikał.
      -  Młoda damo - powiedział Sierżant, opadając ciężko na fotel stojący w idealnie wysprzątanym pokoju z zamiecioną, świeżo umytą podłogą. - Nie czuję się... za dobrze. - Scooter wskoczył mu na kolana i polizał po twarzy. Otoczył psa ramionami. Dziewczynka przyglądała mu się w milczeniu stojąc na pograniczu światła i mroku. - Boże... moja głowa. Ale mnie naparza... - Zamrugał powiekami.
      Jego ręce otaczały pustkę. Zimny pot ściekał po twarzy, a ból głowy nasilał się.
      -  Scooter? - wyszeptał, lecz głos mu się załamał, przeszedł w pisk, twarz się wykrzywiła - Scooter? O Jezu... o Jezu... Nie przynoś tego patyka. - Zatrzepotał powiekami. - Nie przynoś tego patyka. Nie przynoś tego patyka!
      Daufin stanęła u jego boku. Uświadomiła sobie, że Sierżant widzi wymiar, w który ona nie ma wglądu.
      -  Powiedz mi - odezwała się bardzo cicho. - Co to jest Scoot-er?
      Jęknął. Świeca zapłonowa strzelała raz po raz iskrami; widmowa sylwetka Scootera siedzącego mu na kolanach to znikała, to znów się pojawiała, niczym obraz oglądany w błyskach stroboskopu. Zacisnął dłonie, lecz uchwycił jedynie powietrze.
      -  O, Boże kochany... Nie... nie przynoś tego patyka - błagał.
      -  Powiedz mi - powtórzyła Daufin.
      Odwrócił głowę. Zobaczył obok siebie dziecko. Scooter! Gdzie Scooter? Ponure wspomnienia wypełzały z mrocznych zakamarków podświadomości.
      Oczy piekły od łez.
      -  Scooter... przyniósł patyk - wymamrotał - i zaczął opowiadać całą historię.
     26. Dom Creechów
     
      -  Nadziałem się na nią przecznicę na południe od kościoła -wyjaśnił Curt Lockett. - Szła samym środkiem ulicy, o mało jej nie rozjechałem. W ostatniej chwili dałem po hamulcach.
      Szeryf Yance przyjrzał się znowu Ginger Creech; stała w jego biurze boso, a na podłodze widniały krwawe ślady ciągnące się od drzwi. Musiała pokaleczyć sobie stopy na potłuczonym szkle, domyślił się. Boże, ona się kwalifikuje do czubków!
      Ginger patrzyła przed siebie nie widzącymi oczami, z jej potarganych włosów zwisało smętnie kilka ocalałych lokówek, pod zaskorupiałą maską kurzu z trudem dawało się rozróżnić jej rysy.
      -  Przysięgam na Boga, o mało się przez nią w portki nie sfajdałem, tak mnie wystraszyła - dodał Curt, zerkając na Dan-ny'ego Chaffina. Zastępca szeryfa jeszcze raz obszedł Ginger dookoła. - Jechałem właśnie do sklepu monopolowego. Nie wiecie, gdzie tu człowiek może kupić coś do picia?
      -  Monopolowy jest nieczynny - poinformował Curta Yance, wstając z fotela. - Zamknęliśmy go przede wszystkim.
      -  Tak też myślałem. - Curt przejechał dłonią po ustach i uśmiechnął się nerwowo. Trzęsło nim tak, jakby miał się zaraz rozsypać na kawałki, a spotkanie z Ginger Creech człapiącą środkiem jezdni niczym bezmózgie zombi jeszcze pogorszyło sprawę. - Tylko że... no wiecie, muszę coś mieć, żeby dociągnąć jakoś do rana. - Spod kołnierza rozchełstanej pod szyją, wymiętej białej koszuli zwisał luźno odkryty niedawno w szafie krawat.
      -  Ginger? - Yance pomachał ręką przed twarzą kobiety. Mrugnęła, ale się nie odezwała. - Słyszysz mnie?
      -  Szukam mojego chłopaka - podjął znowu Curt. - Widział który z was Cody'ego?
      Yance parsknął śmiechem. Kurs w towarzystwie Celeste Pre-ston na Oak Street po zastępcę Chaffina pół godziny temu kosztował go tyle co przeboksowanie dziesięciu rund. Nie obeszło się bez wyjaśniania sprawy statku kosmicznego również Yicowi i Arleen Chaffinom. Arleen zaczęła płakać i biadać, ze to pewnie koniec świata. Potem Yance odstawił Celeste z powrotem pod biuro i kiedy widział ją ostatnio, odjeżdżała wielkim żółtym cadillakiem na zachód. Pewnie wraca do swojej hacjendy, żeby się schować pod łóżko - pomyślał. No i dobrze. Nikt nie chce, żeby się tu pałętała!
      
      
      -  Curt - powiedział - gdybyś nie przesypiał dwudziestu godzin doby, byłbyś niebezpieczny dla otoczenia. O wpół do dziesiątej twój chłopak wszczął piekielną burdę w salonie gier, sprowokował wojnę gangów, w której następstwie zgraja poturbowanych małolatów wylądowała w klinice. - A potrzebni są doktorowi McNeilowi jak dziura w moście, bo i bez nich ma tam dzisiaj urwanie głowy.
      -  Cody... się bił? - Curt stracił zupełnie rachubę czasu. Spojrzał na zegar i stwierdził, że ten stanął dwie minuty po dziesiątej. - Nic mu nie jest? Znaczy się...
      -  Żyje, żyje, ale trochę oberwał. Poszedł do kliniki na opatrunek.
      Czyli kroi się rachunek od doktora - pomyślał Curt. Cholerny gówniarz! Kurzy móżdżek!
      -  Ginger? To ja, Ed Vance. Danny podaj mi z biurka latarkę. -Yance wziął od Danny'ego latarkę, zapalił ją i skierował snop światła w nie widzące oczy kobiety. Wzdrygnęła się ledwie zauważalnie, a zwieszone bezwładnie ręce zesztywniały. - Ginger? Co się stało? Skąd się wzięłaś...
      Zadygotała, a mięśnie w stężałej twarzy napięły się tak mocno, że wydawało się, iż zaraz pęknie skóra.
      -  To jakiś atak! - kwiknął Curt i wycofał się po krwawych śladach kobiety do drzwi.
      Sine wargi Ginger zadrżały.
      -  Pan... jest moim pasterzem, nie brak mi niczego - wyszeptała. - Pozwala mi leżeć na zielonych pastwiskach. Prowadzi... prowadzi mnie nad wody, gdzie mogę odpocząć... - Łzy pociekły Ginger po twarzy. Szlochając i zacinając się, recytowała dalej psalm dwudziesty trzeci.
      Yance'owi serce waliło jak młotem.
      -  Danny, kopnijmy się lepiej do domu Creechów. Mnie się to, cholera, nie podoba.
      -  Tak jest. - Danny zerknął znacząco na oszkloną szafkę z arsenałem broni palnej i Yance zrozumiał go bez słów, bo sam pomyślał o tym samym.
      -  Dla mnie strzelba - rzucił do Danny'ego. - Sobie wyfasuj karabin. Załaduj je.
      Danny wziął od niego klucze i otworzył szafkę.
      -  Zła... się nie ulęknę... - Słowa uwięzły kobiecie w krtani. -Się nie ulęknę... się nie ulęknę... - Nie mogła recytować dalej i nowe strumienie łez zalały jej twarz.
      -  Curt, ty zawieź Ginger do kliniki. Znajdź Early'ego i opowiedz mu...
      -  Zaraz] - zaprotestował Curt. Nie chciał mieć z tym wszystkim nic wspólnego. - Ja nie jestem zastępcą szeryfa!
      -  Już jesteś. Zaprzysięgnę cię później. Teraz rób, co mówię: zawieź tam Ginger i opowiedz Early'emu, jak ją znalazłeś. -Wziął od Danny'ego strzelbę i wsunął do kieszeni parę dodatkowych nabojów.
      -  Eeee... jak myślisz, co tam się stało? - Gurtowi drżał głos. -Znaczy się, u Dodge'a?
      -  Nie wiem, ale zaraz to sprawdzimy. Ginger, pojedziesz z Gurtem. Słyszysz?
      -  Się nie ulęknę... - Zacisnęła mocno powieki i otworzyła je znowu.  Się nie ulęknę...
      -  Ed, ja się na tym nie znam - jęknął Curt. - Nie nadaję się na zastępcę. Nie możesz znaleźć kogoś innego, żeby ją odwiózł?
      -  Jezu Chryste! - krzyknął Yance, bo nerwy miał już napięte do granic wytrzymałości. Ginger drgnęła, zaskamlała i odsunęła się od niego. - Dobra! Zapłacę ci za fatygę! - Sięgnął do tylnej kieszeni spodni, wyciągnął portfel i gniewnym gestem rozłożył go przed nosem Curta. W portfelu tkwił samotny banknot pię-ciodolarowy. - Masz, bierz! Leć, kup se, cholera, tę swoją butelczynę w Bob Wire Club. A teraz rusz tyłek!
      Curt oblizał wargi. Wyciągnął dłoń i cofnął ją bogatszy o pięć dolarów.
      Yance wziął Ginger delikatnie pod rękę i wyprowadził na ulicę. Szła za nim potulnie, zostawiając krwawe ślady, a jej wytężony szept: Się nie ulęknę... się nie ulęknę"... przejmował szeryfa dreszczem. Danny wyszedł ostatni i zamknął drzwi biura na klucz. Curt podprowadził obłąkaną kobietę do swojego buicka, pomógł jej wsiąść i odjechał w kierunku kliniki, krzesząc iskry szorującą po jezdni urwaną rurą wydechową.
      Vance prowadził wóz patrolowy, a Danny milcząc siedział obok, zacisnąwszy dłonie na karabinie. Dom Dodge'a i Ginger Creechów, wzniesiony z cegieł w kolorze piasku i przykryty dachem z czerwonych dachówek, stał niedaleko skrzyżowania ulic Celeste i Brazos. Drzwi frontowe były otwarte na oścież. Wnętrze rozjaśniał mdły blask świec albo lamp naftowych, ale Do-dge'a nigdzie nie było. Yance zatrzymał wóz przy krawężniku. Wysiedli obaj i ruszyli wysypaną żwirem ścieżką.
      W połowie drogi Yance zatrzymał się jak wryty. Na wyschniętym trawniku dostrzegł jeden z laczków Ginger. Zimny dreszcz przebiegł mu po plecach. Otwarte drzwi wyglądały jak paszcza gotowa zatrzasnąć się z chrzęstem, kiedy tylko przekroczą próg. Wydało mu się, że słyszy w oddali młode kpiące głosy skandujące: Burro! Burro! Burro!
      -  Szeryfie? - zawołał od drzwi Danny. - Wszystko w porządku?
      Twarz Vance'a lśniła od potu w przytłumionej fioletowej poświacie.
      -  W porządku. - Schylił się i pomasował sobie kolana. - To tylko te stare kolana futbolisty. Czasami dają mi do wiwatu.
      -  Nie wiedziałem, że grał pan kiedyś w futbol.
      -  Stare dzieje. - Pocił się obficie: pot ściekał mu po twarzy, po piersiach, po plecach, po tyłku. Zimny, oleisty pot.
      Szeryfowanie Vance'a ograniczało się do tej pory do rozpędzania bójek, prowadzenia dochodzeń w sprawie wypadków drogowych i tropienia zawieruszonych psów. Nigdy dotąd nie był zmuszony do użycia broni i na samą myśl, że ma teraz wejść do tego domu, by ustalić, co doprowadziło Ginger Creech do obłędu, jądra zaczynały go mrowić, jakby pająki je oblazły.
      -  Mam wejść? - spytał Danny.
      Yance chciał już powiedzieć tak", ale w ostatniej chwili ugryzł się w język. Patrzył na drzwi i tłumaczył sobie, że musi wejść pierwszy. Musi, bo to on jest tutaj szeryfem. Poza tym ma strzelbę, a Danny tylko karabin. Jeśli coś się tam czai w mroku, można w ostateczności podziurawić to coś kulami na sito, cokolwiek by to było.
      -  Nie - odparł ochryple. - Wejdę pierwszy.
      Musiał zmobilizować całą swoją chwiejną siłę woli, by ruszyć z miejsca. Wzdrygając się przekroczył próg domu Creechów. Pod butem zajęczała obluzowana deska podłogi.
      -  Dodge! - zawołał. Głos mu się łamał. - Dodge, gdzie jesteś?
      Ruszyli obaj przez sień w stronę palącego się światła. W living roomie, oświetlonym przez dwie naftowe lampy, od podłogi do sufitu unosiły się kłęby kurzu.
      -  Szeryfie, pan patrzy! - Danny pierwszy zauważył dziurę o poszarpanych krawędziach ziejącą w podłodze. Yance podszedł bliżej. Stanęli z Danny m nad dziurą i zajrzeli w mrok.
      Skrzyp skrzyp. Skrzyp skrzyp. Poderwali jednocześnie głowy i obejrzeli się. Na bujanym fotelu w kącie pokoju siedziała jakaś postać kołysząca się powoli w przód i w tył, w przód i w tył. Na podłodze obok fotela leżały rozrzucone numery National Geo-graphics".
      Skrzyp skrzyp. Skrzyp skrzyp.
      -  D-Dodge? - wykrztusił Yance.
      -  Cześć - powiedział Dodge Creech. Twarz miał skrytą w cieniu, ale można go było poznać po tej charakterystycznej kurtce w żółto-niebieską kratę, ciemnoniebieskich spodniach, perłowo-szarej koszuli, dwukolorowych mokasynach oraz po charakterystycznym rudym, przylizanym do czaszki, kosmyku włosów. Bujał się w fotelu, złożywszy ręce na brzuchu.
      -  Co... co tu się dzieje? - spytał Yance. - Ginger prawie odchodzi od...
      -  Cześć - powtórzył tamten, wciąż się kołysząc. Twarz miał bladą, oczy połyskiwały w blasku lamp zwisających z żyrandola w kształcie koła od wozu. Skrzyp, skrzyp - poskrzypywały bieguny fotela.
      Jakiś dziwny ma głos - przemknęło przez myśl Vance'owi. Szorstki jak dźwięk basowej piszczałki w kościelnych organach. Niby to głos Dodge'a, ale... jakiś inny.
      Błyszczące oczy przypatrywały mu się bacznie.
      -  Jesteś przedstawicielem władz, tak? - spytał nosowo głos.
      -  Jestem Ed Yance. Przecież widzisz! Przestań się wygłupiać, Dodge. Co tu się dzieje? - Kolana znowu mu drętwiały. Cos' było nie tak również z ustami Dodge'a.
      -  Ed Yance. - Głowa Dodge'a przekrzywiła się nieco. - Ed Yance - powtórzył, jakby nigdy dotąd nie słyszał tego nazwiska i chciał wbić je sobie w pamięć. - Tak, wiedziałem, że przyślą przedstawiciela władz. To pewnie ty, mam rację?
      Yance spojrzał na Danny'ego; chłopak był gotów rzucić się do ucieczki. Kurczowo przyciskał karabin do piersi. Barwa głosu Dodge'a Creecha, intonacja, przeciąganie słów, wszystko by się zgadzało, gdyby nie ten niski pomruk przywodzący na myśl kościelne organy i ten przedziwny lepki charkot, jakby w gardle Dodge'a wibrowała luźna flegma.
      -  Pozwól więc, że zadam ci pytanie, kolego - podjęła postać w bujanym fotelu. - Kto jest strażnikiem?
      -  Strażnikiem?
      -  Spytałem wyraźnie. Kto jest strażnikiem?
      -  Dodge... o czym ty pleciesz? Nie wiem nic o żadnym strażniku.
      Fotel zatrzymał się. Danny jęknął cicho i cofnął się o krok; jeszcze trochę i byłby wpadł do dziury.
      -  Może i nie wiesz - wycedził mężczyzna w fotelu. - A może wiesz i tylko wciskasz mi kit, Edzie Yance.
      -  Przysięgam, że nie wiem, o czym mówisz! - Nagła myśl uderzyła go niczym kulka między oczy: To nie jest Dodge.
      Postać wstała. Ubranie zatrzeszczało na niej sucho. Ten Dodge Creech był o prawie dziesięć centymetrów wyższy niż dotąd i o wiele szerszy w ramionach. Jakoś dziwnie poruszał głową -urywanymi ruchami kukiełki pociąganej za sznurki przez niewidzialną rękę. Postać ruszyła na Vance'a tym osobliwym krokiem i Yance cofnął się; postać zatrzymała się, przeniosła wzrok na Danny'ego. Blada twarz z szarymi jak glisty wargami uśmiechnęła się wyszczerzonym uśmiechem Dodge'a Creecha.
      -  Strażnik - powtórzył mężczyzna, a światło odbiło się od jego zębów, które nie były już zwykłymi zębami, lecz mnóstwem ciasno upakowanych, połyskujących metalicznie igieł. -Kto nim jest?
      Yance nie mógł złapać tchu.
      -  Przysięgam... nie wiem...
      -  Cóż, może ci wierzę. - Postać w pstrokatej sportowej kurtce zatarła powoli grube, blade dłonie i Yance zauważył długie na trzy centymetry paznokcie z tego samego co zęby niebieskawego metalu, obwiedzione drobnymi ząbkami. - Jesteś przedstawicielem władz, a więc powinienem ci wierzyć, prawda?
      Yance'owi odjęło mowę.
      Cofający się wciąż Danny natrafił plecami na ścianę i z hukiem strącił z niej oprawione w ramki zdjęcie Dodge'a odbierającego nagrodę na zjeździe agentów ubezpieczeniowych.
      -  Zastosuję wobec ciebie prawo wątpienia - mówił mężczyzna. - Widzisz, przebyłem długą drogę, zainwestowałem już wiele czasu i starań. - Dłonie o metalowych paznokciach tarły jedna o drugą i Yance nie wątpił, że zamaszyste pociągnięcie jednego z tych szponów jak nic rozdarłoby mu twarz do kości. -Sam potrafię znaleźć strażnika! - Głowa obróciła się gwałtownym skrętem w lewo i stwór spojrzał przez wybite okno na helikopter krążący nad piramidą. - Nie podoba mi się to urządzenie. Ani trochę. Nie życzę sobie, żeby latało nad moją posiadłością. -Skierował wzrok z powrotem na Yance'a, a szeryf stwierdził, że w oczach Dodge'a nie ma już życia; były wilgotne i martwe jak szklane oczy wetknięte w uśmiechniętą maskę. - Ale powiem ci prawdę, Edzie Yance: jeśli nie ustalę szybko, kto jest strażnikiem, będę zmuszony odstąpić od prawa. Prawa mojej rasy.
      -  Kim... kim ty jesteś? - wyrzęził Yance. 
      -  Jestem... - Postać zawiesiła na kilka sekund głos. - Tępi-cielem robactwa. A ty jesteś wielkim, tłustym robakiem. Będę w pobliżu, Edzie Vance, i chcę, żebyś o mnie pamiętał. Zgoda?
      Yance kiwnął głową. U czubka nosa dyndała mu kropelka potu.
      -  Zgo...
      Jedna z rąk Dodge'a uniosła się. Palce pogrzebały przy lewym oku i wyszarpnęły je. Z pustego oczodołu zamiast krwi wyciekła strużka szlamowatej cieczy. Gałka oczna powędrowała do wypchanych igłami ust i rozprysła się jak jajko na twardo w zwierających się szczękach.
      Danny jęknął, był bliski omdlenia, Yance stał jak sparaliżowany.
      -  Znajdę cię, kiedy mi będziesz potrzebny - oznajmił stwór. -Nawet nie próbuj  się ukrywać. To nic nie da. Umowa stoi, kolego?
      -  St-t-toi - wydukał Yance.
      -  Grzeczny robaczek. - Postać odwróciła się, postąpiła dwa długie kroki i zapadła się w dziurę w podłodze.
      Po dłuższej chwili z dna dobiegł uszu szeryfów głuchy łomot, a zaraz po nim szybko cichnące szuranie. Potem zapanowała cisza.
      Danny krzyknął. Podskoczył do dziury, poderwał karabin do ramienia i z grymasem przerażenia na twarzy zaczął posyłać w mrok pocisk za pociskiem. Dym mieszał się z wiszącym w powietrzu kurzem, pryskały na boki łuski. Skończyły się naboje, ale on dalej jak oszalały naciskał raz po raz spust.
      -  Przestań - powiedział Yance, a przynajmniej wydało mu się, ze powiedział. - Przestań, Danny. No przestań!
      Zastępca drgnął i naciskając wciąż spust obejrzał się. Ciekło mu z nosa, świszczało w płucach.
      -  Już poszło - powiedział Yance. - Cokolwiek to było... poszło sobie.
      -  Widziałem... widziałem, ze to wygląda jak Dodge, ale za cholerę nim nie było!
      Yance wsunął rękę za kołnierz i szarpnął z całych sił.
      -  Posłuchaj  mnie,  chłopcze!  - ryknął Danny'emu prosto w twarz. - Nie chcę, żebyś mi tu zwariował jak Ginger Creech, słyszysz?! - Poczuł wilgoć między nogami i uświadomił sobie, że zlał się w spodnie, ale mniejsza z tym! Teraz najważniejsze, to nie dopuścić, żeby Danny postradał zmysły. Jeśli zdany się to temu chłopakowi, to on pójdzie w jego ślady. - Słyszysz
      mnie?! - Otrząsnął się energicznie, żeby pozbyć się pajęczyn, które zdawały się spowijać mu mózg.
      -  To nie był Dodge! Nie był... - mamrotał Danny. Wciągnął spazmatycznie powietrze w płuca.
      -  Tak. Słyszę - powiedział Yance. - Idź do samochodu. -Chłopiec mrugał nieprzytomnie oczami, nie odrywając wzroku od dziury. - Idź, powiedziałem!
      Danny wyszedł chwiejnie.
      Yance poderwał strzelbę do ramienia i wziął dziurę na cel. Ręka trzęsła mu się tak silnie, że nie trafiłby chyba nawet we wrota stodoły, i to w jasny dzień, a co dopiero w obcego, który żre oczy i ma tysiąc igieł zamiast zębów! No właśnie -dotarło do niego. To był obcy! Przekopał tunel z piramidy pod rzeką i wlazł w ciało Dodge'a Creecha. Moja posiadłość", powiedział. A co to było za pieprzenie o tym strażniku i gdzie nauczył się mówić po angielsku z teksaskim akcentem?
      Rozdygotany, cofnął się od dziury. Macki kurzu zmieszanego z dymem prochu rozpłynęły się i na powrót zlały wokół niego. Odniósł wrażenie, że grzęźnie w tężejącym betonie. Wtedy właśnie poprzysiągł sobie, że jeśli z boską pomocą wyjdzie z tego cało, to do Bożego Narodzenia zrzuci trzydzieści kilo wagi.
      Wycofał się ostrożnie. Krok za progiem odwrócił się na pięcie i pognał do wozu patrolowego, gdzie siedział już szary na twarzy, zapatrzony w pustkę Danny Chaffin.
      
27. Scooter przyniósł patyk
      W domu na końcu Brazos Street Daufin słuchała wspomnień Sierżanta.
      -  Scooter przyniósł patyk - wyszeptał.
      Z zakamarków pamięci wypełzały zmory przeszłości. Wydało mu się, że pośród miarowego bicia dzwonu kościoła katolickiego słyszy huk karabinowych wystrzałów: następujące szybko po sobie trzaski, jakby ktoś biegł po suchych patykach. Odzywały wspomnienia i połowa mózgu mrowiła niczym rana, którą musi podrapać, bo inaczej oszaleje.
      -  Belgia - powiedział, ugniatając dłońmi powietrze w miejscu, gdzie jeszcze przed chwilą był Scooter. - Trzysta dziewięćdziesiąty trzeci regiment piechoty, dziewięćdziesiąta dziewiąta
      dywizja, sierżant Tully Dennison, wszyscy obecni i sprawni, sir! - Oczy miał wilgotne, twarz stężałą pod wpływem napięcia. - Tak jest, okopujemy się, sir! Twarda ziemia, prawda? Bardzo twarda. Zamarznięta na kość. Ludzie słyszeli wczoraj w nocy jakiś hałas za tamtym wzgórzem, głęboko w lesie. Pewnie ciężarówki. A może czołgi? Tak jest, sir! Pociągnąć linię telefoniczną! - Uniósł głowę i zamrugał, jakby zaskoczony obecnością Daufin. - A ty... kim jesteś?
      -  Twoim nowym przyjacielem - odparła cicho, wycofując się na granicę światła i mroku.
      -  To nie miejsce dla małej dziewczynki. Za zimno. Z tych chmur zaraz sypnie śnieg. Mówisz po angielsku?
      -  Tak - powiedziała, świadoma, że Sierżant patrzy poprzez nią w owe ukryte wymiary. - Kto to jest Scoot-er?
      -  Stary pies, właśnie się do mnie przyplątał. Wyliniałe stare psisko, ale, Boże, jak on biega. Rzucam patyk, a on za nim. Rzucam znowu, on znowu za nim. Istny pędziwiatr. Nie może usiedzieć w miejscu. Kiedy go znalazłem, prawie zdychał, sama skóra i kości. Dobrze się tobą zaopiekuję, Scooter. Ze sobą nie zginiemy. - Sierżant założył ręce na piersi i zaczął się kołysać. -W nocy podkładam sobie Scootera pod głowę. Dobra z niego poduszka. Wygrzewa mi okop. Rany, jak on lubi biegać za tymi patykami. Przynieś, Scooter! Boże, jak on biega!
      Oddech Sierżanta stał się szybszy.
      -  Porucznik mówi, że jak nawet pójdzie jakieś natarcie, to nie na nasze pozycje. Mówi, że raczej gdzieś na północ albo na południe od nas. Nas ominie. Dopiero co przyjechałem na front, nikogo jeszcze nie zabiłem. I nie chcę. Scooter, będziemy trzymać głowy nisko, nie? Niech to żelastwo przelatuje sobie nad nami!
      Zadrżał, podciągnął kolana pod siebie, patrzył poprzez Daufin oczyma, w których odbijała się fioletowa poświata. Przez kilka sekund poruszał bezgłośnie wargami.
      -  Poczta jedzie - wyszeptał w końcu. - Artyleria się odezwała. Gdzieś daleko. Przeleci nam nad głowami. Górą. Trzeba się było głębiej okopać. Teraz już za późno. Poczta jedzie. -Jęknął, jakby coś go uderzyło, zacisnął mocno powieki, spod których wysączały się łzy. - Niech przestaną! Nich przestaną. Błagam, Jezu, niech przestaną!
      Raptem otworzył oczy.
      -  Idą! Po prawej gotowi, sir! -I ochrypły wrzask: - Scooter! Gdzie Scooter? Boże Wszechmogący, gdzie mój pies? Fryce
      idą! - Sierżant dygotał teraz na całym ciele, zwinięty w fotelu w kłębek. Żyłka na skroni pulsowała mu szalonym rytmem. -Rzucają tłuczkami do kartofli! Kryć się! O Jezu... o Chryste... pomóżcie rannemu... rękę mu urwało. Sanitariusz... Sanitariusz! -Ścisnął dłońmi głowę, wpił się w nią palcami. - Cały jestem we krwi. W czyjejś krwi. Sanitariusz, rusz dupsko! Znowu idą! Rzucają granatami! Padnij!
      Sierżant przestał się kołysać, znieruchomiał. Wstrzymał oddech.
      Daufin czekała.
      -  Jeden upadł blisko - wyszeptał. - Upadł blisko i ciągle dymi. Tłuczki do kartofli. Granaty z drewnianymi trzonkami. O, jest Scooter. Tam. - Pokazał na ścianę: na punkt, gdzie wyłaniały się cienie przeszłości, gdzie w dymie wydobywającym się przed ponad czterdziestu laty z granatu przeplatały się i falowały widmowe sceny. - To Scooter - podjął Sierżant. - Oszalał ze strachu. Widzę to w jego ślepiach. Oszalał. Tak jak ja.
      Powolnym ruchem wyciągnął przed siebie rękę, rozcapierzył palce.
      -  Nie - rozległ się szept. - Nie. Nie przynoś tego patyka. Nie...
      Spomiędzy zębów Sierżanta wydobył się syk:
      -  Nie zabiłem jeszcze... nie zmuszaj mnie, żebym zabił... Po ręce przebiegł mu skurcz; zaciskała się teraz na kolbie
      niewidzialnego pistoletu, zgięty palec spoczywał na spuście.
      -  Nie przynoś tego patyka. - Palec drgnął. - Nie przynoś tego patyka. - Znowu drgnął. - Nie przynoś tego patyka. - Palec drgnął po raz trzeci i czwarty.
      Sierżant płakał cicho, palec wciąż mu drgał.
      -  Musiałem go jakoś zatrzymać. Musiałem. Byłby mi przyniósł ten patyk. Wrzuciłby go do okopu. Ale... zabiłem go... zanim granat wybuchł. Wiem, że zabiłem. Widziałem śmierć w jego oczach. A potem granat się rozerwał. Nie narobił wielkiego huku. Specjalnego huku nie było. I nic ze Scootera nie zostało... tyle tylko, co mnie opryskało. - Opuścił bezwładnie rękę. - Moja głowa... Boli. - Rozwarł dłoń i niewidzialny pistolet upadł na podłogę.
      Oczy miał znowu zamknięte. Siedział przez jakiś czas bez ruchu, tylko klatka piersiowa unosiła się i opadała, a po pomarszczonej twarzy spływały łzy.
      Skończył.
      Daufin podeszła do drzwi i spojrzała na podniebną sieć. Starała się pozbierać myśli, przeanalizować i poklasyfikować jakoś
      dywizja, sierżant Tully Dennison, wszyscy obecni i sprawni, sir! - Oczy miał wilgotne, twarz stężałą pod wpływem napięcia. - Tak jest, okopujemy się, sir! Twarda ziemia, prawda? Bardzo twarda. Zamarznięta na kość. Ludzie słyszeli wczoraj w nocy jakiś hałas za tamtym wzgórzem, głęboko w lesie. Pewnie ciężarówki. A może czołgi? Tak jest, sir! Pociągnąć linię telefoniczną! - Uniósł głowę i zamrugał, jakby zaskoczony obecnością Daufin. - A ty... kim jesteś?
      -  Twoim nowym przyjacielem - odparła cicho, wycofując się na granicę światła i mroku.
      -  To nie miejsce dla małej dziewczynki. Za zimno. Z tych chmur zaraz sypnie śnieg. Mówisz po angielsku?
      -  Tak - powiedziała, świadoma, że Sierżant patrzy poprzez nią w owe ukryte wymiary. - Kto to jest Scoot-er?
      -  Stary pies, właśnie się do mnie przyplątał. Wyliniałe stare psisko, ale, Boże, jak on biega. Rzucam patyk, a on za nim. Rzucam znowu, on znowu za nim. Istny pędziwiatr. Nie może usiedzieć w miejscu. Kiedy go znalazłem, prawie zdychał, sama skóra i kości. Dobrze się tobą zaopiekuję, Scooter. Ze sobą nie zginiemy. - Sierżant założył ręce na piersi i zaczął się kołysać. -W nocy podkładam sobie Scootera pod głowę. Dobra z niego poduszka. Wygrzewa mi okop. Rany, jak on lubi biegać za tymi patykami. Przynieś, Scooter! Boże, jak on biega!
      Oddech Sierżanta stał się szybszy.
      -  Porucznik mówi, że jak nawet pójdzie jakieś natarcie, to nie na nasze pozycje. Mówi, że raczej gdzieś na północ albo na południe od nas. Nas ominie. Dopiero co przyjechałem na front, nikogo jeszcze nie zabiłem. I nie chcę. Scooter, będziemy trzymać głowy nisko, nie? Niech to żelastwo przelatuje sobie nad nami!
      Zadrżał, podciągnął kolana pod siebie, patrzył poprzez Daufin oczyma, w których odbijała się fioletowa poświata. Przez kilka sekund poruszał bezgłośnie wargami.
      -  Poczta jedzie - wyszeptał w końcu. - Artyleria się odezwała. Gdzieś daleko. Przeleci nam nad głowami. Górą. Trzeba się było głębiej okopać. Teraz już za późno. Poczta jedzie. -Jęknął, jakby coś go uderzyło, zacisnął mocno powieki, spod których wysączały się łzy. - Niech przestaną! Nich przestaną. Błagam, Jezu, niech przestaną!
      Raptem otworzył oczy.
      -  Idą! Po prawej gotowi, sir! - I ochrypły wrzask: - Scooter! Gdzie Scooter? Boże Wszechmogący, gdzie mój pies? Fryce
      idą! - Sierżant dygotał teraz na całym ciele, zwinięty w fotelu w kłębek. Żyłka na skroni pulsowała mu szalonym rytmem. -Rzucają tłuczkami do kartofli! Kryć się! O Jezu... o Chryste... pomóżcie rannemu... rękę mu urwało. Sanitariusz... Sanitariusz! -Ścisnął dłońmi głowę, wpił się w nią palcami. - Cały jestem we krwi. W czyjejś krwi. Sanitariusz, rusz dupsko! Znowu idą! Rzucają granatami! Padnij!
      Sierżant przestał się kołysać, znieruchomiał. Wstrzymał oddech.
      Daufin czekała.
      -  Jeden upadł blisko - wyszeptał. - Upadł blisko i ciągle dymi. Tłuczki do kartofli. Granaty z drewnianymi trzonkami. O, jest Scooter. Tam. - Pokazał na ścianę: na punkt, gdzie wyłaniały się cienie przeszłości, gdzie w dymie wydobywającym się przed ponad czterdziestu laty z granatu przeplatały się i falowały widmowe sceny. - To Scooter - podjął Sierżant. - Oszalał ze strachu. Widzę to w jego ślepiach. Oszalał. Tak jak ja.
      Powolnym ruchem wyciągnął przed siebie rękę, rozcapierzył palce.
      -  Nie - rozległ się szept. - Nie. Nie przynoś tego patyka. Nie...
      Spomiędzy zębów Sierżanta wydobył się syk:
      -  Nie zabiłem jeszcze... nie zmuszaj mnie, żebym zabił... Po ręce przebiegł mu skurcz; zaciskała się teraz na kolbie
      niewidzialnego pistoletu, zgięty palec spoczywał na spuście.
      -  Nie przynoś tego patyka. - Palec drgnął. - Nie przynoś tego patyka. - Znowu drgnął. - Nie przynoś tego patyka. - Palec drgnął po raz trzeci i czwarty.
      Sierżant płakał cicho, palec wciąż mu drgał.
      -  Musiałem go jakoś zatrzymać. Musiałem. Byłby mi przyniósł ten patyk. Wrzuciłby go do okopu. Ale... zabiłem go... zanim granat wybuchł. Wiem, że zabiłem. Widziałem śmierć w jego oczach. A potem granat się rozerwał. Nie narobił wielkiego huku. Specjalnego huku nie było. I nic ze Scootera nie zostało... tyle tylko, co mnie opryskało. - Opuścił bezwładnie rękę. - Moja głowa... Boli. - Rozwarł dłoń i niewidzialny pistolet upadł na podłogę.
      Oczy miał znowu zamknięte. Siedział przez jakiś czas bez ruchu, tylko klatka piersiowa unosiła się i opadała, a po pomarszczonej twarzy spływały łzy.
      Skończył.
      Daufin podeszła do drzwi i spojrzała na podniebną sieć. Starała się pozbierać myśli, przeanalizować i poklasyfikować jakoś
      to, co przed chwilą usłyszała; nie dostrzegła w relacji Sierżanta żadnego sensu, ale cała jego opowieść przesiąknięta była bólem i poczuciem winy, a te emocje były jej znane aż za dobrze. Ogarniało ją coraz większe znużenie, objawiające się w osłabieniu mięśni, ścięgien i kości - w osłabieniu materii, która składała się na ciało dziewczynki. Przewertowała pamięć, natrafiła na symbol O", a pod nim na posegregowane przejrzyście tematy: Odżywianie. Ciało dziewczynki wymagało odżywienia; słabło z każdą chwilą i wkrótce osiągnie punkt krytyczny. Istota imieniem Sierżant wspomniała coś o jedzeniu. Dau-fin skoncentrowała się na J" i odnalazła w pamięci płaskie obrazy jedzenia: mięsa, warzyw, produktów zbożowych. Wszystko to przyprawiało o mdłości, ale nie było wyjścia. Następny problem to zlokalizowanie tych produktów. Z pewnością musiały znajdować się w pobliżu, gdzieś w pudełku należącym do istoty imieniem Sierżant.
      Podeszła do Sierżanta i pociągnęła go za rękaw. Nie zareagował. Spróbowała jeszcze raz, trochę mocniej.
      Otworzył oczy. Efekt ostatniego wyładowania świecy zapłonowej w głowie już zanikał; znowu czuł się dobrze, minęło uczucie zimnego mrowienia. Wydawało mu się, że miał koszmarny sen, ale nie pamiętał już jaki.
      -  Jedzenie - powiedziała. - Masz tutaj jedzenie?
      -  Mam fasolę. W kuchni. - Przyłożył sobie dłoń do czoła. Drżał, a w ustach czuł posmak gorzkiego dymu. - Zrobię ci coś do jedzenia i odprowadzę do domu. - Spróbował wstać. Miał z tym trudności, ale w końcu dźwignął się z fotela. - Boże, ale głupio się czuję! Trzęsę się jak osika.
      Nagle ogarnęło go przerażenie. Gdzie Scooter?!
      Coś się poruszyło w kącie, za plecami córki pana Hammonda, tam gdzie najgęstszy cień.
      Scooter wylazł z tego cienia i popatrzył na niego wyczekująco, jak na starego przyjaciela przystało.
      -  Narowiste z ciebie zwierzę, co? - spytał z uśmiechem Sierżant. - Chodź, otworzymy puszkę z fasolą dla naszej nowej przyjaciółki, dobrze? - Wziął ze stołu lampę naftową i skierował się do kuchni.
      Daufin ruszła za nim z przekonaniem, że może lepiej nie zaglądać do tego ukrytego wymiaru.
      
28. Dryfujący cień
     
      lessie zadzierzgnęła w świetle ściennej lampy awaryjnej sześć ostatnich pętelek i ściągnęła szew pod prawym okiem Cody'ego Locketta. Chłopak skrzywił się.
      -  Gdybym był koniem - mruknął przez zaciśnięte zęby -leciałaby już pani przed siebie, tak bym pani przykopał.
      -  Gdybyś był koniem, już bym cię zastrzeliła. - Ściągnęła szew mocniej, zrobiła na nici supełek i odgryzła jej nadmiar. Zalała ranę kolejną porcją środka dezynfekującego. - Dobra, gotowe!
      Cody wstał ze stołu zabiegowego i podszedł do małego owalnego lusterka wiszącego na ścianie. Ujrzał w nim twarz z purpurowym i zapuchniętym prawie na amen lewym okiem, z roz-harataną dolną wargą i pręgą szwu biegnącą niecałe dwa centymetry poniżej prawego oka. Firmowa koszula Texaco była porwana i pochlapana zaschniętą krwią - jego własną, jak również grzechotniczą. Ale przynajmniej ucichł już werbel w głowie i nie brakowało ani jednego zęba. Miał szczęście!
      -  Swoją fizjonomię możesz podziwiać gdzie indziej - burknęła cierpko lessie. - Wychodząc poproś następnego. - Na korytarzu czekało na opatrzenie jeszcze czterech nastolatków. Podeszła do zlewu, żeby umyć ręce. Odkręciła kurek i z kranu pociur-kała niemrawo cieniutka strużka zmieszanej z piaskiem wody.
      -  Niezła robota, pani doktor - ocenił Cody. - Co z X Rayem? Wyjdzie z tego?
      -  Tak. - Dzięki Bogu - pomyślała. Ray miał mocno stłuczone trzy żebra, wywichnięte prawe ramię i o mały włos nie odgryzł sobie kawałka języka, nie wspominając już o zadrapaniach i sińcach. W tej chwili odpoczywał parę sal stąd. Kilku innych chłopców potraciło zęby i było mocno pokiereszowanych, ale obyło się bez połamanych kości - jeśli nie liczyć zmiażdżonego nosa Paco LaGrande.
      -  Przecież ktoś mógł to przypłacić życiem! - Jessie wycierała ręce w papierowy ręcznik, czując między palcami ziarenka piasku. - O to wam chodziło?
      -  Nie. Ałe gdybym nie stanął w obronie X Ray a, zatłukliby go na śmierć. - Cody popatrzył na swoje pościerane kłykcie. -To Grzechotnicy zaczęli. Renegaci bronili tylko swojego.
      -  Mój syn nie należy do waszego gangu.
      -  To nie gang, tylko klub - skorygował Cody. - Poza tym X Ray mieszka po tej stronie mostu, a więc jest jednym z nas.
      -  Klub, gang, mniejsza o nazwę, dla mnie to pożałowania godne. - Zmięła ręcznik i wrzuciła go do kosza na śmieci. -A mój syn ma na imię Ray, nie X Ray. Kiedy wreszcie i wy, i Grzechotnicy przestaniecie przewracać miasto do góry nogami?
      -  Renegaci niczego nie przewracają do góry nogami! To nie my kazaliśmy Grzechotnikom napadać na X Raya i demolować salon gier! Poza tym - wskazał czarną piramidę za oknem -tamten skurczybyk w dwie sekundy narobił więcej szkody, niż my dalibyśmy radę przez dwa lata.
      Jessie nie mogła się z tym nie zgodzić. Odchrząknęła z zakłopotaniem, dochodząc do wniosku, że niepotrzebnie napadła na tego chłopca. Niewiele wiedziała o Codym Locketcie: tyle co z opowiadań Toma, oraz że jego ojciec pracuje w piekarni. Przypomniało jej się, że kiedy zaszła tam któregoś dnia po maślane bułeczki, poczuła od Locketta seniora alkohol.
      -  Cholera, ale to wielkie! - Cody podszedł do okna. Jego głos nie był już tak szorstki, za to pojawiła się w nim nutka podziwu. Na terenie autoserwisu Cade'a paliło się jeszcze w paru miejscach. Płomienie strzelały w niebo snopami iskier. Pod sklepieniem podniebnej sieci rozpościerała się nad Inferno gęsta, nieruchoma chmura dymu i pyłu przesłaniająca księżyc.
      Do tej pory Cody nie bardzo wierzył w UFO i przybyszów z kosmosu, chociaż Czołg przysięgał, że kiedy miał dziewięć lat, widział wiszące na niebie światło, które tak go przeraziło, że narobił w gatki. Nie zastanawiał się dotąd nad możliwością istnienia życia na innych planetach, bo życie na tej było wystarczająco brutalne. Całe to gadanie o UFO i istotach pozaziemskich wydawało mu się zbyt naciągane, by warto się tym bliżej zainteresować, ale teraz... Taak, to była już inna para kaloszy.
      -  Jak pani myśli, skąd to przyleciało? - spytał cicho.
      -  Nie wiem. Ale na pewno z bardzo daleka.
      -  Też tak myślę. Ale dlaczego wylądowało w Inferno? To znaczy... to coś w środku mogło przecież wylądować wszędzie. Dlaczego wybrało akurat Inferno?!
      Jessie nie odpowiedziała. Pomyślała o Daufin, o tym, gdzie dziewczynka - nie! - poprawiła się w duchu - gdzie istota może teraz być. Spojrzała przez okno na piramidę i do głowy przyszło jej słowo: Stinger". Czymkolwiek jest ten Stinger, Daufin panicznie się go boi i Jessie sama odczuwała niepokój.
      -  Poproś następnego - powiedziała.
      -  W porządku. - Cody oderwał się od okna. Przystanął jeszcze przy drzwiach. - Proszę posłuchać... może pani wierzyć albo nie, ale naprawdę mi przykro, że X Ray oberwał.
      Kiwnęła głową.
      -  Mnie też, ale nic mu nie będzie. Chyba twardsza z niego sztuka, niż myślałam. - Chciała podziękować Cody'emu za przyjście Rayowi z pomocą, ale powstrzymała się. Parę szczegółów pozostawało dla niej niejasnych, a w Codym i w Ricku Jurado widziała prowodyrów wojny gangów, którą niektórzy z uczestników mogli przypłacić życiem. - Chyba będziesz potrzebował czegoś na ból głowy - powiedziała. - Zwróć się do pani Santos z rejestracji, da ci aspirynę.
      -  Dobrze, dzięki. Zaraz, nie zostanie mi czasem mały tor kolejowy pod okiem na pamiątkę dzisiejszego wieczoru?
      -  Może zostać - przyznała, chociaż była przekonana, że za parę tygodni po szramie nie będzie śladu. - Ma cię kto odwieźć do domu?
      -  Przejdę się. Zresztą i tak muszę wrócić po mój motocykl. Dziękuję za połatanie.
      -  Postaraj się nie wdawać więcej w takie awantury, dobrze? Chciał rzucić na pożegnanie jakimś dowcipem, ale dostrzegł
      w oczach Jessie szczere zatroskanie i zrezygnował z chojrac-kiej pozy.
      -  Postaram się - powiedział i wyszedł z gabinetu na oświetlony  lampami  awaryjnymi  korytarz.  Powiedział  następnemu z chłopaków czekających na ławce, że może wejść; był to Grze-chotnik o posępnych oczach, z dolną wargą wyglądającą tak, jakby przeszła przez maszynkę do mielenia mięsa.
      Potem ruszył korytarzem, mijając drzwi po obu jego stronach. Zza którychś dobiegło rozdzierające wycie. W powietrzu unosił się swąd przypalonego mięsa. Cody nie zwolnił nawet kroku. Kłębiący się tu ludzie rzucali w przytłumionym świetle długie cienie. Obok przebiegła Latynoska z całym przodem sukienki we krwi. W przejściu stał mężczyzna o kulach z grubym opatrunkiem przesłaniającym połowę twarzy, patrzył tępo w przestrzeń i mruczał coś do siebie. Z przeciwka nadchodził doktor McNeil, prowadząc pod rękę kobietę o rozwichrzonych, zakurzonych włosach, z których zwisały różowe lokówki. Była w niebieskim szlafroku, twarz miała śmiertelnie bladą, a oczy rozwarte tak szeroko, jakby trzymała palec w gniazdku elektrycznym.
      McNeil wprowadził ją do gabinetu po lewej. Cody dopiero teraz zauważył na dywanie krwawe ślady stóp kobiety.
      Przebrnął w końcu przez ten czyściec, zatrzymał się przy rejestracji i poprosił pucołowatą pielęgniarkę, panią Santos, o aspirynę. Dała mu parę tabletek w małej, plastykowej buteleczce, sprawdziła, czy ma jego nazwisko i adres w książce rejestracyjnej i powiedziała, że może iść do domu. Poczekalnia też była pełna ludzi, w większości mieszkańców Bordertown, którzy albo ucierpieli na skutek wstrząsu, albo czekali na informacje o stanie zdrowia krewnych.
      Kiedy Cody przechodził przez poczekalnię, kierując się do wyjścia, z krzesła w kącie podniósł się jego ojciec.
      -  Chłopcze! - zawołał. - Zaczekaj.
      Cody zauważył pstrokaty krawat i omal nie parsknął śmiechem. Nic dziwnego, że stary nie nosił krawatów. Ten podkreślał przeraźliwą chudość jego szyi i upodabniał go do indora. Cody miał już dosyć odoru medykamentów i bolesnych jęków wypełniających klinikę, szedł więc dalej ku drzwiom, nie czekając na ojca. Pod salonem gier został jego motocykl i zamierzał go stamtąd zabrać.
      -  Cody! - zawołał za nim ojciec. - Gdzie idziesz?
      Cody może trochę zwolnił kroku, a może nie. Sam nie wiedział. Tak czy inaczej ojciec, żeby go dogonić, musiał zdrowo wyciągać długie nogi. Zrównał się z synem i szedł obok, zachowując dystans dobrych dwóch metrów.
      -  Mówię do ciebie. Nie rozumiesz po angielsku?
      -  Odczep się! - warknął Cody. - Zostaw mnie w spokoju. -Przez smród przypalonego metalu i płonącej gumy przebił się do jego nozdrzy aromat vitalisa i odór nie mytego ciała.
      -  Przyszedłem się dowiedzieć, co z tobą. Słyszałem, że się biłeś. Boże, widać od razu, że ci zdrowo porachowali gnaty.
      -  Nikt mi niczego nie porachował.
      -  No to mnie pewnie oczy mylą. - Curt patrzył na helikopter, który krążył powoli nad autoserwisem Cade'a, to zbliżając się ostrożnie do czarnej piramidy, to znów odskakując od niej w dym. - Mówię ci - podjął. - Piekło zawitało do Inferno. Czy to nie najdziwaczniejsze draństwo, jakie w życiu widziałeś?
      -  Chyba tak.
      -  To jakaś mara. Takie coś nie ma prawa istnieć. Wiesz, mało brakowało, a przejechałbym niedawno Ginger Creech. Maszerowała sobie w szlafroku środkiem ulicy. Bóg jeden wie, co
      z Dodge'em. Nie wiem, co się stało, ale Ginger zupełnie się przez to w głowie pomieszało.
      Kobieta w niebieskim szlafroku - pomyślał Cody. Pani Creech. Jasne, jak mógł jej nie poznać? No ale przecież nigdy dotąd nie widział jej w takim stanie.
      -  Wiesz co? - podjął Curt po chwili. - Jestem teraz zastępcą szeryfa. Dobre, co? Tak, tak! Szeryf Yance powiedział, że jak odwiozę Ginger do kliniki, to zrobi mnie swoim zastępcą. Dostanę odznakę. Srebrną, błyszczącą i nowiutką. - Helikopter przeleciał im nad głowami, wzniecając na ulicy tuman piasku, i znowu zawrócił w kierunku piramidy.
      Curt spojrzał na podniebną sieć. Nie wiedział, co to takiego, ale ona również nie miała prawa istnieć. Przypominała mu więzienne kraty i przyprawiała o klaustrofobię. Pogrążone w mroku Inferno przypominało widmowe miasteczko, a wirujący pył i zbite w kule pustynne rośliny turlające się po ulicach potęgowały to wrażenie. Curta suszyło coraz bardziej i wydawało mu się całkiem naturalne, że ledwie powierzono mu jakąś odpowiedzialną funkcję, Inferno już wali się w gruzy. Zerknął na idącego obok Cody'ego i zauważył, jak mało brakowało, żeby syn stracił oko. Jutro rano będzie się czuł, jakby wsadził głowę do wirówki.
      -  Dobrze się czujesz? - zapytał.
      -  A co to cię, kurde, obchodzi?! - wymknęło się Cody'emu, zanim zdąży] pomyśleć.
      Curt odchrząknął.
      -  Do cholery! - fuknął. - Nie powiedziałem, że mnie obchodzi. Tak tylko spytałem. - Milczał przez chwilę, po czym spróbował jeszcze raz: - Ja też tak kiedyś oberwałem. Od jednego Meksykanina, w barze. Szybki był, sukinsyn jeden. Człowieku, przez tydzień widziałem jak przez mgłę!
      -  Nic mi nie jest - burknął Cody.
      -  Tak, twardziel z ciebie, co? Ale ta koszula już do wyrzucenia. Starego Mendozę szlag trafi, nie?
      -  Nie. Pan Mendoza nic nie powie.
      Curt zostawił tego pana" bez komentarza. Co się będzie handryczył? Nie pojmował jednak, jak Cody, pomimo że jakiś Latynos o mało mu nie rozwalił tego durnego globusa, dalej może wyrażać się z szacunkiem o tym starym Meksykańcu. Cóż, Cody musi się jeszcze wiele nauczyć o Meksykanach.
      -  Znalazłem krawat - powiedział. - Widzisz?
      -  Widzę. Tragiczny.
      W pierwszym odruchu Curt chciał się zamachnąć i zdzielić
      syna przez łeb, ale powstrzymała go myśl, że chłopak dosyć już dzisiaj odpokutował; zresztą komentarz Cody'ego nawet go rozbawił.
      -  Chyba masz rację - przyznał. - Nigdy nie twierdziłem, że umiem dobierać krawaty, nie?
      Cody zerknął na ojca i Curt odwrócił głowę, żeby ukryć uśmiech. Lepiej, żeby Cody go nie widział, zadecydował. Najwyższy czas wykorzystać nagrodę na butelczynę kentucky genta. Te pięć dolarów wypalało mu wprost dziurę w kieszeni. Miał nadzieję, że Bob Wire Club jest jeszcze otwarty. Jeśli nie, to wykopie te przeklęte drzwi i sam się...
      Nie dokończył myśli, bo w tym momencie rozległ się głuchy zgrzytliwy łoskot. Kości rozbolały go jak zepsute zęby. Zatrzymał się jak wryty, Cody też przystanął. Obaj to słyszeli i czuli wibrację. Basowy łoskot trwał nadal, przywodził na myśl trące siebie ciężkie betonowe płyty.
      -  Słyszysz? - spytał Curt. - Co to?!
      Łoskot niósł się po Inferno i psy znowu zaczęły wyć. Cody spojrzał na piramidę.
      -  Patrz! - krzyknął, pokazując na nią palcem.
      Jakieś dziesięć metrów poniżej wierzchołka piramidy pojawiła się pionowa szpara mętnie fioletowego światła. Głuchy, przeciągły zgrzyt nie ustawał, a szpara światła rozszerzała się powoli.
      Jessie usłyszała ten odgłos w klinice i podeszła do okna. Rick Jurado z Mirandą wybiegli na werandę domu i patrzyli oniemieli. Mack Cade stojący na ulicy Trzeciej obok swojego mercedesa przyglądający się, jak strażacy ochotnicy bezskutecznie próbują przywrócić ciśnienie wody w obwisłym wężu, w pierwszej chwili skojarzył sobie ów dudniący łoskot z otwieraniem wielkiego grobowca. Tyfus i Szczękościsk biegały w kółko, ujadając.
      Ludzie wyglądali z okien, a część z siedemdziesięciu ośmiu osób zebranych w kościele katolickim wyległa na schody przed świątynią, żeby zobaczyć, co się dzieje. Szeryf Vance, który przed zaledwie pięcioma minutami wrócił z domu Dodge'a Creecha, wyszedł ze swego biura przy Celeste Street; dygoczący wciąż Danny został w środku.
      Pionowa świetlista linia miała już prawie pięć metrów długości i rozwierała się wciąż niczym cyklopowe oko. Kapitan Taggart wprowadził helikopter w ostry wiraż i maszyna przemknęła nad szczeliną. Przeciążenie wcisnęło w fotele Rhodesa, zajmującego miejsce drugiego pilota, i Gunnistona, który siedział tuż za nim na miejscu obserwatora. Na ich oczach gadzie łuski odsuwały
      się od szpary, a blask, jaki się z niej sączył, przypominał raczej świetlistą mgiełkę niż jakiekolwiek ziemskie światło. Wilgotne, obramowane czymś szarym krawędzie szczeliny przypominały chore dziąsła.
      -  Tylko się nie zbliżaj do sieci - ostrzegł Rhodes Taggarta znowu podrywającego helikopter w górę, choć wiedział, że pilot tak samo dobrze jak on zdaje sobie sprawę z konsekwencji zderzenia z tym tworem. Płyty pancerza piramidy rozczepiały się i rozsuwały z głuchym łoskotem. Otwór miał już ponad dziesięć metrów szerokości. Taggart naprowadził helikopter na wprost niego i dwoma drążkami sterowniczymi ustawił łopatki wirnika pod takim kątem, by maszyna zawisła nieruchomo w powietrzu. Krawędzie otworu ociekały kleistą cieczą, która ospałymi strumieniami spływała po płytach pancerza ku ziemi. Rhodes wychylił się, pas bezpieczeństwa wpił mu się w pierś. We wnętrzu otworu widział jedynie mrok; z równym skutkiem mógłby próbować przebić wzrokiem mętną wodę.
      -  Podlecieć bliżej? - spytał Taggart.
      -  Cholera, nie! - wrzasnął Gunniston, zaciskając kurczowo dłonie na poręczach fotela.
      -  Utrzymuj pozycję - polecił Rhodes.
      Rozstąpiło się kilka kolejnych płyt i łoskot ustał jak nożem uciął.
      Wirniki helikoptera siekły wypełzającą z otworu mgiełkę. Taggart przesunął wzrokiem po wskaźnikach: kończyło się paliwo. Przelecieli pod siecią ze wschodu na zachód, a potem z północy na południe i stwierdzili, że w każdym kierunku rozciąga się ona na około siedmiu mil. Jej najwyższy punkt znajdował się mniej więcej dwieście metrów nad wierzchołkiem piramidy; stamtąd opadała łagodnymi łukami ku ziemi. Pod helikopterem jarzyły się matowo ogniska pożarów szalejących na terenie autoserwisu Cade'ea i maszyna dygotała pod naporem wstępującego prądu rozgrzanego powietrza.
      -  Ten obiekt wygląda, jakby miał skórę - zauważył Gunniston, wpatrując się z odrazą w oślizłe, ciemne płyty.
      Rhodes nie odrywał wzroku od otworu. Przed kabinę nasunęło się pasmo czarnego dymu i przesłoniło na kilka sekund widoczność. Kiedy się przetarło, Rhodes odniósł wrażenie, że dostrzega w głębi szczeliny jakieś poruszenie: dryfujący cień, który zbliża się poprzez mgiełkę do wylotu. Nie miał pojęcia, co to jest, ale zdał sobie nagle sprawę, że znajdują się o wiele za blisko piramidy, by czuć się bezpiecznie.
      -  Odsuń się trochę - rzucił z napięciem do Taggarta. Taggart zmienił kąt nachylenia wirników i zaczął odbijać
      w lewo.
      W tym momencie obiekt, który zauważył Rhodes, wynurzył się z mgły.
      -  O Jezu! - jęknął Gunniston.
      Taggart otworzył przepustnicę, położył helikopter w ciasny skręt i maszyna odskoczyła od piramidy z taką szybkością, że wszyscy trzej unieśli się ponad fotele. W naj straszniej szych koszmarach Taggart nie widział czegoś podobnego do tego, co wyłoniło się z otworu i zawisło w rozedrganym powietrzu.
      
29. Pojedynek
     
      Pojazd, który wynurzył się z czarnej piramidy, nie przypominał w niczym jakiejkolwiek maszyny skonstruowanej na Ziemi. Zamiast wirników miał trójkątne metaliczne płaty podobne do skrzydeł gigantycznej ważki, które trzepotały wzdłuż wydłużonego czarnego kadłuba. Kokpit - identycznego kształtu co kabina, w której siedzieli Taggart, Rhodes i Gunniston - był wykonany z jakiegoś sinozielonego nieprzezroczystego szkła i wie-lofasetowy niczym oko owada. Jednak najbardziej przerażająca była część ogonowa pojazdu. To na jej widok Taggart otworzył gwałtownie przepustnicę i odbił w pośpiechu od piramidy. Ogon ten tworzyły przeplatające się, lepkie, czarne mięśnie", a zakończony był kościaną najeżoną kolcami kulą przypominającą buzdygan. Ogon bił wściekle na boki, mięśnie" na przemian to się napinały, to rozluźniały.
      -  Doppelganger - mruknął Rhodes.
      Taggart, skoncentrowany na operowaniu sterami, z prawą ręką na drążku sterowniczym, a lewą na dźwigni przepustnicy, wycofywał helikopter, starając się nie rozbić o budynek banku ani nie zboczyć na sieć. Przed kokpitem kłębił się dym. Pojazd w kształcie ważki obracał się powoli w miejscu, jakby owadzie oko śledziło uważnie manewry ziemskiej maszyny.
      -  Co takiego? - spytał Gunniston.
      -  Doppelganger - powtórzył Rhodes. - Lilstrzane odbicie. A może obcy tak nas właśnie widzi. - Uderzyła go kolejna myśl. - Boże!... Tam, w środku, musi się mieścić cała fabryka!
      - Ale czy to maszyna, czy coś żywego? Owszem, jest dwa razy większe od ich helikoptera, ale sądząc po sposobie, w jaki pracują skrzydła i mięśnie", obiekt równie dobrze może być żywym stworzeniem. Albo, co jeszcze bardziej niesamowite, skrzyżowaniem maszyny z jakąś obcą formą życia. Tak czy owak Rhodes chłonął ów widok jak zahipnotyzowany z mieszaniną zachwytu i odrazy.
      Ten trans prysł raptownie, kiedy ważka bezgłośnie, ze śmiertelną gracją runęła na nich.
      -  Gazu! - krzyknął Rhodes, ale niepotrzebnie. Spoczywająca na dźwigni przepustnicy dłoń Taggarta wydusiła już z silnika bolesny ryk. Helikopter wyrwał tyłem w górę, mijając o niespełna trzy metry okap dachu budynku bankowego. Twarz Gun-nistona stężała w pobladłą maskę przerażenia; wpił się palcami w poręcze fotela. Ważka błyskawicznym skokowym manewrem skorygowała kierunek lotu i pomknęła w górę za nimi.
      Helikopter wzniósł się w chmurę dymu i pyłu. Taggart leciał na oślep. Przymknął trochę przepustnicę i wprowadził maszynę w ciasny wiraż, silnik krztusił się zanieczyszczonym powietrzem.
      -  Z prawej! - wrzasnął Gunniston, kiedy Taggart kładł maszynę w drugi skręt.
      Ważka tnąca mrok po ich prawej burcie, również skręciła gwałtownie, naśladując manewr, który przed chwilą wykonał Taggart i machnęła ogonem, mierząc w helikopter kolczastą kulą umieszczoną na jego końcu. Taggart odbił odruchowo w lewo; ogon ważki śmignął tak blisko przechylającej się gwałtownie na bok i skręcającej maszyny, że zanim zniknął w chmurze, Rhodes i Gunniston zdążyli zauważyć ostre jak brzytwa krawędzie kolców. Helikopter spadał jak kamień, a Rhodes uświadamiał sobie, że wystarczyłoby kilka uderzeń tym piekielnym ogonem, by maszyna rozpadła się na kawałki. Jak zniosłyby to ich ciała, wolał nie myśleć. Taggart, nie zważając na podchodzący do gardła żołądek, długo nie wyprowadzał maszyny z lotu nurkowego. Kiedy wreszcie to uczynił, byli już pod chmurą, niespełna dwadzieścia metrów niżej przemykały zabudowania Bordertown. Widać było ludzi na ulicach i blask świec w oknach. Wykonał kolejny ciasny skręt, by przelecieć nad autoserwisem, i w tym momencie ważka wynurzyła się z chmury i nabierając prędkości runęła na swą ofiarę.
      -  Leć nad pustynię! - krzyknął Rhodes.
      Taggart skinął głową i otworzył szerzej przepustnicę. Twarz
      miał zlaną potem. Ledwie helikopter wyrwał w przód, ważka | zmieniła kierunek i przecięła mu drogę.
      -  Cholera! - zaklął Taggart korygując kurs. Ważka uczyniła to samo. - Skubaniec bawi się z nami w kotka i myszkę!
      -  Ląduj! - stęknął błagalnie Gunniston. - Jezu Chryste, ląduj!
      Ważka zanurkowała pod nich, by w chwilę później z przerażającą prędkością wystrzelić w górę, obierając za cel brzuch helikoptera. Taggart miał tylko tyle czasu, by przełączyć tylny wirnik na obroty wsteczne i jęknąć: O Boże"!
      Po sekundzie nastąpiło uderzenie, które pozbawiło ich tchu i wstrząsnęło mózgami. Dał się słyszeć zgrzyt prutego metalu, którego nie zagłuszył wrzask Gunnistona. Wszystko, co nie było przymocowane - książka lotów, ołówki, zapasowe hełmy i kurtki lotnicze - rozleciało się po kabinie. Szyby kokpitu pokryła gęsta pajęczyna pęknięć, ale wzmocnione metalowymi włóknami szkło nie rozprysnęło się. Taggart instynktownie położył maszynę w ostry wiraż w lewo. Silnik zawył. Ważka wzniosła się i oddaliła, wirując wokół własnej osi w dzikich piruetach. Z kolczastego ogona, niczym miniaturowe komety, odpadały fragmenty poszycia helikoptera.
      Na tablicy przyrządów mrugało czerwone światełko sygnalizujące awarię podwozia i Rhodes wiedział już, że płozy albo uległy uszkodzeniu, albo w ogóle zostały oderwane.
      -  Zgolił nam płozy! - krzyknął Taggart. Panika zaczynała ściskać mu gardło. - Ogolił nas, sukinkot!
      -  Znowu leci! - Gunniston dostrzegł obiekt przez nie popękaną szybę, przy której siedział. - Na trzeciej! - wrzasnął.
      Taggart poczuł, jak łopatki głównego wirnika reagują na ruch drążka i operując pedałami sterującymi tylnym wirnikiem poderwał maszynę. Nabrawszy wysokości wyrównał lot i otwierając przepustnicę pomknął jak strzała w kierunku rozciągającej się na wschód od Inferno pustyni.
      -  Zbliża się! - ostrzegł Gunniston, odważając się spojrzeć do tyłu przez okienko obserwacyjne. - Włazi nam na dupę!
      Rhodes zauważył, że zapala się lampka ostrzegawcza sygnalizująca, że kończy się paliwo. Prędkościomierz oscylował wokół stu dwudziestu; trzydzieści metrów w dole przemykała skąpana we fiolecie pustynia i widać już było wschodni skraj sieci. Gunniston wydał zdławiony okrzyk przerażenia, bo ważka zrównała się z helikopterem i przez kilka sekund leciała równo z nim, dwadzieścia kilka metrów od prawej burty. Jej trójkątne skrzydła rozmazały się w rozedrganą smugę. Potem wyrwała nagle
      w przód i nabierając wysokości zniknęła po chwili w mgiełce zalegającej pod sklepieniem sieci.
      Taggart nie widział jej już przez potrzaskaną szybę. Wprowadził helikopter w spiralę, która wtłoczyła Rhodesa i Gunni-stona w fotele, i opadając o kilka metrów pognał z powrotem w kierunku Inferno.
      -  Gdzie on jest? Gdzie sukinkota wcięło? - bełkotał. - Widzi go pan, pułkowniku?
      -  Nie. A ty, Gunny?
      Gunniston ledwie mógł mówić. Zdobył się tylko na słabiutkie: - Nie, sir.
      Taggart zmuszony był zmniejszyć prędkość, bo kończyła się już nawet rezerwa paliwa. Strzałka prędkościomierza drżała na sześćdziesiątce.
      -  Jakbym prowadził traktor! - powiedział. - U podwozia musi nam wisieć kupa złomu. Cholerny sukinsyn odleciał sobie, jakbyśmy już byli martwi! - Powietrze wdzierało się ze świstem przez szpary w kokpicie, drążek sterowniczy reagował ospale, lecieli na oparach paliwa. - Muszę siadać! - zadecydował Taggart. - Lądujemy na brzuchu, pułkowniku!
      Byli już prawie nad Inferno.
      -  Odleć znad miasta - powiedział Rhodes. - Skręć w drugą stro...
      -  Jezu! - wrzasnął Taggart, bo nagle pojawiła się pikująca ważka i przez chwilę wydawało mu się, że widzi swoje zniekształcone odbicie w wielofasetowym szkle kabiny. Położył helikopter na prawą burtę, żeby uciec w bok - ale było już za późno, ogon ważki był tuż-tuż. Wstrzymał oddech.
      Ogon strzaskał okno kokpitu, wypełniając kabinę lawiną okru-chów szkła, które siekły Rhodesa po twarzy niczym rój żądlących szerszeni. Odruchowo poderwał ręce, by osłonić oczy. Przedtem zdążył jeszcze dostrzec, co spotkało Taggarta.
      Szpikulce kuli wieńczącej ogon zatonęły w klatce piersiowej pilota. Głowa, lewa ręka i większa część górnej połowy tułowia zniknęły w rozbryzgach krwi, iskier i fruwającego szkła. Ogon ważki, przeszywszy na wylot ciało Taggarta, rozpruł następnie oparcie jego fotela, i Gunniston ujrzał tuż przed sobą drgające mięśnie" i kolczastą kulę przemykającą z ogromną szybkością, przebijającą się przez burtę helikoptera i- cofającą do zadania następnego ciosu. Roześmiał się histerycznie. Twarz miał całą we krwi Taggarta.
      Ugodzony śmiertelnie helikopter, wirując w powietrzu zata-
      czał szeroki łuk, a osłupiały Rhodes obserwował przez wybite okno wybiegającą im szybko naprzeciw północną ścianę budynku banku.
      Siedział jak sparaliżowany. W głowie miał pustkę. Wokół wszystko tonęło we krwi. W fotelu pilota siedział jakiś ludzki strzęp ściskający drążek sterowniczy martwą dłonią, która powinna należeć do kogoś innego. Tablica przyrządów migotała mrowiem czerwonych lampek, buczały brzęczyki alarmowe. Dachy Inferno zbliżały się w zastraszającym tempie i Rhodesa ogarnęło niesamowite wrażenie, że on sam tkwi w miejscu, a cały świat mknie ku niemu przerażającym kursem na zderzenie. Budynek banku rósł w oczach. Rozwalimy się, pomyślał spokojnie Rhodes. Usłyszał histeryczny śmiech i ten zupełnie niestosowny wobec całej tej rzeźni odgłos sprawił, że umysł zaczął mu pracować. Za parę sekund rozbiją się o budynek banku.
      Sięgnął do drążka sterowniczego pierwszego pilota, ale szara dłoń zatrzasnęła się na nim, a mięśnie martwej ręki stężały; drążek został unieruchomiony. Rhodes skrzywił się i przerzucił wzrok na drążek drugiego pilota przed swoim fotelem i dźwignię przepustnicy po prawej. Chwycił za drążek. Wirniki nie zareagowały. Straciliśmy sterowność, przemknęło mu przez myśl. Nie, zaraz... przełącznik...
      Sięgnął nad trupem Taggarta do tablicy przyrządów i błyskawicznym ruchem przerzucił dźwigienkę przełącznika przekazania sterów. Zapłonęły lampki sygnalizacyjne po jego stronie. Od ponad dwóch lat nie pilotował helikoptera, ale nie było czasu na przeprowadzanie procedury przejmowania sterów. Postawił stopy na pedałach sterujących tylnym wirnikiem i przechylił drążek w lewo, przymykając jednocześnie przepustnicę. Budynek majaczył przed nim jak góra i chociaż helikopter położył się posłusznie w ostry wiraż w prawo, Rhodes wiedział, że już się nie wyrobi.
      - Trzymaj się! - wrzasnął do Gunny'ego.
      Wykręcający helikopter wytłukł ogonem jedną z ocalałych jeszcze szyb na drugim piętrze budynku i posiekał na wióry okienną ramę. Główny wirnik zahaczył o cegły, krzesząc snopy iskier, w chwilę potem o ścianę zazgrzytał tylny wirnik, pękły przewody smarownicze i tryskający z nich olej buchnął płomieniem. Helikopter obracał się dalej, nie reagując już na ruchy drążka i wierzgając jak znarowiony mustang!*'
      Rhodes dostrzegł kątem oka złowrogą ważkę, która położywszy skrzydła po sobie nurkowała na nich znowu, wywijając
      wściekle kolczastym ogonem. Otworzył przepustnicę do oporu; helikopter zadygotał gwałtownie, ale wisiał dalej, jakby w bezradnym oczekiwaniu na rozgniecenie o ścianę.
      W ostatniej niemal chwili rozległo się sapnięcie przypominające spazmatyczny wdech, helikopter opadł jeszcze kilka metrów i wyrwał w końcu w przód.
      Ważka przemknęła Rhodesowi nad głową i wyrżnęła w budynek, roztrzaskując się o niego jak owad o szybę samochodu. Rozpłaszczyła się z wilgotnym mlaśnięciem na ścianie, na cegły trysnęły strzępy czarnej materii. Rhodesa zalały potoki bursztynowej posoki. Po chwili helikopter przebił się z rykiem krztuszącego się silnika przez deszcz brei sikającej z obcego obiektu i Rhodes ujrzał pod sobą wybiegającą im na spotkanie Cobre Road.
      Maszyna uderzyła brzuchem o nawierzchnię jezdni, odbiła się od niej, znowu opadła i poszorowała po Cobre Road, a minąwszy park Prestona uderzyła w zaparkowanego przy krawężniku brązowego pick-upa, po czym, z nie działającym już silnikiem, ale z obracającymi się wciąż wirnikami, sunęła jeszcze jakieś dwadzieścia metrów, by w końcu znieruchomieć tuż przed przydymioną szybą witryny sklepu odzieżowego Smart Dollar, nad którego wejściem wisiał transparent obwieszczający czerwonymi literami: WYPRZEDAŻ W ZWIĄZKU Z LIKWIDACJĄ.
      -  Tak - usłyszał własny głos Rhodes; sprawdzał w ten sposób, czy wciąż żyje. Nic innego nie przychodziło mu do głowy, powtórzył więc: - Tak. - W tym momencie poczuł smród płonącego oleju, usłyszał trzask płomieni ogarniających tylny wirnik i przemknęło mu przez myśl, że prawdopodobnie pękł zbiornik paliwa, w związku z czym lepiej brać dupy w troki i zmykać stąd, gdzie pieprz rośnie. Obejrzał się przez ramię, żeby sprawdzić, czy Gunniston jeszcze zipie. Chłopak był zbryzgany krwią i bursztynową cieczą, ale oczy miał szeroko otwarte. Już się nie śmiał.
      -  Spływamy! - krzyknął Rhodes i odpiął pas bezpieczeństwa. Gunny nie zareagował, a więc Rhodes odpiął pas również jemu, wziął chłopaka za rękę i szarpnął. - Spływamy! - powtórzył nagląco.
      Wygramolili się z maszyny. Biegły ku nim cztery postaci.
      -  Nie podchodźcie! - krzyknął Rhodes.
      Posłuchali. Rhodes z Gunnistonem, słaniając się na nogach, odbiegli od maszyny. W kilka sekund później wybuchła część ogonowa helikoptera. Metalowy odłamek wielkości brytfanny wytłukł szybę w oknie wystawowym sklepu odzieżowego Smart Dollar.
      Trzy sekundy po pierwszym wybuchu helikopter eksplodował kulą pomarańczowego ognia i kolejna porcja czarnego dymu wzniosła się ku chmurze zalegającej pod sklepieniem podniebnej sieci.
      Gunniston padł na chodnik przed księgarnią Paperback Kastle i zwinął się w drżący kłębek. Rhodes stał i patrzył na płonącą maszynę. Fakt śmierci Taggarta jeszcze do niego nie dotarł, za szybko się to stało. Spojrzał na budynek banku, o który roztrzaskała się ważka, i zobaczył połyskliwy śluz ściekający po cegłach. Przeniósłszy wzrok na czarną piramidę, stwierdził, że szczelina zasklepiła się.
      -  Ty sukinsynu - wyszeptał i przemknęło mu przez myśl, że być może w tej chwili stworzenie bądź stworzenia znajdujące się we wnętrzu piramidy mówią to samo o nim w języku innego świata.
      -  Widziałem toto! - krzyknął pułkownikowi prosto w twarz chudy, siwowłosy mężczyzna, błyskając złotym zębem. - Widziałem, jak stamtąd wylatywało, widziałem!
      Pulchna kobieta w dresie trąciła Gunnistona w żebra czubkiem tenisówki.
      -  Nie żyje? - spytała.
      Gunniston poderwał się do pozycji siedzącej i kobieta odskoczyła ze zwinnością gimnastyczki.
      Zbiegali się dalsi gapie przywabiani przez płonący helikopter. Rhodes przesunął ręką po włosach i w następnej chwili stwierdził, że siedzi oparty plecami o chropowatą kamienną ścianę księgarni Paperback Kastle, chociaż nie przypominał sobie, żeby ugiął nogi. Czuł zapach krwi Taggarta, którą był zbroczony, i jeszcze jakiś kwaśny odór przypominający mu lata młodości spędzonej wśród zielonych wzgórz Dakoty Południowej i łapanie koników polnych w słoneczne letnie popołudnia. Przypomniał sobie cierpką woń brązowego jak nikotyna soku, którym koniki polne spryskiwały mu palce: nazywał ten sok sikami pasikonika. Tak, to był ten sam zapach. Ta myśl przywołała na wargi Rhodesa ponury uśmiech, który jednak zgasł szybko na wspomnienie rozrywanego na strzępy ciała Taggarta.
      -  Udało wam się, ptaszki! - zauważył bystro jakiś stary bałwan, a z rozbitej maszyny strzelił kolejny jęzor ognia.
      -  Z drogi, do cholery! Odsunąć się, ale już! - Przez ciżbę gapiów przepychał się Ed Vance. Przycwałował tutaj pieszo z Celeste Street i chociaż nie było to daleko, zasapał się okropnie i poczerwieniał na twarzy jak burak. Na widok Rhodesa i Gun-nistona zbroczonych krzepnącą krwią stanął jak wryty. - Chryste Panie! - Rozejrzał się za paroma silnymi mężczyznami. - Hank! Chodźcie tu z Billym. Pomożecie mi ich odtransportować do kliniki!
      -  Nic nam nie jest - powiedział Rhodes. - Trochę zadrapań i tyle. - Przedramię skrzyło mu się okruchami szkła i zanosiło się na mozolne ich wydłubywanie pincetką. Miał rozciętą brodę i paskudnie rozorane czoło, ale te rany będą musiały poczekać. -Nasz pilot nie przeżył. - Obejrzał się na Gunnistona. - Z tobą wszystko w porządku?
      -  Tak. Chyba tak. - Gunny uniknął głównej fali szklanej nawałnicy, bo siedział za przednimi fotelami, ale miał pokaleczone dłonie, a z lewego ramienia sterczał mu długi na dobre pięć centymetrów odłamek szyby. Chwycił go, wyrwał i odrzucił.
      Rhodes spróbował wstać, ale nogi odmówiły posłuszeństwa. Z pomocą pośpieszył mu młody mężczyzna w koszuli w czerwoną kratę.
      -  Za stary się robię do tej roboty - mruknął pułkownik.
      -  I ja starzeję się z każdą zakichaną minutą!
      Yance obserwował powietrzny pojedynek i był przekonany, że helikopter albo spadnie na domy mieszkalne Inferno, albo walnie w Pierwszy Teksaski Bank. Zerknął teraz na budynek, zobaczył śluz ściekający po ścianie, o którą roztrzaskała się latająca potworność, i przypomniał sobie stwora w skórze Dodge'a Creecha wyglądającego przez okno i mówiącego: Nie podoba mi się to urządzenie". - Pułkowniku, musimy pogadać. Najlepiej od razu.
      Rhodes ostrożnie poruszał obolałą ręką.
      -  Mam nadzieję, że zrozumiecie, jeśli powiem, że to, co macie mi do powiedzenia, może poczekać.
      -  Nie, panie pułkowniku - odparł Yance. - Teraz. Napięcie w głosie szeryfa przyciągnęło uwagę Rhodesa.
      -  O co chodzi?
      -  Chyba lepiej będzie, jeśli się przejdziemy. - Yance skinął na Rhodesa i ten pokuśtykał za nim Cobre Road na sztywnych nogach. Z helikoptera wciąż walił czarny dym i strzelały czerwone języki ognia. Rhodesowi wydawało się, że czuje swąd palącego się ciała Jima Taggarta. Kiedy oddalili się poza zasięg słuchu gapiów, Yance oznajmił: - Myślę, że miałem bliskie spotkanie z jednym z nich. Jakieś dwadzieścia minut temu wi-
      działem kogoś, kto wyglądał jak Dodge Creech... tylko że to nie był on! Pewne jak diabli, że nie był!
      Rhodes słuchał w milczeniu opowieści szeryfa i próbował otrząsnąć się z szoku, który kazał mu wracać myślami do szarej dłoni i zmasakrowanego ciała pilota. Teraz najważniejsi byli żywi, a jeśli stwór z czarnej piramidy potrafi przekopywać się pod rzeką i domami, to może wychynąć na powierzchnię, gdzie mu się spodoba. Czymkolwiek jest, zmienił właśnie ten spła-chetek teksaskiego pustkowia w pole bitwy.
      -  No i co, cholera, robimy? - spytał Vance na zakończenie swojej relacji.
      -  Uciec nie możemy, to pewne - odparł cicho Rhodes. - Nie ma dokąd ani jak. - Przypomniał sobie Daufin mówiącą: Pożądani opuścić", i jej zdenerwowanie, kiedy zrozumiała, że nie ma tutaj pojazdów międzygwiezdnych. Błagała, żeby ją stąd zabrać. Musiała wiedzieć, że ściga ją inny statek kosmiczny. Ale z jakiego powodu? I kim - albo czym - jest stwór, którego Daufin nazywała Stingerem?
      Dotknął brody i popatrzył na zakrwawione palce. Beżową koszulę miał poplamioną krwią - głównie Taggarta. Czuł się dobrze, choć szumiało mu w głowie. Musi się jednak trzymać i myśleć o innych. Szwy mogą zaczekać.
      -  Zaprowadźcie mnie do domu Creecha, szeryfie - powiedział.
      
30. Gwoździe do trumny
     
      Po katastrofie helikoptera nad Inferno zaległa cisza. Ludzie, którzy kłębili się na ulicach, rozmawiając o piramidzie i zastanawiając się, czy to nie ostatnie dni przed Sądem Ostatecznym, rozeszli się do domów, zaryglowali drzwi i okna, i siedzieli we . j fioletowym mroku. Niektórzy schronili się w kościele baptystów, gdzie w blasku palących się na ołtarzu świec Hale Jennings z kilkorgiem ochotników rozdawali kanapki i zimną kawę. Renegaci zebrali się w swojej fortecy na końcu Travis Street; Bobby Clay Clemmons rozdzielił trochę marihuany, ale większość z nich chciała przede wszystkim posiedzieć, porozmawiać i po-zastanawiać się wspólnie przy piwie, skąd mogła przylecieć czarna piramida i czego tu szukała. Sue Mullinax i Cecil Thorsby zostały na posterunku w Końskiej Podkowie i przyrządzały kanapki z wędliną dla bywalców, którzy tu zaszli, bo bali się siedzieć samotnie w ciemnych domach.
      W klinice Tom Hammond trzymał nieruchomo latarkę nad stołem operacyjnym, przyświecając Early'emu McNeilowi i Jes-sie pochylonym nad zmaltretowaną ręką Latynosa nazwiskiem Ruiz, który przeprawił się przez rzekę kilka minut po upadku piramidy. Ręka wisiała na paru krwawych strzępach mięśni i Ear-ly wiedział, że jest nie do uratowania.
      -  Przekonajmy się, kochani, czy nie wyszedłem z wprawy -mruknął zza chirurgicznej maski, sięgając po piłkę do kości.
      Po drugiej stronie rzeki strażacy dali za wygraną. Zgliszcza warsztatów i magazynów na terenie autoserwisu Cade'a wciąż dymiły, a w pogorzelisku otwierały się nadal szkarłatne ślepia nowych zarzewi ognia. Mark Cade klął na czym świat stoi i obiecywał, że ponawleka strażakom dupska na kółka do kluczy, ale bez wody pod ciśnieniem węże pozostawały obwisłymi parcianymi kichami, a poza tym żaden ze strażaków nie kwapił się do przebywania w pobliżu piramidy dłużej niż to konieczne. Załadowali sprzęt na wóz bojowy i zostawili Cade'a miotającego się w bezsilnym szale przy mercedesie w towarzystwie wtórujących mu wściekłym ujadaniem dobermanów.
      Dym przesycał powietrze, snuł się nad Snake River i zalegał szarą mgiełką nad ulicami. Czarna chmura w górze przesłaniała księżyc i gwiazdy. Czas biegł i wskazówki mechanicznych oraz zasilanych bateriami zegarków pełzły wytrwale ku północy.
      Pani Santos opuściła klinikę, by z polecenia doktora McNeila poszukać ochotników do oddania krwi. Jej uwagę przyciągnął od razu wielki żółty cadillac zaparkowany przy Celeste Street w miejscu, z którego widać było drugi brzeg rzeki. Siwowłosa kobieta siedząca za kierownicą wpatrywała się jak zahipnotyzowana w piramidę. Pani Santos wiedziała, do kogo należy samochód. Podeszła więc śmiało i zastukała w okno. Celeste Preston opuściła szybę i z klimatyzowanego wnętrza wionęło chłodem.
      -  Potrzeba nam krwi w klinice - powiedziała rzeczowo pani Santos. - Doktor McNeil mówi, że mam nie wracać, póki nie znajdę sześciu dawców ochotników. Pomoże nam pani?
      Celeste, wciąż oszołomiona tajemniczym obiektem w auto-serwisie, podniebną siecią i stworem, który rozbił się o budynek banku, zawahała się. Rozstawszy się z Vance'em wracała do domu, ale po drodze coś ją podkusiło, żeby skręcić z Circle Back Street w prawo i przejechać przez to, co się ostało z marzeń Winta. Stary Wint przewraca się teraz w grobie na jednym
      ze wzgórz Drzewa Jozuego, pomyślała. Czy Inferno nie mogło skonać po cichu, jak setki innych wyeksploatowanych teksaskich miasteczek? Nie, Bóg musiał wbić mu do trumny jeszcze tych parę gwoździ! A może to robota szatana? Ten smród w powietrzu jest iście piekielny.                                                                  
      -  Co? - spytała, patrząc półprzytomnie na pielęgniarkę Ear- i ly'ego, bo nie bardzo zrozumiała.
      -  Bardzo potrzebna nam krew. Jaką pani ma?
      -  Czerwoną - odburknęła Cełeste. - Skąd, u diabła, mam wiedzieć?
      -  Może być. Odda nam pani pintę?
      Cełeste chrząknęła. Oczy znowu zabłysły jej stalą.
      -  Pintę, kwartę, galon. Co to, u diabła, za różnica? Moja krew jest w tej chwili bardzo rozrzedzona. - Otworzyła drzwiczki i wysiadła. Fotel był niewygodny, a zresztą siedzenie jej już ścierpło; tkwiła tutaj od kilkunastu minut. - Będzie bolało?
      -  Tylko samo ukłucie. Potem będzie pani mogła odpocząć i dostanie porcję lodów. - Jeśli się jeszcze nie rozpuściły w nieczynnej lodówce, dodała w duchu. - Niech pani tam wejdzie i powie pani Murdock, że chce oddać krew. Znajdzie ją pani w rejestracji. - Pani Santos zadziwiała samą siebie: mieszkanka Bordertown wydająca polecenia Cełeste Preston! - To znaczy... jeśli pani się zgadza...
      -  Zgadzam się. Co mi tam! - Cełeste popatrzyła jeszcze przez chwilę na piramidę, po czym ruszyła w kierunku kliniki. Pani Santos pomaszerowała ulicą w przeciwnym kierunku.
      W domu Sierżanta Dennisona, naprzeciwko kościoła baptystów, w którym wielebny Jennings odmawiał z grupą wiernych modlitwę, obok fotela zajętego przez drzemiącego Sierżanta, stała Daufin.
      A to ciekawe - myślała. Ta istota, posługując się czterozębnym narzędziem, konsumowała z okrągłego metalowego pojemnika pozbawioną smaku substancję o nazwie fasola. Potem wydała grzmiący pomruk dochodzący jakby z głębi fotela, w którym siedziała, odchyliła głowę do tyłu i zamknęła oczy. Zdrzemnę się chwilkę" - oświadczyła. - Coś się nieswojo czuję. Ty dotrzymuj towarzystwa Scooterowi, słyszysz?" I wkrótce potem z ust istoty zaczęło się wydobywać burczenie, jakby gdzieś w środku miała zainstalowaną jakąś maszynę. Daufin zbliżyła się i zajrzała między rozchylone wargi Sierżanta, ale nie zobaczyła nic, prócz dziwnych kościanych akcesoriów zwanych zębami. Jeszcze jedna tajemnica.
      Ciążył jej żołądek. Pojemnik po fasoli, który otworzył i dał jej Sierżant, był teraz pusty i leżał na stole wraz z narzędziem, którym go opróżniała. Czynność odżywiania się była w tym świecie powtarzalnym procesem osiągania równowagi, wyostrzania wzroku i natężania siły woli. Zdumiewało ją, że tutejsze istoty mogą wmuszać w swoje organizmy taką papkowatą paszę. Obok fotela Sierżanta leżało podłużne żółte opakowanie wykonane z mocnego, błyszczącego materiału, a na tym opakowaniu widniało tajemnicze słowo frytki". Sierżant podzielił się z nią chrupką, poskręcaną zawartością owego opakowania i ta wreszcie wydała się Daufin w miarę jadalna, ale teraz miała sucho w ustach. Widocznie w tym świecie dolegliwości były wszechobecne; być może właśnie one stanowiły główny czynnik motywacyjny ziemskiego gatunku.
      -  Idę te-raz szu-kać wyjś-cia - powiedziała Daufin do Sierżanta. - Dzię-kuję za żyw-ność.
      Sierżant poruszył się, uniósł ciężkie powieki. Zobaczył Stevie Hammond i uśmiechnął się.
      -  Łazienka jest tam, z tyłu - wymruczał i ułożył się do dłuższej drzemki.
      Ten obcy język był bardzo intrygujący. Istota imieniem Sierżant zaczęła znowu burczeć, a Daufin wyszła z domu w ciepły mrok.
      W powietrzu wisiała mgiełka gęstsza niż jakiś czas temu, kiedy to wyszedłszy na ganek Daufin zobaczyła dwie latające maszyny uwijające się po niebie. Obserwowała ich pojedynek, nie bardzo się orientując, o co chodzi, ale wszystko wskazywało, że to powszechny widok na tej planecie. Ludzie stojący na ulicach zadzierali głowy, a niektórzy wydawali osobliwe piskliwe dźwięki, które, jak się domyślała, wyrażały podniecenie. Potem, kiedy powietrzna walka dobiegła końca i zwycięska maszyna spadła w płomieniach na ziemię, Daufin zrozumiała: Stinger!
      Sierżant był dla niej miły i polubiła go; ale teraz musiała znaleźć sposób opuszczenia tego świata. Spojrzała na fioletową siatkę, która i dla niej, i dla ludzi stanowiła ogromną klatkę. Wiedziała, skąd się wzięła ta sieć i co ją generuje. W swoim wnętrzu czuła narastające parcie, jakby jakaś jej cząstka miała się zaraz rozerwać, a tętniący mięsień w samym środku pulsował coraz szybciej. Nie ma nadziei! - pomyślała, przesuwając wzrokiem po podniebnej sieci od horyzontu po horyzont. Nie ma możliwości opuszczenia tej planety! Nie ma nadziei!
      Poprzez mgiełkę snującą się nad ulicą dostrzegła przytłumioną jasność. Była wielobarwna i zapraszająca. Jeśli światło może nieść nadzieję - pomyślała Daufin, to to światło ją niesie. Ruszyła w stronę kościoła baptystów w Inferno, tam przez witrażowe okna sączył się blask świec.
      Drzwi były otwarte. Daufin wysunęła głowę zza futryny i zajrzała do środka.
      Wnętrze oświetlały małe, białe pałeczki ze świetlistymi czubkami, a w głębi stały dwie metalowe konstrukcje, z których każda podtrzymywała po sześć takich świecących pałeczek. Posługując się prymitywną ziemską arytmetyką, Daufin naliczyła czterdzieści sześć istot ludzkich siedzących w długich ławach z wysokimi oparciami i wpatrzonych w jakieś podwyższenie. Niektórzy spuszczali głowy i składali ręce. Na podwyższeniu stał człowiek z błyszczącą głową i rozlewał ciecz z wielkiego pojemnika do mniejszych, ustawionych na metalowej tacy.
      A nad podwyższeniem górowało coś naprawdę osobliwego: prostopadła belka przecięta krótszą nieco, poprzeczną belką poziomą, a na tych belkach wisiała postać ludzka z rozłożonymi ramionami. Postać miała głowę ozdobioną kółkiem z kolczastych roślin i unosiła twarz ku sufitowi; z namalowanych oczu, wpatrzonych w odległy punkt gdzieś wysoko ponad dachem tej budowli, wyzierało błaganie. Daufin usłyszała rozdzierający odgłos wydany przez jedną z siedzących na ławach osób; szloch" -tak to się chyba nazywa. Wisząca postać sugerowała, że może to być miejsce tortur, ale wyczuwało się tutaj mieszane emocje: smutek i ból, owszem, ale również coś jeszcze, czego Daufin nie potrafiła określić. Jakby nadzieja, którą ona już straciła. Wyczuwała tu siłę, coś w rodzaju zbiorowiska umysłów zwróconych w tym samym kierunku. To wnętrze napełniało otuchą i stanowiło chyba bezpieczne schronienie. To miejsce jakiegoś kultu, domyśliła się, obserwując mężczyznę na podwyższeniu napełniającego małe pojemniczki ciemnoczerwonym płynem. Ale kim jest postać zawieszona na dwóch skrzyżowanych belkach, i co symbolizuje? Daufin wsunęła się do środka, podeszła do najbliższej ławki i usiadła. Jej przybycia nie zauważyli ani Hale Jennings, ani burmistrz Brett, który siedział ze swoją żoną Doris w pierwszym rzędzie.
      - Oto jest krew Chrystusa - zaintonował wielebny rozlawszy poświęcony sok winogronowy. - Ona nas oczyszcza i dzięki niej odradzamy się na nowo. - Otworzył szkatułkę z chlebem i zaczął go rozkruszać na podstawiony talerzyk ofiarny. - A oto ciało
      Chrystusa, który poprzez śmierć swoją dał życie światu. - Odwrócił się do wiernych. - Zachęcam was do przyjęcia komunii świętej. Pomódlmy się.
      Daufin przyglądała się z zaciekawieniem, jak obecni pochylają głowy, a człowiek na podwyższeniu przymyka oczy i mówi cichym, modulowanym głosem:
      -  Ojcze, prosimy Cię o pobłogosławienie tej komunii i napełnienie siłą naszych dusz w tym czasie próby. Nie wiemy, co przyniesie nam jutro, lękamy się, i nie wiemy, co czynić. To, co dzieje się z nami i naszym miastem, wykracza poza zdolność pojmowania naszych umysłów...
      Daufin wsłuchiwała się pilnie w głos modlącego się mężczyzny, porównując go z głosami Toma, Jessie, Raya, Rhodesa i Sierżanta. Każdy z tych głosów jest w jakiś cudowny sposób jedyny w swoim rodzaju, doszła do wniosku. Wymowa, na jaką pozwalał jej dość nieporadny język Stevie, daleka była od prawidłowej. W ustach tamtego człowieka na podwyższeniu mowa brzmiała niemal jak pieśń. To, co zrazu uznała za prymitywny, chrapliwy sposób porozumiewania się, tchnący barbarzyństwem, zadziwiało ją teraz różnorodnością. Oczywiście o wartości każdego sposobu porozumiewania się decydowały przekazywane za jego pomocą pojęcia i Daufin nadal miała kłopoty ze zrozumieniem tutejszego języka, ale fascynowało ją samo jego brzmienie. To brzmienie trochę ją też zasmucało; w głosie człowieka było bowiem coś nieopisanie smutnego, jakby wołanie z mroku. Jakąż nieskończoną gamą głosów dysponują istoty ludzkie - pomyślała. Każdy głos na tej planecie był niepowtarzalny, samo to zakrawało na cud stworzenia i wstrząsało zmysłami Daufin.
      -  ...ale strzeż nas, dobry Ojcze, i bądź z nami, i nie opuszczaj w potrzebie. Amen - zakończył Jennings. Wziął talerzyk z małymi plastykowymi kubeczkami w jedną rękę, a okruchy chleba w drugą i przesuwał się od osoby do osoby, udzielając komunii. Przyjęli ją burmistrz Brett i jego żona; przyjął Don Ringwald, właściciel apteki, jak również jego żona oraz ich dwoje dzieci. Przyjęła komunię Idą Slattery oraz Gil i Mavis Lockridge'owie. Wielebny Jennings przesuwał się przejściem między ławkami udzielając komunii i powtarzając cicho:
      -  Oto ciało i krew Chrystusa.
      Kobieta siedząca przed Daufin zaczęła płakać; mąż otoczył ją ramieniem i przytulił. Obok siedzieli dwaj mali chłopcy; jeden wytrzeszczał z przejęciem oczy, drugi gapił się ponad oparciem ławki na Daufin. Starsza kobieta w ławce po drugiej stronie
      przejścia przymknęła oczy i uniosła drżącą rękę ku postaci nad podwyższeniem.
      -  Krew i... - Jennings urwał. Patrzył na brudną buzię córeczki Toma i lessie. Przeszedł go dreszcz zgrozy; miał przed sobą obcą istotę, której szukał pułkownik Rhodes. - ...ciało Chrystusa - dokończył, podając sok i okruszki chleba ludziom siedzącym w ławce przed istotą. Potem przesunął się o ławkę dalej.
      -  Cześć - powiedział łagodnie, przystając przy dziewczynce.
      -  Cześć - odparła, naśladując jego melodyjny głos. Jennings pochylił się, chrupnęło mu w kolanach.
      -  Pułkownik Rhodes cię szuka. - Wlepione w niego oczy małej płonęły w złocistym blasku świec. - Wiesz o tym?
      -  Podej-rze-wa... - Urwała, żeby zacząć od początku płynniej, rezygnując z sylabizowanej wymowy Webstera. - Tak podejrzewałam - powiedziała.
      Jennings kiwnął głową. Tętno mu skoczyło. Postać, którą miał przed sobą, przypominała Stevie Hammond pod każdym względem oprócz postawy: siedziała sztywno, z prawą nóżką podciągniętą pod siebie, jakby nie panowała jeszcze w pełni nad współpracą własnych kości. Ręce zwisały jej bezwładnie po bokach. Mówiła głosem Stevie, ale było w tym głosie coś piskliwego, jakby miała w krtani flet.
      -  Zaprowadzić cię do niego? - spytał.
      Przez małą buzię, niczym przebłysk ciemnej wody pod topniejącym lodem, przemknął lęk. Ale trwało to tylko moment; potem twarz jej znowu stężała.
      -  Muszę znaleźć wyjście - oznajmiła.             
      -  Chodzi ci o drzwi?
      -  Drzwi. Uciekać. Wydostać się. Tak.
      Wydostać się, powtórzył w duchu Jennings. Ma pewnie na myśli to pole siłowe.
      -  Może pułkownik Rhodes jest ci w stanie pomóc?
      -  Nie jest. - Zawahała się, spróbowała znowu: - On nie jest w stanie mi pomóc stąd odejść. Jak nie będę mogła odejść, zacznie się wielkie krzywdzenie.
      -  Krzywdzenie? Kto zostanie skrzywdzony?
      -  Jessie. Tom. Ray. Ty. Każdy.                           '
      -  Rozumiem - mruknął, chociaż nic nie rozumiał. - A kto będzie krzywdził?
      -  Ten, który tu przybył, szukając mnie. - Oczy miała nieruchome. Jennings odniósł wrażenie, że dostrzega w nich coś bardzo wiekowego, zupełnie jakby siedziała przed nim staruszka w skórze małej dziewczynki. - Stinger - dodała z nieopisaną odrazą.
      -  Masz na myśli ten obiekt na zewnątrz? Tak się nazywa?
      -  Przy-bli-że-nie - odparła, zmagając się z oporną mięsistą bryłą w ustach. - Stinger ma wiele nazw na wielu światach.
      Wielebny rozważał przez chwilę słowa dziewczynki. Gdyby ktoś powiedział mu wcześniej, że będzie rozmawiał z obcą istotą i dowie się z pierwszej ręki, że istnieje życie na wielu światach", to albo popukałby się w czoło, albo wręcz odesłał takiego osobnika do psychiatry.
      -  Chciałbym cię odprowadzić do pułkownika Rhodesa. Pójdziesz ze mną?
      -  On mi nie może pomóc.
      -  Nie wiadomo. W każdym razie chciałby pomóc, tak jak my wszyscy tutaj. - Chyba się zastanawia - pomyślał. - Chodź, zaprowadzę cię...
      -  To ona! - krzyknął ktoś.
      Zaskoczony wielebny wypuścił z rąk tacę z komunią. W przejściu między ławkami stał burmistrz Brett zagrzewany do działania przez żonę kryjącą się za jego plecami. Mierzył palcem w Daufin. - Ludzie, to ona! - wrzasnął. - To ten stwór z kosmosu!
      Para siedząca przed Daufin zerwała się z miejsc. Jeden z małych chłopców przeskoczył w panice przez ławkę, byle dalej od Daufin, ale drugi, ten, który już wcześniej się jej przyglądał, tylko się uśmiechał. Ludzie wstawali, żeby lepiej widzieć. Nikt się już nie modlił.
      Jennings podniósł rękę.
      -  Przestań, John. Nie wywołuj zamieszania.
      -  Pocałuj mnie w dupę! To ona! To ten potwór! - Burmistrz cofnął się o krok, wpadając na Doris. Usta wykrzywiała mu wściekłość. - Boże mój! W kościele!
      -  Nie róbmy tu awantur - powiedział Jennings, usiłując nadać głosowi jak najłagodniejsze brzmienie. - Uspokójcie się!
      -  To przez nią wpadliśmy w tę kabałę! - darł się Brett. Jego ascetycznolica żona kiwała potakująco głową. - Pułkownik Rho-des powiedział, że ten stwór wlazł w Stevie Hammond i teraz tam siedzi! Bóg jedyny wie, co knuje!
      Daufin przenosiła wzrok z twarzy na twarz. Wyczuwała u tych ludzi przerażenie. Wstała. Kobieta z ławki przed nią złapała uśmiechającego się chłopca za rękę i szarpnęła go do tyłu.
      -  Wyrzucić ją stąd! - pieklił się burmistrz. - Ona nie ma prawa przebywać w domu Pana!
      -  Zamknij się, John! - Jennings podniósł głos. Ludzie przemykali już chyłkiem do drzwi, żeby jak najszybciej opuścić świątynię. - Prowadzę ją właśnie do pułkownika Rhodesa. Usiądź więc lepiej i nie...
      Posadzka drgnęła. Daufin spojrzała na chwiejące się świecące pałeczki. Jeden z metalowych uchwytów przewrócił się i płonące pałeczki poturlały się po ciemnoczerwonym dywanie.
      -  Co to było?! - wrzasnął Don Ringwald, wybałuszając sowie oczy powiększone dodatkowo przez szkła okularów w drucianych oprawkach.
      Chrupnęło. Pękający beton! - przemknęło przez myśl Jen-ningsowi. Wyczuł przez podeszwy drżenie posadzki. Annie Gib-son pisnęła i pociągając za sobą męża oraz obu synków rzuciła się do drzwi. Pani Everett po drugiej stronie przejścia klepała gorączkowo pacierz, wyciągając do krzyża obie ręce. Jennings zerknął na Daufin i zobaczył, jak do jej oczu zakrada się strach, a zaraz potem wycofuje się, wypierany stamtąd przez szalony gniew, nieporównywalny z żadną furią, jaką u kogokolwiek dotąd widział. Palce Daufin zacisnęły się na oparciu ławki.
      -  To Stinger - wycedziła.
      Posadzka wzdłuż przejścia między ławkami wybrzuszyła się niczym nabrzmiały wrzód. Brett stracił równowagę; zataczając się do tyłu i machając rozpaczliwie rękami, niechcący wyrżnął łokciem w szczękę Doris, która padła jak długa. Nie wstawała. W drugim końcu świątyni ktoś krzyczał. Zgrzytały o siebie kamienie, trzeszczało drewno, a ławki kołysały się niczym łodzie na wzburzonym morzu. Jennings wyczuwał pod posadzką kościoła coś ogromnego, coś, co się wynurza i zaraz wychynie z impetem na powierzchnię. Po ścianach rozbiegły się rysy pęknięć, figura Jezusa na krzyżu oberwała się i runęła z łomotem na ołtarz, wzbijając w powietrze tumany pyłu.
      Zawaliła się część kościoła po lewej, stojące tam ławki poszły w drzazgi. W dogasającym blasku świec wirował kurz.
      -  Uciekać! Uciekać! - krzyknęła Daufin.
      Ludzie rzucili się z krzykiem do drzwi. Jennings patrzył osłupiały, jak dywan pruje się i wzdłuż przejścia między ławkami powstaje szczelina o poszarpanych krawędziach. Posadzka uniosła się powoli, zadrżała i pośród kłębów wydobywającego się spod ziemi kurzu, zaczęła zapadać w głąb. Idą Slattery, przebiegając z piskiem obok Jenningsa, omal nie zbiła go z nóg.
      Dostrzegł Doris Brett wpadającą do otwierającej się dziury. Burmistrz wdrapywał się jak małpa na drgający stos ławek, żeby przedrzeć się do wyjścia.
      Gil Lockridge wpadł pod rozstępującą się pod nim posadzkę, sekundę później zniknęła w szczelinie jego żona. Zaraz po niej zsunął się tam starszy z synów Dona Ringwalda; wrzeszcząc przeraźliwie zawisł nad przepaścią, w ostatniej chwili schwycony za kołnierz przez ojca.
      -  Chwała niech będzie Jezusoooowiii! - darła się obłąkańczo pani Everett.
      Podłoga podskakiwała dziko, ławki pękały z hukiem karabinowych wystrzałów, rysowały się ściany. Zaczęły się łamać i spadać drewniane krokwie podtrzymujące sufit, trzaskały szybki w witrażowych oknach, budynek drżał w posadach.
      Od przewróconych świec zajął się dywan przy ołtarzu i w blasku rozchwianych płomieni zatańczyły groteskowe cienie ludzi usiłujących przedostać się do wyjścia albo wyskakiwać przez okna. Jennings przygarnął do siebie Daufin i porwał ją na ręce jak zwyczajne dziecko. Czuł, jak małej wali serduszko. Pani Everett wpadła pod zarywającą się posadzkę; uczepiła się najeżonej drzazgami krawędzi przełamanej ławki i wierzgając nogami zawisła nad czarną czeluścią. Jennings chwycił ją za przedramię, żeby wciągnąć nieszczęsną na górę.
      Zanim jednak zdążył to zrobić, pani Everett runęła w otchłań z takim impetem, że musiał ją puścić, bo inaczej pociągnęłaby go za sobą. Usłyszał jej krzyk przechodzący w zduszony charkot. Coś ją wciągnęło! - pomyślał ze zgrozą.
      -  Nie! Nie! - krzyknęła Daufin, wyrywając się z ludzkich objęć. Mimo przerażenia płonęła furią. Wiedziała, że to, co się tutaj dzieje, dzieje się przez nią. Krzyk ludzi przejmował ją cierpieniem. - Przestań! - krzyknęła, choć wiedziała, że stwór pod podłogą nie posłucha, że nie zna litości.
      Jennings odwrócił się i ruszył do drzwi.
      Kiedy stawiał drugi krok, rozstąpiła się przed nim posadzka. Wpadł do dziury, młócąc rękami powietrze w rozpaczliwej próbie znalezienia punktu zaczepienia. Daufin obejmowała go kurczowo za szyję. Natrafił palcami na krawędź przełamanej ławki i uczepił się jej, nie zważając na wrażające się w dłoń drzazgi. Szukał oparcia dla nóg, ale pod sobą miał pustkę. Spadająca krokiew przeleciała tak blisko, ze podmuch powietrza owiał mu twarz. Nie tyle fizycznie, co intuicyjnie wyczuwał, że pod nim coś się wije, faluje - coś ogromnego. I wtem rzeczywiście poczuł - zimna, lepka wilgoć omywała mu stopy, zasklepiała się wokół kostek. Lada chwila zostanie wciągnięty w głąb jak pani Everett. Ogromnym wysiłkiem, z uwieszoną u szyi Daufin, zaczął podciągać się w górę. Mięśnie ramion były u kresu wytrzymałości, zachodziła obawa, że pod wpływem siły wsysającej go za nogi w głąb zostanie rozerwany w pasie. Wierzgnął rozpaczliwie, uwolnił jedną nogę, potem drugą, zarzucił kolano na drżącą podłogę, jeszcze chwila i był na górze. Zerwał się i zataczając na miękkich nogach ruszył ciężkim truchtem do wyjścia. Kiedy był już przy drzwiach, zaczął się zapadać dach kościoła. Potknął się o czyjeś pełzające ciało i runął jak długi na udające trawnik klepisko przed świątynią. Padając wypuścił z objęć Daufin i przetoczył się w bok, żeby nie przygnieść jej swym ciężarem. Leżał, oszołomiony, na wznak dysząc ciężko. Zarwała się część dachu. Kurz wyparty podmuchem przez szpary w popękanych ścianach przywodził na myśl ostatnie tchnienie konającego. Runęła wieża; pozostała po niej tylko kamienna podmurówka. Ściany zatrzęsły się jeszcze raz, drewniane belki zajęczały, a potem wszystko znieruchomiało, i tylko gdzieś w dali cichły echa odgłosów destrukcji.
      Wielebny usiadł powoli. Oczy, podrażnione unoszącym się wokół pyłem, szczypały, płuca zasysały ze świstem gęste od kurzu powietrze. Spojrzał w bok i zobaczył Daufin. Siedziała z nogami powykręcanymi jak u szmacianej lalki, jej ciałem wstrząsały spazmatyczne drgawki.
      Zdawała sobie sprawę, jak bliski celu był łowca. Musiał wyczuć zgromadzenie istot w tej siedzibie i zaatakował, żeby zademonstrować swą potęgę. Nie sądziła, by wiedział o jej obecności, ale był już tak blisko! Dla niektórych istot ludzkich za blisko; rozejrzała się, licząc szybko postaci majaczące pośród opadającego kurzu. Naliczyła ich trzydzieści dziewięć. Stinger zabrał siedem. Splot mięśni we wnętrzu nie przestawał walić jak młotem; czuła, jak pod wpływem wewnętrznego ciśnienia pąsowieje jej twarz. Te siedem form życia zginęło przez nią, bo rozbiła się na tym małym świecie, z którego nie ma wyjścia. Potrzask się zamknął. Nie było już sensu uciekać...
      - Ty to zrobiłaś! - Czyjaś dłoń capnęła ją za ramię i poderwała na nogi. Z tego głosu i z tego uścisku przebijała wściekłość. Nogi wciąż miała jak z waty, a ten człowiek potrząsał nią z furią szaleńca. - Ty to zrobiłaś, ty mała... kosmiczna suko!
         - John! - wtrącił się Jennings. - Puść ją!
        Brett potrząsnął Daufin znowu, jeszcze gwałtowniej. Miał
      wrażenie, że tarmosi gumowy manekin, i to go jeszcze bardziej go rozwścieczyło.
      -  Ty stworze z piekła rodem! - wrzasnął. - Wracaj, skąd przyszłaś!
      -  Przestań! - Wielebny chciał wstać, ale plecy przeszyła mu błyskawica bólu biorąca swój początek od barku. Spojrzał tępo na stopy; nie miał butów, szary śluz oblepiał mu skarpetki.
      -  Nic tu po tobie! - krzyknął Brett i odepchnął Daufin od siebie. Zatoczyła się, straciła równowagę i grawitacja powaliła ją na ziemię. - O Boże... Jezu - zajęczał burmistrz. Twarz miał żółtą od kurzu. Rozejrzał się, rozpoznał w tłumie Dona i Jill Ringwaldów z synami, Idę Slattery, Staną i Carmen Frazierów, Joe Pierce'a, rodzinę Fancherów, Lee i Wandę Cleemonsów -oni wyszli z tego cało. - Doris... Gdzie moja żona? - Poczuł nowe zgniecie paniki. - Doris! Kochanie, gdzie jesteś?!
      Nie było odpowiedzi.
      Daufin podniosła się z ziemi. Czuła się cała poobijana w środku, a w ustach zalegał wstrętny posmak fasoli. Udręczona istota ludzka odwróciła się i chwiejnym krokiem ruszyła z powrotem w stronę zrujnowanego miejsca kultu.
      -  Zatrzymać go! - krzyknęła Daufin wibrującym władczością głosem, który skłonił Ala Fanchera do zdecydowanego położenia dłoni na ramieniu Bretta.
      -  Ona odeszła, John. - Jennings znowu próbował wstać, lecz nie udało mu się. Stopy miał zdrętwiałe z zimna, nie czuł kostek. - Widziałem, jak spadała.
      -  Nie, nic nie widziałeś! - Brett wyrwał się Alowi. - Nic się jej nie stało! Znajdę ją zaraz!
      -  Stinger ją zabrał - powiedziała Daufin i twarz Bretta wykrzywił grymas niewysłowionego cierpienia. Domyśliła się, że ten człowiek stracił kogoś ukochanego i znowu przeszył ją ból. -Przykro mi. - Wyciągnęła do niego rękę.
      Brett schylił się i podniósł z ziemi kamień.
      -  Ty to zrobiłaś! Ty zabiłaś moją Doris! - Postąpił krok w przód, a Daufin od razu przejrzała jego zamiar. - Trzeba cię zatłuc! - wysyczał. - Nic mnie nie obchodzi, że się kryjesz w skórze dziewczynki! Na Jezusa, sam cię zatłukę! - Rzucił kamień, ale Daufin była o wiele szybsza. Odskoczyła w bok i kamień, minąwszy ją, spadł na jezdnię.
      -  Proszę - powiedziała, pokazując puste dłonie i wycofując się na ulicę. - Proszę, nie...
      Brett schylił się po następny kamień.
      -  Nie! - krzyknął Jennings, ale Brett rzucił. Tym razem trafił Daufin w ramię i małej z bółu oczy zaszły łzami. Nic nie widziała, nie rozumiała, co się dzieje, a Brett pomstował dalej i zbliżał się.
      Nogi jej się zaplątały i o mało nie upadła. Odzyskawszy równowagę, oddaliła się od rozgniewanej istoty ludzkiej, wprawiając mięśnie i kości w skomplikowany proces ruchowy zwany biegiem. Ból przeszywał jaz każdym susem, ale znosząc dzielnie cierpienie, biegła dalej.
      -  Zaczekaj!   -   zawołał   Jennings,   ale   Daufin   znikła już w mgiełce dymu zmieszanego z kurzem.
      Brett postąpił za nią jeszcze kilka kroków, ale był zupełnie wykończony i nogi odmówiły mu posłuszeństwa.
      -  Żebyś tak sczezła! - krzyknął za małą. Przez chwilę stał z opuszczonymi rękami, zaciskając gniewnie pięści, potem odwrócił się do tego, co zostało z kościoła i łamiącym się od szlochu głosem zaczął wołać Doris.
      Don Ringwald i Joe Pierce pomogli wstać Jennigsowi. Stopy wydawały się wielebnemu bezużytecznymi grudami ciała i kości, jakby to, co go chwyciło, wyssało z nich wszystką krew i zniszczyło nerwy. Musiał wesprzeć się ciężko na obu mężczyznach, żeby znowu nie upaść.
      -  No i nie ma kościoła - mruknął Don. - Gdzie się teraz podziejemy?
      Jennings pokręcił głową. To coś, co przebiło się przez posadzkę świątyni, bez najmniejszego trudu sforsuje podłogę każdego domu w Inferno - nawet nawierzchnie ulic. Poczuł mrowienie w stopach, nerwy budziły się do życia. Zauważył nikłe światła we mgle. Wiedział, gdzie to się świeci.
      -  Tam - powiedział i wskazał blok mieszkalny na końcu Travis Street.
      Budynek ten, o okratowanych oknach na parterze, wzniesiony na skalnym podłożu, będzie dla Stingera twardszym orzechem do zgryzienia. Taką wielebny miał przynajmniej nadzieję.
      Z okolicznych domów wychodzili ludzie, zaniepokojeni rumorem i krzykami. Don i Joe, podtrzymując Jenningsa, ruszyli ulicą w kierunku budynku, w którym paliło się wciąż światło elektryczne. Wierni podążyli za swym pasterzem.
      Po kilku minutach burmistrz Brett otarł rękawem nos, odwrócił się plecami do ruin i powlókł za nimi.
      
31. Pod ziemią
     
      -  Światło! - rzucił pułkownik i Yance podał mu latarkę. Rhodes, klęczący na popękanej cementowej posadzce piwnicy,
      pochylił się i skierował snop światła w dziurę. Miała około trzech metrów głębokości, a czerwoną ziemię na jej dnie pokrywała błyszcząca maź, jakby przepełzł tamtędy ogromny ślimak.
      -  Siedział tam, na górze, w bujanym fotelu - powtórzył po raz trzeci Yance, wskazując palcem na ziejącą nad ich głowami dziurę w podłodze living roomu. - Znaczy się, toto siedziało. Nie wiem, co to było, ale pewne jak diabli, że nie Dodge. -Mówił szeptem, wnętrzności go paliły, ściągnięta skóra na karku piekła. Ale w świetle latarki okazało się, że w piwnicy Creechów nie ukrywa się nic, jeśli nie liczyć małej zielonej jaszczurki na ścianie nad pralką. - Umiało po angielsku - podjął Yance. -Gadało jak Teksańczyk. Skąd, u diabła, mogło wiedzieć, jak my tu mówimy?
      Rhodes poświecił latarką wkoło i zobaczył pękniętą rurę wymazaną galaretowatą wydzieliną. Z dziury unosił się drażniący nozdrza słodko-kwaśny, chemiczny odór, który przypominał woń brzoskwiń gnijących w letnim słońcu.
      -  Mam dwie hipotezy - odezwał się. - Chcecie posłuchać?
      -  Wal pan.
      -  Pierwsza:  to stworzenie monitorowało ziemskie satelity i tak nauczyło się naszego języka. Ale to nie wyjaśnia, dlaczego mówiło z teksaskim akcentem. Druga: ono potrafi się w jakiś sposób podłączyć do ludzkiego ośrodka mowy.
      -  Gdzie?
      -  Do ośrodka mowy w ludzkim mózgu - wyjaśnił cierpliwie Rhodes. - Tam gdzie u każdego człowieka przechowywany jest jego zasób słów. W ten sposób mogłoby też podchwycić akcent.
      -  Jezu! Chce pan powiedzieć... że to niby wlazło Dodge'owi w mózg? Jak robak, czy co tam? - Yance zacisnął mocniej dłoń na leżącej obok naładowanej strzelbie. Po drodze wstąpili z Rho-desem do biura po latarkę i przy okazji szeryf uzbroił się dodatkowo w snubnose'a 0.38, który tkwił teraz w kaburze pod jego pachą. Na cementowej posadzce, w zasięgu prawej ręki Rhodesa, leżał jeden z samopowtarzalnych karabinów, również pochodzący z arsenału szeryfa.
      -  Niewykluczone. Nie wiem, jak może wyglądać taki proces, a'ę to coś potrafi odczytywać zawartość ośrodka mowy, tak jak komputer czyta program. - Skierował światło w dziurę. Znowu zobaczył połyskującą śluzem czerwoną ziemię, a dalej ciemność. - Nie wiem, co to za stwór, ale nie ulega wątpliwości, że jest bardzo inteligentny i działa szybko. I jestem pewien jeszcze jednego: on nie reprezentuje tego samego gatunku co Daufin.
      -  Skąd pan wie? - Yance wzdrygnął się. Ta cholerna zielona jaszczurka znowu przebiegła, niemal się o niego ocierając.
      -  Daufin musiała się uczyć naszego języka od podstaw, poczynając od alfabetu - powiedział Rhodes. - Ten tutaj stwór, którego Daufin nazywa Stingerem, stosuje bardziej agresywną metodę. - Niedopowiedzenie roku - pomyślał. - Sądzę, że zabił Dodge'a Creecha albo go gdzieś uwięził, a to, co widzieliście, było tylko repliką. Tak jak tamto latające monstrum było repliką naszego helikoptera.
      -  Repliką? Znaczy, to było coś w rodzaju mutanta, czy czego tam?
      -  Coś w rodzaju kopii - wyjaśnił Rhodes. - Androida, że tak go nazwę, bo podejrzewam, że część tego dziwacznego helikoptera była żywa. Stwór, którego widzieliście, też prawdopodobnie był żywy, ale w tym sensie, że stanowił skrzyżowanie żywej istoty z maszyną. Nie wiem, jak powstaje taka hybryda, lecz jedno wydaje mi się szczególnie interesujące: jeśli założymy, że Stinger stworzył kopię Dodge'a Creecha, to nie da się ukryć, że zęby i paznokcie zupełnie mu się nie udały.
      -  O, tak. Święta racja - zgodził się z nim Yance, przypominając sobie teraz, że opowiadał pułkownikowi o tych metalowych igłach i ząbkówanych paznokciach.
      -  Prawdopodobnie występują też inne różnice. Wewnętrzne. Trzeba pamiętać, że jesteśmy dla tego stwora obcy. Gdyby ktoś wam pokazał rysunki anatomiczne istoty, której nigdy nie widzieliście, dał surowce i kazał wam ją odtworzyć, to śmiem wątpić, czy efekt końcowy do złudzenia przypominałby oryginał.
      -  Może i tak - mruknął Yance. - Ale mnie się widzi, że ten skubaniec odkrył przy okazji lepszy sposób zabijania.
      -  Owszem, to też. - Jeszcze jeden okrężny ruch snopem światła po dnie dziury i Rhodes już wiedział, co trzeba zrobić. -Muszę tam zejść.
      -  Jasna cholera! Panie, chybaś pan na głowę upadł!
      -  Z tą opinią nie będę się spierał. - Rhodes przesunął latarką po piwnicy i zatrzymał wiązkę światła na zwoju ogrodowego węża zwisającym z wbitego w ścianę haka. - Ten szlauch zastąpi linę. - Poświecił wyżej i wyłowił z mroku rurę wodocią-
      gową biegnącą po ścianie. - Pomóżcie mi go do niej przymocować.
      Przywiązali węża do rury, zrobili solidny supeł i Rhodes wrzucił drugi koniec do dziury. Szarpnął wężem kilka razy, żeby sprawdzić, czy utrzyma jego ciężar, po czym balansował przez minutę na krawędzi otworu, czekając, aż uspokoi się walące serce, W końcu wręczył Vance'owi latarkę.
      -  Zrzucicie mi ją i karabin, kiedy znajdę się na dnie - powiedział. Czuł, że opuszcza go odwaga. Wciąż miał krew Tag-garta na nosie, a całe ubranie w brązowych zaciekach bursztynowej posoki i sików pasikonika".
      -  Ja bym tego nie robił - mruknął posępnie Vance. - Nie warto leźć mu w łapy.
      Rhodes odchrząknął. Sam doszedł właśnie do podobnego wniosku, ale przecież Yance na pewno tego za niego nie zrobi, nie było tu nikogo, kto by go wyręczył. Mrowiły go jądra. Musi tam zejść, zanim odwaga całkiem go opuści!
      -  No to jedziemy - powiedział i uwiesiwszy się węża zadyndał nad dziurą. Rura zaskrzypiała złowieszczo, ale nie oderwała się od ściany. Rhodes opuścił się w mrok i po kilku sekundach dotknął podeszwami galaretowatego dna. - W porządku! - Własny głos wrócił do niego zdwojonym echem. - Rzućcie latarkę!
      Yance zrobił to bez entuzjazmu i Rhodesowi udało się ją złapać, chociaż dłonie miał już śliskie od potu. Poświecił szybko wkoło. Czerwone podłoże pokrywała gruba na dwa, trzy centymetry warstwa szarawej mazi; była jeszcze świeża, ściekała też leniwymi strumykami ze ścian. W prawo odbiegał wydrążony w ziemi tunel, ciągnący się poza zasięg światła latarki. Rhodesowi zaschło w ustach, kiedy uzmysłowił sobie rozmiary stworzenia, które go wydrążyło; tunel miał prawie metr osiemdziesiąt wysokości i około półtora metra szerokości.
      -  Karabin! - krzyknął i po chwili trzymał już broń w ręku.
      -  Widzi pan coś?
      -  Tak. Mam przed sobą jakiś tunel. Wchodzę tam.
      -  Boże kochany! - mruknął pod nosem Yance. Bez latarki czuł się bezbronny jak obdarty ze skóry pancernik, ale w duchu przyznawał, że pułkownik bardziej jej teraz potrzebuje. - Jak coś się tam poruszy, to wywalaj pan w to cały magazynek i w nogi. Ja tu pana wywinduję na górę!
      -  Dobra. - Rhodes zawahał się i przyświecając sobie latarką spojrzał na zegarek. Za osiemnaście dwunasta. Godzina duchów, pomyślał. Postąpił pierwszy krok i znalazł się w tunelu. Musiał
      schylić głowę, ale tylko trochę. Z drugim krokiem nie było wcale łatwiej, zrobił go jednak, dzierżąc w lewej ręce latarkę i przyciskając do prawego ramienia kolbę gotowej do strzału broni. Palec trzymał na spuście.
      Ledwie w piwnicy pociemniało, jaszczurka wylazła z kąta, i Yance, słysząc skrobanie jej pazurków po cemencie, o mało nie zsikał się w spodnie.
      Stawiając ostrożnie krok za krokiem, pułkownik oddalał się powoli podziemnym korytarzem od domu Creechów. Trzy metry od wejścia do tunelu przystanął, żeby przyjrzeć się lepiej substancji, która pokrywała podłoże, sklepienie i ściany. Dotknął na próbę jej zacieku i cofnął rękę jak oparzony; świństwo było oślizłe i ciepłe jak świeży glut. To jakaś naturalna wydzielina redukująca tarcie, pomyślał. Być może odpowiednik śliny albo śluzu. Chętnie pobrałby próbkę, ale nie mógł przemóc, obrzydzenia. Zresztą miał tym przecież oblepione buty. Ruszył dalej tunelem, który łagodnym łukiem skręcał w prawo. Śluz ściekał ospale po ścianach, ziemia była krwistoczerwona. Odnosił niesamowite wrażenie, że zagłębia się w monstrualne nozdrze i lada moment ujrzy wilgotne włoski i naczynia krwionośne.
      Na odcinku jakichś dziesięciu metrów tunel biegł prosto, potem zaczął skręcać nieznacznie w lewo. Czy Stinger, podobnie jak ważka, jest hybrydą - po części maszyną, po części żywym organizmem? - zastanawiał się Rhodes. A może Daufin pod pojęciem Stinger" rozumiała nie jedną istotę, lecz ich grupę?
      Zatrzymał się. Nastawił ucha. Sopel śluzu skapnął z sufitu i przylgnął mu do ramienia.
      Z oddali dobiegł jakiś łoskot, a podłoga tunelu lekko zadrżała. Po paru sekundach uspokoiło się; potem znowu łoskot, jakby za ścianą przejeżdżał skład metra albo podziemny buldożer, przyszło mu na myśl. Ze strachu skurcz ścisnął mu żołądek. Dźwięk dochodził z lewej strony. Może to odgłos towarzyszący kopaniu albo przemieszczaniu się czegoś masywnego już przebitym tunelem? Dokąd zmierzającego i w jakim celu? Jeśli Stinger drążył takie jak ten tunele pod całym miasteczkiem, to albo marnotrawił mnóstwo energii, albo przygotowywał się do decydującego uderzenia. Nie sposób przejrzeć jego zamiarów ani ocenić możliwości, dopóki Daufin nie wyjaśni, dlaczego Stinger ją ściga. No, a żeby wyjaśniła, trzeba ją najpierw znaleźć. Rhodesowi pozostawało tylko mieć nadzieję, że Stinger go w tym nie ubiegnie.
      Odgłos kopania czy też przemieszczania się znowu ścichł.
      Nie wiadomo było, jak daleko ciągnie się tunel - przypuszczalnie pod korytem rzeki aż do czarnej piramidy - ale Rhodes uznał, że dosyć się już napatrzył i nasłuchał. Czuł lepki śluz we włosach i jego sople ściekające wolno po karku. Pora wynosić się stąd w diabły.
      Zaczął się wycofać tyłem, kierując latarkę w tunel przed sobą.
      Wtem wiązka światła padła na coś; jakaś postać to pojawiała się w kręgu światła, to znowu rozpływała w ciemnościach zalegających daleko w głębi tunelu.
      Rhodesowi nogi wrosły w ziemię. Wstrzymał oddech.
      Wokół panowała cisza mącona jedynie pluskiem skapujących kropli śluzowatej substancji.
      Coś tam jest - pomyślał pułkownik. Obserwuje mnie. Czuję sukinsyna. Tuż poza zasięgiem światła. Czeka.
      Nie mógł się ruszyć i obawiał się, że jeśli nie odzyska zaraz władzy w sparaliżowanych strachem nogach i nie rzuci się do ucieczki, to coś, czające się w mroku, dopadnie go, zanim zdoła pokonać owe dwadzieścia metrów dzielące go od czekającego w domu Creechów szeryfa Vance'a.
      Wciąż cisza.
      I nagle śpiew. Śpiew starszej kobiety:
      -  Jeeezus kocha małe dzieeeci, wszyyystkie dzieeeci świaaa-taaa...
      -  Kto tam? - zawołał Rhodes drżącym głosem. To ci się udało - przemknęło mu przez myśl. Uważaj, bo ci odpowie!
      W tym śpiewie było coś metalicznego, kojarzył się Rhodesowi z jakąś pamiętaną jak przez mgłę pieśnią odtwarzaną z małego gramofonu w szkółce niedzielnej. Po paru sekundach śpiew urwał się w połowie zwrotki i znowu zapadła cisza.
      Snop światła rzucany przez latarkę drżał. Rhodes skierował lufę karabinu w głąb tunelu.
      -  Chwalcie Pana! - zawołał kobiecy głos. - Chwała Bogu na wysokościach!
      -  Wejdź w światło - powiedział Rhodes. - Pokaż mi się.
      -  Ho ho ho! Jesteś bardzo niegrzecznym chłopcem i dostaniesz lanie!
      Przyszło mu do głowy, że to może rzeczywiście jakaś staruszka, która tu wpadła i w ciemnościach postradała zmysły.
      -  Tu pułkownik Matt Rhodes z sił powietrznych Stanów Zjednoczonych - przedstawił się. - Kim pani jest?
      Cisza przeciągała się. Czuł, że postać stoi tuż za granicą światła.
      -  Bóg nie lubi niegrzecznych chłopców - odezwał się głos staruszki. - Kłamczuchów też nie lubi. Kto jest strażnikiem?
      Takie samo pytanie zadał Vance'owi stwór pod postacią Do-dge'a Creecha i pułkownik wiedział już, że w tych ciemnościach nie błąka się żadna sfiksowana staruszka.
      -  Jakim strażnikiem? - spytał.
      -  Bóg przeżuwa kłamczuchów i wypluwa ich! - rozległ się krzyk. - Dobrze wiesz, jakim strażnikiem! Kto nim jest?
      -  Nie wiem - odparł pułkownik i znowu zaczął się cofać. Śluz mlaskał mu pod nogami.
      -  Pułkowniku?! - To był zwielokrotniony echem głos Vance'a dochodzący zza pleców. - Wszystko w porządku?
      -  Wszystko w porządku? - przedrzeźnił go odpychający głos z mroku przed Rhodesem. - Dokąd to, pułkowniku Malcie Rho-desie z sił powietrznych Stanów Zjednoczonych? Miłuj bliźniego swego jak siebie samego. Odłóż w cholerę tę promienistą różdżkę i pogwarzmy sobie przy herbatce.
      Latarka, uświadomił sobie Rhodes. Boi się latarki!
      -  Oj, niegrzeczny, niegrzeczny chłopczyk! Należy ci się solidne lanie! - Stwór wyrażał się jak zeskleroziała babcia na haju.
      Rhodes cofał się coraz szybciej. Stwór już się nie odzywał i pułkownik marzył teraz tylko o tym, by wydostać się z tunelu, ale nie miał odwagi odwrócić się i puścić biegiem. Światło trzyma go na dystans - rozumował. - Być może jest uczulony na długość fali elektrycznego światła. Jeśli jego oczy nigdy dotąd nie oglądały światła elektrycznego, to...
      Zatrzymał się. Dlaczego stwór już się z niego nie naigrawa? Gdzie się, u diabła, podział?! Obejrzał się szybko przez ramię i poświecił za siebie latarką. Niczego tam nie było. Kropelka potu wpełzła mu pod powiekę i oko zapiekło jak przypalone.
      W tym momencie dał się słyszeć głuchy chrzęst rozstępują-cego się podłoża. Rhodes odwrócił się błyskawicznie i zobaczył przed sobą fontannę pyłu, a w niej dwie wysuwające się spod ziemi wychudzone ręce z metalowymi, ząbkowanymi paznokciami. Stwór gramolił się spod ziemi jak karaluch - siwe włosy czerwone od teksaskiej gleby, ociekająca kleistą mazią, podarta sukienka w kwiaty, lśniąca od śluzu twarz starej kobiety. W ustach kreatury połyskiwały niebieskawe, ostre jak igły zęby. Rhodes skierował promień latarki prosto w martwe, szeroko rozwarte oczy.
      -  Niegrzeczny chłopczyk! - skrzeknął stwór, podrywając jed-
      na rękę do twarzy, by zasłonić oczy, i starając się dosięgnąć Rhodesa wściekłymi wymachami drugiej.
      Rhodes odskoczył w tył i nacisnął spust karabinu. Kolba kopnęła go silnie w ramię; omal się nie przewrócił. Pocisk wyorał bruzdę w szarym policzku. Oddał drugi strzał, spudłował, i potwór pod postacią staruszki, wciąż osłaniając oczy i rzucając głową albo z wściekłości, albo z bólu, zaatakował.
      Dłoń stwora zatrzasnęła się na lewym przegubie Rhodesa. Dwa metalowe paznokcie wraziły się w ciało. Pułkownik miał świadomość, że jeśli straci latarkę, to już po nim. Usłyszał własny krzyk, przerażająco silna dłoń napastnika miażdżyła mu nadgarstek.
      Wcisnął wylot lufy karabinu w zgięcie łokcia trzymającej go ręki i nacisnął spust. Nacisnął znowu. I znowu, i tym razem udało mu się wyrwać rękę z uścisku. Z ust kreatury wydobył się ogłuszający świst przypominający odgłos pary tryskającej pod ciśnieniem z pękniętej rury.
      Stwór odwrócił się na pięcie, wciąż osłaniając oczy odskoczył od Rhodesa i przygarbiony odbiegł parę kroków w głąb tunelu. Tam padł na czworaki i zaczął ryć zapamiętale grunt rękami i stopami, wyrzucając grudy wilgotnej ziemi za siebie, na Rhodesa. W pięć sekund wkopał się do połowy.
      Rhodes miał dosyć. Nerwy mu puściły. Odwrócił się i rzucił do ucieczki.
      Yance słyszał krzyk starej kobiety, huk karabinowych wystrzałów i wrzask, od którego zjeżyły mu się włosy na karku. Teraz ktoś nadbiegał - pod butami kląskała ta breja w tunelu. Jeszcze chwila i doszedł go zdławiony krzyk Rhodesa: Wyciągaj mnie!" Pułkownik rzucił mu z dołu karabin, ale latarkę zatrzymał.
      Yance zaczął wciągać węża, a Rhodes drapał się po nim w górę, jakby zgraja diabłów podgryzała mu tyłek. Pokonał ostatni metr wspinaczki, uchwycił się krawędzi popękanego cementu i wygramoliwszy się z dziury czym prędzej odpełzł od niej na czworakach, byle dalej. Latarka wypadła mu spod pachy i potoczyła się po posadzce.
      -  Co się stało?! Boże kochany, co się stało?! - Yance schylił się po latarkę i skierował ją na twarz pułkownika. Ujrzał kre-dowobiałą maskę z dwiema mrocznymi plamami w miejscu, gdzie powinny być oczy.
      -  Nic mi nie jest. Wszystko w porządku. Nic mi nie jest -mamrotał Rhodes, choć dygotał z zimna, oblepiony był śluzem,
      spływał potem i zdawał sobie sprawę, że tylko jeden chichot dzieli go od znalezienia się w wariatkowie. - Latarka! Boi się jej! Co tam! Postrzeliłem sukinsyna! Postrzeliłem!
      -  Słyszałem strzały. Do czego pan strze... - Vance'owi ścisnęła się krtań. Zobaczył coś w świetle latarki, żołądek podjechał mu do gardła.
      Rhodes podniósł lewą rękę. Od nadgarstka sterczała mu w bok szara dłoń z przedramieniem, dwa metalowe paznokcie wbijały się w ciało, pozostałe trzy palce zaciskały się mocno na prze-  gubię. Z końca przedramienia, w miejscu, gdzie powinien znajdować się łokieć, zwisał kłąb poszarpanej tkanki, ociekający  lf' szarawą cieczą.
      -  Postrzeliłem sukinsyna! - powtórzył mechanicznie Rhodes i straszny uśmiech przemknął mu przez wargi. - Postrzeliłem!...
      
32. Krajobraz zniszczenia
     
      Rick Jurado stał przy oknie frontowego pokoju i patrzył przez popękaną szybę w kierunku dymiącego autoserwisu. W pokoju paliły się świece, a Paloma cicho płakała.
      Pani Garracone, sąsiadka mieszkająca kilka domów dalej, też płakała, a jej syn Joey otaczał ją ramieniem i uspokajał. Zarra ze zwiniętym na ramieniu bykowcem stał pod ścianą. Miranda siedziała na sofie obok babci i trzymała ją za rękę.
      Ojciec Ortega zadał przed chwilą pytanie i czekał teraz na odpowiedź. Przed dwudziestoma minutami przyszła do niego pani Garracone. Wracała z kliniki, gdzie czekała długo na wiadomość o swoim mężu, Leonie. Ale Leona, który pracował w jednym z warsztatów autoserwisu Cade'a, dotąd nie odnaleziono.
      - Wiem, że on żyje - powtórzyła, zwracając się do Ricka. -Wiem. John Gomez pracował obok mojego Leona, a przeżył. Powiedział, że kiedy się stamtąd wyczołgiwał, to słyszał, jak inni wzywają pomocy. Wiem, że mój Leon wciąż tam jest. Może coś go przywaliło. Może ma połamane nogi. Ale żyje. Ja to wiem.
      Rick zerknął na ojca Ortegę i wyczytał z jego oczu, że ksiądz jest tego samego zdania, co on: szansę, że Leon Garracone żyje pod zgliszczami autoserwisu, były bardzo, bardzo nikłe.
      Ale Domingo Ortega mieszkał przy ulicy Czwartej, dwa domy
      od Garracone'ów, i uważał Leona za swego przyjaciela. Kiedy pani Garracone z Joeyem przyszli błagać go o pomoc, nie mógł odmówić. Obiecał, że spróbuje znaleźć ochotników, ale nikt nie chciał iść do autoserwisu, w którym stała ta machina z kosmosu, i ojciec Ortega wcale się temu nie dziwił.
      -  Nie musicie tam chodzić - zwrócił się teraz do Ricka. -Ale Leon był... Leon jest moim przyjacielem. My idziemy go szukać.
      -  Nie idź z nimi, Rick - wyszlochała Paloma. - Proszę cię!
      -  Pomóż nam, stary - odezwał się Joey Garracone. - Chyba jesteśmy braćmi, prawda? 
      -  Dosyć już ludzi poginęło! - Paloma chciała się podnieść z sofy, ale Miranda ją przytrzymała. - To cud, że w ogóle ktoś uszedł stamtąd z życiem! Błagam was, nie proście mojego wnuka, żeby tam szedł!
      Rick spojrzał na Mirandę. Pokręciła głową, podzielała opinię babki. Czuł się wewnętrznie rozdarty, co innego podpowiadał mu rozsądek, co innego dyktowało poczucie obowiązku ciążącego na przywódcy Grzechotników. Prawo gangu stanowiło, że jeśli któryś z braci potrzebuje pomocy, udziela mu się jej bez zadawania zbędnych pytań. Wciągnął w płuca przesycone dymem powietrze i wypuścił je powoli. W całym mieście śmierdziało rozgrzanym metalem i płonącymi oponami.
      -  Pani Garracone! - powiedział. - Zabierze pani moją babcię i siostrę do kościoła? Nie chcę, żeby zostały tu same.
      -  Nie! - Paloma podniosła się. - Nie, na miłość boską, nie!
      -  Idźcie z panią Garracone - powiedział spokojnie. - Nic mi nie będzie.
      -  Nie! Błagam cię! - Głos się jej załamał i po pomarszczonych policzkach znowu popłynęły łzy.
      Rick podszedł do niej po wypaczonej podłodze i otoczył ramieniem.
      -  Posłuchaj, babciu. Gdyby to się przytrafiło mnie, a ty byś wierzyła, że ja gdzieś tam jestem i żyję, to chciałabyś, żeby ktoś po mnie poszedł, prawda?
      -  Niech inni idą! Dlaczego akurat ty?
      -  Muszę. Dobrze o tym wiesz, bo sama mnie uczyłaś, że nie wolno odwracać się plecami do przyjaciół.
      -  Uczyłam cię też, żebyś nie był głupcem! - odparowała, ale Rick usłyszał w jej głosie niechętną akceptację decyzji, którą podjął.
      Obejmował ją jeszcze przez chwilę, a potem opuścił rękę i zwrócił się do Mirandy:
      -  Zaopiekuj się nią.
      Paloma chwyciła wnuka za dłoń, ścisnęła mocno i powleczonymi kataraktą oczami poszukała jego twarzy.
      -  Masz na siebie uważać. Obiecaj mi to.
      -  Obiecuję - mruknął i wyswobodził dłoń z uścisku. - W porządku. - Spojrzał na ojca Ortegę. - Komu w drogę, temu czas.
      Wyszli z domu. Pani Garracone, Paloma i Miranda skierowały się do kościoła katolickiego przy ulicy Pierwszej. Ojciec Ortega uzbrojony w latarkę poprowadził Ricka, Zarrę i Joeya Garracone^ w przeciwną stronę, zadymioną ulicą Drugą, w kierunku powalonego ogrodzenia i szalejącej za nim pożogi.
      Zatrzymali się na skraju autoserwisu i rozejrzeli po krajobrazie dokonanych zniszczeń: piętrzyły się tu zwały rozrzuconych części samochodowych, ze stosów opon buchały kłęby gęstego, czarnego dymu, a drewniane i murowane zabudowania albo rozpadły się jak domki z kart, albo legły w gruzach.
      A nad tym wszystkim górowała czarna piramida zaryta podstawą w ziemię.
      -  Na waszym miejscu bym tego nie robił - odezwał się ktoś. Obejrzeli się. Na masce mercedesa siedział Mack Cade i paląc cienkiego cheroota kontemplował ruiny swego królestwa. Tyfus warował u jego nogi, a Szczękościsk siedział na tylnej kanapce samochodu. Cade był wciąż w panamie, a opaloną twarz, bur-gundową koszulę i spodnie khaki miał powalane sadzą. - Tam nie ma czego szukać.
      -  Tam jest mój tato! - zaperzył się Joey. - Chcemy go wynieść!
      -  A jakże. - Cade wypuścił kącikiem ust smużkę dymu. -Synu, tam zostały tylko kości i popiół.
      -  Stul to głupie ryło!
      Tyfus podniósł się z ziemi i warknął groźnie, ale Cade postawił nogę na karku psa.
      -  Mówię tylko, jak jest, synu. Parę beczek farb i smarów jeszcze nie wyleciało w powietrze. Właśnie czekam, aż pierdyk-nie. Jak wam życie niemiłe, to idźcie.
      -  Pan wie, gdzie pracuje Leon Garracone - odezwał się Ortega. - Może zrobiłby pan raz coś pożytecznego i pomógł go znaleźć?
      -  Garracone, Garracone... - Cade zastanawiał się przez chwilę, próbując skojarzyć nazwisko z twarzą. Wszyscy oni wydawali mu się zawsze tacy sami. -L., tak! Garracone to ten, co zawsze skamlał o podwyżkę. Pracorał przy silnikach. Z tego budynku tyle tylko zostało. - Pokamł palcem i poprzez unoszącą się w powietrzu mgiełkę zobacyli stos pokruszonych cegieł piętrzący się pięćdziesiąt metrtwy od miejsca, w którym stali.
      -  John Gomez się stamtąl   wydostał - zauważył nie speszony Ortega. - Jest wprawdzie p kaleczony i poparzony, ale wyżył. Może Leon jeszcze tam...
      -  Gadanie! Marzenie ści;Łej głowy, padre. A tak w ogóle to kim dla ojca jest ten Garra one? - Cade wyjął cheroota z ust i wypstryknął go w pogorz lisko. Przy tym ruchu zabrzęczały złote łańcuszki na jego szy
      -  Leon jest moim przybiciem. Czego, jak przypuszczam, pan nie zrozumie.
      -  Przyjaciół mam tylu, iii mi trzeba, dzięki. - Personel Cade'a składał się z pięciu meksykańskich służących zajmujących się domem, nastolatki - drobni) , uzależnionej od kokainy tancere-czki z San Antonio - z kfcrą żył, oraz z brzuchatej kucharki imieniem Lucinda, ale pra\dziwi przyjaciele byli zawsze przy nim. Te dwa psy nigdy go i e osądzały, nie wywierały na niego presji, ani nie bombardowty złymi wibracjami. Były zawsze gotowe rozerwać gardło je,o wrogom i słuchały go ślepo. Na tym, według Cade'a, polegli a prawdziwa przyjaźń. - Jurado, ty masz trochę oleju w głowie IPowiedz im, człowieku, jacy z nich kretyni!
      -  Musimy sobie pomagiS.
      -  Tak, pomożecie sobie   Człowieku, nie zauważyłeś jeszcze tego latającego skurwiela? W tym diabelstwie siedzi coś żywego! - Wskazał ruchem głcwy na piramidę. - Zbliżcie się tam tylko, a i wam przerobi di]*ska na mielone!
      -  Idziemy - rzucił Ortcga. - Z tą pijawką nie ma co rozmawiać.
      -  Moja mama nie wycltťwała mnie na durnia! - odparował Cade, odprowadzając wznlkiem desperatów przekraczających przewrócone metalowe ognŤlzenie i zdradliwe serpentyny drutu kolczastego. - Powiem NcLhowi Twilleyowi, gdzie ma szukać waszych trupów!
      Ale oni nie zwracali jic. na niego uwagi. Klucząc między zwałami ostrych jak brzytia strzępów blachy i stosami dymiących opon, zapuszczali sit coraz głębiej na teren autoserwisu. Po chwili usłyszeli ogłusząący wrzask i łomot buchający z pod-
      kręconego na cały regulator kasetowca Cade'a: Alice Cooper wyjąca o martwych dzieciach w spiżarni.
      Piaszczysty plac zasłany był fragmentami silników, karoserii, połamanymi deskami, cegłami i innym złomem. Zarra został z tyłu, żeby obejrzeć pogiętą karoserię wozu, chyba porsche, przewróconego przez wybuch do góry kołami. Ojciec Ortega zauważył w rumowisku zakrwawioną koszulę, ale nie pokazał jej chłopcom. Tuż przy ziemi snuł się czarny dym z kopcących opon, a hałdy żelastwa jarzyły się jaskrawą czerwienią. Czarna piramida majaczyła w mroku zatrważająco blisko. Rick przystanął i z duszą na ramieniu spojrzał w górę na strzelającą z jej wierzchołka kolumnę światła, która wirowała z hipnotyzującą regularnością. Po chwili wahania przemógł się i ruszył dalej.
      Nie mógł pozbyć się wrażenia, że jest obserwowany. Wyrobił w sobie tę zdolność z konieczności - żeby Renegaci nie mogli podejść go w szkole od tyłu i powalić ciosem w nerki. Mrowił go kark, rozglądał się więc czujnie dookoła, ale nie dostrzegał pośród dymu żadnego poruszenia. To coś więcej niż uczucie, że się jest obserwowanym, doszedł, do wniosku; to wrażenie, że jest się rozczłonkowywanym, obmierzanym, krojonym jak żaba w szkolnej pracowni biologicznej.
      -  Strasznie tutaj - mruknął idący obok Zarra i Rick domyślił się, że Zarra czuje to samo co on.
      Przecięli plac i stanęli przed wskazaną przez Cade'a górą cegieł i metalowych belek. W pobliżu piętrzył się stos zwalonych na kupę samochodów osobowych i pick-upów, zgniecionych w surrealistyczną rzeźbę. Joey Garracone opadł na klęczki i wołając ojca zaczął odrzucać pokruszone cegły.
      -  Ty i Zarra zacznijcie z drugiej strony - zwrócił się do Ricka ojciec Ortega. Chłopcy obeszli zawalony budynek i zobaczyli na na wpół zwęglone zwłoki leżące przy zmiażdżonej, błękitnej corvetcie. Trup miał strzaskaną głowę, w otwartych ustach widniały połamane zęby. Twarz była nie do rozpoznania, ale z rudawoblond włosów wynikało, że to biały, a więc na pewno nie ojciec Joeya. Uderzył ich w nozdrza ciężki, mdląco-słodki smród spalonego mięsa i Zarra wydał zdławiony okrzyk.
      -  Kurcze, zaraz puszczę pawia! - Odwrócił się, odbiegł kilka kroków i pochylił.
      Rick zacisnął zęby, obszedł zwłoki i przystanął kawałek dalej czekając, aż miną mu nudności. Po chwili poczuł się lepiej i zabrał się do roboty. Wrócił zielony na twarzy Zarra.
      Zaczęli przeszukiwać ruiny warsztatu silnikowego, odrzucając cegłę po cegle. Po około dziesięciu minutach pracy Ortega odgrzebał kolejne zwłoki - był to Carlos Hermosa, ojciec Rubena. Z dziwnego ułożenia ciała Ortega wywnioskował, że mężczyzna ma przetrącony kręgosłup i skręcony kark. Joey patrzył przez chwilę na trupa, po czym podjął przerwaną pracę. Kurz lgnął mu do spoconej twarzy. Ojciec Ortega nakreślił w powietrzu znak krzyża i też powrócił do odwalania cegieł.
      Szło ciężko. Wyglądało na to, że zawalił się cały budynek -długi na jakieś piętnaście metrów pawilon z płaskim dachem. Rick wyszarpnął z ruin kawałek rury i wraz z osuwającymi się cegłami spadła mu pod nogi nadpalona tenisówka. W pierwszej chwili wydało mu się, że w środku tkwi nadal stopa, ale but był pusty. Jego właściciel został pogrzebany pod gruzami boso, eksplozja zerwała buty z nóg.
      Rick złapał się za metalową belkę. Zarra pośpieszył mu z pomocą. Kiedy natężając siły usunęli jaz drogi, Zarra znieruchomiał i spojrzał na Ricka.
      -  Słyszysz? - zapytał cicho.
      -  Co?
      -  Posłuchaj!
      Rick nastawił ucha, ale słyszał tylko ryczący magnetofon Cade'a.
      -  Zaraz. Już nie słyszę. - Zarra wszedł w rumowisko, szukając źródła dźwięku. Schylił się, odrzucił jeszcze parę cegieł.
      -  Znowu! Słyszysz teraz? Gdzieś stamtąd!
      -  Nic nie słyszę. - Rick podszedł do Zarry i wytężył słuch. Minęło kilka sekund i nagle wychwycił stłumiony szczęk metalu o metal. Dźwięk rozlegał się miarowo i dochodził spod ruin. Ktoś dawał sygnały.
      -  Hej! Ojcze! - zawołał. - Tutaj!
      Nadbiegli Ortega z Joeyem, zakurzeni od stóp do głów. Zarra podniósł z ziemi kawałek rury i uderzył nią kilka razy w cegły. Z dołu zastukano w odpowiedzi. Ortega padł na kolana i poświecił w głąb rumowiska latarką, szukając prześwitu między cegłami. Zarra dawał dalej sygnały; spod góry gruzów odpowiadało mu metaliczne stukanie.
      -  Tu Domingo Ortega! - krzyknął ksiądz. - Słyszysz mnie tam?
      Odpowiedź nie nadeszła.
      -  Pomóżcie mi! - zawołał Ortega do chłopców i całą czwórką rzucili się do gorączkowego odwalania rumowiska. Mieli do
      usunięcia ponadmetrową warstwę gruzu. Po paru minutach po-ścierali sobie dłonie do żywego mięsa, Rickowi ze skaleczeń sączyła się krew.
      -  Stop! - zakomenderował Ortega. Przerwali. Ksiądz przyłożył ucho do cegieł. Nasłuchiwał. Spod spodu znowu dobiegło szczękanie metalu o metal. Ktoś walił w rurę. - Słyszysz mnie tam? - wrzasnął Ortega.
      -  Tak! - dobiegł z dołu słaby, chrapliwy okrzyk. - Jezu Chryste, słyszę! Wyciągnijcie nas stąd.
      -  Jak się nazywasz? Ilu was tam jest?
      -  Trzech! Jestem Greg Frackner! Są tu jeszcze Will Barnett i Leon Garracone!
      -  Tatusiu! - wrzasnął Joey, łzy pociekły mu po zakurzonych policzkach. - Tatusiu, to ja, Joey!
      -  Siedzimy w kanale remontowym pod kupą zaklinowanego gówna! - krzyczał dalej Frackner. - Ale widzę wasze światło!
      -  Jesteś ranny?
      -  Chyba mam złamaną rękę. Z żebrami też coś nie tak. Will pluje krwią, a Leon przed chwilą znowu stracił przytomność. Chyba ma połamane nogi. Co, u diabła, na nas spadło? Bomba jakaś?
      Ortega pominął to pytanie milczeniem.
      -  Możecie się poruszać?
      -  Troszeczkę, chociaż strasznie tu ciasno. Ale z oddychaniem nie ma problemów.
      -  To dobrze. - Ortega zrozumiał już, że sami nie dadzą rady odkopać tych trzech mężczyzn. - Zachowajcie spokój. Idziemy po kilofy i łopaty.
      -  Idźcie po co tylko trzeba, człowieku! Posłuchaj... możecie zostawić latarkę, żebym widział światło? Wciąż mi się zdaje, że słyszę, jak coś tu ryje pod spodem. Jakby pod nami. Boję się szczurów. Okay?
      -  W porządku - powiedział Ortega i wcisnął latarkę między cegły, kierując jej promień ku dołowi, w prześwit. - Zaraz wracamy - obiecał i odciągnął od rumowiska Joeya.
      Ruszyli w drogę powrotną przez skąpany we fioletowej poświacie teren autoserwisu. W górze wisiała nieruchoma czarna chmura. Rick znowu odnosił owo nieprzyjemne wrażenie, że jest obserwowany. Spojrzał w kierunku piramidy.
      Na jej tle stał jakiś mężczyzna. Był szczupły, wysoki i szeroki w ramionach; garbił się lekko, ręce zwisały mu bezwładnie po bokach. O twarzy nieznajomego Rick niewiele mógłby powiedzieć poza tym, że wyglądała na mokrą. Mężczyzna miał na sobie powalane ziemią ciemne spodnie i równie brudną pasiastą koszulę z krótkimi rękawami. Stał sobie tam ot tak, zwyczajnie, z lekko przekrzywioną na bok głową, i patrzył na nich z odległości kilku metrów.
      -  Ojcze? - szepnął Rick i Ortega, wyczuwszy w głosie chłopca napięcie, przystanął. Obejrzał się i też zobaczył przygarbionego, nieruchomego jak pomnik mężczyznę. Ujrzeli go również Joey i Zarra.
      W pierwszej chwili ojciec Ortega pomyślał, że to jeden z robotników Cade'a, który właśnie wydostał się spod gruzów. Postąpił krok w kierunku nieznajomego.
      -  Nic ci się nie stało?
      -  Kto jest strażnikiem? - wychrypiał przeciągle mężczyzna głosem, w którym pobrzmiewało coś jakby świst pary uchodzącej z czajnika.
      Kapłan zatrzymał się. Nie widział dobrze twarzy mężczyzny -tylko przylizane siwe włosy i błyszczące wilgocią czoło - ale wydawało mu się, że poznaje głos. Tylko że ten głos pytał zazwyczaj: Co przymierzamy, padre"!. To Gil Lockridge! -uświadomił sobie Ortega. Gil wraz z żoną Mavis od ponad dziesięciu lat prowadzili w Inferno sklep obuwniczy. Ale Gil nie był przecież tak wysoki. Ani tak szeroki w barach, ani przygarbiony, jak ten tutaj mężczyzna. Ale... głos należy do Gila. Chyba...
      -  Zadałem ci pytanie - odezwał się znowu mężczyzna. - Kto jest strażnikiem?
      -  Strażnikiem? - Ortega pokręcił głową. - Strażnikiem czego?
      Mężczyzna wciągnął w płuca głęboki haust powietrza i wypuścił je powoli, bardzo powoli, a towarzyszył temu odgłos, który Rickowi skojarzył się z ostrzegawczym grzechotaniem węża, jakie słyszał sięgając kiedyś do pudła po Kieł Jezusa.
      -  Nie lubię być... - mężczyzna zawahał się, jakby szukał stosownego określenia - być zwodzony. Bardzo nie lubię. -Postąpił dwa kroki w przód. Ortega cofnął się. Mężczyzna przystanął i teraz kapłan zauważył, że po jego wychudłej twarzy ścieka jakaś kleista substancja. Oczy Gila były czarne, zapadnięte, straszne. - Wiem, że ta, której szukam, jest tutaj. Wiem, że jest tu jakiś strażnik. Może to ty. - Oczy zatrzymały się na moment na Żarze. - A może ty. - Przesunęły się na Ricka. -Albo ty? - Mężczyzna znowu patrzył na ojca Ortegę.
      -  Posłuchaj... Gil... Jak się stamtąd wydostałeś? To znaczy... nie rozumiem, co ty tutaj w ogóle...
      -  Ta, której szukam, jest zatwardziałym wywrotowcem - ciągnął mężczyzna. - Wrogiem kolektywnego umysłu. Nie wiem, jak obchodzicie się z kryminalistami na tym... - rozejrzał się wokół, wykręcając wężowym ruchem szyję - ...tym świecie -wycedził z pogardą - ale z pewnością nie są wam obce pojęcia prawa i porządku. Zamierzam oddać tę istotę w ręce wymiaru sprawiedliwości.
      -  Jaką istotę? - I naraz Ortega przypomniał sobie, co pułkownik Rhodes mówił o Stevie Hammond. - Tę małą dziewczynkę? - wyrwało mu się, zanim uświadomił sobie, co mówi.
      -  Małą dziewczynkę - powtórzył mężczyzna. Oczy mu zabłysły. - Wyjaśnij.
      Ortega stał jak sparaliżowany, ale w środku wszystko mu się gotowało. Przeklinał swój długi język. Na wilgotnej, woskowej twarzy stojącego przed nim mężczyzny-stwora widział ohydne łaknienie. To nie był Gil Lockridge; to była groteskowa karykatura człowieka.
      -  Wyjaśnij! - rzucił rozkazująco stwór i posunął się płynnie jeszcze jeden krok w przód.
      -  W nogi! - krzyknął Ortega do przerażonych chłopców, ale ci stali jak wrośnięci w ziemię, niezdolni wykonać najmniejszego ruchu. - Uciekajcie! - wrzasnął i cofając się ujrzał na ziemi kawałek rury. Schylił się po nią i uniósł ostrzegawczo nad głowę. Stwór szedł na niego dalej i nie było już na co czekać. Z siłą, jakiej dodała mu panika, cisnął kawałkiem rury w głowę karykatury Gila Lockridge'a.
      Uderzyła w wilgotną twarz z odgłosem młotka spadającego na arbuz. Prawy policzek stwora pękł od oka po kącik ust; z rany zaczęła się sączyć szara ciecz. Na twarzy nie pojawiła się jednak żadna reakcja, najmniejszy nawet grymas bólu. Tylko wargi rozciągnęły się lekko w drwiącym uśmieszku, obnażając podobne do igieł zęby.
      -  Widzę, że władasz moim językiem.
      Dał się słyszeć odgłos prucia: prucia skruszałej tkaniny. Zaraz potem nastąpiła trwająca kilka sekund seria trzasków, zupełnie jakby pękała i przeformowywała się setka kości. Joey Garracone wrzasnął i rzucił się do ucieczki, ale Rick i Zarra, sparaliżowani przerażeniem, nawet nie drgnęli. Przygarbione plecy mężczyzny nabrzmiewały, pochylały się coraz niżej; wlepiał oczy w Ortegę, który jęcząc, cofał się na roztrzęsionych nogach.
      Koszula stwora pękła, a u nasady kręgosłupa wyrósł bulwiasty guz. Spod rozłażącej się bladej skóry kukły wyłoniły się czarne, zachodzące na siebie łuski, podobne do tych na piramidzie. Z tyłu rozwinął mu się ociekający śluzem, członowy, dwumetrowy ogon, trzy razy grubszy od bykowca Zarry. Ogon ten uniósł się w powietrze z kościanym klekotem. Na jego końcu tkwiła najeżona metalowymi szpikulcami narośl wielkości piłki futbolowej.
      -  Nie! - usłyszał własny chrapliwy szept Rick. Uśmiechnięta upiornie, rozharatana twarz obróciła się powoli ku niemu.
      Ojciec Ortega zrobił w tył zwrot i rzucił się do ucieczki. Nie zdążył ubiec nawet dwóch kroków, potwór skoczył za nim. Zakończony kolczastą naroślą ogon przeciął z morderczym świstem powietrze, trafił księdza w bok głowy i ta rozprysła się fontanną strzaskanych kości i bryzgającego na wszystkie strony mózgu. Ortega z krwawą miazgą w miejscu twarzy padł na kolana, a potem powoli osunął się na piasek.
      Potwór odwrócił się błyskawicznie, przykucnął i wachlując ogonem ze strzępami głowy kapłana na kolcach gotował się do następnego ataku.
      Zarra wydał zdławiony pisk, cofnął się i potknął o kupę cegieł. Rymsnął ciężko na kość ogonową i siedział skamieniały wybałuszając przerażone oczy na stwora, który ruszył w jego kierunku.
      Rick spojrzał na porozrzucane wybuchem po placu części samochodowe. Nie było czasu na zastanawianie się, czy uciekać, czy nie, bo za parę sekund Zarra znajdzie się w zasięgu tego straszliwego kolczastego ogona. Podniósł z ziemi pogięty dekiel i rzucił, celując w łeb potwora, ale ten leniwym machnięciem ogona, jakby od niechcenia odbił nadlatujący kawałek metalu.
      Teraz cała uwaga kreatury skupiła się na Ricku. Widząc zbliżającego się niespiesznie potwora chłopiec dźwignął z piasku drzwiczki samochodowe i zasłonił się nimi jak tarczą.
      -  Pryskaj! - krzyknął do Zarry i ten zaczął odpełzać na czworakach jak oszalały. - Szybciej!
      Ogon śmignął w powietrzu. Rick chciał odskoczyć, ale nie zdążył. Cios spadł na zaimprowizowaną tarczę, posypały się iskry. Siła uderzenia zbiła chłopca z nóg i cisnęła nim o ziemię. Leżał przez chwilę na wznak, przykrywając się wgiętymi drzwiczkami, w uszach mu dzwoniło. Kiedy podjął próbę podźwignięcia się z ziemi, potwór zbliżył się w półprzysiadzie i ogon śmignął znowu.
      Tym razem uderzenie wyrwało mu z rąk drzwiczki i odrzuciło je daleko. Rick przeturlał się po ziemi, poderwał na czworaki i pocwałował w kierunku nie pomalowanej karoserii jaguara se-dana leżącej przy stosie pordzewiałego żelastwa. Rzucając się szczupakiem do wnętrza pozbawionego drzwi i szyb samochodu, słyszał tuż za sobą kościany grzechot potwornego ogona. Wciągnął do środka nogi w momencie, kiedy kolczasta narośl wyrżnęła w bok jaguara. Karoseria zadygotała i jęknęła niczym pogrzebowy dzwon. Rick wyczołgał się przez otwór drzwiowy z drugiej strony, zerwał się na nogi i rzucił do ucieczki.
      Nie wiedział, gdzie jest Zarra, ani czy biegnie ku skrajowi autoserwisu, czy w kierunku jego centrum. Pędził przez zalegające warstwy czarnego dymu. W mroku to rozpalały się czerwienią, to znów przygasały ognie pożarów. Gnał między stosami części samochodowych, ramami, rzędami BMW, mercedesów, corvett i innych trefnych pojazdów czekających na transformację. To miejsce było istnym labiryntem korytarzy o metalowych ścianach i Rick nie miał pojęcia, w którą stronę się kierować. Obejrzał się przez ramię; nie dostrzegł za sobą stwora, ale to wcale nie znaczyło, że go tam nie ma. Gnał co sił w nogach, płuca zasysały spazmatycznie przesiąknięte dymem powietrze. Po chwili drogę zagrodziła mu stroma skarpa metalowych odpadów. Zawrócił i pobiegł wzdłuż zawalonego budynku, gdzie pośród cegieł leżały zwłoki mężczyzny w niebieskiej koszuli.
      Zatrzymał się przy stosie sprasowanych karoserii i dysząc ciężko spróbował zorientować się w położeniu; nigdy wcześniej tu nie był. Dym szczypał go w oczy, w głowie miał pustkę. To, co stało się z ojcem Ortegą, wydawało mu się czymś nierealnym, koszmarną wizją po przedawkowaniu trawki. Dygotał jak w febrze, nie miał nad swym ciałem żadnej kontroli. Najchętniej puściłby się znowu biegiem, ale bał się tego, co może się czaić w czarnym dymie. Wsunął rękę do kieszeni po Kieł Jezusa.
      Zanim jednak zdążył zamknąć dłoń na rękojeści sprężynowca, z góry opadło niczym pętla coś ciemnego i okręciło mu się wokół szyi.
      Wiedział, co to, bo jednocześnie usłyszał kościany klekot stawów członowego ogona. Potwór był nad nim, siedział na jednym ze sprasowanych samochodów. Rickowi serce zamarło w piersiach, ze stężałej twarzy odpłynęła mu krew. Poczuł, że jest unoszony w górę. Ucisk na szyję był tak silny, że zaczął się dusić. Próbował się wyrywać, ale znieruchomiał, kiedy czyjaś ręka chwyciła go za włosy.
      -  Mała dziewczynka - rozległ się odrażający, syczący głos. Usta stwora dotykały niemal ucha Ricka. - Wyjaśnij.
      -  Ja nic... nie... wiem. Przysięgam... - wisiał w powietrzu, dobre dziesięć centymetrów nad ziemią. Nie wiedział nic o żadnym strażniku ani o małej dziewczynce i czuł, że rozum zaczyna mu się mącić.
      Ogon naprężył się. Rick zacisnął mocno powieki. Minęło może pięć sekund, dla Ricka była to cała wieczność, której nigdy nie zapomni. Potem głos odezwał się znowu:
      -  Mam wiadomość dla tego, który nazywa się Ed Vance. Chcę się z nim spotkać. On wie gdzie. Przekaż mu.
      Ogon rozluźnił się - klik klik klik - i Rick wysunąwszy się z jego uścisku spadł na kolana.
      Z początku klęczał skulony, z pustką w głowie, niezdolny do jakiegokolwiek ruchu ani do wzywania pomocy, i czekał na moment, kiedy kolce strzaskają mu czaszkę. Stopniowo jednak zaczęło do niego docierać, że stwór chce mu darować życie. Oczekując w każdej chwili śmiertelnego ciosu, zaczął odpełzać na czworakach. Potem zebrał się na odwagę i wstał. Czuł na plecach wzrok stwora obserwującego go ze swej grzędy, ale nie śmiał się obejrzeć. Miał wrażenie, że szyję oplata mu wciąż oślizły, kościsty ogon i obawiał się, że nie pozbędzie się tego obrzydliwego uczucia, choćby szorował skórę do krwi.
      Najchętniej puściłby się biegiem, ale nogi miał jak z waty i bał się, że padnie od razu na nos. Powlókł się więc noga za nogą trasą, którą, jak mu się przynajmniej wydawało, tutaj przybiegł. Dym rozstępował się przed nim, by zaraz za nim zasklepić się znowu. Stawiał kroki automatycznie, a przed oczyma przewijały mu się upiorne sceny śmierci ojca Ortegi, ginącego od ciosu potwora, i własnej panicznej ucieczki.
      Wyszedł z autoserwisu jakieś czterdzieści metrów na północ od miejsca, w którym wchodzili na jego teren, i nie miał pojęcia, ile czasu zajęła mu droga. Ruszył wzdłuż powalonego ogrodzenia na południe i po chwili zobaczył przed sobą mercedesa Macka Cade'a.
      Na widok Ricka siedzący na tylnym siedzeniu Szczękościsk rozszczekał się, wspinając się na tylne łapy. Na krawężniku, z kolanami podciągniętymi pod brodę, przyciskając obiema rękami bykowiec do piersi, siedział rozdygotany Zarra. Podniósł głowę, zobaczył Ricka i ze zduszonym okrzykiem zaskoczenia podźwignął się na nogi.
      Mack Cade stał na skraju autoserwisu z pistoletem 0.38 w dłoni. W mroku bielały kłykcie palców zaciśniętych kurczowo na kolbie. Odwrócił się jak pchnięty sprężyną, kierując broń na wyłaniającą się z dymów postać. Przed mniej więcej piętnastoma minutami, z wrzaskiem, który zagłuszył ryczący magnetofon, przebiegł obok niego Joey Garracone. Zarra wypadł z autoserwisu niedługo potem, bełkocząc coś o ogonie, który zabił Domingo Ortegę.
      -  Stać! - pisnął Cade, błękitne oczy omal nie wyszły mu z orbit. - Ani kroku dalej!
      Rick posłuchał. Przystając zachwiał się i omal nie upadł.
      -  To ja - wykrztusił.
      -  Gdzie Ortega? - Maska buńczuczności Cade'a pękła jak wybrakowany plastyk, a spod niej wyłoniła się twarz przerażonego chłopca. - Co z księdzem, człowieku? - Nie zdejmował palca ze spustu.
      -  Nie żyje. Leży gdzieś tam. - Rick machnął ciężką jak ołów ręką w kierunku pogorzeliska.
      -  A mówiłem, żebyście tam nie leźli! - wrzasnął Cade. -Co, może nie mówiłem? Mówiłem, durne gnojki! - Mrużąc oczy spojrzał na autoserwis, wypatrując w dymie Tyfusa. Pies wbiegł tam przed kilkoma minutami szczekając i warcząc na coś i do tej pory nie wrócił. - Tyfus! - ryknął. - Do nogi, piesku!
      -  Trzeba zawiadomić Vance'a - powiedział Rick. - To coś chce się z nim spotkać.
      -  Tyfus! - Cade wszedł na trzy kroki na teren rumowiska, ale nie śmiał zapuścić się dalej. Spirale drutu kolczastego czepiały mu się nogawek, oleiste kropelki potu ściekały po twarzy. -Tyfus, do nogi!
      Szczękościsk zaczął szczekać. Cade miotał się tam i z powrotem wzdłuż drutu i nawoływał Tyfusa coraz bardziej schrypniętym i roztrzęsionym głosem.
      -  Powiedziałem, że trzeba zawiadomić Vance'a! - powtórzył Rick. - Natychmiast!
      -  Muszę znaleźć swojego psa! - odkrzyknął Cade z obłędem w oczach. - Tyfusa gdzieś wcięło!
      -  Do diabła z psem! Ojciec Ortega nie żyje! Trzeba zawiadomić szeryfa!
      -  A mówiłem, żebyście tam nie leźli! Mówiłem, żeście na łby poupadali! - Cade czuł spływającą na niego słabość. War-
      sztaty i zdeponowana w nich fortuna w postaci samochodów zredukowane zostały do kupy gruzu i złomu, z dymem szły pieniądze syndykatu i Cade nie dałby teraz złamanego centa za swoją skórę. - Tyfus! - wrzasnął chrapliwie. - Do nogi! - Jego głos poniósł się echem po zgliszczach. Doberman jakby się pod ziemię zapadł.
      -  Zawieziesz nas do Vance'a czy nie?! - spytał Rick.
      -  Nie mogę... zostawić przyjaciela - jęknął płaczliwie Cade. Pękło w nim coś. - Tyfus tam jest. Nie mogę go tak zostawić. -Patrzył przez kilka sekund na chłopca, żeby się upewnić, czy go rozumie, a potem dorzucił ochryple: - Możecie wziąć mój wóz. Mam to gdzieś. - Ruszył w głąb pogorzeliska, a Szczę-kościsk, widząc oddalającego się pana, wyskoczył z mercedesa i pokłusował za nim.
      -  Stój! - krzyknął za nim Rick. - Nie rób tego!
      Cade obejrzał się tylko przez ramię i ze strasznym uśmiechem na zlanej potem twarzy szedł dalej.
      -  Przyjaciół poznaje się w biedzie, stary! - zawołał. - Nie porzuca się ich w potrzebie. Przemyśl to sobie! - Gwizdnął ostro na Szczękościska i doberman przybiegł do nogi. Znowu' zaczął nawoływać Tyfusa. Jego głos cichł w oddali i wkrótce sylwetki człowieka i psa rozpłynęły się w dymie.
      -  Wskakuj do wozu - rzucił Rick do Zarry i ten jak lunatyk, na uginających się nogach, podszedł do mercedesa. Rick wsunął się za kierownicę,  przekręcił kluczyk w  stacyjce  i wyrwał z miejsca, zostawiając na jezdni smugę startej gumy.
      
33. Ciało
     
      - Cześć, Noah - powiedział Early McNeil na widok Noaha Twilleya, którego Tom wprowadził do sali zabiegowej. - Zamknijcie za sobą drzwi z łaski swojej.
      Twilley, porażony blaskiem lamp awaryjnych, zatrzepotał powiekami i rozejrzał się niepewnie. Oczy nawykłe do świec płonących w kaplicy domu pogrzebowego potrzebowały trochę czasu, żeby przystosować się do takiej jasności. Zobaczył szeryfa Vance'a, Jessie Hammond i ciemnowłosego, krótko ostrzyżonego mężczyznę w zakrwawionej koszuli. Ten ostatni siedział na stole z nierdzewnej stali i trzymał się za lewy nadgarstek. Nie! -
      uświadomił sobie w następnej sekundzie Twilley; nie, ręka trzymająca nadgarstek wcale nie należała do tego mężczyzny. Była to dłoń z przedramieniem urwanym na wysokości łokcia.
      -  Boże - wyszeptał Twilley.
      -  Jakbym zgadł, że to powiesz. - Early uśmiechnął się posępnie. - Poprosiłem Toma, żeby cię tu ściągnął, bo pomyślałem sobie, że jako człowiek będący za pan brat ze zwłokami i w ogóle, chętnie to sobie obejrzysz. Podejdź bliżej.
      Twilley zbliżył się do stołu. Ciemnowłosy mężczyzna siedział ze spuszczoną głową. Widząc leżącą obok niego strzykawkę, Twilley domyślił się, że zaaplikowano mu środek znieczulający. Oprócz strzykawki na stole leżała również mała plastykowa tacka, zestaw skalpeli, jakieś sondy i piła do kości. Twilleyowi wystarczył jeden rzut oka na wiszący w strzępach koniec kikuta.
      -  To nie jest kość - orzekł.
      -  Fakt. Za cholerę nie jest! - Early wziął ze stołu sondę i postukał nią w to, co wyglądało na ciasny zwój giętkiego niebieskawego metalu sterczący z rany. - A to nie mięśnie. -Pokazał na porozrywaną czerwoną tkankę, z której na podłogę skapywał powoli szary płyn. - Chociaż bardzo je przypominają. To coś organicznego, ale ja osobiście jeszcze nigdy czegoś takiego nie widziałem. - Wskazał ruchem głowy mikroskop stojący na stole laboratoryjnym. Pod obiektywem leżała szklana płytka z wymazem tajemniczej tkanki. - Zerknij na to, jeśli chcesz.
      Twilley podszedł do mikroskopu, pochylił się nad okularem i bladymi, szczupłymi palcami wyregulował ostrość.
      -  Boże  Wszechmogący!   -  szepnął,  co  było  najmocniejszym określeniem w jego słowniku. Zrozumiał coś, o czym oni wszyscy już wiedzieli: ta tkanka mięśniowa była częściowo organiczna, a częściowo składała się z cieniutkich metalowych włókien.
      -  Szkoda, pułkowniku, że nie odstrzelił pan temu zasrańcowi łba - powiedział Early do Rhodesa. - Chętnie obejrzałbym sobie jego mózg.
      -  Zleź pan sam do tej dziury! - wychrypiał Rhodes. - Może panu bardziej się poszczęści.
      -  O nie, dziękuję. - Early wziął ze stołu parę kleszczy. -Doktorze lessie - powiedział - zechciałaby pani poświecić mi tutaj?
      Jessie włączyła małą punktową latareczkę i skierowała strumień światła w miejsce, gdzie metalowe paznokcie wbiły się pułkownikowi w ciało. Jeden z palców napastnika natrafił na
      cyferblat zegarka i zatrzymał wskazówki na dwunastej zero cztery, czyli od zajścia upłynęło już około pół godziny. Uścisk był tak silny, że pułkownikowi zaczynała sinieć ręka.
      -  Dobra, zaczynamy od tego - zadecydował Early i podjął próbę wyciągnięcia ząbkowanego paznokcia z ciała pułkownika.
      W świetle latarki Jessie dostrzegała starcze plamy rozsiane po grzbiecie sztucznej dłoni. Na jednym z kłykci widniała mała biała blizna - chyba po oparzeniu - pomyślała, wskutek dotknięcia rozgrzanej patelni. To, co zbudowało ten mechanizm, perfekcyjnie oddało teksturę i barwę ciała starszej kobiety. Na środkowym palcu tkwiła wąska złota obrączka, zarośnięta jednak fałdami pseudoskóry, tak jakby istota sporządzająca tę kopię uznała, że obrączka tworzy z dłonią organiczną całość.
      -  Nie chce wyjść po dobroci. - Metalowy palec opierał się kleszczom Early'ego. - Będę go musiał wyrwać z kawałkiem pańskiej skóry, pułkowniku. Mam nadzieję, że nie ma pan nic przeciwko temu.
      -  Rób pan swoje.
      -  Mówiłem, żeby tam nie schodził! - Vance'owi było słabo. Wolał nie czekać, aż nogi się pod nim ugną, i usiadł na stołku. Z przegubu Rhodesa spływała krew. - I co my, u diabła, mamy teraz robić?!
      -  Znaleźć Daufin - przypomniał pułkownik. - Tylko ona wie, kogo mamy przeciwko sobie. - Skrzywił się i wstrzymał oddech, bo w tym momencie Early zdecydowanym szarpnięciem wyrwał mu z ciała pierwszy paznokieć. - Ten tunel prawdopodobnie ciągnie się pod rzeką. - Rhodes patrzył na trzymaną przez Jessie latareczkę. Powracała mu powoli zdolność myślenia. Przypomniał sobie, że kreatura osłaniała oczy przed promieniem latarki. - Światło - powiedział. - To coś nie lubi światła!
      -  Słucham? - spytał Tom, podchodząc bliżej do stołu.
      -  To coś... starało się osłaniać oczy. Przypuszczam, że światło sprawiało mu ból.
      -  Temu cholernikowi z twarzą Dodge'a światło wcale nie przeszkadzało - wtrącił Vance. - U sufitu wisiały naftowe lampy.
      -  Właśnie. Naftowe. - Rhodes odzyskiwał siły, nadal jednak nie mógł znieść widoku szarej ręki zaciśniętej na swoim nadgarstku. Early mocował się z drugim palcem. - Latarki ze sobą nie mieliście, prawda?
      -  Nie mieliśmy - przyznał Vance.
      -  Może on się boi tylko światła elektrycznego. Światło, jakie daje ogień, i światło elektryczne mają różne spektrum, prawda?
      -  Spektrum? - Vance wstał. - A co to, u diabła, takiego?
      -  Wyszukana nazwa zbioru fal o rozmaitej długości występujących w świetle - wyjaśnił Early. - Niech pan teraz zaciśnie zęby - polecił pułkownikowi. - Ścisnął kleszcze i wyrwał palec ząbkowanym paznokciu z nadgarstka Rhodesa. - Ten o mało nie przeciął arterii. - Pozostałe palce nadal obejmowały przegub Rhodesa niczym odnóża pająka.
      -  Zmierzam do tego, że jego oczom mogą w jakiś sposób szkodzić te długości fal, które występują w świetle elektrycznym - podjął Rhodes. - Nazwał moją latarkę promienistą różdżką" i musiał się przekopać pode mną, by uniknąć jej światła. Skoro sfuszerował kości i zęby, równie dobrze mógł sfuszerować oczy.
      -  Tam do diabła, światło to światło! - burknął Yance. - Jak może komuś zaszkodzić?
      -  Nietoperz by się z panem nie zgodził, szeryfie. - Noah Twilley oderwał się od mikroskopu i włączył do rozmowy. -Tak samo cała plejada mieszkańców jaskiń, jak również ryb
      1  owadów. Nasze oczy są do światła elektrycznego przyzwyczajone, ale oślepia ono mnóstwo innych gatunków.
      -  Czyli co? Ten stwór żyje niby w jaskini?
      -  Niekoniecznie w jaskini - powiedział Rhodes. - Po prostu w środowisku, w którym nie ma światła elektrycznego. Z tego, co wiem, może to być na przykład świat pełen tuneli. Sądząc po szybkości, z jaką je ryje, Stinger zwykł poruszać się pod ziemią.
      -  Ale Daufin światło elektryczne nie przeszkadza - zauważyła Jessie. - Przed wylądowaniem piramidy w domu paliły się przecież wszystkie żarówki.
      Rhodes skinął głową.
      -  I to by potwierdzało moją teorię: Daufin i Stinger to dwie odmienne formy życia zamieszkujące różne środowiska. Jedna wnika do czarnej kuli i transferuje się z niej, druga porusza się pod ziemią i sporządza takie jak ta kopie - zerknął z odrazą na fałszywą rękę - kiedy chce wyjść na powierzchnię. Być może z reguły sporządza kopie form życia zamieszkujących światy, na których ląduje. Nie potrafię sobie wyobrazić, jak wygląda taki proces, ale musi przebiegać diabelnie szybko.
      -  Ale trzyma! - Early robił, co mógł, by podważyć martwe palce kleszczami i sondą. - Noah, sięgnij no do tamtej dolnej szuflady. - Wskazał ruchem brody.
      Noah wysunął ją.
      -  Prócz butelki wódki nic tu nie ma.
      -  No i o to chodzi. Otwórz ją i podaj mi. Palić mi nie wolno, ale pić jak najbardziej. - Wziął od Twilleya butelkę, pociągnął z niej zdrowo i przekazał Rhodesowi, który również upił łyka. -Na razie starczy. Jeszcze by się pan nam tutaj zaprawił. Doktorze Jessie, proszę mi podać trochę bawełnianych tamponów. Wytrzemy tę krew.
      Early musiał poprosić Toma o wzięcie jeszcze jednej pary kleszczy i pomoc w odrywaniu kolejnych palców od przegubu Rhodesa. Obaj musieli się porządnie natrudzić, by tego dokonać. Palce łamały się z cichym, metalicznym trzaskiem i ręka opadła w końcu na stół. Na nadgarstku Rhodesa pozostało fioletowe zasinienie w kształcie dłoni i palców. Natychmiast polał to miejsce wódką i wytarł papierowym ręcznikiem. Otworzyły się na powrót skaleczenia. Krzywiąc się z bólu, polał je również wódką i tarł, póki papierowy ręcznik nie zmienił się w strzępy, a Early nie chwycił go za ramię z siłą, która zwróciłaby uwagę byka Brahmy.
      -  Uspokój się, synu - powiedział chłodno Early. Obrał rękę Rhodesa z kawałków ręcznika i wrzucił je do kosza na śmieci. -Tom, odprowadź pułkownika do sali w końcu korytarza, dobrze? Chyba trochę odpoczynku dobrze mu zrobi.
      -  Nie. - Rhodes odprawił Toma machnięciem ręki. - Nic mi nie jest.
      -  Nie sądzę. - Early wziął od Jessie punktową latarkę i poświecił pułkownikowi w źrenice. Zareagowały ospale i Early już wiedział, że ten człowiek znajduje się na granicy poważnego szoku. - Powiedziałbym, że miał pan ciężką noc, zgodzi się pan chyba ze mną?
      -  Nic mi nie jest - powtórzył Rhodes, odpychając sprzed oczu latarkę. Czuł jeszcze na przegubie te cholerne zimne palce i obawiał się, że już nigdy nie przestanie trząść się wewnętrznie. Musiał jednak, bez względu na wszystko, trzymać fason. Odwracając wzrok od fałszywej ręki, zsunął się ze stołu zabiegowego. - Musimy znaleźć Daufin. Nie mam czasu na odpoczywanie. - Poczuł woń krwi i cierpkiej cieczy, która bluznęła z ważki. - Muszę zmienić koszulę. Ta już swoje odsłużyła.
      Early, obserwując pułkownika spod krzaczastych brwi, chrząknął wymownie. Rhodes nie zwiódł go ani na moment; tego człowieka na chodzie trzymały tylko nerwy.
      -  Mogę panu pożyczyć swoją. Co pan na to? - Podszedł do szafki, otworzył ją i wyciągnął jedną z lekkich morskozielonych koszul. Rzucił ją Rhodesowi. - Przysyłają nam je zawsze w dwóch rozmiarach: za małym i za dużym. Niech pan przymierzy.
      Koszula była za duża, ale tylko trochę. Poplamiona krwią koszula Rhodesa powędrowała w ślad za skrawkami papierowego ręcznika do kosza na śmieci.
      -  Zostawiłem mamę samą - odezwał się Noah Twilley. -Chciałbym już do niej wrócić.
      -  Powinieneś przenieść się ze starą Ruth gdzieś, gdzie jest światło elektryczne - na przykład tutaj - poradził mu Early, wskazując lampy awaryjne. - Jeśli pułkownik ma rację, to ten przeklęty Stinger będzie się trzymał od niego z dala.
      -  Masz rację. Pójdę po nią i zaraz tu wrócimy. - Twilley zatrzymał się jeszcze na chwilę, żeby dźgnąć sondą w dłoń palcach zwiniętych jak nogi martwego kraba. Ledwie sonda dotknęła środka dłoni, palce zacisnęły się w pięść ruchem tak błyskawicznym, że wszyscy obecni, a zwłaszcza Rhodes, omal nie krzyknęli. - Odruch - wyjaśnił Noah z upiornym uśmieszkiem i chciał cofnąć sondę, ale palce zatrzasnęły się na niej na dobre. - To ja idę po mamę - powiedział i wybiegł z sali.
      -  Tylko tego nam tutaj trzeba: tej pyskatej baby - burknął Early, kiedy za Noahem zamknęły się drzwi. Wziął ręcznik, zawinął w niego rękę wraz sondą, po czym pociągnął następny łyk wódki z butelki.
      Ktoś zapukał. Do sali, nie czekając na zaproszenie, zajrzała pani Santos.
      -  Szeryfie, dwóch chłopców chce się z panem widzieć.
      -  Wpuść ich do mojego gabinetu - powiedział Early. - Ed, możesz tam z nimi porozmawiać.
      Pani Santos wyszła, żeby wykonać polecenie, ale Yance ociągał się jeszcze, bo wietrzył kolejne kłopoty i wiedział, że doktor Early również je przeczuwa.
      -  Jak my znajdziemy tę Daufin? - spytał Rhodesa. - Licho wie, gdzie się zaszyła.
      -  Przez pole siłowe nie mogła się wprawdzie przedostać, ale
      1 tak pozostaje nam do przeczesania obszar o promieniu siedmiu mil - powiedział pułkownik. - Nie sądzę jednak, żeby opuściła miasto. Tu przynajmniej zna jako tako teren i wie, że może się ukryć, a co jest poza granicami Inferno i Bordertown, to dla niej wielka niewiadoma.
      -  Mnóstwo tu opuszczonych domów - zauważył Tom. - Pewnie schowała się w którymś.
      -  Nie będzie się chciała oddalać zbytnio od kuli. - Jessie nie mogła sobie przypomnieć, czy zamknęła drzwi frontowe na klucz, czy nie. Ten szczegół umknął jej jakoś w całym tym zamieszaniu, kiedy wybiegali z domu, zęby zobaczyć, co spadło na autoserwis Cade'a. - Ktoś z nas dwojga, Tom albo ja, powinien wrócić do domu i czekać. Ona może się tam pojawić.
      -  Racja. Każę Gunny'emu zebrać paru ochotników i przystąpić do przeczesywania ulic. - Rhodes zdawał sobie sprawę, że przy panującej mgle i pogarszającej się z każdą godziną widoczności poszukiwania nie będą łatwe. - Jeśli zaczniemy chodzić od drzwi do drzwi, to może trafimy na kogoś, kto ją widział. -Usiłował rozcierać sobie lewy przegub, ale uczucie chłodu pozostawione przez palce nie ustępowało. - Napiłbym się czarnej kawy - mruknął. - Dobrze by mi zrobiła.
      -  W Końskiej Podkowie pewnie im jeszcze trochę zostało -powiedział Yance. - Trzymają tam na okrągło pełny dzbanek, dopóki jest go czym uzupełniać.
      Jessie przyglądała się przez chwilę pułkownikowi Rhodesowi. Był wciąż blady, ale na twarz zaczynał mu już wracać rumieniec, co świadczyło, że rozpalają się w nim na nowo wewnętrzne ognie. Nie dawało jej spokoju pewne pytanie, pytanie, które z pewnością dręczyło również Toma. Trzeba je było zadać i teraz przyszła na to pora.
      -  Jeśli... kiedy... znajdziemy Daufin, to co z nią zrobimy? Rhodes zorientował się od razu, do czego prowadzi pytanie.
      -  Wygląda na to, że Stinger jest od niej o wiele potężniejszy... i o niebo potężniejszy od każdego z nas. Stinger pewnie wie, że Daufin przebywa poza kulą, w ciele jakiegoś nosiciela, i właśnie tego nosiciela rozumie zapewne pod określeniem strażnik". Nie wyłączy pola siłowego, dopóki nie dopadnie Daufin, uprzedzę więc następne pytanie i przyznam od razu, że nie wiem, co stanie się ze Stevie.
      -  Jeśli  Stevie  w  ogóle jeszcze istnieje - powiedział cicho Tom.
      Jessie pomyślała to samo i rozpacz ścisnęła jej serce. Ale przecież Daufin powiedziała, że Stevie jest bezpieczna i Jessie uświadomiła sobie teraz, że wierzy desperacko w zapewnienie istoty, o której istnieniu przed dwudziestoma czterema godzinami nawet jej się nie śniło.
      -  Zajrzę do Raya - powiedziała i wyrzucając z myśli obcą istotę, która żyła w skórze córeczki, wyszła z sali.
      -  Lepiej zobaczę, czego chcą te chłopaki. - Yance, bez wie-
      kszych złudzeń co do natury wieści czekających na niego w gabinecie doktora Early'ego, ruszył do drzwi. Jak już ma padać, to niech leje - pomyślał z rezygnacją. W progu przystanął. -Tom, pójdziesz ze mną?
      Tom kiwnął głową i razem opuścili salę zabiegową.
      Zagracony gabinet McNeila zdobiły plakaty reklamujące walki byków, a na parapetach stały jedna przy drugiej doniczki z kaktusami. Vance tylko spojrzał na stężałe twarze Ricka Jurado i Zarry Alhambry, na ich wpadnięte oczy w szarych obwódkach, i już wiedział, że tkwią w tej bryndzy po szyję.
      -  Co się stało? - spytał Ricka, który dygocząc rozcierał sobie gardło.
      Rick opowiedział mu wszystko urywanym, bełkotliwym głosem. Podjechali pod biuro szeryfa i tam dowiedzieli się od Dan-ny'ego Chaffina, gdzie jest szeryf. Danny siedział przy CB radiu obstawiony naładowaną bronią i słał wezwania o pomoc w morze trzasków zakłóceń elektrostatycznych.
      Kiedy Rick doszedł w swej opowieści do miejsca, w którym z ciała stwora wystrzelił najeżony kolcami ogon, Vance wydał cichy, zdławiony jęk i szybko usiadł.
      -  To coś zabiło ojca Ortegę - ciągnął Rick. - Uderzyło go w głowę. - Urwał i odetchnął głęboko. - Potem zaczęło gonić mnie. Złapało mnie tym... tym ogonem. Pytało o małą dziewczynkę.
      -  O Jezu! - szepnął Tom.
      -  Myślałem, że już po mnie. Ale to coś powiedziało... - Rick poszukał zalęknionym wzrokiem oczu szeryfa... - Powiedziało, że mam panu zanieść wiadomość. Chce się z panem spotkać. Powiedziało, że pan będzie wiedział gdzie.
      Vance milczał, bo pokój za szybko wirował, a lampy awaryjne rzucały na ściany upiorne cienie.
      -  Gdzie? - ponaglił go Tom.
      -  W domu Creechów - wykrztusił wreszcie szeryf. - Ja nie mogę tam wrócić. - Głos mu się załamał. - O Boże, nie mogę. -Przypłynęło do niego brutalne echo: Burro! Burro! Burro!  Park Corteza i kłębiące się wokół drwiące twarze. Zacisnął dłonie.
      Jest szeryfem Interno - robota warta śmiechu. Uganianie się za zabłąkanymi psami i piratami drogowymi. Wyciąganie jednej ręki do Macka Cade'a i zasłanianie oczu drugą. Żyjący wciąż w nim gruby chłopiec trząsł się ze strachu i widział oczami wyobraźni, jak drzwi domu Creechów rozwierają się, by go pochłonąć.
      Czyjaś dłoń dotknęła jego ramienia. Podniósł wzrok i spojrzał ipod wilgotnych rzęs w twarz Toma Hammonda. 'i   - Liczymy na ciebie - powiedział Tom.
      Nikt mu jeszcze tego nie mówił. Liczymy na ciebie. Brzmienie tych słów było szokująco proste, a jednak na tyle silne, by rozgonić dawne, odległe urągania, tak jak pustynny wiatr rozgania pajęczyny. Yance spuścił głowę. Strach wciąż żgał mu wnętrzności. Tylko że to wszystko nie wydawało się już takie straszne jak jeszcze przed chwilą. Był samotny przez długi czas -
      0 wiele za długi - i najwyższa już pora, żeby ten słaby grubasek paradujący z łamignatem Louisville po ulicach Bordertown wreszcie dorósł. Być może nie przemoże się, żeby wejść ponownie do domu Creechów, być może dojdzie do drzwi, krzyknie, weźmie nogi za pas i będzie uciekał, dopóki nie padnie albo dopóki nie wyrośnie przed nim potwór z najeżonym szpikulcami ogonem.
      Może tak właśnie będzie. A może nie. Jest szeryfem Inferno
      1  ludzie tu na niego liczą.
      Świadomość, że tak rzeczywiście jest, sprawiła, że tkwiące w pamięci drwiny ucichły, jak ucichłyby osiłki, widząc, że gruby chłopiec idący przez park Corteza rzuca cień mężczyzny.
      Yance podniósł głowę i otarł oczy grzbietem pulchnej dłoni.
      - Dobra - powiedział. Żadnych obietnic. Przeprawa z tamtymi drzwiami jeszcze przed nim. Wstał i powtórzył: - Dobra.
      Tom wyszedł po pułkownika Rhodesa.
      
34. Mięso dla robaków
     
      - Tyfus?! Do nogi, piesku! - Mack Cade ochrypł już od krzyku. Idący obok niego Szczękościsk skamlał i dygotał jak w febrze, zatrzymując się co chwila, by posłać serię urywanych szczęknięć w kierunku piramidy. Cade nie uciszał psa w nadziei, że jego ujadanie przywabi Tyfusa.
      Doberman przepadł jak kamień w wodę. Cade z gotowym do strzału pistoletem w dłoni szedł przez mroczną krainę zniszczenia. Wokół snuł się leniwie dym z płonących opon.
      Z każdym krokiem zapuszczał się coraz głębiej w pogorzelisko. Znał każdy cal kwadratowy tego terenu i teraz każdy z tych cali wzbudzał w nim lęk. Ale nie spocznie, póki nie znajdzie
      Tyfusa, bo inaczej cała kokaina świata nie zagłuszy mu sumienia. Te psy były jego jedynymi przyjaciółmi, jego przynoszącymi szczęście maskotkami, jego ochroniarzami, jego siłą zaklętą w zwierzęce postaci. Pieprzyć ludzi - myślał. Wszyscy oni gówno warci. Liczyły się tylko te psy.
      Spojrzał na wznoszącą się zastraszająco blisko czarną piramidę, na wilgotne płyty jej pancerza skąpane we fioletowej poświacie, i skręcił, żeby obejść ją z daleka. Wypucowane niedawno na glanc włoskie buty wzbijały obłoczki popiołu i pyłu, a kiedy oglądał się za siebie, nie widział już domów Bordertown, tylko nieprzeniknioną ciemność.
      Znajome zabudowania autoserwisu - pawilony warsztatowe i magazynowe - leżały w gruzach powalone wstrząsem i wybuchami beczek z benzyną i smarami. Porozrzucane po placu jak stare zabawki, okopcone, pogniecione wraki samochodów nie przypominały w niczym lśniących, odpicowanych porsche, BMW, corvett, jaguarów i mercedesów, które jeszcze niedawno czekały w równych rzędach na odbiór i dostarczenie mocodawcom Cade'a.
      Dobiorą mi się do dupy, oj, dobiorą - pomyślał. Powiem więcej: moja dupa to już mięso dla robaków.
      Teraz tylko patrzeć, jak zwali się tu wojsko. Potem zleci się horda dziennikarzy. To koniec. I uzmysłowienie sobie tej nagłej odmiany losu jeszcze bardziej wytrąciło Cade'a z równowagi. Zawsze myślał, że jeśli nadejdzie kiedyś koniec, to będzie to niespodziewany nalot federalnych albo jakiś nawiedzony prawnik wyznający zasadę, że pieniądze to nie wszystko, albo któryś z pomniejszych kooperantów, który zacznie śpiewać, żeby ratować własną skórę. Żaden scenariusz katastrofy nie przewidywał jakiejś zafajdanej czarnej piramidy z kosmosu. Cade doszedł nagle do wniosku, że fajnie byłoby się teraz znaleźć na słonecznej plaży jakiejś karaibskiej wysepki, z którą Stany nie mają umowy ekstradycyjnej.
      -  Tyfus! Do nogi, piesku! No, proszę cię... do nogi! - krzyknął. Szczękościsk zaskamlał, trącił go nosem w nogę, odbiegł kilka metrów i szybko wrócił.
      Cade zatrzymał się.
      -  Tylko ty i ja, stary - powiedział do Szczękościska. - My dwaj przeciwko całemu światu.
      Szczękościsk ni to szczeknął, ni pisnął. Cichutko.
      -  Co jest? - Cade wiedział, co to oznacza: ostrzeżenie. -Co usły...
      Szczękościsk wydał gardłowy bulgot i położył uszy po sobie.
      Spod ziemi doszło przeciągłe, stłumione chrupnięcie przywodzące na myśl odgłos towarzyszący rozłupywaniu kamienia. Piasek zawirował Cade'emu pod butami, a on razem z nim. Grunt zaczął mu się zapadać pod nogami i po chwili Cade wwiercił się jak korkociąg po kolana w ziemię.
      Zassał spazmatycznie powietrze do płuc i poczuł w ustach gorzki smak dymu. Coś wilgotnego i ruchliwego trzymało go za nogi i wciągało w głąb. Po paru sekundach tkwił już w ziemi po pas. Szamotał się rozpaczliwie i darł jak opętany, ale na próżno. Szczękościsk ujadał rozpaczliwie, obiegając go w kółko. Cade strzelił w ziemię, pocisk wybił w powietrze fontannę piasku. To coś nadal ciągnęło go w dół. Strzelał, dopóki nie opróżnił całego magazynku.
      Ziemia sięgała mu już po pachy. Szczękościsk doskoczył do niego i młócące powietrze ręce Cade'a uchwyciły się psa. Przyciągnął dobermana do siebie, żeby wywindować się po nim na powierzchnię. Szczękościsk zapierał się rozpaczliwie wszystkimi czterema łapami, ale piasek zaczął pochłaniać i jego. Cade otworzył usta do jeszcze jednego krzyku, lecz te wypełniły się mieszaniną piachu z popiołem, która ześlizgnęła się do gardła.
      Pies i jego pan zniknęli pod powierzchnią. Panama Macka Cade'ea kręciła się jeszcze przez chwilę wraz z wirującym piaskiem, a potem, kiedy okrężny ruch podłoża wytracił tempo i ustał, znieruchomiała zagrzebana do połowy w ziemi.
      
35. Otwarte drzwi
     
      Kiedy Rick z Zarrą czekali w gabinecie doktora McNeila na szeryfa, Cody Lockett otworzył oczy i poderwał się do pozycji siedzącej tak gwałtownie, że w głowie znowu zaczęło mu łupać.
      Podstawił timexa pod palącą się świeczkę przyklejoną do nocnego stoliczka z dykty: 12.58. Minęła godzina, od kiedy wrócił do domu, połknął dwie aspiryny, popił seven-upem z napoczętej puszki, którą znalazł w lodówce, i położył się, żeby dać odpocząć wstrząśniętemu mózgowi. Nie był pewien, czy rzeczywiście przespał tę godzinę. Może dryfował tylko na granicy jawy i snu w jakimś posępnym między świecie? W każdym razie głowa już tak nie bolała, a i mięśnie też się nieco rozluźniły.
      Nie miał pojęcia, co z ojcem. Kiedy widział go ostatnio, Curt oddalał się dumnie ulicą, a helikopter z tym drugim latającym tworem toczyły nad Inferno podniebną bitwę. Cody obejrzał walkę do końca. Pamiętał jeszcze, że helikopter rozbił się na Cobre Road, a potem film mu się urwał. Musiał jakoś dojść do salonu gier, pod którym zostawił motocykl, i przyjechać tu na nim.
      Miał wciąż na sobie zakrwawione strzępy firmowej koszuli Texaco. Wstał z łóżka i musiał się przytrzymać jego metalowej ramy, bo ściany wybrzuszały się i obracały. Kiedy znieruchomiały, Cody puścił się łóżka, podszedł do komody, wysunął górną szufladę i wyjął z niej czysty biały podkoszulek z krótkimi rękawami. Zrzucił z siebie podartą koszulę Texaco i krzywiąc się z bólu szarpiącego klatkę piersiową wciągnął przez głowę podkoszulek. Burczało mu w brzuchu, wyrwał więc świeczkę z zastygłego wosku i przyświecając nią sobie pomaszerował do kuchni.
      W lodówce znalazł parę tacek z nadpleśniałymi daniami obiadowymi, trochę brązowego mięsa zawiniętego w folię, kawałek sera limburger, którego nie dałby nawet psu, oraz kilka miseczek i kubków wypełnionych resztkami posiłków. Nic z tego nie wzbudzało zaufania, ale w blasku świeczki dostrzegł jeszcze zatłuszczoną papierową torbę. Otworzył ją; zawierała cztery zeschnięte, lukrowane pączki, łup z piekarni. Były twarde jak podeszwa, ale zanim żołądek zaczai błagać o litość, Cody pochłonął trzy.
      W głębi lodówki stała butelka soku grejpfrutowego. Sięgnął po nią i w tym momencie wyczuł drżenie podłogi.
      Zastygł z dłonią zaciśniętą na szyjce butelki.
      Ściany zatrzeszczały. W kredensie rozbrzęczały się cicho szklanki i talerze. Potem dał się słyszeć brutalny szczęk rury pękającej głęboko pod ziemią.
      Coś jest pod domem - przemknęło mu przez myśl. Serce zaczęło walić jak młotem, ale umysł miał jasny i spokojny. Pod tenisówkami czuł drżenie desek. Tak samo trzęsła się podłoga, kiedy w pobliżu przejeżdżał wolno pociąg towarowy, wyładowana ciężarówka albo kolejka z kopalni miedzi.
      Wibracje podłogi straciły na sile i ustały. Blask świeczki wyłowił z mroku unoszący się w powietrzu obłoczek pyłu. Cody wstrzymywał oddech. Odetchnął dopiero wtedy, kiedy płuca zaczęły się na gwałt domagać powietrza. W kuchni śmierdziało spaloną gumą, to przez szpary przesączał się swąd z autoserwisu
      Cade'a. Cody wyjął z lodówki butelkę z sokiem, odkręcił nakrętkę i spłukał okruchy lukrowanego pączka, które utkwiły mu w przełyku.
      Od kiedy po drugiej stronie rzeki spadł ten sukinsyn, świat stanął na głowie. Cody ani myślał spekulować, co też mogło przemieszczać się przed chwilą pod jego nogami. Cokolwiek to było, przesuwało się dobre cztery metry pod powierzchnią. Nie zamierzał też czekać tutaj, aż to coś powróci. Obojętne gdzie poniosło starego - pomyślał, tym razem niech sam się troszczy o własną dupę. Zresztą Bóg przychylnym okiem patrzy na głupców i pijaków.
      Zdmuchnął świeczkę, odłożył ją na blat kuchennej szafki i wyszedł z domu. Wskoczył na motocykl zaparkowany przy schodkach i naciągnął na oczy gogle. Fioletowa poświata zalewająca ulice i zalegające tuż przy ziemi warstwy dymu upodabniały Inferno do strefy działań wojennych. Wrażenie potęgował unoszący się w powietrzu smród. Poprzez wszechobecną mgiełkę Cody zobaczył światła w oknach fortecy. Tam pojedzie, zadecydował; wszędzie indziej było za ciemno. Ale najpierw wpadnie do domu Czołga przy Circle Back Street i sprawdzi, czy ten siedzi z rodzicami. Musiał nadepnąć kilka razy na starter, zanim silnik zaskoczył. Ruszył w kierunku Celeste Street.
      W trakcie zadymy poszło szkło w reflektorze - prawdopodobnie od rzuconej przez kogoś butelki - ale sama żarówka się paliła. Snop światła przebijał się przez wymieszaną z kurzem mgłę, ale Cody jechał wolno, bo nawierzchnia Brazos Street usiana była pęknięciami, a w niektórych miejscach wybrzuszała się nawet na dobre kilkanaście centymetrów. Z drgań wnioskował, że to coś, co przesunęło się pod jego domem, przeszło również tędy.
      I nagle jak spod ziemi wyrosła przed nim przeszkoda.
      Ktoś stał pośrodku jezdni.
      Mała dziewczynka o kasztanowych włosach, z oczyma jarzącymi się w blasku reflektora czerwienią.
      - Uważaj! - krzyknął Cody, ale dziewczynka ani drgnęła. Położył motocykl w lewy skręt i dał po hamulcach. Przemknął tak blisko małej, że mógłby dać jej prztyczka w ucho. Przednie koło natrafiło na wybrzuszenie jezdni i motocyklem zarzuciło. Cody, mocując się z kierownicą i hamulcami, usiłował uniknąć zderzenia z kępą kaktusów. Udało mu się zatrzymać hondę pół metra przed kolczastą przeszkodą, zawracając w fontannie tryskającego spod tylnego koła piasku. Silnik zakrztusił się i zgasł.
      -  Zwariowałaś?! - wrzasnął na małą Cody. Stała dalej pośrodku jezdni, trzymając coś w dłoniach. - Co z tobą? - Zdarł z oczu gogle, kropelki potu szczypały go w oczy.
      Nie odpowiadała. Zupełnie jakby nie zdawała sobie sprawy, jak blisko była pocałowania opony.
      -  O mało cię nie zabiłem! - Opuścił kopniakiem podpórkę, zsiadł z motocykla i ruszył w kierunku dziecka, żeby ściągnąć je z jezdni.
      Kiedy podszedł bliżej, mała opuściła rączki i Cody zobaczył, co w nich trzymała.
      -  Co to jest? - spytała.
      A był to mały kotek w pomarańczowe prążki; nie miał więcej jak miesiąc. Cody rozejrzał się i stwierdził, że stoją przed domem Kociej Mamy. Kilka metrów dalej siedziała pomarańczowa kot-ka-mama, czekając cierpliwie na zwrot swojej własności.
      -  Przecież wiesz, co to! - warknął. Jeszcze nie ochłonął, -r Kotek. Wszyscy wiedzą, co to kotek.
      -  Ko-tek - powtórzyła dziewczynka, jakby nigdy dotąd nie słyszała tego słowa. - Kotek. - Tym razem poszło lepiej. Pogładziła paluszkami futerko. - Miękkie.
      Jakaś dziwna ta mała - pomyślał Cody. Bardzo dziwna. Dziwnie mówi, dziwnie stoi. Sztywno, jakby z trudem dźwigała własny ciężar. Buzię i włosy miała zakurzone, a niebieskie dżinsy i koszulka wyglądały tak, jakby tarzała się w nich po ziemi. Ale jej twarz była mu znajoma; gdzieś już widział tego szkraba. Przypomniał sobie gdzie: któregoś kwietniowego popołudnia w szkole. Żona pana Hammonda przyjechała z nią po męża. O ile pamiętał, dziewczynka miała na imię Sandy albo Steffi, coś w tym rodzaju.
      -  Jesteś córką pana Hammonda - powiedział. - Co tu robisz sama?
      Cała uwaga małej skupiała się na kociaku.
      -  Ładny - powiedziała. Wydedukowała, że to młodsza forma stworzenia, które czekało w pobliżu, tak jak forma, którą teraz zamieszkiwała, była młodszą formą żeńską istot ludzkich. Pogładziła delikatnie ciało stworzonka. - Ten kotek jest bardzo kruchą konstrukcją.
      -  Co?
      -  Kruchą - powtórzyła, spoglądając na Cody'ego. - Czy to niepoprawne określenie?
      Cody nie odpowiadał przez parę sekund. Nie był w stanie, Zatkało go. Bardzo, bardzo dziwna - pomyślał.
      -  Kotki są wytrzymalsze, niż wyglądają - odparł ostrożnie.
      -  Tak samo córki - powiedziała Daufin, bardziej do siebie niż do tej istoty. Pochyliła się ostrożnie i postawiła kotka na ziemi dokładnie w tym miejscu, w którym go znalazła. Starsze, cztery razy większe stworzenie chwyciło go natychmiast za fałd skóry na karku i oddaliło się w podskokach, znikając po chwili za węgłem domu.
      -  Eee... Jak ci na imię? - Cody'emu serce znowu zaczynało walić, a po kręgosłupie ściekała mu strużka potu. Pod pachami rozlewały się już ciemne zacieki, duchota unosząca się w powietrzu utrudniała oddychanie. - Sandy, tak?
      -  Daufin. - Patrzyła na niego nieruchomym wzrokiem.
      -  Chyba pora zamieszkać w pokoju bez klamek. - Cody przeczesał sobie palcami zmierzwione włosy. Może oberwał bardziej, niż mu się wydawało, i mózg mu się obluzował. - Ale jesteś córką pana Hammonda, tak?
      Zastanowiła się nad właściwą odpowiedzią. Pytająca istota miała dziwnie odbarwione pole wyrażania emocji. Daufin zauważyła, że w miejsce gniewu pojawia się tam zakłopotanie. Wiedziała, że mężczyzna uważa ją za tak samo obcą jak ona jego. Czym jest ta dziwna wypustka zwisająca mu z tubki słuchowej nazywanej uchem? Dlaczego jeden otwór wzrokowy ma mniejszy od drugiego? I czym jest ten milczący teraz potwór, który z rykiem przemknął w mroku tuż obok? Zagadki, zagadki. Ale Daufin nie bała się tej istoty tak jak tamtych, przed którymi umknęła spod zniszczonego miejsca kultu.
      -  Postanowiłam... - Jak to prawidłowo przetłumaczyć? -...Ubrać się w tę córkę. - Uniosła rączki, jakby demonstrowała nową, piękną sukienkę.
      -  Ubrać się. Aha. - Cody kiwnął głową. Wybałuszył zdrowe oko, to spuchnięte przebiegł nerwowy tik. Zupełnie ci się zwichrowało pod sufitem, chłopie - pomyślał.
      Niby stoi przed nim córka pana Hammonda, ale jej gadka nie pasuje w żaden sposób do dziecka. Chyba że mała zwariowała, ale w to wątpił. Któreś z nich jednak nie kontaktowało.
      -  O tej porze dzieci siedzą w domu - podjął. - Nie powinnaś się szwendać sama po ulicy, zwłaszcza że to coś tam stoi.
      -  Tak. Wielki farfocel - powiedziała.
      -  Właśnie. - Znowu powolne kiwnięcie głową. - Odwieźć cię do domu?
      -  Och! - Wciągnęła gwałtownie powietrze. - Och, gdybyś mógł - wyszeptała i podniosła wzrok na okratowane niebo. Ciemność przesłaniała wszystkie punkty odniesienia.
      -  Mieszkasz przy Celeste Street - przypomniał jej Cody. Wskazał palcem w kierunku lecznicy weterynaryjnej znajdującej się kilka przecznic dalej. - Tam.
      -  Mój dom. Mój dom. - Daufin wyciągnęła rączki do nieba i rozwarła dłonie. - Mój dom jest bardzo daleko stąd, a ja nie widzę drogi. - Ciało nosicielki drżało i czuła ciepło za polem wyrażania emocji. To było coś więcej niż wzrost szybkości przepływu tego życiodajnego płynu poprzez zadziwiającą sieć arterii, więcej niż taktowane przez mózg tempo skurczów mięśniowej pompy. To było coś głębszego, coś jakby tęsknota. Zaczynały się budzić wspomnienia o domu. Napływały w jej własnym języku kurantów, ale syntetyzowane przez ludzki mózg opuszczały usta w formie ludzkiej mowy. - Widzę przypływy i odpływy. Czuję je:  wznoszenie, opadanie. Czuję w tych pływach życie. Czuję jedność. - Na oczach Cody'ego jej ciało zaczęło lekko falować, jakby w rytm prądów niewidocznego oceanu. -Są tam wielkie miasta i gaje pokoju. Pływy suną nad górami, suną dolinami i ogrodami, gdzie wszystko jest miłością. Czuję je: omywają mnie, nawet tutaj. Wzywają do domu. - Daufin znieruchomiała. Patrzyła na swoje ręce, te przerażające wypustki obcego ciała, i wspomnienia pierzchły wobec okrutnej rzeczywistości.
      -  Nie - powiedziała. - Nie. Taki był mój świat. Już nie jest. Teraz pływy niosą ból, a ogrody leżą w ruinach. Nie ma już śpiewania. Nie ma już pokoju. Mój świat cierpi w cieniu nienawiści. W tamtym cieniu. - Wyciągnęła rączkę w kierunku piramidy i Cody zauważył, że jej palce zakrzywiają się w szpony, a dłonie drżą. Zamknęła oczy, nie mogła znieść wizji, jaką przekazywały. Kiedy je znowu otworzyła, były zamglone i płonęły. Poczuła wokół nich wilgoć i uniosła dłoń do policzka, żeby zbadać to nowe zjawisko. Oderwała rękę od twarzy. Palce błyszczały, a z czubka najdłuższego zwisała pojedyncza nie naruszona kropla. Kolejna kropla spłynęła jej po polu wyrażania emocji i wpełzła do kącika ust. Daufin poczuła smak pływów swojego świata.
      -  Nie wygrasz... - wyszeptała, wpatrując się nieruchomym wzrokiem w piramidę.
      Cody'ego przeszedł dreszcz. Oczy dziewczynki pałały niesamowitą mocą. Przemknęło mu przez myśl, że gdyby skierowała je teraz na niego, mógłby stanąć w ogniu. - Nie pozwolę ci wygrać.
      Cody nie poruszał się. Z początku był przekonany, że albo on sam, albo ta mała za długo 'przebywali w słońcu na Wielkiej Patelni, ale teraz nie był już tego taki pewien. Czarna piramida musiała przecież mieć pilota albo jakiegoś rodzaju załogę. Może dziewczynka jest jedną z nich, a tylko przybrała postać córeczki pana Hammonda? Tej parnej, zwariowanej nocy wszystko wydawało się możliwe. Zdobył się więc na odwagę i wykrztusił pytanie, które w innych okolicznościach nie przeszłoby mu przez usta:
      -  Nie jesteś... stąd, prawda? Znaczy... nie... eee... z tej planety?
      Zamrugała powiekami, żeby pozbyć się z oczu resztek piekącej wilgoci i z gracją odwróciła ku niemu głowę.
      -  Nie - przyznała. - Nie jestem.
      -  Rany! - W gardle Cody'ego pęczniała gula wielkości piłki do koszykówki. Nie wiedział, co powiedzieć. Teraz zrozumiał, dlaczego ta mała włóczy się po nocy, dlaczego nie wie, co to kotek. Czemu jednak ta sama istota, która tak łagodnie odnosiła się do kota, zniszczyła helikopter? I jeśli to ona jest obcym z piramidy, to wobec tego co ryje pod ulicami? - To twoje? -spytał, wskazując piramidę.
      -  Nie. To należy do... Stingera.
      -  Do Stingera? To jakiś... kapitan, czy ktoś w tym rodzaju? Nie zrozumiała, o co mu chodzi.
      -  Stinger jest... - zaczęła i zawiesiła głos przeszukując w pamięci tomy Britanniki i słownika. Po kilku sekundach znalazła stosowne określenie w ziemskim języku: - ...Łowcą nagród.
      -  Na co poluje?
      -  Na mnie.
      Za wiele było tych informacji naraz, żeby objąć je wszystkie umysłem. Niesamowite było już samo spotkanie istoty z kosmosu pośrodku Brazos Street. Galaktyczny łowca nagród z czarnej piramidy to już o jedną rewelację za dużo. Cody dostrzegł kątem oka jakieś poruszenie. Spojrzał w tamtym kierunku i zobaczył dwa koty baraszkujące w uschniętych zaroślach na podwórku pani Stellenberg. Trzeci kot siedział na schodkach ganku i miauczał żałośnie. Kotki wyskoczyły z krzaków i jęły gonić jeden drugiego. Było już po pierwszej w nocy. Co koty pani Stellenberg robią o tej porze na dworze?
      Podszedł do hondy i skierował reflektor na dom Kociej Mamy.
      Drzwi frontowe były otwarte na oścież. Kot na schodkach wygiął się w łuk i prychnął oślepiony jasnością.
      -  Pani Stellenberg! - zawołał Cody. - Wszystko w porządku? W smudze światła bijącej z reflektora wiły się pasemka dymu.
      -  Pani Stellenberg! - spróbował jeszcze raz. Ponownie bez rezultatu.
      Czekał. Otwarte drzwi zapraszały i odstręczały zarazem. Może Kocia Mama przewróciła się po ciemku i straciła przytomność? Może złamała sobie nogę albo skręciła kark? Cody nie był świętym, ale nie mógł udawać, że nic go to nie obchodzi. Podszedł do podnóża schodków.
      -  Pani Stellenberg! To ja, Cody Lockett!
      Cisza. Kot na schodkach miauknął przestraszony, zeskoczył na ziemię, śmignął Cody'emu pod nogami i znikł w krzakach.
      Cody wstąpił niepewnie na schodki. Stawiając nogę na drugim stopniu poczuł lekkie pociągnięcie za łokieć.
      -  Ostrożnie, Cody Lockett - ostrzegła go stojąca tuż obok Daufin. - Przechodził tędy Stinger, jego odór czuć jeszcze w powietrzu.
      -  Tak. - Nie musiała mu tego mówić. Pokonał resztę schodów i zatrzymał się przed czarnym prostokątem drzwi. - Pani Stellenberg? - zawołał. - Jest pani tam?
      Nic, tylko cisza. Nawet jeśli Kocia Mama tam jest, to widocznie nie może odpowiedzieć. Cody odetchnął głęboko i przekroczył próg.
      Jego stopa natrafiła na próżnię. Poleciał na nos i runął w ciemność. Śpiesząca mu z pomocą ręka Daufin spóźniła się o ułamek sekundy. Cody otworzył usta do krzyku. Uświadomił sobie, że we frontowym pokoju domu Kociej Mamy nie ma podłogi, a on będzie tak teraz spadał, dopóki nie roztrzaska się o dach piekła.
      Zahaczył o coś prawą pachą z takim impetem, że stracił na moment oddech. Złapał się tego czegoś instynktownie i zawisł uczepiony kurczowo obiema rękami rozkołysanego kikuta sterczącej poziomo rury. W ziejącą pod nim czarną czeluść sypały się kaskady ziemi i kamieni. Nie słyszał, żeby uderzały o dno. Rura przestała się kołysać. Wisiał nad przepaścią.
      Dyszał ciężko, mózg tętnił oszalałym pulsem przeciążonych obwodów. Zacisnął palce na rurze, wierzgnął nogami, ale na nic nimi nie natrafił. Rura znowu się rozkołysała, przestał się więc szamotać.
      -  Cody Lockett! - dobiegł go z góry głos Daufin. - Żyjesz?
      -  Tak - wychrypiał. Wiedział, że go nie usłyszała, spróbował więc jeszcze raz, głośniej: - Tak! Wychodzi na to... że nie byłem zanadto ostrożny, co?
      -  Możesz... - Wertowała gorączkowo swoje banki pamięci w poszukiwaniu stosownej terminologii, zajrzała do dziury, ale go nie zobaczyła - ...się wspiąć?
      -  Chyba nie. Trzymam się jakiejś rury. - Wierzgnął znowu nogami, ale i teraz nie natrafił na ścianę. Rura zazgrzytała złowieszczo i w dół znów posypały się z szelestem grudki ziemi. -Nie wiem, co mam pod sobą! - Przeszył go paniczny lęk. Ręce miał śliskie od potu. Chciał się podciągnąć, zarzucić nogę na rurę, ale ból promieniujący od stłuczonych żeber skutecznie mu to uniemożliwił. Nie był w stanie unieść nogi i po trzech daremnych próbach zrezygnował, żeby nie marnować na próżno sił. -Nie dam rady sam stąd wyleźć! - krzyknął.
      Daufin oceniła, że w przeliczeniu na ziemskie jednostki miary jego głos dolatuje z głębokości mniej więcej czterech i pół metra, z tym że echo mogło zniekształcać ten szacunek o plus minus dziesięć centymetrów. Przytrzymując się futryny rozejrzała się po pozbawionym podłogi pokoju, wypatrując czegoś, czym mogłaby dosięgnąć Cody'ego. Nie zostało tu jednak nic prócz kilku obrazków na popękanych ścianach.
      -  Posłuchaj! - zawołał Cody. - Musisz znaleźć kogoś do pomocy! Rozumiesz?
      -  Tak! - Splot mięśni w piersiach Daufin pracował jak oszalały. Rozumiała już tę taktykę: Stinger, poszukując jej, napadał na ludzkie istoty i porywał kogo popadnie. - Znajdę pomoc! -Odwróciła się od drzwi i zbiegła po schodkach. Znalazłszy się na ulicy, popędziła w kierunku centrum miasteczka, pokonując przytłaczającą wprost grawitację planety i niezdarność wypustek zwanych w ludzkim języku nogami.
      Cody zacisnął powieki, chroniąc oczy przed spływającymi kropelkami potu. Gdyby choć trochę rozluźnił palce, ześlizgnąłby się z rury i runął w otchłań. Nie był pewien, jak długo zdoła się utrzymać.
      -  Spręż się! - zawołał ku powierzchni, ale Daufin już tam nie było. Wisiał w nieprzeniknionych ciemnościach i czekał.
      
36. Usta Południa
     
       Mamo! - krzyknął Noah Twilley wkraczając do domu. -Idziemy do kliniki! - Na stoliczku w sieni zostawił przed wyjściem zapaloną lampę naftową. Wziął ją teraz i skierował się do schodów. - Mamo? - zawołał znowu. Kiedy wychodził z Tomem Hammondem do kliniki, Ruth Twilley leżała przykryta kocem po samą brodę w łóżku w swojej białej sypialni. Wstąpił na schody.
      Kończyły się na szóstym stopniu. Noah stał trzymając się urywającej się nagle poręczy i patrzył osłupiały w czarną dziurę, która pochłonęła resztę schodów. Głęboko na dnie migotał słaby płomyczek. Stłuczona lampa, uświadomił sobie Noah. Pali się rozlana nafta.
      -  Mamo?! - zawołał. Głos mu się łamał. Światło jego lampy ślizgało się po popękanych ścianach. Ruth Twilley, Usta Południa, nie odzywała się. Zrujnowane schody chwiały się i trzeszczały pod jego ciężarem, Noah zszedł więc z nich ostrożnie.
      Zatrzymał się u podnóża otępiały i roztrzęsiony.
      -  Mamo, gdzie jesteś? - Zabrzmiało to jak płacz porzuconego dziecka.
      W świetle lampy coś zalśniło na podłodze. Ślady stóp. Mokre ślady stóp wiodące po schodach w dół, od tej okropnej dziury poczynając. Po schodach w dół i dalej korytarzem na tyły domu ciągnęły się rozmazane smugi i rozbryzgi jakiejś szarej, gluto-watej substancji. Przydałaby się tu komuś chusteczka do nosa, pomyślał Noah. Oj, mama narobi rabanu za ten bałagan! Dobrze, że leży teraz na górze przykryta po brodę kocem. Bo chyba tam leży, nie...?
      Tropem śluzowatych kropli przeszedł do kuchni. Podłoga była tu wypaczona i powybrzuszana, zupełnie jakby coś ogromnego naruszyło fundamenty domu. Poświecił wkoło lampą i zobaczył matkę. Stała w kącie przy lodówce, w białej jedwabnej, błyszczącej od wilgoci koszuli nocnej. Gluty śluzu ściekały jej z rudych włosów, twarz stężała w bladoszarą maskę.
      -  Kto jest strażnikiem? - spytała. Jej oczy nie miały dna. Noah nie mógł wykrztusić słowa. Cofnął się i oparł o kuchenną szafkę.
      -  Mała  dziewczynka.   Wyjaśnij!   -  Ruth   Twilley   ruszyła w stronę syna posuwistym krokiem. W rozchylonych mięsistych, szkarłatnych wargach połyskiwało coś jakby srebrne igły.
      -  Mamo. Ja... nie... - Dłoń drgnęła Noahowi konwulsyjniŤt rozwarła się i naftowa lampa upadła mu pod nogi. Szkło stłukło się i po linoleum rozpełzły się języki ognia.
      Matka wciąż się zbliżała.
      -  Kto jest strażnikiem? - powtórzyła, wstępując w płomienie. Nie, to nie jest jego matka! Już wiedział, że pod oblepioną śluzem twarzą Ruth Twilley kryje się potwór, istny upiór, który zaraz go dopadnie. Koszmarna postać uniosła rękę i wyciągnęła ku niemu dłoń z palcami o metalowych, ząbkowanych pazurach. Obserwował tę dłoń ze zgrozą, jakby widział w niej łeb pod-pełzającego grzechotnika. Silniej przywarł do szafki; nie było ucieczki.
      Coś potrąconego jego łokciem przewróciło się ze stukiem na laminowany blat. Wiedział co to, bo sam to tam postawił, żeby od czasu do czasu spryskiwać kąty kuchni. Nigdy nie wiadomo, co może nawłazić z pustyni do domu po zgaszeniu świateł.
      Kreatura była już o krok i przysuwała twarz do jego twarzy. Mały strumyk śluzu ściekał jej po brodzie.
      Palce Noaha zamknęły się na pojemniczku preparatu raid. Błyskawicznym ruchem porwał go z szafki, ściągnął kapturek i prysnął potworowi w oczy. Nieprzytomny ze strachu, raz po raz naciskał guzik dyszy.
      Tryskająca z pojemniczka owadobójcza pianka pokryła twarz Ruth Twilley groteskową maseczką kosmetyczną. Zalała oczy, wdarła się do nozdrzy, przecisnęła między rzędami igłowych zębów. Potwór - czy to z bólu, czy na skutek oślepienia -zatoczył się do tyłu i machnął ręką, mierząc w głowę Twilleya. Noah osłonił się odruchowo przedramieniem. Potężne, bolesne uderzenie - jakby cegłą owiniętą drutem kolczastym - wytrąciło mu pojemnik z ręki. On sam, odrzucony na ścianę kuchni, poczuł ciepły strumień krwi spływający po przedramieniu.
      Stwór miotał się po kuchni jak nakręcana zabawka. Obijał się o stół, potykał o krzesła, wpadał na lodówkę; orał przy tym wściekle ząbkowanymi paznokciami własną twarz i wbijał je sobie w oczy. Widząc szare, fruwające na wszystkie strony strzępy ciała Noah zrozumiał, że stwór usiłuje obedrzeć sobie twarz do kości. Naraz potwór ryknął i ten ryk przeszedł zaraz we wrzask, który, od kiedy Noah pamiętał, po kilka razy dziennie dolatywał niczym królewskie wezwanie z białej sypialni na górze:
      -  Noooaaahhhh!
      Nieważne, czy potwór w ciele matki wiedział, że to jego imię, czy nie. W krzyku tym Noah Twilley usłyszał szczęk zatrzaskujących się drzwi więziennej celi, zamykających go na zawsze w miasteczku, którego nienawidził, przy zajęciu, którego nienawidził, w znienawidzonym domu z obłąkaną kobietą, która przywoływała go swoim wrzaskiem w przerwach między kolejnymi operami mydlanymi i odcinkami Koła fortuny. Zwęszył zapach własnej krwi, poczuł, jak spływa mu po ręku, słyszał, jak skapuje na podłogę, i wlepiając wciąż wzrok w rudowłosego potwora miotającego się po kuchni, postradał rozum.
      - Tu jestem, mamo - powiedział bardzo spokojnie. Okulary o zachlapanych krwią szkłach zwisały mu z jednego ucha. -Tutaj. - Potwór wciąż rozdrapywał sobie twarz. Noah postąpił cztery odmierzone kroki dzielące go od szuflady, wysunął ją bez pośpiechu i spomiędzy rozmaitych ostrych narzędzi wybrał długi rzeźnicki nóż. - Tu jest twój Noah - powiedział i unosząc nóż do ciosu ruszył w kierunku kreatury.
      Dźgnął ją w bok szyi. Ostrze, zanim napotkało opór, zatonęło na dziesięć centymetrów w sztucznym ciele. Wyrwał je z rany. Kiedy zamierzył się do drugiego ciosu, szponiasta dłoń trafiła go w klatkę piersiową i odrzuciła na kuchenną szafkę. Stracił równowagę, przewrócił się i usiadł. Zgubił gdzieś okulary, ale nadal dzierżył w dłoni wygięty nóż. Głębokie szramy na piersi podchodziły powoli krwią. W płucach mu bulgotało. Splunął krwią. Straszliwe dłonie szukały go po omacku. Potwór wydłubał już sobie oczy i zerwał ciało z twarzy. W wydrapanych kraterach podrygiwały i pulsowały metaliczne żyły i strzępy żywej czerwonej tkanki. Poparzyłem ją - pomyślał Noah. Dobry, poczciwy raid, skuteczny na wszelkie robactwo. Wstawszy bez pośpiechu z podłogi, ruszył na potwora z uniesionym nożem i radosnym błyskiem szaleństwa w oku.
      Naraz kark stwora wygiął się w pałąk; dał się słyszeć trzask wyskakujących ze stawów kości. Rozpruły się plecy nocnej koszuli i z ciemnego pęczniejącego wrzodu u nasady kręgosłupa wystrzelił łuskowaty, muskularny ogon zakończony najeżoną kolcami kulą.
      Noah zatrzymał się w kałuży płonącej nafty i patrzył ogłupiały.
      Ogon śmignął w lewo, roztrzaskując w drzazgi kredens i tłukąc zastawę, której skorupy rozleciały się po kuchni niczym odłamki szrapnela. Potwór zgiął się prawie we dwoje; u nasady ogona grała sieć mięśni i tkanki łącznej wilgotna od mazistej cieczy. Kolczasta kula zatoczyła ciasny krąg, zdrapała deszcz tynku z sufitu i ze złowieszczym sykiem śmignęła Noahowi przed twarzą.
      - Boże... - wyszeptał upuszczając nóż.
      Puste oczodoły zwróciły się w kierunku głosu. Cielsko pół--człowieka pół-insekta doskoczyło do Noaha, chwyciło go pod boki. Ząbkowane szpony zatonęły w ciele. Ogon cofnął się, wyginając w stateczny łuk. Noah nie odrywał od niego wzroku, zdawał sobie sprawę, że oto widzi kształt swej śmierci. Przypomniały mu się nabite na szpilki skorpiony z jego kolekcji. Zemsta należy do mnie, rzekł Pan - pomyślał. Parsknął zduszonym śmiechem.
      Ogon ruszył w przód z impetem tłoka parowej maszyny i kolczasta kula roztrzaskała czaszkę Noaha Twilleya na tysiąc kawałków. Ogon śmigał dalej tam i z powrotem błyskawicznymi, bezlitosnymi łukami i po chwili drgająca masa w rękach potwora nie przypominała już niczego ludzkiego. Ogon chlastał te szczątki, dopóki nie ustał wszelki ruch, potem ręce potwora cisnęły tym, co zostało, o ścianę jak workiem śmieci.
      Ślepy stwór, kierując się odorem własnej wydzieliny, czmychnął z kuchni, wdrapał się na schody i zeskoczył w ciemność.
      
37. Bob Wire Club
     
      -  Jeszcze raz po całości, Jacky! - Curt Lockett rąbnął pięścią pokiereszowany blat baru. Barman, potężny, siwobrody mężczyzna nazwiskiem Jack Blair, spojrzał na niego z drugiego końca baru, gdzie gawędził z Marianem Nugentem i Pete'em Griffinem. Okrągłe okulary Jacka jarzyły się odblaskiem kero-senowych latarni, nad szkłami srożyły. się gęste, krzaczaste jak gąsienice brwi.
      -  Już prawie pół flaszki wydudliłeś, Curt - powiedział Jack głosem dudniącym jak motor buldożera. - Może pora zbastować?
      -  Cholera, żebym to ja mógł! - odparł Curt. - Żebym tak mógł zbastować, wynieść się w diabły z tej zasranej meliny nawet się za siebie nie obejrzeć! - Znowu rąbnął pięścią w blat. - Bądź człowiekiem, Jacky! Nie zakręcaj jeszcze staremu kumplowi kranika!
      Jack przypatrywał mu się przez chwilę. Wiedział, na co stać Curta, kiedy wleje w siebie więcej niż pół butelki. Przy stoliku w głębi palili papierosy i rozmawiali Hal McCutchins i Burl Keene, inni klienci wchodzili i wychodzili. Wszystkich mężczyzn odwiedzających Bob Wire Club łączyło jedno, to mianowicie, że nie mieli się gdzie podziać, nie czekały na nich żony i o pierwszej piętnaście w nocy nie mieli nic lepszego do roboty, jak tylko zabić trochę czasu przy kieliszku. Curt Lockett ani Jacka ziębił, ani grzał, ale nie dało się ukryć, że był stałym klientem. Podszedł do niego, otworzył opróżnioną do połowy butelkę kentucky genta - najtańszego trunku, jaki miał na składzie - i napełnił mu kolejną szklaneczkę. Chciał odstawić butelkę i odejść, ale Curt capnął za szyjkę.
      -  Cholernie mnie suszy - wymamrotał. - Ale to cholernie!
      -  A masz ten zajzajer, chlaj - odparł Jack, kapitulując przed nieuchronnym i zostawiając Gurtowi butelkę.
      -  Mówię wam, na własne oczy widziałem! - podjął Pete Griffin od miejsca, w którym przerwał. Był chudym jak szczapa kowbojem o błękitnych oczach zapadniętych w pomarszczoną, ogorzałą twarz. - Draństwo tarasuje szosę jakieś pięć mil na północ stąd. - Pociągnął z butelki łyk ciepłego jak zupa piwa lone star. - Chciałem już dać do dechy i przebić się przez to to moją starą Betsy, a tu widzę coś jeszcze. - Urwał, by upić następnego łyka. Starą Betsy nazywał swoją przeżartą przez rdzę, czerwoną półciężarówkę zaparkowaną teraz na piaszczystym placu przed lokalem.
      -  Niby coś tam zobaczył? - zainteresował się Jack.
      -  Padlinę - odparł Pete. - Wysiadłem i poszłem zerknąć z bliska. W miejscu, gdzie to coś wchodzi w ziemię, leżały usmażone króliki i dwa psie ścierwa. Widać, myślałby człowiek, że pajęczyna mocniejsza, i... wiecie, po drugiej stronie też coś zobaczyłem. Kiedyś może to i była ciężarówka. Jeszcze dymiła. No to wsiadłem do starej Betsy i dałem dyla.
      -  A ja mówię, że to niemożliwe - prychnął Harlan. Język mu się trochę plątał po czwartym głębszym. - Takie coś nie może być twarde!
      -  Ale jest, na Boga! Cholera, przecież mam oczy! Twarde jak kamienny mur, a na dodatek spaliło te zwierzaki!
      Curt zarechotał chrapliwie.
      -  Griffin, durnyś jak ropucha z trzema nogami! Gdyby to było jak kamienny mur, to nic byś przez to nie zobaczył. Jestem głupi jak but, a nawet ja tyle wiem!
      -  No to sam się tam kopnij i spróbuj przejechać! - Twarz
      Pete'ego płonęła słusznym gniewem. - Ja pojadę z tyłu i zmiotę po tobie popioły, tylko że twój chłopak pewnie by ich nie chciał!
      -  Właśnie! - Harlan parsknął suchym chichotem. - Wsypiemy te twoje popioły do flaszki whiskey, Curt. Tam będziesz sobie spoczywał w pokoju.
      -  Już prędzej zakonserwowany - wtrącił Jack. - Curt, może byś już tak poszedł do domciu? Nie martwisz się o chłopaka?
      -  Cody da sobie radę. Zawsze sobie daje. - Curt pociągnął whiskey. Dobrze się już czuł. Nerwy mu się uspokoiły, a za bardzo się pocił, żeby się upić. W Bob Wire Club było parno jak w łaźni, bo z braku prądu nie działały wentylatory, i Gurtowi koszula lepiła się do ciała. - Do niczego mu nie jestem potrzebny, a on mnie też.
      -  Gdybym miał rodzinę, to na pewno siedziałbym z nią w taki czas. - Jack wziął z przyzwyczajenia ścierkę i zaczął wycierać blat baru. Mieszkał samotnie w przyczepie za Bob Wire Club i chociaż wysiadła elektryka, nie zamykał knajpy, bo i tak nie mógłby zasnąć. - Mnie się tam widzi, że porządny ojciec powinien być z synem.
      -  Tak, i żona też powinna być z mężem! - warknął Curt. Wyrwało mu się to, zanim zdążył się ugryźć w język. Popatrzyli na niego dziwnie, wzruszył więc ramionami i łyknął wprost z,butelki. - Mniejsza z tym - bąknął. - Cody nie jest już dzieciakiem.
      -  Dobra, ale mnie się to nie wydaje w porządku - upierał się Jack, suwając ścierką po barze. - Zwłaszcza że ten cholerny sukinsyn stoi tam, za rzeką, i szlag wszystko trafia.
      -  Słyszałem, że w mieście jest pułkownik lotnictwa - odezwał się Hal McCutchins. - Był w tym helikopterze, co spadł, ale wyszedł cało. Jakieś diabelstwo wyleciało z tej piramidy i strąciło maszynę jak samolocik z papieru!
      -  To statek kosmiczny. - Burl Keene, napierając pękatym brzuszyskiem na kant stolika, sięgnął do miski po garść orzeszków. - Tak gadają. Z Marsa przyleciał.
      -  Na Marsie nikogo nie ma. - Jack przerwał wycieranie baru. - Naukowcy to udowodnili. Nie, to coś przyleciało gdzieś z daleka.
      -  Naukowcy gówno wiedzą - prychnął lekceważąco Burl, napychając sobie usta orzeszkami. - Cholera, nie wierzą nawet, że kiedyś był rajski ogród!
      -  Na Marsie są same kamienie! Porobili tam zdjęcia i możesz je sobie wszędzie zobaczyć!
      Curt skrzywił się i znowu uniósł butelkę do ust. Mało go obchodziło, czy czarna piramida przywiozła najeźdźców z Marsa, czy ludzi-kotów z Plutona; miał to gdzieś, póki jego się nie czepiali. Słuchał jednym uchem Jacka i Burla sprzeczających się o Marsa, ale myślał o Codym. Może rzeczywiście wypadałoby sprawdzić, czy z chłopakiem wszystko w porządku? Może głupio robi, że siedzi sobie tutaj, pewien, że Cody potrafi wy-karaskać się z każdej kabały? Nie, zdecydował w następnej sekundzie, Cody przywykł liczyć tylko na siebie. Chłopak miewa czasami idiotyczne zagrywki, ale twarda z niego sztuka i nic mu nie grozi. Poza tym urzęduje teraz pewnie ze swoją paczką w tym bloku mieszkalnym. Trzymają ze sobą sztamę jak złodzieje i jeden za drugiego dałby sobie rękę uciąć. Tak, nie ma się czym przejmować.
      A zresztą szorstkie traktowanie tylko na dobre Cody'emu wychodzi. Dzięki temu wyrósł ze smarkacza na mężczyznę. Curta ojciec wychowywał tak samo - poszturchiwaniem i biciem. Cody będzie od tego silniejszy.
      Tak - myślał Curt, ściskając szyjkę butelki tak mocno, że bielały mu kłykcie palców. Będzie silny jak jego stary.
      Nie mógł sobie przypomnieć, kiedy ostatnio rozmawiał z Codym bez krzyku. Może dlatego, że nie wie, jak się to robi. Ale chłopak jest zahartowany i odważny, nikt mu nie podskoczy. Chodzi własnymi ścieżkami. Ale czasami Gurtowi wydawało się, że widzi w twarzy Cody'ego swój Skarb, i wtedy serce boleśnie mu się ściskało.
      Nie ma sensu medytować. Z takich myśli nic dobrego nigdy nie wynikało i przyprawiały tylko Curta o ból głowy. Zajrzał do butelki, popatrzył na kołyszący się w niej bursztynowy płyn, i uśmiechnął się jak na widok starego przyjaciela. Ale w tym uśmiechu był smutek, bo nawet w najpełniejszych butelkach zawsze w końcu pojawia się dno.
      - Może mają tam jaskinie - mówił Burl Keene. - Na Marsie. I może chowają się do tych jaskiń, jak ktoś robi zdjęcia?
      Curt chciał mu już powiedzieć, żeby przestał pieprzyć głupoty, gdy naraz usłyszał brzęk stukających o siebie butelek na półkach za barem.
      Dźwięk nie był głośny i ani Jack, ani Burl nie przerwali swojej durnej rozmowy. Ale Curt słyszał go dosyć wyraźnie i po kilku sekundach usłyszał znowu. Odstawił butelkę na bar i stwierdził, że powierzchnia whiskey drży lekko.
      -  Jack...? - mruknął. Blair udał, że nie słyszy. - Ej, Jack! -powiedział głośniej.
      Barman rzucił mu niechętne spojrzenie; dosyć miał na dzisiaj Curta Locketta.
      -  Czego znowu?
      -  Zdaje mi się, że mamy...
      Podłoga Bob Wire Club wybrzuszyła się nagle, zatrzeszczały pękające belki. Dwa stoły bilardowe podskoczyły w powietrze, kule powypadały z pojemników. Z półek za barem posypały się z brzękiem tłuczonego szkła butelki i szklanki. Jacka zbiło z nóg, stołek barowy Curta przewrócił się. Curt runął na wznak i poczuł, jak deski podłogi dygoczą pod nim i falują niczym łopatki mustanga.
      Ruchy podłogi straciły po chwili na sile, potem zupełnie ustały. Curt usiadł otumaniony i w blasku lamp zobaczył coś strasznego: z przewróconej butelki wylała się resztka kentucky genta.
      Harlan i Pete również leżeli rozciągnięci na podłodze, a Burl krztusił się i pluł orzeszkami.
      -  Co w nas walnęło?! - krzyknął Harlan, gramoląc się na kolana.
      Rozległ się huk przypominający uderzenie młotem kowalskim w drewno. Curt usłyszał skrzyp wychodzących z desek gwoździ.
      -  Patrzcie! - wrzasnął, wskazując palcem i wszyscy spojrzeli w tamtym kierunku: jakieś trzy metry od Curta uniosła się wybijana od spodu deska podłogi. Po drugim uderzeniu wyleciała jak z procy pod sam sufit i w powstałej szparze mignęła Gurtowi szczupła ludzka dłoń i ramię. Poleciała następna deska, po czym palce tej dłoni chwyciły krawędź trzeciej i jednym szarpnięciem ściągnęły ją w dół. Otwór był już na tyle szeroki, że mógł się przez niego przecisnąć człowiek i po trzech sekundach rzeczywiście ktoś zaczął wyłazić spod podłogi.
      -  Jesus, Maria, Józefie święty - wyszeptał Jack, gramoląc się zza baru. Brodę miał całą w trocinach.
      W dziurze pojawiła się głowa, za nią ramiona, potem przez szczelinę przecisnęły się biodra. Jeszcze para długich, gołych nóg i postać wstała.
      Była to wysmukła, ładna, mniej więcej szesnastoletnia blondynka w koronkowym biustonoszu i różowych figach z wyszytym z przodu napisem piątek". Wyprostowała się na całą wysokość, pod bladą skórą sterczały jej żebra, włosy błyszczały w świetle lamp wilgocią. Twarz miała spokojną, zupełnie jakby co wieczór wchodziła do barów przez podłogę. Jej wzrok przesuwał się z chłodnym zainteresowaniem z jednego mężczyzny na następnego.
      -  Niech ja skonam! - sapnął Burl. - Niech ja skonam... Curt spróbował wstać, ale nogi nie były jeszcze na to gotowe.
      Znał tę dziewczynę. Nazywała się Laurie Rainey, pracowała popołudniami w księgarni Paperback Kastle niedaleko piekarni i czasami wpadała po pączki z dżemem winogronowym. Ładne było z niej stworzonko i Curt lubił patrzeć, jak je. Ponowił próbę podniesienia się z podłogi, tym razem z powodzeniem. Dziewczyna przemówiła:
      -  Gadajcie mi zaraz o tej małej dziewczynce - powiedziała z wyraźnym teksaskim akcentem; w jej głosie pobrzmiewało coś grzechotliwo-metalicznego. Skórę miała błyszczącą, jakby wysmarowała się jakąś mazią. - Gadajcie, ale już!
      Żaden z mężczyzn się nie odezwał, nikt się nie poruszył. Laurie Rainey rozejrzała się. Obracała głowę drobnymi skokami, jakby jej szyję łączyły z kręgosłupem trybiki.
      -  O małej dziewczynce? - powtórzył tępo Jack. - O jakiej małej dziewczynce?
      -  Tej, co jest strażniczką. - Oczy dziewczyny spoczęły na Jacku i ten odniósł wrażenie, że patrzy w wężowisko. Wiły się tam stwory, o których wolał nic nie wiedzieć. - Gadajcie zaraz, bo się zdenerwuję!
      -  Laurie... - Mózg buksował Gurtowi jak zatarty silnik. -Coś ty robiła pod podłogą?
      -  Laurie? - Głowa dziewczyny obróciła się skokowo w jego stronę. - To imię strażniczki?
      -  Nie. Twoje! Jezu, co ty? Nie wiesz, jak się nazywasz? Dziewczyna nie odpowiedziała. Mrugała powoli powiekami, przetwarzając zasłyszaną informację. W końcu jej wargi zacisnęły się w wąską gniewną linię.
      -  Znaczy się - powiedziała - postanowiliście iść w zaparte. -Zrobiła w lewo zwrot, postąpiła trzy kroki dzielące ją od najbliższego stołu bilardowego i podłożyła dłonie pod krawędź. Bez żadnego wysiłku, błyskawicznym, ledwo uchwytnym dla oka ruchem poderwała stół w górę, jakby ważył tyle co wyłuskana kolba kukurydzy. Mebel przekoziołkował w powietrzu i wyleciał z hukiem przez frontowe okno Bob Wire Club na parking. Grad odłamków szkła zasypał buicka Curta i półcięża-rówkę Griffina.
      Dziewczyna podeszła spokojnie do drugiego stołu, zwinęła prawą dłoń w pięść i wybiła nią dziurę w pokrytym zielonym suknem blacie. Potem uniosła stół z jednego końca i cisnęła nim przez cały lokal w stojące pod przeciwległą ścianą dwa bilardy mechaniczne.
      Oniemiali mężczyźni gapili się z rozdziawionymi gębami, a Jack Blair był bliski omdlenia, bo wiedział, że do uniesienia jednego takiego stołu bilardowego trzeba było ze trzech chłopa.
      Dziewczyna obróciła małymi skokami głowę, napawając się obrazem zniszczenia. Nic jej się nie stało w ręce i nawet się nie zasapała.
      -  No a teraz utniemy sobie miłą pogawędkę - zwróciła się do mężczyzn.
      Burl Keene pisnął jak kopnięty psiak i rzucił się do drzwi, ale zrobił to o wiele za wolno. Dziewczyna dopadła go jednym skokiem w momencie, gdy sięgał do klamki. Chwyciła mężczyznę za przegub i wykręciła mu go brutalnie. Poszarpane końce pękających z trzaskiem kości przebiły ciało na wysokości łokcia nieszczęśnika. Wrzasnął przeraźliwie i dalej rwał się do drzwi, a ona, trzymając go jedną dłonią za złamaną rękę, kantem drugiej zadała mu cios w twarz. Burlowi pękł nos, a wybite zęby powpadały do gardła. Osunął się na klęczki, zmasakrowaną twarz zalewała krew.
      Jack sięgnął za kasę i wyszarpnął stamtąd obrzyna. Odwiódł kurek i złożył się do strzału, mierząc do odwracającej się ku niemu dziewczyny. Nie miał pojęcia, co z niej za potwór, ale ani myślał podzielić losu Burla. Nacisnął spust.
      Huknęło, broń kopnęła. W brzuchu dziewczyny, tuż nad gumką fig, pojawiła się dziura wielkości pięści, a z pleców trysnęły strzępy ciała i szarej tkanki. Siła uderzenia odrzuciła ją na ścianę. Osunęła się po niej na podłogę, ciągnąc za sobą pasmo szarego śluzu.
      -  Boże Wszechmogący! - krzyknął Curt w ciszy, jaka zaległa po wystrzale. - Zabiłeś ją!
      Hal McCutchins podniósł z podłogi kij bilardowy i szturchnął nim drgające ciało. W ziejącej w brzuchu ranie wiło się coś, co przypominało plątaninę robaków.
      -  Boże! - wykrztusił zdławionym głosem. - Urządziłeś ją na... Dziewczyna usiadła.
      Zanim Hal zdążył odskoczyć, chwyciła za kij bilardowy, wyrwała mu go z takim rozmachem, że poduszki dłoni zapiekły Hala jak przypalone żywym ogniem. Rąbnęła go grubszym końcem kija po kolanach i Hal ze strzaskanymi rzepkami kolanowymi padł na twarz.
      Kreatura wstała. Z rany sączyła się kleista ciecz. Usta rozciągał jadowity uśmiech. Między rozchylonymi wargami połyskiwały w czerwonym blasku lamp ostre igły.
      -  Chcecie iść na całość? - spytała grzechotliwym głosem. -Dobra!
      Wyrżnęła leżącego Hala grubym końcem kija w głowę. Kij złamał się na dwoje, a czaszka Hala pękła niczym mydlana bańka. Wierzgnął jeszcze nogami w tańcu śmierci, gdy mózg wypływał mu na podłogę.
      -  Strzelaj! - wrzasnął Curt, ale niepotrzebnie, bo palec Jacka naciskał już ponownie spust.
      Pocisk trafił dziewczynę w bok. Obróciła się wokół własnej osi i poleciała do tyłu. Lokal wypełniła szara mgiełka i Curt pisnął histerycznie, widząc jak na koszuli i rękach osiada mu jakaś lepka substancja. Kreatura runęła na blat stolika, ale przytrzymała się i nie stoczyła na podłogę. Żebra wystające z rany wyglądały na wykonane z niebieskawego metalu, ale spomiędzy nich wylewał się parujący zwój krwawych ludzkich wnętrzności. Wyprostowała się i z ułamanym kijem bilardowym w ręce ruszyła w stronę baru.
      Jack rozdygotanymi rękami próbował wprowadzić nowy nabój do komory. Curt pozbierał się na czworaki i czmychnął pod stolik, Harlan z Pete'em przywierali do ściany jak dwie muchy złapane na lep.
      Jack odwiódł wreszcie kurek i uniósł obrzyna, ale było już za późno na oddanie strzału. Kreatura cisnęła bilardowym kijem jak oszczepem. Jego ostry koniec wraził się Jackowi w gardło i w rozbryzgach krwi wyszedł karkiem. Barmanowi palec drgnął konwulsyjnie na spuście. Wystrzelony na ślepo pocisk oddarł potworowi prawą stronę twarzy, obierając szarą tkankę i czerwone mięśnie do samej metalicznie niebieskawej kości policzkowej i żuchwy. Oko z tej strony wywróciło się w głąb czaszki, białkiem na zewnątrz.
      Jack ściskając się za gardło i dusząc, osunął się za bar.
      -  Odejdź! Odejdź! - krzyczał histerycznie Pete, a Harlan złapał krzesło i rzucił nim w kreaturę. Potwór odtrącił ten zaimprowizowany pocisk niedbałym machnięciem ręki, doskoczył do Harlana, chwycił go za szyję i uniósł w powietrze. Skręcił mu głowę jak kurczakowi. Twarz Harlana posiniała, a zaraz potem dał się słyszeć chrzęst pękającego karku.
      Pete padł na kolana i wyciągnął ręce w błagalnym geście.
      - Proszę cię... O Boże! Nie zabijaj mnie! - zaskamlał. -Proszę, nie zabijaj!
      Kreatura odrzuciła Harlana Nugenta jak stary worek i spojrzała z góry na Pete'a. Z rozszarpanej rany na twarzy ściekała jej jakaś ciecz. Uśmiechnęła się, po czym błyskawicznym ruchem chwyciła Pete'a za przeguby, postawiła mu stopę na piersi i szarpnęła, odrywając obie ręce od tułowia.
      Podrygujący bezręki korpus upadł na podłogę. Wargi Pete'a wciąż się poruszały, ale spomiędzy nich wydobywał się tylko zszokowany szept.
      Skulony pod stolikiem Curt czuł w ustach smak krwi - od jakiegoś czasu przygryzał sobie język, żeby nie krzyczeć. Mrok pod stolikiem niczym głęboki, wabiący wir wysysał mu świadomość. Patrzył ze zgrozą, jak kreatura trzyma przed sobą ręce Pete'a Griffina i przygląda się im z zainteresowaniem badacza anatomii. Palce Pete'a wciąż zaciskały się i rozprostowywały na przemian, krwawa ulewa zraszała deski podłogi.
      Ja następny - pomyślał Curt. Boże, dopomóż, teraz ja.
      Miał do wyboru dwa wyjścia: albo tu zostać, albo uciekać. Tak źle i tak niedobrze. Wepchnął rękę do kieszeni i wyciągnął kluczyki od samochodu. Zabrzęczały i głowa potwora obróciła się na szyi o nieprawdopodobny kąt, tak że twarz znalazła się tam, gdzie powinna być potylica. Jedyne rozpłomienione oko wypatrzyło Curta.
      Curt wyprysnął spod stolika jak królik z norki i pognał do wybitego okna. Usłyszał za sobą dwa głuche stuknięcia - to upadły na podłogę upuszczone przez potwora ręce Pete'a - a zaraz potem łomot przewracanego stolika. Kreatura ruszyła w pogoń. Curt rzucił się szczupakiem przez okno, wylądował na czworakach i przebierając jak oszalały rękami i nogami, zaczął umykać w kierunku swojego buicka. Czyjaś ręka capnęła go od tyłu za koszulę; potwór był tuż-tuż.
      Nie myślał. Działał instynktownie. Zgarnął lewą ręką garść piasku, odwrócił się i cisnął nim w straszną, zmaltretowaną twarz Laurie Rainey.
      Oślepiona, zdarła mu koszulę z pleców i zamachnęła się drugą ręką. Uchylił się i kiedy palce kreatury mijały o włos jego oczy, ujrzał złowrogi błysk ząbkowanych metalowych szponów. Kopnął na oślep, trafił stwora w obojczyk, cofnął nogę, zanim ten zdążył ją chwycić i znowu rzucił się do panicznej ucieczki. Dopadł samochodu, wskoczył za kierownicę, roztrzęsionymi palcami wdusił kluczyk w stacyjkę.
      Silnik wydał ten sam stukot, co zawsze, ilekroć go odpalał, tylko że tym razem w uszach Curta zabrzmiało to jak walnięcie pięścią w wieko trumny.
      - Zapalaj, cholera! - ryknął, wdeptując do dechy pedał gazu.
      Rura wydechowa beknęła czarnym dymem, postukiwanie silnika przeszło w pomruk i buick ruszył konwulsyjnym zrywem do tyłu. Ale za wolno! Curt dostrzegł kreaturę mknącą ku niemu przez parking przed Bob Wire Club z szybkością godną olimpijskiego sprintera. Wyczuł pod kołami nawierzchnię szosy 67. Przez chwilę walczył rozpaczliwie z oporną kierownicą, usiłując skręcić w stronę Inferno. Ale kreatura dopadała już samochodu, wrzucił więc jedynkę i wyrwał w przód, żeby ją staranować. Podskoczyła tuż przed zderzakiem, chwyciła się krawędzi dachu i przywarła do niego brzuchem.
      Curt skręcił ostro, żeby ją zrzucić. Utrzymała się, dodał więc gazu. Włączył reflektory; w zielonej poświacie deski rozdzielczej strzałka prędkościomierza mijała sześćdziesiątkę. Dopiero teraz zorientował się, że zamiast na południe kieruje się na północ, ale był zbyt przerażony, by poza dociskaniem stopą pedału gazu przedsiębrać jakiekolwiek inne działania. Przy osiemdziesiątce wibracje łysych opon omal nie wyrwały mu kierownicy z rąk, przy dziewięćdziesiątce stary silnik zaczął rzęzić na zużytych uszczelkach.
      Coś rąbnęło w dach nad jego głową i w suficie wykwitł metalowy guz. Wali pięścią! - przemknęło mu przez myśl. Chce się przebić przez dach! Kolejne uderzenie i tuż obok pierwszego wyskoczył drugi guz. Ręka kreatury przez otwarte okno wpełzła do kabiny, palce zacisnęły się na spojeniach dachu. Puściły nity. Zazgrzytała przerdzewiała blacha, potwór odrywał dach jak wieczko z puszki sardynek. Przednią szybę przeciął zygzak pęknięcia.
      Wóz, z potępieńczym wyciem rozpędzonego do setki silnika, unosił Curta szosą 67 na północ.
      
38. Ulice Interno
     
      Daufin, choć od chwili, kiedy zostawiła Cody'ego Locketta, upłynęło już siedem minut, nie napotkała jeszcze na ulicach Inferno żadnej innej istoty ludzkiej. Pierwsze kroki skierowała do domu Toma, lessie i Raya, ale pomimo że drzwi tej siedziby nie były zamknięte na klucz, nie znalazła tam śladu życia. Spróbowała w dwóch innych siedzibach, ale w pierwszej drzwi były zamknięte na głucho, a w drugiej również nikogo nie zastała. Mrok gęstniał i Daufin przekonywała się, że ludzkie narządy wzroku mają drastycznie ograniczony zasięg widzenia. Oczy jej nosicielki szczypały i łzawiły od ciemnego dymu i biegnąc Ce-leste Street w poszukiwaniu pomocy nie widziała dalej niż na trzydzieści metrów w każdym kierunku.
      Poprzez dym zbliżały się dwa światła. Daufin zatrzymała się, żeby na nie zaczekać. Usłyszała silnik: prymitywne urządzenie napędzie spalinowym, zwane samochodem. Ale samochód, nie dojeżdżając do miejsca, w którym stała, zwolnił, skręcił w prawo
      Daufin ujrzała oddalające się szybko czerwone rozmazane plamy jego tylnych świateł. Ruszyła za nim w pogoń przez piaszczysty plac, gdzie ukrywała się niedawno pod ochronną pokrywą i spotkała stworzenie każące się nazywać Sierżantem Denniso-nem. Celeste Street, kierując się na wschód, przemknęła druga para świateł, ale pojazd ten jechał zbyt szybko, by Daufin zdołała go dogonić. Biegła więc dalej za pierwszym samochodem i po chwili znowu zobaczyła przed sobą czerwone punkciki tylnych świateł. Samochód nie poruszał się już, ale silnik wciąż mruczał. Podeszła. Drzwiczki były otwarte, ale nikogo w pobliżu nie dostrzegała. Na małym prostokąciku przymocowanym z tyłu samochodu widniały literki: CADE-I. Samochód parkował przed budowlą o potrzaskanych otworach świetlnych - oknach", tak się tutaj nazywały - i otwartych na oścież drzwiach. Zapełniony literami kwadrat nad wejściem określał tę budowlę jako SKLEP PRZEMYSŁOWY W INFERNO.
      -  Ktoś się tu włamał - powiedział Rick do Zarry. Stali w głębi sklepu. Rick znalazł latarkę z bateriami i kierował teraz jej promień na gablotę, w której wystawiano broń palną. Szyba była stłuczona, a z ośmiu eksponowanych tu pistoletów nie ostał się ani jeden. - Obrobili pana Luttrella. - Wskazał na stojaki, w których powinno tkwić sześć karabinów; zniknęły wszystkie. Kłódki rozbito  siekierą  albo maczetą.  Z półek  skradziono pudełka z amunicją; w świetle latarki połyskiwało tam tylko kilka zawieruszonych nabojów.
      -  No to nici ze spluwy - mruknął Zarra. - Bierzmy lepiej dupy w troki i wynośmy się na drugą stronę mostu.
      -  Zaczekaj. Pan Luttrell trzyma pistolet w swoim kantorku. -
      Rick pchnął wahadłowe drzwi prowadzące do magazynu na zapleczu. Zarra podążył za światłem.
      Kantorek był zamknięty, ale Rick wyważył drzwi dwoma solidnymi kopniakami i podszedł do zawalonego papierzyskami biurka kierownika. Szuflady były pozamykane. Cofnął się do magazynu, znalazł pudełko z kompletem śrubokrętów i wrócił do biurka. Zabrali się z Zarrą do wyważania kolejnych szuflad i w dolnej, pod plikiem postrzępionych Playboyów", znaleźli pistolet kalibru 0.38 z pudełkiem zapasowych nabojów. W klinice słyszeli opowieść pułkownika Rhodesa o dwóch statkach kosmicznych i dwóch obcych istotach, z których jedna nazywała się Daufin, a druga Stinger. Rick wciąż jeszcze czuł oślizłe łuski owijającego mu się wokół szyi ogona tego drugiego stwora i za cholerę nie zamierzał wracać do Bordertown bez pistoletu. Kieł Jezusa bladł wobec siły ognia smith & wessona.
      -  Spadajmy stąd, człowieku! - ponaglił go nerwowo Zarra. -Masz już to, po co przyszedłeś!
      -  Racja.
      Rick wyszedł z kantorka. Zarra deptał mu po piętach. Minęli znowu drzwi magazynu i w tym momencie od przodu sklepu dobiegł głośny trzask i klekot. Serca o mało im nie stanęły. Zarra wydał cichutki jęk przerażenia, a Rick błyskawicznym ruchem odbezpieczył pistolet i zarepetował go. Poświecił wkoło latarką, wodząc lufą za jej promieniem.
      Nikogo nie dostrzegał. Pewnie ktoś, tak jak my, zakradł się tu po broń - pomyślał. Miał taką nadzieję.
      -  Kto tu? - spytał.
      Po lewej coś się poruszyło. Przerzucił wiązkę światła w tamtą stronę, w kierunku półek ze zwojami lin i drutu.
      -  Mam broń! - ostrzegł. - Odstrzelę ci tę cholerną... - Urwał, wyłowiwszy z mroku drobną postać.
      Stała tam, dźwigając w rączkach zwój liny. Z półki spadła na pojemniki z gwoździami szpula miedzianego drutu, i to narobiło takiego hałasu. Mała ubrana była dokładnie tak, jak to opisywał pułkownik Rhodes: w brudną koszulkę z Jetsonami i niebieskie dżinsy, i miała buzię córki pana Hammonda, z tym że pod tą buzią, jeśli wierzyć Rhodesowi, kryła się obca istota nazywana Daufin, i to właśnie jej szukał stwór z autoserwisu Cade'a.
      -  Nie ruszaj się! - W gardle miał sucho. Serce waliło mu tak, że słyszał szum krwi w uszach. - Mam pistolet - powtórzył. Drżała mu ręka trzymająca broń.
      -  Cody Lockett potrzebuje pomocy - powiedziała spokojnie Daufin, mrużąc oczy przed światłem latarki. Odnalazła w swych bankach pamięci termin pistolet" i zidentyfikowała ten obiekt jako prymitywną broń palną. W głosie przemawiającej ludzkiej istoty wyczuwała przerażenie, stała więc nieruchomo.
      -  To ona - wyszeptał Zarra. Nogi odmawiały mu posłuszeństwa. - Jezu, to ona!
      -  Co tu robisz? - spytał Rick, nie zdejmując palca ze spustu.
      -  Zobaczyłam wasz pojazd. Pobiegłam za wami - wyjaśniła  Daufin.   -  Cody   Lockett  potrzebuje   pomocy.   Pójdziecie ze mną?
      Do Ricka dopiero po paru sekundach dotarł sens jej słów.    - Co mu się stało?
      -  Spadł. Pod spód.
      -  Pod spód czego?
      Pamiętała imię, którym Cody wywoływał kogoś z tamtego domu i przesylabizowała je teraz nie bez trudu:
      -  Siedziby pani Stel-len-berg. Zaprowadzę was tam.
      -  Nic z tego! - odezwał się Zarra. - My wracamy do Bor-dertown! Nie, Rick?
      Ten nie odpowiedział. Nie bardzo rozumiał, co się przytrafiło Cody'emu Lockettowi, ale ta istota chciała chyba przekazać, że spadł pod dom.
      -  Wiesz, jak głęboko spadł?
      -  Cztery przecinek pięć ziemskich metrów. Szacunek przybliżony plus minus dziesięć centymetrów.
      -  Aha.
      -  Oceniam wizualnie, że ta wić ma pięć ziemskich metrów długości. - Z wysiłkiem poruszyła zwojem liny, który ściągnęła z półki. Mięśnie ramion ledwie utrzymywały ten ciężar. - Pomożecie mi?
      -  Pieprz Locketta, człowieku! - zaprotestował Zarra. - Zjeżdżajmy do naszych!
      Daufin nie pojmowała tego odmownego tonu.
      -  To Cody Lockett nie jest wasz?
      -  Nie - powiedział Rick. - To Renegat, a my jesteśmy Grze-cho... - Urwał, uświadamiając sobie, jak idiotycznie musi to brzmieć w uszach istoty z innej planety. - On jest inny.
      -  Cody Lockett jest istotą ludzką. Wy jesteście istotami ludzkimi. Gdzie tu inność?
      -  My mieszkamy po drugiej stronie rzeki - wyjaśnił Zarra. -I tam się właśnie wybieramy. - Ruszył w kierunku drzwi, ale
      zorientowawszy się, że Rick za nim nie idzie, przystanął w progu. - No chodźżeż, człowieku!
      Rick nadal kierował latarkę na twarz dziewczynki. Patrzyła na niego bez mrugnięcia powieką, czekając na odpowiedź. Cody Lockett nic go nie obchodził, ale jeśli się dobrze zastanowić... to tkwią w tym po uszy wszyscy, ta fioletowa podniebna sieć więzi jak w klatce i Renegatów, i Grzechotników.
      -  Proszę - powiedziała Daufin. Westchnął i opuścił pistolet.
      -  Ty wracaj do kościoła - rzucił do Zarry. - Powiedz Palomie, że nic mi nie jest.
      -  Zidiociałeś! Lockett by się na ciebie wypiął!
      -  Może by się i wypiął, ale ja nie jestem Lockettem. No jedź już, weź wóz. Ja wrócę pieszo, jak tylko załatwię sprawę.
      Zarra najchętniej protestowałby dalej, ale wiedział, że jeśli Rick podjął już raz decyzję, to nic nie jest go w stanie od niej odwieść.
      -  A to kretyn! - mruknął pod nosem, a głośniej dodał: -Uważaj na siebie. Słyszysz?!
      -  Słyszę - odparł Rick.
      Zarra wyszedł, wsiadł do mercedesa Cade'a i odjechał w stronę mostu.
      -  No dobra - zwrócił się Rick do Daufin, kiedy mercedes znikł im z oczu i było już za późno, żeby się wycofać. - Prowadź mnie do tego Locketta.
      
39. Szosa 67
     
      Pięść stwora waliła w dach buicka jak młot w kowadło wgnia-tając blachę do środka i sufit nad głową Curta Locketta przypominał już zdeptaną puszkę po piwie. Wóz trząsł się tak, że Curt ledwie panował nad kierownicą; strzałka prędkościomierza drżała po drugiej stronie setki.
      - Spadaj! - wrzasnął Curt, skręcając gwałtownie to w lewo, to w prawo. Buick wszedł na pełnym gazie w łuk i wypadł z drogi, wzbijając w powietrze gejzer piasku zmieszanego z kamieniami. Curt z najwyższym trudem zmusił go do powrotu wszystkimi czterema kołami na szosę i nagle w świetle reflektorów zamajaczył jakiś kształt: przed nim wlókł się pick-up wyładowany materacami, starymi gratami i stertą drewnianych skrzynek, na której siedziało czarnowłose Meksykaniątko. Dziecku z przerażenia oczy omal nie wyszły z orbit. Curt, tocząc rozpaczliwy bój z kierownicą, o włos uniknął kraksy. Wyprzedził pick-upa, ocierając się prawie o jego burtę i zasypując go tumanami kurzu.
      Droga wiła się między czerwonymi, wielkimi jak domy głazami. Pośród wycia silnika słychać było metaliczny skrzyp odrywanego dachu; to w robocie była jedna z rąk potwora, której palce zakończone metalowymi pazurami zaciskały się na górnej krawędzi drzwiczek od strony pasażera. Puszczały kolejne nity. Pięścią drugiej ręki kreatura łomotała wciąż w dach. Curt znowu skręcił gwałtownie w prawo i zaraz potem w lewo, ale potwór trzymał się dachu jak rzep psiego ogona.
      Wzdłuż górnej krawędzi przedniej szyby pojawiła się szpara. Szyba popękała w zygzaki. Curt walnął kreaturę pięścią po palcach odrywających dach znad krawędzi drzwiczek. Przez powstałą szczelinę wsunęła się szukająca go po omacku ręka i gdyby się w ostatniej chwili nie odchylił, ucapiłaby go za włosy. Samochód zjechał prawymi kołami na pobocze i zatrząsł się na wykrotach. Przy każdym podskoku Curt walił głową o powgi-nany dach. I nagle kreatura straciła uchwyt, ze zgrzytem metalowych paznokci szorujących po blasze ześlizgnęła się po dachu w tył, a potem zsunęła po tylnej szybie. Usiłowała się czegoś uchwycić, ale nie znajdowała żadnego punktu zaczepienia. Curt obserwował we wstecznym lusterku, jak zjeżdża między tylnymi płetwami po klapie bagażnika. W czerwonej poświacie tylnych świateł widział jej na wpół zmasakrowaną, na wpół piękną twarz. Po chwili ta twarz znikła za obłą krzywizną bagażnika i Curt wydał dziki okrzyk triumfu.
      - A leć do diabła! - wrzasnął chrapliwie, wprowadzając wóz z powrotem na szosę. - To cię nauczy, że nie warto zadzierać z kowbojem!
      Szosa 67 wyprostowała się i znowu wrzynała w pustynię. Jakieś dwie mile dalej, wzdłuż całego horyzontu, zagłębiała się w ziemię purpurowa sieć. Tarasowała drogę, a po jej drugiej stronie rozlewało się morze błyskających niebiesko-czerwonych świateł: wozy policji stanowej.
      Takie coś nie może być twarde" - przypomniał sobie Curt słowa świętej pamięci Harlana. To niemożliwe.
      Zerknął na prędkościomierz. Sto dziesięć. Dam radę się prze-
      bić - pomyślał. Przebiję się przez to jak przez szybę. A jak nie dam rady się przebić... no to się nawet o tym nie dowiem, nie?
      Mocniej zacisnął dłonie na kierownicy, żeby opanować drgania kół. Wciskał do dechy pedał gazu, czując na nogach gorąco bijące od silnika.
      Nagle dał się słyszeć głuchy huk przypominający wybuch bomby i spod maski strzelił strumień pary. Z rury wydechowej trysnął czarny jak smoła dym. Buick zadygotał, w silniku dźwięknęło potężnie, jakby ktoś uderzył w chiński gong. Zdechł - pomyślał Curt. Coś wybiło. Strzałka prędkościomierza zaczęła gwałtownie spadać: sto... dziewięćdziesiąt pięć... dziewięćdziesiąt...
      Ale sieć szybko się zbliżała.
      Dam radę, kalkulował. Jasne, że dam. Przebiję się przez to draństwo, bo takie coś nie może być twarde...
      Zostawiam tutaj swojego chłopaka.
      Ta myśl zaparła mu dech w piersiach. Zmykam jak śmierdzący tchórz z podwiniętym ogonem i zostawiam mojego syna.
      Mojego syna.
      Strzałka prędkościomierza spadła już do siedemdziesiątki. Do sieci było nie dajej jak pół mili. Jeszcze może mi się udać -pomyślał.
      Ale lewa stopa wisiała już nad pedałem hamulca. Wahała się, a spod kół umykały kolejne metry.
      Cholera, dzieciak nie da sobie sam rady - myślał Curt. Wszyscy ci to powiedzą.
      Opuścił zdecydowanie lewą nogę. Coś trzasnęło i pedał hamulca nie stawił żadnego oporu, ze szczęk hamulcowych trysnęły skry. Wnętrze samochodu wypełnił swąd spalenizny, poszły hamulce.
      Sieć rosła w oczach, zbliżało się morze migających świateł po jej drugiej stronie.
      Szarpnął za hamulec ręczny i błyskawicznie zredukował bieg z czwórki na dwójkę. Rozległ się przeraźliwy zgrzyt, a zaraz potem przeciągły, przypominający serię z karabinu maszynowego stukot - to pluły zębami tryby skrzyni biegów. Wóz dygocząc gnał dalej sześćdziesiątką, a do siatki zostało jeszcze dwieście metrów. Curt skręcił ostro kierownicą, ale łyse opony robiły swoje i chociaż koła zaczęły skręcać, wiedział, że się już nie wyrobi i wpasuje w sieć.
      Wtem przez otwarte okno od strony pasażera wsunęła się dłoń, a potem cała ręka. Za nimi wcisnęła się do kabiny głowa i barki kreatury, i Curt zrozumiał, że nie spadła, lecz uczepiła się jak pijawka burty buicka. Zdrowe oko wwiercało się w niego z zimną wściekłością, ręka usiłowała dosięgnąć twarzy.
      Wrzasnął i puścił kierownicę. Buick zjechał z drogi i gnał samopas wprost na odległą już tylko o pięćdziesiąt metrów sieć. Curt zdążył dojrzeć kątem oka, ze strzałka prędkościomierza zbliża się do czterdziestki, a w następnej chwili blondwłosy potwór wciągnął się już do wnętrza po pas.
      Było tylko jedno wyjście. Curt szarpnął klamkę, naparł ramieniem na drzwiczki i wyskoczył. Wylądował wprawdzie na miękkim piasku, ale wstrząs był tak silny, że przed oczami zawirowały gwiazdy. Świszczało mu w płucach, ale zachował na tyle przytomności umysłu, by potoczyć się po ziemi i turlać, się tak, i turlać, byle dalej od samochodu.
      Buick przebył ostatnie pięć metrów i wyrżnął w sieć. W miejscu zderzenia fioletowa siatka zapulsowała żarem wnętrza rozpalonego pieca. Maska złożyła się w harmonijkę, blok silnika wyłamał przerdzewiałą przegrodę i wbił się do kabiny niczym rozgrzana do czerwoności pięść. Metalowe zadziory przeszyły kreaturę z twarzą Laurie Rainey i ta zniknęła pod wtłaczaną do środka deską rozdzielczą.
      Wóz odbił się od sieci. Zgnieciona maska jarzyła się szkarłatem, jakby przejęła ciepło sieci. Topiły się opony, buchnął smolistym dymem płonący olej i buick rozerwał się na spawach w pomarańczowym rozbłysku ogłuszającej eksplozji, która wyrzuciła w powietrze kawałki blach. Od zderzenia do wybuchu upłynęło około trzech sekund.
      Wokół Curta spadały z łomotem fragmenty samochodu, a on leżał na brzuchu, wyrzygując kentucky genta. Odór płonącego wraku sprowadzał coraz to nowe fale nudności, wymiotował więc, dopóki w żołądku nie zostało nic.
      Podźwignął się na kolana. Sądząc po ilości lejącej się z niego krwi, nos miał złamany. Ale specjalnego bólu nie czuł. Podejrzewał jednak, że ten dopiero przyjdzie. Spuścił wzrok na lewą rękę - na tym boku wylądował - i zobaczył strzępy zwisającej luźno skóry. Otarł ją sobie do mięsa od barku po łokieć, ciało na żebrach po tej stronie również piekło jak przypalone. W ustach czuł smak krwi. Wypluł ząb i spojrzał na to, co zostało z jego samochodu.
      Szczątki buicka płonęły, przypominały czarny kłąb topiącej się lukrecji. Od wraka bił straszny żar. Czerwony blask sieci przygasał, powracając do zimnego fioletu. Ramą buicka wstrząsnął drugi wybuch, na wszystkie strony, niczym grad srebrnych dolarówek, prysnął stopiony metal.
      Curt wstał. Nogi trochę się pod nim uginały, ale poza tym czuł się już nieźle. Natrafił językiem na drugi wiszący na włosku ząb po lewej stronie szczęki. Wsadził sobie palce do ust i wyrwał go.
      Z wraku buicka coś wyskoczyło.
      Pędziło prosto na Curta, ale ten był tak wstrząśnięty, że nie mógł wykonać najmniejszego ruchu.
      Stwór był czarny jak węgiel, przygarbiony i jakiś pokręcony. Wyglądał jak bezgłowy, spalony trup z jedną ręką, która wiła się niczym zraniony wąż, a od nasady kręgosłupa wyrastało jeszcze coś, również spalonego, długiego na jakieś półtora metra, bijącego wściekle tam i z powrotem.
      Curt stał jak wrośnięty w ziemię. Wiedział, że powinien się odwrócić i uciekać, ale nie był w stanie ruszyć nogami.
      Straszydło przebiegło trzy metry przed Gurtem. Zaleciał go mdlącosłodkawy odór jakby spalonego plastyku i usłyszał piskliwe, straszne syczenie. Stwór potknął się, zrobił jeszcze kilka kroków, po czym padł na kolana i jedyną ocalałą ręką zaczął gorączkowo kopać dół w sypkim piasku. Wyrzucając za siebie całe jego garście wpychał w pogłębiającą się dziurę bezgłową szyję i barki, i po chwili zaczął ryć również nogami. Po kilku sekundach zagrzebał się już po pas, lecz nagle zadygotał spazmatycznie. Nogi jeszcze mu podrygiwały, przypalone podeszwy stóp zapierały się w daremnym wysiłku.
      W końcu znieruchomiał, zagrzebany prawie zupełnie w piachu, spod ziemi sterczały tylko poczerniałe nogi.
      Cokolwiek to było, Curt nie podszedłby sprawdzić nawet za milion dolarów i ciężarówkę kentucky genta; zresztą whiskey była ostatnią raeczą, jakiej teraz pragnął. Łyk wody, zęby spłukać ten niesmak z ust - oto, o czym marzył. Zaczął się cofać, nie spuszczając oka ze spalonej na węgiel kreatury. Nie poruszała się już, nie wyłaziła spod piasku. Curt modlił się do Boga, żeby okazała się martwa.
      W końcu spojrzał w kierunku sieci. Wszystko wydawało mu się jakieś zamglone i nierealne.
      Po drugiej stronie stały nie tylko wozy patrolowe policji stanowej. Teraz dostrzegał również kilka granatowych, nie oznakowanych furgonetek i dwie białe ciężarówki. Kłębiło się tam też mnóstwo narodu: ludzie w mundurach policji i ludzie w granatowych mundurach oraz czapkach. Rządowi - pomyślał Curt. Chyba z lotnictwa.
      Podszedł bliżej sieci, żeby lepiej się przyjrzeć. Sieć brzęczała cicho i od tego brzęczenia kłuły go bębenki w uszach, a powietrze pachniało błyskawicami. Za skupiskiem samochodów lądował właśnie helikopter. Curt widział jego obracające się wirniki, ale silników nie słyszał. Po prawej stały dwa wielkie ciągniki siodłowe z naczepami i kilka zwykłych ciężarówek. W dali, na szosie 67, świeciły roje reflektorów. Postawili tam blokadę drogi, domyślił się. Wysmarkał krew i gile, otarł nos chudym przedramieniem i zauważył jakieś poruszenie po drugiej stronie siatki.
      Zebrało się tam ośmiu czy dziewięciu mężczyzn i kilku z nich dawało Gurtowi znaki, że ma podejść bliżej. Z wyrazu ich wytężonych twarzy wnioskował, że krzyczą, ale on nie słyszał ani słowa.
      Podszedł bliżej i zatrzymał się dwa metry od sieci. Na ziemi po lewej leżał spalony kojot.
      Zamachał do niego mężczyzna w spodniach khaki i przepo-conej szarej koszuli. Mężczyzna osłonił dłońmi usta i wyraźnie coś krzyknął. Curt pokręcił głową i znaczącym gestem wskazał palcem na uszy. Mężczyźni odbyli pośpieszną naradę, po czym jeden z nich odbiegł sprintem w kierunku białej ciężarówki.
      Z grupy wysunął się inny mężczyzna w mundurze lotniczym i w czapce z daszkiem. Stanął przed siecią i spojrzał na Curta ciemnymi oczami osadzonymi głęboko w twarzy o jastrzębim nosie. Stał tak blisko, że Curt mógł odczytać jego nazwisko z plakietki przypiętej do wojskowej kurtki: Płk Buckner". Z braku innego pomysłu Curt zasalutował niepewnie i Buckner skinął mu ponuro głową.
      Ten, który odbiegł przed chwilą do ciężarówki, wrócił z blokiem papieru i z czarnym mazakiem. Buckner wziął to od niego, napisał coś na arkuszu i pokazał Gurtowi: CZY PUŁKOWNIK RHODES ŻYJE?
      Curt przypomniał sobie, że w Bob Wire Club słyszał coś o jakimś oficerze lotnictwa, krzyknął więc: Chyba tak", ale zaraz uświadomił sobie, że oni go tam nie słyszą. Kiwnął więc głową. Buckner wydarł arkusz z bloku i napisał kolejne pytanie: MOŻE PAN ODSZUKAĆ RHODESAI SPROWADZIĆ GO TUTAJ?
      Jak?" - zapytał samym ruchem warg Curt i pokazał na spalony wrak buicka. Mężczyzna w spodniach khaki dał mu gestami do zrozumienia, żeby się obejrzał, Curt posłuchał.
      Tuż za nim zatrzymywał się właśnie z poskrzypywaniem wyładowany meblami pick-up. Kierowca, potężnie zbudowany Latynos, wysiadł i gapił się z rozdziawioną gębą na siatkę. Na miejscu pasażera siedziała kobieta z dzieckiem na ręku, a chłopczyk podróżujący na skrzyni wspiął się na dach kabiny, żeby lepiej widzieć. Mężczyzna zbliżył się do Curta, szwargocząc szybko po hiszpańsku.
      -  Nic z tego, amlgo - przerwał mu Curt, domyślając się o co tamtemu chodzi. - Nie ma przejazdu. - Odwrócił się znowu do oficerów.
      Buckner trzymał już przed sobą następny arkusz z pisemnym poleceniem: PILNIE SPROWADŹCIE TU RHODESA. MUSIMY POZNAĆ SYTUACJĘ.
      -  Sytuacja jest całkiem gówniana - powiedział Curt i parsknął ponurym śmiechem.
      -  My chcemy się stąd wydostać! - krzyknął kierowca pick-upa. Z jego głosu przebijała panika. - Moja żona i dzieciaki! Musimy przejechać!
      -  Nie tą drogą. - Curt przesunął wzrokiem po sieci ze wschodu na zachód. Ciągnęła się nieprzerwanie jak okiem sięgnąć w obu kierunkach. - Możecie spokojnie wracać do miasta.
      -  Nie! Musimy przejechać!
      -  To był niedawno mój samochód. - Curt wskazał kciukiem dopalający się wrak. - Uderzył w tę przeklętą klatkę. - Schylił się, podniósł kamień wielkości pięści i rzucił nim w sieć. Nastąpiła seria ostrych trzasków i kamień rozsypał się w drobny mak. - Chybarnie chcesz, zęby twoja rodzinka tak skończyła, co?
      Mężczyzna zawahał się, na jego pokiereszowanej twarzy odmalował się strach. Obejrzał się na żonę i synka, potem znowu spojrzał na sieć.
      -  Nie - bąknął w końcu. - Nie chcę.
      Curt zerknął na oficerów lotnictwa. Buckner trzymał wciąż przed sobą blok papieru z poleceniem i Curt dał mu ręką znak, że w porządku, zrobi się.
      -  Nie miałbym mc przeciwko, gdybyście podrzucili mnie do miasta - zwrócił się do Meksykanina. - Tą drogą nikt dzisiaj nie przejedzie.
      -  Sf. - Mężczyzna przestępował przez chwilę niezdecydowanie z nogi na nogę, potem wrócił do żony, by ją poinformować, że mimo wszystko nie pojadą dzisiaj do Odessy.
      Curt podszedł do miejsca, gdzie leżała zagrzebana w piasku spalona kreatura. Nadal się nie poruszała. Zebrał w ustach trochę krwawej śliny i splunął na nią. Ślina zaskwierczała w zetknięciu z nogami potwora. Curt wrócił do pick-upa, wdrapał się na skrzynię i wcisnął między skrzynki a wiklinowy stolik. Chłopczyk o ciemnych, wielkich jak włoskie orzechy oczach usiadł po tu-recku naprzeciwko i przyglądał mu się badawczo. Zawarczał silnik i cztery siedzące w klatce kury zagdakały, otrzepując się nerwowo. Pick-up, dygocząc z wysiłku, jakby zaraz miał się rozlecieć, cofnął się na wstecznym biegu od sieci. Parę metrów dalej Meksykanin zawrócił i ruszył w stronę Inferno. Curt patrzył na obracające się światła policyjnych kogutów, dopóki nie znik-nęły mu z oczu za zakrętem drogi, a wtedy wsparł brodę na chudych kolanach i próbował nie wracać myślami do Bob Wire Club, gdzie zostało pięciu zmasakrowanych ludzi. Było to zadanie niewykonalne. Dostał napadu dreszczy, do oczu napłynęły mu łzy. Czuł się zupełnie rozbity. Muszę odnaleźć Cody'ego -pomyślał. Muszę odnaleźć mojego chłopaka.
      Ktoś pociągnął go delikatnie za nogawkę spodni. Chłopczyk przysunął się i powiedział:
      - Będzie dobrze, proszę pana. Będzie dobrze.
      Mały sięgnął do kieszeni brudnych niebieskich dżinsów i wyciągnął na wpół opróżniony rulonik miętowych mentosów. Podsunął ją Gurtowi, a temu stanął przed oczami wieszak na krawaty w ręce syna i serce omal mu nie pękło.
      Zwiesił głowę, więc chłopczyk sam wydłubał z rulonika men-tosa i położył go obok mężczyzny.
      
40. Dziura
     
      Cody nie czuł już rąk. Odpłynęła z nich wszystka krew, za to nogi ciążyły jak pięćdziesięciokilogramowe worki cementu. Od odejścia Daufin upłynęło dziesięć, najwyżej piętnaście minut, ale siły opuszczały go w zastraszającym tempie. Jedyne, co mu pozostawało, to starać się nie puścić, wisiał więc z dłońmi zaciśniętymi kurczowo na rurze, a po twarzy ściekał mu strumieniami pot.
      - Ratunku! - krzyknął i natychmiast tego pożałował. Rura znowu się zakołysała i w czarną czeluść posypała się nowa lawina ziemi. Zostawiła mnie - pomyślał. Już tu nie wróci. Cholera, pewnie nawet nie zrozumiała, co mi grozi! Nie, nie, poprawił się zaraz, bo panika ścisnęła mu żołądek. Pobiegła sprowadzić pomoc. Jasne. Wróci. I wisiał dalej, a po ramionach zaczynało się rozpływać chłodne mrowienie napiętych nerwów i wydreno-wanych z krwi mięśni.
      Wtem usłyszał coś i włoski zjeżyły mu się na karku.
      Dźwięk był cichy i z początku pomyślał, że to pewnie odgłos lądującej na dnie ziemi, która osypuje się ze ścian - ale im dłużej nasłuchiwał, tym bardziej się upewniał, że to jednak nie to. Było w tym odgłosie coś ze skradania się, czajenia, coś lepko-wilgotnego.
      Wstrzymał oddech. W zalegających pod nim ciemnościach coś się poruszało.
      -  Ty, Lockett! Jesteś tam?
      Ten krzyk rozległ się tak niespodziewanie, że zaskoczony Cody omal nie puścił się rury. Spojrzał w górę. Majaczyła tam wychylająca się spoza krawędzi dziury sylwetka.
      -  Tak! Jestem!
      Zapaliła się latarka, w dół strzelił snop światła.
      -  No stary, tym razem naprawdę głęboko wdepnąłeś, co? Głos przemawiał z meksykańskim akcentem. Cody znał ten głos, urągał mu w sennych koszmarach. Spytał jednak:
      -  Kto tam?
      -  Rick Jurado, su buen amigo - padła sarkastyczna odpowiedź. Twój dobry przyjaciel. - Mamy tu linę. Trzymaj się.
      -  Kto tam z tobą jest?
      -  Twoja dobra przyjaciółka - poinformował go Rick i Cody wiedział, co Meksykanin przez to rozumie.
      Rick odłożył pistolet na drewnianą podłogę ganku. Daufin sięgnęła po niego z zaciekawieniem, ale Rick powiedział:
      -  Lepiej tego nie ruszaj. Mogłoby cię przedziurawić na wylot. Mała kiwnęła głową i cofnęła rączkę.
      Rick rozejrzał się za czymś solidnym, do czego można by przymocować linę. Wychodziło na to, że musi się zadowolić białą barierką z kutego żelaza, okalającą ganek.
      -  Wić będzie za krótka - orzekła Daufin, oceniwszy na oko odległość od miejsca, w którym Rick przywiązywał linę do dziury. - Zabraknie metra.
      -  Trudno. Musimy radzić sobie jakoś z tym, co mamy. -Rozwijając linę wrócił do otwartych drzwi i stanął na progu. -Uwaga, lina leci! - zawołał i rzucił ją. Poświecił w dół latarką i stwierdził, że Daufin miała rację: koniec liny dyndał metr nad rurą, na której zaciskały się palce Locketta.
      Cody patrzył z rozpaczą na linę. Nigdy by nie przypuszczał, że metr to tak dużo. Spróbował podciągnąć się, ale żebra znowu zaprotestowały przeszywającym bólem, a rura zakołysała się i zaskrzypiała.
      -  Nie dam rady! - krzyknął. Zwisł znowu na wyciągniętych rękach, odnosząc wrażenie, ze zaraz oderwą mu się od tułowia. Promień latarki wyławiał z mroku zacieki szarej mazi ześlizgującej się ścianami studni i skapującej w ciemność.
      Rick już wiedział, co w tej sytuacji musi zrobić.
      -  Niech to diabli! - mruknął pod nosem i oddał latarkę Dau-fin. - Trzymaj - powiedział. - Kieruj ją na niego. Rozumiesz? -Kiedy kiwnęła główką, uchwycił obiema rękami linę, zsunął się do dziury i zaczął spuszczać na dół.
      Na rurze wolał nie stawać w obawie, że obciążenie dodatkowymi kilogramami jego wagi wyrwie ją ze ściany, zawisł więc kilka centymetrów nad nią.
      -  Lockett! - powiedział. - Niżej nie mogę! Będziesz się musiał trochę podciągnąć i złapać mnie za nogi.
      -  Nic z tego, stary. Rąk nie czuję. Nie dam rady. - Wszystko, na co było go stać, to wisieć bez ruchu. Gdyby rura znowu się rozkołysała, to mogłaby się złamać, a jeśli nawet nie, to zawiodłyby go śliskie dłonie. - Jezu, moje ręce...
      -  Przestań mi tu biadolić! Podciągaj się i łap mnie za nogi!
      Podeszwy butów Ricka znajdowały się jakieś dziesięć centymetrów nad zaciśniętymi na rurze dłońmi Cody'ego. Cody wiedział, że nie wydostanie się stąd, jeśli nie zrobi tego, co mówi Grzechotnik, ale był już bardzo osłabiony i wysiłek, jaki trzeba by w to włożyć, wydawał mu się nadludzki. Mięśnie barków rozdzierało ostre kłucie, żgający ból przeszywał klatkę piersiową. Sięgnij w górę, nakazał sobie. Zwyczajnie sięgnij. Najpierw jedną ręką, potem drugą. Miał już to zrobić, ale podejmowana mozolnie decyzja w ostatniej chwili rozsypała się jak domek z kart. Palce zacisnęły się jeszcze mocniej i to wystarczyło, by rura zajęczała i drgnęła. Żołądek skurczył mu się i podskoczył do gardła. Zaraz się zesram ze strachu - pomyślał.
      -  Nie dam rady - jęknął.
      Rick napinał już bicepsy, gotów przyjąć na nie ciężar Locketta.
      -  Patrzcie na twardziela - szydził. - Ty, gringo, może mi się tu jeszcze rozpłaczesz za mamusią? - Lockett nie odpowiadał. Rick wyczuł, że Renegat dał za wygraną. - Ej, mówię do ciebie, baranie! Odpowiadaj!
      Kilka sekund ciszy. Potem:
      -  Wygięła się.
      -  To ja ci zaraz wygnę to zafajdane dupsko, zasrańcu! Czyli co? Mam machnąć ręką i cię tutaj zostawić, no?
      -  Może tak będzie lepiej. - W tym momencie Cody znowu to usłyszał: dochodzący z dołu odgłos skradania się. Z walącym sercem spróbował zmusić mięśnie do jeszcze jednego wysiłku, ale rozsądek podpowiadał, że jeśli się poruszy, rura pęknie.
      -  Człowieku, moja siostra ma więcej ikry niż ty! Nawet babcia! - Rickowi przyszło do głowy, że szyderstwa mogą rozwścieczyć Locketta na tyle, by zapomniał o strachu i chwycił go za nogi.
      -  Zamknij się - wychrypiał Cody.
      On się zaraz puści, przemknęło przez myśl Rickowi. Palnął, co mu akurat ślina przyniosła na język:
      -  A mówiłem siostrze, żeś nie wart jaszczurczego gówna.
      -  Co? Rozmawiałeś z nią o mnie?! A więc go to ruszyło!
      -  Tak, Miranda wypytywała mnie o ciebie. Coś ty za jeden i w ogóle. Zrobiłeś na niej korzystne wrażenie. Ale tylko korzystne.
      -  Tak powiedziała?
      -  Tak. - Skłamał z premedytacją, bo uznał, że tak trzeba. -Tylko nie bierz sobie tego za bardzo do serca. Ona kiepsko widzi bez okularów.
      -  Ładna jest - powiedział Cody. - Smaczny kąsek.
      W innych okolicznościach Lockett dostałby za tę uwagę w zęby. Teraz jednak Rick dostrzegł w niej tylko szansę oderwania Cody'ego od tej przeklętej rury.
      -  Podoba ci się moja siostra, co?
      -  Tak. Chyba tak.
      -  Jak chcesz ją jeszcze zobaczyć, to musisz stąd wyłestó, A żeby stąd wyleźć, musisz mnie złapać za nogi. Innej możliwości nie ma.                                               ,
      -  Nie mogę, stary. Już po mnie.
      -  Dobra - powiedział Rick. - Powiem ci, co zrobię. Opuszczę się troszkę niżej, stanę na tej rurze, a ona pewnie się wtedy złamie. A ty albo polecisz w dół, albo się mnie złapiesz. Zrozumiałeś?
      -  Nie! Zaczekaj, kurczę! Jeszcze nie jestem gotowy.
      -  Jesteś, jesteś - zapewnił Rick, opuścił się o szerokość dłoni i postawił na rurze prawą stopę.
      Rozległ się skrzyp przeciążonego metalu. Rura drgnęła gwałtownie i zaczęła wyginać do dołu.
      -  Łap się! - krzyknął Rick.
      Zlana potem twarz Cody'ego lśniła w świetle latarki. Zaciął zęby; czuł, że rozkołysana rura zaraz pęknie. Teraz albo nigdy. Nie potrafił rozewrzeć palców. Kropelka potu wpłynęła mu do oka i zmusiła do zaciśnięcia powiek.
      Rick postawił na rurze drugą stopę i stanął na niej całym swoim ciężarem.
      -  No, łap się! - ponaglił, widząc że rura wychodzi już ze ściany, a w dół wali lawina ziemi i kamieni.
      -  Ty skurwysynu! - krzyknął Cody i rozwarł palce prawej dłoni. Nie bacząc na protest rozdzieranych mięśni barku, zawisł na lewej ręce, a prawą sięgnął do kostki Ricka Jurado. Chwycił ją, zacisnął kurczowo palce - i w tym momencie rura złamała się, wyskoczyła ze ściany i runęła w dół.
      Rick, parząc sobie dłonie, zjechał po linie do samego końca i dopiero tam zdołał wyhamować. Teraz całe obciążenie przejęły barki i ramiona Grzechotnika, Cody zaś, uczepiony jednej jego kostki, próbował desperacko dosięgnąć drugiej. Kiedy kołysali się tak między obślimaczonymi ścianami studni, z głębokości pięciu metrów doleciał stłumiony plusk, z jakim rura uderzyła o dno.
      Cody'emu udało się wreszcie chwycić lewą kostkę Ricka. Podciągnął się po nogach Grzechotnika i objął go w pasie. Rick słyszał, jak lina trzeszczy pod ich ciężarem. A jak pęknie? Albo jak puści ta barierka na górze? Długo by wtedy spadali. Z uwieszonym u pasa Codym podciągnął się z wysiłkiem o pół metra, nabrzmiałe żyły i mięśnie wychodziły mu niemal na wierzch, krew dziko szumiała w głowie i w tym momencie Cody uchwycił się końca liny trochę go odciążając.
      -  Wychodźcie! - zawołała z góry Daufin. - Wychodźcie! Rick zaczął się piąć, dłoń za dłonią, w górę, buty ślizgał mu się po ociekających śluzem ścianach. Cody próbował tego samego, ale zdołał przybliżyć się tylko o metr do powierzchni i ramiona odmówiły mu posłuszeństwa. Zawisł bezradnie nad przepaścią, a tymczasem Rick dotarł już na samą górę i wygramolił się przez próg z dziury.
      -  Wyciągnij go! - ponagliła Daufin i oświetlając bez przerwy Cody'ego trzymaną w prawej dłoni latarką, wytężała wszystkie siły, próbując ciągnąć za linę wolną ręką. - Szybciej!
      Zdenerwowanie w jej  głosie kazało zdyszanemu Rickowi
      podźwignąć si<ę z brzucha na czworaki i zajrzeć do dziury. Coś lazło po ścianie, do stóp Cody'ego miało już tylko dwa metry. Była to ludzka postać o siwych włosach, ale twarzy nie dało się rozpoznać, bo postać odwracała ją od światła. Stwór, wczepiając się palcami w śluz i ziemię, piął się do góry z wprawą alpinisty.
      Cody tego nie widział. Mrużył oczy przed blaskiem latarki.
      -  Dalej, stairy! Pomóż mi wyleźć!
      Rick usiadł na ganku, zaparł się stopami o framugę drzwi, chwycił linę oburącz i zaczął ciągnąć. On też opadł już prawie zupełnie z sił i Lockett wydawał mu się ciężki jak głaz.
      Cody podjechał kolejne czterdzieści centymetrów w górę i na-macał nogami ścianę, ale pokrywająca ją warstwa śluzu była za gruba.
      Czyjaś dłoń zamknęła się na jego kostce. Spojrzał w dół i zobaczył tuż pod sobą uśmiechniętą twarz Kociej Mamy.
      Usta, zamiast zębów, wypełniały jej rzędy srebrzystych igieł, a skórę miała jakąś nakrapianą, szarożółtą jak zdechły wąż, który zaczyna się rozkładać w słońcu. Przywierając brzuchem do ściany starała się kryć w cieniu Cody'ego przed światłem. Oczy pałały jej zimnym blaskiem.
      - Gdzzzzie ciiii tak śśśśpieszzzzno, rrrobakuuu... - odezwała się głosem przypominającym syk pary uchodzącej z pękniętej rury.
      Zamarł na trzy sekundy i w ciągu tej chwili zrozumiał, co to groza. Kocia Mama ściągała go na dół, coraz mocniej zaciskając zimne palce na kostce i wczepiając się wolną ręką w śliską ścianę. Gwałtowne drgnięcie liny szarpniętej przez Ricka przywołało go do rzeczywistości. Zadziałał instynktownie: kopnął stwora prawą nogą w twarz. Odniósł wrażenie, że trafił w cegłę, ale z ust kreatury posypał się grad połamanych igieł, a nos pękł jej jak ślimak.
      Wyrwał kostkę z uścisku i nie zważając na ostry ból ogarniający stopę oraną metalowymi paznokciami, które przebiły but i wraziły się w ciało, jął się piąć po linie, przekładając błyskawicznie ręce jak urodzona małpa. Rick wywlókł go na powierzchnię. Cody wyskoczył jak oparzony, wpadając na Daufin i przewracając małą. Latarka potoczyła się po ganku.
      Cody umykał na czworakach jak najdalej od dziury; Rick został jeszcze na moment, żeby wyciągnąć resztę liny, po czym też zaczął się cofać na siedzeniu od drzwi. Słyszał, jak siwowłosy stwór pnie się w górę z wilgotnym cmoktaniem.
      - Światło! - krzyknął. - Dajcie tu światło!
      Daufin, której wciąż dzwoniło w głowie po upadku, dostrzegła latarkę na skraju ganku. Poczołgała się po nią.
      Z dziury wyłoniła się dłoń i ramię. Metalowe paznokcie wbiły się w drewnianą framugę i potwór zaczął się podciągać w górę. Spod progu wyskoczyła druga ręka, sięgając do nóg Ricka. Odkopnął ją z całych sił.
      Daufin podniosła latarkę i skierowała ją na drzwi. Światło padło na pomarszczoną, błyszczącą twarz stwora, który wydał bulgotliwy wrzask wściekłości i bólu zasłaniając ręką oczy. Ale wylazł już prawie cały z dziury. Teraz wystarczył tylko potężny rzut ciałem i był na ganku.
      Popełzł natychmiast w kierunku Ricka i byłby go dopadł, gdyby nie Cody, który podskoczył i przystawił rękę do twarzy Kociej Mamy. W dłoni ściskał pistolet, który przed chwilą podniósł z podłogi. Nacisnął spust i pani Stellenberg rozprysła się górna szczęka. Drugi pocisk wbił się w oko, trzeci oddarł wraz ze skórą kępę siwych włosów i odsłonił nie kość, lecz guzłowatą, metaliczną powierzchnię, w której coś się wiło jak w worku pełnym węży.
      Potwór rozdziawił usta; szyja wydłużyła mu się wężowym ruchem i głowa sięgnęła do trzymającej pistolet ręki Cody'ego. Strzelił w otwarte usta. Posypały się srebrne igły, pocisk wybił w potylicy dziurę, przez którą trysnęła szara ciecz. Ręka potwora śmignęła o włos od kolan odskakującego Cody'ego. Rick cofnął nogi poza zasięg straszliwych rąk i przeturlał się na skraj ganku. Daufin stała przy Codym, świecąc wciąż trzymaną oburącz latarką.
      Ciało Kociej Mamy przeszedł dreszcz. Ręce i nogi zaczęły się wydłużać przy akompaniamencie suchych trzasków. Spod żółtawej skóry przebijał coraz wyraźniej ciemny, łuskowaty pigment. Plecy wygięły się w garb, ciało wzdłuż kręgosłupa pękło. Daufin chwyciła Cody'ego za rękę i odciągnęła w tył. Z nasady kręgosłupa stwora wystrzelił sprężyście ogon, waląc w daszek nad gankiem. Kończyny Kociej Mamy przypominały teraz umięśnione owadzie odnóża pokryte pasmami skórzastych łusek. Groteskowe cielsko dźwignęło się i ciągnąc za sobą śluzowaty ślad powlokło się w kierunku chłopców.
      Cody, trzymając pistolet w wyciągniętych rękach, wypalił dwa razy. Jeden pocisk trafił kreaturę w środek twarzy z siłą, która odrzuciła jej głowę w tył. Drugi wybił jeszcze trochę igieł i oderwał żuchwę. Przy trzecim naciśnięciu spustu iglica natrafiła na pustkę.
      Stwór machał rękami, jak gdyby odpędzając od siebie światło latarki, a palce próbowały je chwytać, jakby to było coś materialnego. Ogon bił zaciekle, kościane szpikulce cięły ze świstem nocne powietrze. Pozostałe oko błyszczące w zmasakrowanej, ociekającej śluzem twarzy, drgało w oczodole. Rick zdążył już przeskoczyć przez barierkę okalającą ganek, Daufin z Codym zeszli tyłem po schodkach, odsuwając się poza zasięg ogona.
      Potwór wydał świszczący syk, stanowiący niesamowitą kombinację ludzkiego wrzasku i brzęczenia owada, po czym cofnął się do drzwi i zeskoczył do dziury. Pochłonęła go ciemność. Gdzieś z głębi dobiegł łomot ciała uderzającego o dno, a potem szelest, z jakim krab wkopuje się do swojego gniazda.
      -  Uciekł - wykrztusiła Daufin przez ściśnięte gardło. - Stin-ger uciekł.
      -  Jezu! - wychrypiał Cody. Oleisty pot ściekał mu po twarzy i czuł, że zaraz zemdleje. - To był Stinger?
      -  Kreacja Stingera. Wszystkie kreacje są Stingerem.
      Rick odszedł kawałek i pochylił się nad rynsztokiem. Żołądek mu się wywracał na nice, ale nie mógł zwymiotować.
      -  W porządku? - spytał Cody.
      Rick splunął śliną, która miała smak kwasu akumulatorowego.
      -  A jakże - udało mu się powiedzieć. - Codziennie mam do czynienia z takimi straszydłami. Ty nie? - Wyprostował się, wciągnął w płuca powietrze śmierdzące spaloną gumą i wyciągnął do Cody'ego rękę. - Pistolet. Oddaj.
      Cody oddał mu broń. Rick rozerwał paczkę zapasowych nabojów, którą wyjął z kieszeni, i zaczął napełniać magazynek. Daufin skierowała sobie latarkę na twarz i patrzyła w światło, dopóki nie zawirowało jej w oczach, a potem przesunęła ręką tam i z powrotem przez wiązkę.
      -  To latarka - wyjaśnił Cody. - Działa na baterie jak reflektor w moim motocyklu.
      -  Znam zasadę. Przenośne źródło energii, tak?
      -  Tak.
      Kiwnęła główką i znowu skupiła uwagę na świetle. Przywykła już do jaskrawego oświetlenia, choć kiedy zetknęła się z nim po raz pierwszy - w domu Jessie, Toma i Raya - światło miało dla niej jakiś odpychający odcień, który nadawał ludzkim twarzom upiorne barwy. To ostre oświetlenie żarowe bardzo się różniło od miękkiego światła w miejscu kultu. Położyła palce na szybce osłaniającej żarówkę i poczuła, jak do ciała przesącza się kłujące ciepło - istoty ludzkie prawdopodobnie nie zwracały na to uwagi.
      -  To odstraszyło Stingera - orzekła. - Nie broń palna.
      -  Co? - spytał Cody.
      -  Stingera odstraszyło to źródło energii - powtórzyła. T Latarka.
      -  To tylko światło. - Rick załadował ostatni nabój i wepchnął magazynek w kolbę. - Nie może nikomu zaszkodzić.
      -  Człowiekowi nie. Wiem, że to źródło energii skonstruowano po to, by wspomóc ludzką percepcję wizualną. Ale Stingera oślepiło. Może też zadało mu fizyczny ból. Sama widziałam, jak na nie reagował.
      -  On reagował tylko na pociski - powiedział Cody. - Wła-dować mu cały magazynek w łeb, a zareaguje że aż miło! -Nie odrywał wzroku od drzwi, przed którymi, na deskach ganku, lśniła kałuża śluzu.
      Daufin nie odpowiedziała. W tym świetle było coś, co sprawiało ból Stingerowi, a nie szkodziło ludziom. Może chodziło o ciepło? A może o skład samego światła albo jakieś fizyczne pobudzenie, na poziomie molekularnym, materii znajdującej się na drodze wiązki świetlnej? Ludzie mogli sobie z tego nie zdawać sprawy, ale światło stanowiło broń o wiele potężniejszą od tego prymitywnego wytwarzacza hałasu.
      -  Powiedziałaś kreacja Stingera". Co to takiego? - spytał Rick. Z jego głosu znikł slangowy akcent. - Był to w końcu Stinger, czy nie był?
      -  Był... i nie był - odparła. - To coś zostało stworzone i jest kontrolowane przez Stingera, ale sam Stinger pozostaje pod ziemią.
      -  Chcesz powiedzieć, że Stinger skonstruował tego stwora na podobieństwo pani Stellenberg? - spytał Cody.
      -  Tak. To, co widzieliście, było żywym mechanizmem. Stinger potrafi skonstruować wszystko, co mu potrzebne.
      -  Potrzebne do czego? - Rick zabezpieczył pistolet i wsunął go za pasek spodni.
      -  Potrzebne do znalezienia mnie - wyjaśniła Daufin. - Stinger wykorzystuje do tych konstrukcji każdy dostępny surowiec. Ryje tunele pod ulicami, dostaje się od spodu do siedzib i pobiera stamtąd materiał.
      -  Ludzkie ciała - mruknął Rick.
      -  Właśnie. Po zdobyciu odpowiedniego surowca, włóknami organicznymi, którymi Stinger jest połączony z maszynami w pojeździe międzygwiezdnym... - wskazała na majaczącą we mgle piramidę - ...przesłane zostają sygnały sensoryczne. Maszyny te zbudowane zostały przez mocodawców Stingera i przetwarzają docierające do nich sygnały w fizyczną rzeczywistość. -Z zakłopotanych min chłopców wyczytała, że niczego nie rozumieją, po raz kolejny więc przewertowała szybko w myślach stronice Britanniki. - Można to porównać do meczu baseballowego w telewizorze - powiedziała. - Obrazy są pobierane ze źródła, przetwarzane na sygnały, przesyłane i odtwarzane z powrotem w miejscu przeznaczenia. Tylko że w tym wypadku Stinger ma pewien wpływ na obrabianie tych sygnałów i może czynić swoje kreacje silniejszymi i szybszymi od oryginałów.
      -  Tak - mruknął Cody, który zaczynał już pojmować. -I wstrętniejszymi.
      -  Kreacje są zasilane energią życiową Stingera - podjęła Daufin. - W zasadzie są Stingerem, bo myślą tym samym mózgiem. To tak jak sto telewizorów w stu różnych pokojach, każdy nastawiony na odbieranie tego samego meczu baseballowego. Stinger fizycznie pozostaje pod ziemią, ale kreacje pozwalają jego zmysłowi wzroku i mózgowi przebywać w wielu miejscach naraz.
      -  Nie powiedziałaś jeszcze, dlaczego on cię ściga - zauważył Cody.
      -  Uciekłam z więziennego świata - odparła. - Wniknęłam w ciało strażnika i ukradłam łódź do wywozu nieczystości. Budują je tam. Mocodawcy Stingera chcą, żebym wróciła na... -znowu natrafiła na nieprzetłumaczalne pojęcie - ...na Rock Se-ven. - To było chyba najbliższe rzeczywistości.
      -  Brzmi jak nazwa stacji radiowej - powiedział Rick.
      -  Rock Seven to nazwa przybliżona. Tego nie da się przetłumaczyć. Nic nie może tam żyć poza obrębem więzienia. -Ponury uśmiech wypełzł Daufin na wargi, a oczy w twarzy dziecka zrobiły się nagle bardzo stare. - To kocioł morderców, chorych, rabusiów i piratów... a nawet takich przestępców jak ja.
      Cody nie był pewien, czy wypada o to pytać, ale nie mógł się powstrzymać:
      -  Jakie przestępstwo popełniłaś?
      -  Śpiewałam. Mocodawcy Stingera zakazali tego w moim świecie.
      -  Śpiewałaś? Tylko tyle? I co w tym złego?
      -  To była pieśń. - W oczach Daufin pojawił się stalowy błysk. - Pieśń zapoczątkowała zniszczenie. Była to bardzo stara pieśń, prawie zapomniana. Ale ja ją znałam i musiałam ją zaśpiewać. Gdybym tego nie zrobiła, wymarłoby całe moje plemię. - Oczy jej się zwęziły, a skóra na policzkach napięła.
      Cody'emu i Rickowi wydawało się przez chwilę, że pod buzią Stevie Hammond widzą jakąś inną twarz - twardą, zahartowaną, przerażającą w swej zawziętości. Nie była to twarz dziecka, lecz wojownika.
      -  Wrócę do domu - powiedziała cicho Daufin. - Nie jestem zbawicielką i nigdy nie chciałam nią zostać. Ale wrócę do domu albo zginę, próbując powrócić, a na Rock Seven nie dam się zamknąć nigdy. Przenigdy. - Wyczuła zimny impuls energii przesuwający się wolno obok i odwróciła się w stronę piramidy. Cody z Rickiem też coś wyczuli, ale dla nich był to tylko chłodny powiew bryzy. Daufin serce zabiło mocniej, bo wiedziała, co to jest i czego szuka.
      -  Tutaj się to kończy - podjęła Daufin. - Dokładnie tutaj. Już dwa razy uciekałam z Rock Seven. Darowali mi życie, bo chcieli mnie dalej badać. - Uśmiechnęła się gorzko i w tym uśmiechu był również gniew. - Poniżenie - igła do obserwowania ruchów wnętrzności, chemikalia do zniekształcania snów. Nic nie jest święte, nic nie jest prywatne. Mierzą życie reakcjami na ból, na zamrażanie, na przypalanie. - Zacisnęła dłonie w piąstki. - Męczą, dopóki nie wydobędą krzyku. I przez cały czas tego badania" ma się świadomość, że świat, z którego się pochodzi, jest wyżerany do samego serca. - Głos jej się załamał i przez kilka sekund drżała niezdolna wykrztusić słowa. Potem kontynuowała: - Kiedy skończą, szukają nowego świata do spustoszenia. Jednym z nich może być Ziemia. - Spojrzała na chłopców, a potem znowu, poprzez mrok, na statek Stingera. - Tutaj to się kończy, śmiercią moją albo Stingera.
      -  Co to znaczy, że jednym z tych światów może być Ziemia? - spytał Cody.
      Wzięła głęboki oddech; musiała opowiedzieć tym ludzkim istotom wszystko, co wiedziała.
      -  Stinger jest nie tylko łowcą nagród ścigającym zbiegłych przestępców. Stinger poluje również dla nagrody na całe planety. Po powrocie na Rock Seven zda raport o mieszkańcach, poziomie techniki i systemach obronnych tej planety. W wyniku takiego raportu Ziemia może zostać dodana do listy planet przewidzianych do podbicia przez... - problem z przetłumaczeniem -
      ...przez Dom Pięści, mocodawców Stingera. Nie sądzę, żeby długo zwlekali z wysłaniem pierwszej floty.
      -  Jezu! - jęknął Cody. - A co my takiego mamy, na czym mogłoby im zależeć?
      -  Życie - odparła bez ogródek Daufin. - Dla Domu Pięści każde życie, prócz ich własnego, jest wstrętne. Nie mogą znieść myśli, że gdzieś tam kwitnie bez ich przyzwolenia jakaś forma życia. Przybędą tutaj, wezmą więźniów do badania, zbiorą wszystkie minerały, jakie tylko wzbudzą ich zainteresowanie i albo wprowadzą do ekosystemu jakąś chorobę, albo przystąpią do masowej eksterminacji. To cała ich przyjemność i cel istnienia.
      -  Rozrywkowi goście, nie ma co. - Rick rozejrzał się niespokojnie, z powrotem wyciągając zza paska pistolet. W gęstniejącym dymie nie dostrzegał samochodów ani ludzi. - Lockett, zabierz ją stąd lepiej. Nie będziesz tu chyba czekał, aż coś znowu na was wyskoczy.
      -  Racja. Ale jeśli ten przeklęty stwór potrafi się przekopywać pod ziemią, to gdzie mam ją umieścić, żeby była bezpieczna?
      -  Co to? - Daufin pokazała palcem i Cody z Rickiem zobaczyli poprzez mgiełkę słaby blask świateł w oknach bloku mieszkalnego.
      -  Forteca Renegatów - poinformował ją Cody. - Dosyć solidny budynek. Chyba jedyny tutaj, który jest coś wart.
      -  Stingerowi nie spodobają się te światła - powiedziała Daufin. - Myślę, że to będzie bezpieczna budowla. - Jeśli w ogóle którąkolwiek z ziemskich budowli można uznać za bezpieczną, pomyślała.
      -  Ja wracam za rzekę - oświadczył Rick. - Mnóstwo ludzi siedzi tam w kościele. - Spojrzał jeszcze raz na Daufin; buntownicza twarz-pod-twarzą już zniknęła i istota znowu przypominała zwyczajną dziewczynkę. - Pułkownik Rhodes i szeryf cię szukają. Dwadzieścia minut temu byli w klinice, ale słyszałem, że mają iść do domu Creecha. Wiesz, gdzie to jest? -zwrócił się do Cody'ego.
      -  Wiem. To niedaleko stąd. - Cody ani myślał włóczyć się z Daufin po ulicach bez żadnej broni. Nigdy nie wiadomo, co może wychynąć z któregoś z tych pogrążonych w ciemnościach domów. - Ale najpierw odstawię ją do fortecy. Potem sam poszukam Vance'a.
      -  W porządku. Uważajcie na siebie. - Rick odwrócił się, żeby odejść.
      -  Hej! - zawołał za nim Cody. - Zaczekaj! - Rick zatrzymał się. - Nie musiałeś złazić do tej dziury - powiedział Cody. Była to jedna z najdziwniejszych chwil w jego życiu; stał po zmroku na terytorium Renegatów trzy metry od szefa Grzechotników, w towarzystwie istoty z innego świata. Ogarnęło go poczucie jakiejś ulotności, nierealności i gdyby nie kałuża śluzu na ganku Kociej Mamy i chlupiąca w bucie krew sącząca się z rozdrapanej pazurami nogi, nie uwierzyłby chyba, że to wszystko stało się naprawdę. - Doceniam to.
      Podziękowania z ust Renegata - zwłaszcza z ust Cody'ego Locketta - były w pewnym sensie jeszcze bardziej nieprawdopodobne, niż okoliczności, które do tego doprowadziły.
      Rick wzruszył ramionami.
      -  Nie ma o czym gadać. - Otarte liną dłonie powiedzą mu później, że jednak było o czym.
      -  A mnie się wydaje, że jest. Hej, to, co mówiłeś o swojej siostrze, to prawda?
      -  Nie! - rzucił stanowczo Rick. - Mirandę wybij sobie z głowy. Zrozumiałeś?
      -  Może sobie wybiję, a może nie. - Wraca normalność -pomyślał Cody.
      -  Dobrze ci radzę, palancie.
      Mierzyli się przez chwilę spojrzeniami jak dwa buldogi, z których żaden nie jest skłonny ustąpić pola, po czym Rick wycofał się na spękaną jezdnię. Tam odwrócił się lekceważąco na pięcie i odszedł w mgłę.
      -  Niedoczekanie twoje, pacanie - mruknął pod nosem Cody i spojrzał na Daufin. - Założę się, że tam, skąd pochodzisz, nie ma motocykli, co?
      -  Nie ma - odparła.
      -  No to będziesz mogła opowiedzieć o nich swoim, bo zaraz się czymś takim przejedziesz. - Podszedł do hondy, wskoczył na siodełko i kopnął starter. - Wsiadaj za mnie i mocno się trzymaj.
      Wibracje i hałas wytwarzane przez tę maszynę trochę ją peszyły, posłuchała jednak. Cody wycofał motocykl spod domu Kociej Mamy i pomknął w kierunku Travis Street.
      
41. Niebieskooka i uśmiechnięta
     
      -  Może jemu nie o ten dom chodziło - odezwał się drżącym szeptem Yance. - Może chodziło mu o jakieś inne miejsce?
      -  Nie, nie sądzę. - Rhodes mówił normalnym głosem. Nie było sensu szeptać, bo Stinger z pewnością wiedział, że czekają na niego w living roomie Creecha. Poświecił latarką w dziurę w podłodze. W zalegających tam ciemnościach nic się nie poruszało, żadnych oznak życia - w jakiejkolwiek formie. - Która godzina? - spytał Toma.
      -  Dochodzi za dwadzieścia druga - odparł Tom, spoglądając na zegarek w świetle własnej latarki. Obok niego stała lessie. Mokre od potu włosy poskręcały jej się w loczki, twarz miała zakurzoną. Rhodes zabrał ich na to spotkanie, by przekonali się na własne oczy, z czym mają do czynienia, ostrzegł jednak, żeby nie wspominali ani słowem o Daufin. Po drugiej stronie pułkownika stał David Gunniston z twarzą wciąż popielatą po przebytym szoku, ale z czujnymi już oczyma i dłonią na kolbie czterdziestkipiątki, którą zabrał z szafki na broń szeryfa Vance'a. Yance   uzbroił   się  w   samopowtarzalny  karabin   winchester, a Rhodes trzymał strzelbę załadowaną pociskami z gazem łzawiącym.
      -  Każe nam czekać, sukinsyn - powiedział Rhodes. Tkwili tu już od prawie trzydziestu minut, wystarczająco długo, by opróżnić termos zimnej kawy, który dostali od Sue Mullinax z Końskiej Podkowy. - Chce nas trochę zmiękczyć.
      -  I bardzo dobrze mu się to udaje - zauważyła Jessie, ocierając spoconą twarz. - Chciałabym wiedzieć jedno: skoro Stinger wytwarza w jakiś sposób te... jak je pan nazwał?
      -  Kopie.
      -  Skoro Stinger wytwarza kopie, to co się dzieje z prawdziwymi ludźmi?
      -  Najprawdopodobniej   są  zabijani.  Może  przechowywani w charakterze próbek laboratoryjnych? Nie wiem. - Zerknął na Jessie i zdobył się na blady uśmiech. - Będziemy go musieli zapytać, kiedy się pojawi.
      -  Jeśli się pojawi. - Yance cofnął się od dziury i przywarł do ściany. Koszula lepiła mu się do pleców jak wysmarowana klejem tapeta, a z brody kapał pot. - Posłuchajcie... jeśli będzie wyglądał jak Dodge, to na mnie nie liczcie. Drugi raz chyba tego nie zdzierżę.
      -  Tylko nie zacznijcie grzać z tego karabinu, szeryfie. Zresztą nie jestem pewien, czy to w ogóle coś daje. - Rhodes pocierał wciąż siniec w kształcie dłoni na przegubie.
      -  Panie! - prychnął Yance. - Mnie tam daje, i to cholernie dużo.
      -  Pułkowniku? - Gunniston pochylił się nad dziurą. - Niech pan posłucha!
      Teraz usłyszeli wszyscy: wilgotny odgłos, jakby butów człapiących po bagnie. Tunelem o obślimaczonych ścianach coś się przemieszczało. Było coraz bliżej.
      -  Cofnij się - powiedział Rhodes do Gunny'ego i młodzieniec odskoczył skwapliwie od krawędzi dziury. Vance zarepetował winchestera. Rhodes rzucił mu ostrzegawcze spojrzenie.
      Kroki zatrzymały się. Zaległa cisza. Rhodes i Tom kierowali latarki na dziurę.
      -  Ludzie, zabierzcie te bździdła - dobiegł z dołu męski głos. -Wywołują u mnie bardzo przykre wibracje.
      Był to aksamitny, niedbały głos. Nie rozpoznał go nikt prócz Vance'a, który dosyć często miał okazję go słyszeć. Twarz mu poszarzała jak brzuch śniętej ryby. Mocniej wcisnął się plecami w ścianę.
      -  Załatwione - powiedział Rhodes. Zgasił swoją latarkę, Tom poszedł za jego przykładem. Teraz jedynym źródłem oświetlenia w zakurzonym pokoju  stał się żółtawy poblask lamp naftowych. - W porządku. Możesz już wyjść.
      -  O, nie. Jeszcze nie, partnerze. Najpierw zrzućcie mi je tutaj. Nie lubi światła elektrycznego - pomyślał Rhodes. Nie, więcej  boi się światła elektrycznego. Wrzucił swoją latarkę do dziury i dał znak głową Gunnistonowi i Tomowi, że mają zrobić to samo. Chwilę później z dołu dobiegł trzask rozbijanych latarek.
      -  Dobra. Możesz wyjść - powiedział Rhodes.
      -  Mogę wychodzić gdzie i kiedy mi się podoba - odparł głos. -Jeszcze to do was nie dotarło? - Na moment zapadło milczenie. -Jak macie tam na górze więcej tego, to bardzo pożałujecie.
      -  Mieliśmy tylko te.
      -  Zresztą to i tak małe byle co, prawda? Potrafię je rozwalać samym oddechem. - Teraz, kiedy latarki zostały zniszczone, głos stał się zuchowaty, pewny siebie. Rozległo się ciche tąpnięcie, coś zaszeleściło. Rhodes domyślił się, że stwór wyskoczył z dna dziury do piwnicy. Kolejne tąpnięcie i jedna ręka chwyciła się krawędzi otworu w podłodze. Ząbkowane paznokcie wbiły się w połamane deski i z dziury wychynęła głowa kreatury lessie chwyciła Toma za rękę z taką siłą, że omal nie zgniotła mu palców. Yance wydał słaby jęk.
      Niebieskooka i uśmiechnięta jak buzia chłopca z chóru twarz należała do Macka Cade'a. Był bez kapelusza, rzadkie blond włosy miał przylizane do czaszki. Jego opalenizna przybladła, nabierając chorobliwie żółtawego odcienia. Podciągnął się bez żadnego wysiłku na jednej ręce, ukląkł na krawędzi dziury i wstał.
      Yance omal nie zemdlał, a jedynym powodem, dla którego tego nie uczynił, była świadomość, że leżałby nieprzytomny zaledwie o trzy kroki od straszliwego monstrum.
      -  O... Jezu - szepnął Gunniston.
      -  Wszyscy zostają na miejscach - polecił Rhodes najspokojniej, jak mógł. Przełknął z trudem ślinę, jego żołądek wyprawiał dzikie harce. - Spokojnie.
      -  Właśnie - podchwyciła kreatura z uśmiechem Macka Ca-de'a. - Wyluzujta się.
      W świetle lamp naftowych widzieli go wszyscy aż za wyraźnie. Mack Cade miał normalną lewą rękę, natomiast prawa była zgnieciona i wtopiona w jakąś narośl na klatce piersiowej -pręgowaną bryłę mięsa z płaskim gadzim łbem osadzonym na krótkiej muskularnej szyi. W tym łbie jarzyły się skośne bursztynowe oczy, a z kościstych barków zwisały bezwładnie zdeformowane nogi.
      Jessie wiedziała, co to jest: pies. Jeden z dobermanów Cade'a wrośnięty w pierś swego pana niczym upiorny bliźniak syjamski.
      Złote łańcuszki zdobiące szyję Cade'a również stanowiły teraz część jego ciała, tu znikając pod skórą, tam się spod niej wyłaniając. Zimne błękitne oczy przesuwały się z jednej osoby na drugą. Głowa psa, pokryta miejscami ludzką skórą, miejscami psią sierścią, chwiała się, jakby w przedłużonej agonii, a fałdy czerwonej koszuli Cade'a otaczające grudę psiego korpusu szeleściły niczym woskowany papier.
      -  Ho, ho - powiedziały usta Cade'a i światło lamp zaskrzyło się na rzędach ciasno upakowanych iglastych zębów. - Przyszedłeś z obstawą, co, Edzie Yance? - Stwór przeszył szeryfa wzrokiem. - A ja myślałem, że ty tu jesteś głównym szefem.
      Yance nie był w stanie wykrztusić słowa. Rhodes wziął głęboki oddech.
      -  Nie jest - powiedział. - Ja nim jestem.
      -  Tak? - Oczy stwora spoczęły na nim. Pysk psa rozwarł się, obnażając drugi garnitur srebrnych igieł. Każdy pazur zaopatrzony był w ząbkowany metalowy haczyk. Stwór postąpił dwa kroki w kierunku Rhodesa i pułkownik poczuł, że wzbiera w nim panika, ale wparł stopy w podłogę i nie cofnął się. Stinger zatrzymał się metr przed nim. Oczy mu się zwęziły.
      -  Ty! Ja cię chyba znam, nie? - Doberman o spłaszczonym łbie wydał niski pomruk i kłapnął szczękami. - Jesteś pułkownik Matt Rhodes z Sił Powietrznych Stanów Zjednoczonych. Zgadza się?
      -  Tak.
      -  Pamiętam cię. Już się spotkaliśmy tam na dole. - Ruch głową w kierunku dziury. Uśmiechając się wciąż, Stinger uniósł lewą rękę i wyprostował palec wskazujący. Ręka wysunęła się płynnym ruchem i metalowy paznokieć naparł na policzek Rhodesa. - Zadałeś mi ból - powiedział Stinger.
      Rozległ się cichy szczęk, to Gunniston odwiódł kurek czter-dziestkipiątki.
      -  Nie strzelaj - mruknął Rhodes. Ząbkowany paznokieć przeciął mu policzek. Wzdłuż kości szczękowej  spłynęła powoli kropla krwi. Pułkownik wytrzymał jednak bez zmrużenia oka rozpłomieniony wzrok Stingera. Stwór mówił o starej kobiecie w tunelu. Prawdziwy Stinger, gdziekolwiek przebywał - najprawdopodobniej w piramidzie - musiał mieć z kopiami bezpośrednie połączenie sensoryczne, włączając w to reakcję na ból. -Przyszliśmy tu w dobrej wierze - podjął Rhodes. - Czego od nas chcesz?
      -  Chcę ubić interes.
      Rhodes wiedział, o co chodzi, ale chciał to usłyszeć wyraźnie z ust Stingera.
      -  Jaki interes?
      -  Chodzi   o   najwyższej  jakości,   pierwszorzędnego   sortu, ekstraluks towar, który skitraliście gdzieś w tym grajdole. - Paznokieć cofnął się. Był ubabrany rozmazaną ludzką krwią. - No wiesz: o strażniczkę. O tę małą dziewczynkę.
      Jessie serce podskoczyło w piersi. Vance wzdrygnął się, stwór do perfekcji opanował gadkę-szmatkę Cade'a.
      -  O jaką małą dziewczynkę? - Kropelka krwi skapnęła Rho-desowi z policzka na przód zielonej koszuli.
      -  Nie wciskaj mi tu kitu, amigo. - Łeb psa zawarczał chry-pliwie, szyja się naprężyła. - Trochę tutaj... że tak powiem... powęszyłem, no wiesz. Przycisnęło się tego i owego do muru, trochę się pogłówkowało. Cholernie porąbany świat tu macie, chłopie. Ale wiem już, że strażniczką jest mała dziewczynka, i wiem, że przebywa gdzieś w okolicy. Chcę ją dorwać i dorwę. No to jak, robimy ten interes, czy nie?
      Rhodes zdawał sobie sprawę, że wstępuje na niebezpieczny grunt.
      -  Może wiemy, o kim mówisz, a może nie - powiedział ostrożnie. - Jeśli wiemy, to co będziemy z tego interesu mieli?
      -  Ocalicie swoje dupska - odparł Stinger i oczy mu pojaśniały, stały się niemal wesołe na myśl o zadawaniu gwałtu. -Jasno się wyrażam?
      -  Sporo osób już zdążyłeś zabić. To nie jest dobry interes.
      -  Jest, jest. Moja robota to rozdeptywanie robactwa.
      -  Jesteś profesjonalnym mordercą? - Rhodesowi  wyschło w gardle na wiór.
      -  Człowieku, ależ z was, ludzi, przygłupy! I do tego wstrętne. - Stinger spuścił znacząco wzrok na podrygującą masę uwieszoną u jego piersi. - No, co ci tam leży na wątrobie?
      -  Chciałbym wiedzieć, skąd pochodzisz - naciskał Rhodes. -Z jakiej planety?
      Stinger zawahał się, przekrzywił głowę.
      -  Z planety Pieska-Niebieska w gwiazdozbiorze Psia Buda -powiedział w końcu i zarechotał. - A co to, kurde, ma do rzeczy? I tak byś nie wiedział, gdzie to jest. Zrozumże, człowieku: nie odlecę stąd bez strażniczki, a więc lepiej mi ją wydajcie i będziemy kwita.
      Jessie nie potrafiła już dłużej zachowywać milczenia. Robiła źle i głupio, zdawała sobie z tego sprawę, mimo to wybuchnęła:
      -  Nie! Nie wydamy ci jej!
      Rhodes odwrócił się jak pchnięty sprężyną i przewiercił ją rozpłomienionym spojrzeniem. Wzięła się szybko w garść, ale co się stało, to się stało. Oczy fałszywego Macka Cade'a przyglądały sięjej beznamiętnie, natomiast szczęki psiego łba chapały powietrze, jak gdyby rwąc kawały surowego mięsa.
      -  Musimy sobie, jak widzę, wyjaśnić, o kim właściwie rozmawiamy - odezwał się Stinger. - Żebyśmy się nie kręcili w kółko. A więc wiem, że mój fant tu jest. Wytropiłem jej statek na tym świecie i moje czujniki wykrywają energię kapsuły. Nie wiem jeszcze, gdzie dokładnie przebywa, ale zawężam stopniowo obszar poszukiwań i czuję, że to gdzieś w pobliżu. - Błysnął metalowym uśmiechem. - Technika to wspaniała sprawa, nie?
      -  Co rozumiesz pod określeniem fant"? - zapytał Rhodes. -Zapłacą ci za nią?
      -  Zapłata to termin względny, stary. Ale owszem, jestem wynagradzany za przeprowadzane misje.
      -  Czyli w tym wypadku za znalezienie jej i zabicie?
      -  Za znalezienie i odstawienie tam, gdzie jej miejsce. Ona... -Stinger urwał i wyraz zniecierpliwienia pomarszczył mu twarz. -Wy za cholerę w niczym się nie orientujecie, co? To tak, jakbym gadał do własnej dupy i spodziewał się... - zawiesił głos, przymknął powoli powieki i Rhodes niemal widział, jak stwór z niewiarygodną szybkością skanuje ośrodek mowy Cade'a w poszukiwaniu stosownej analogii - ...że mi zaśpiewa jak Aretha Fran-klin. Człowieku, ręce opadają!
      -  Przykro nam, że jesteśmy tacy niecywilizowani - odparł Rhodes - ale przynajmniej nie dokonujemy inwazji na inne światy i nie porywamy z nich dzieci.
      -  Inwazja - powtórzył Stinger po kilku sekundach zastanowienia. - Jeszcze jeden względny termin. Posłuchaj, ten wasz grąjdoł obchodzi mnie tyle co nic. Jestem tu przejazdem. Jak tylko dostanę swojego zbiega, przechodzę do historii.
      -  Czemu ona jest taka ważna? - wtrącił się Tom. Głowa stwora obróciła się w jego stronę.
      -  Widzę tutaj pewien problem - oświadczył Stinger. - Za dużo wodzów, za mało Indii... Indian - poprawił się. - Trzeba wam wiedzieć, że ona" nie jest tym, co wy tu nazywacie samicą. Samcem zresztą też nie jest. Tam, skąd pochodzi, nie ma takiego rozróżnienia. Na jej świecie dupczenie załatwiane jest przez pły-wy czy coś w tym stylu. Równie dobrze mogłaby sobie wybrać na strażnika mężczyznę. Strażnik jest dla niej powłoką, która umożliwia jej poruszanie. Ponieważ jednak nie znajduję w waszym języku słów na opisanie tej istoty, chyba nic się nie stanie, jeśli dalej będziemy o niej mówić ona". - Stinger wypowiedział to z ironią. - A że wybrała sobie na strażnika małą dziewczynkę, to naprawdę śmiech na sali, bo sama jest stara jak świat. Ale sprytu jej nie brakuje, to muszę przyznać. Daje mi nieźle popalić. - Spojrzenie stwora przesunęło się z powrotem na Rho-desa. - Dobra, dosyć tego. Gdzie ona jest?
      -  Nie powiedziałem, że wiemy, o kim mówisz. Milczenie przedłużało się, szare wargi kopii drgały jak gąsienice.
      -  Chyba nie zdajecie sobie jeszcze sprawy, że reprezentuję prawo i porządek. Moim zadaniem jest odnalezienie tej przestępczyni i odwiezienie jej na ściśle strzeżony świat karny, z którego zbiegła. Wniknęła w strażnika i uprowadziła barkę do wywozu śmieci. Statek pewnie nawalił, zboczył z kursu i został wessany przez tutejszą grawitację. Zanim się rozbił, musiała się ewakuować ze strażnika i powrócić do swojej kapsuły. Potem się katapultowała, ot i cała historia.
      -  Niezupełnie - zauważył Rhodes, zachowując twarz poke-rzysty. - Nie wiemy jeszcze, dlaczego jest uznawana za przestępczynię.
      -  Po wyzwoleniu jej planety nie podporządkowała się nowym normom prawnym. Zaczęła podburzać swój rodzaj do stawiania oporu, stosowania gwałtu i sabotażu. To dzika bestia.
      -  Po wyzwoleniu? - lessie źle się to słowo kojarzyło. -Wyzwoleniu od czego?
      -  Od marnotrawstwa i głupoty. Widzicie, na jej świecie występuje pewien naturalny związek chemiczny, który wszędzie indziej jest diabelnie trujący. Bo trzeba wam wiedzieć, ludkowie, że tam, w kosmosie, toczy się od groma małych wojen: zrywa się sojusze, zawiązuje nowe, jedna grupa postanawia opanować jakiś układ planetarny, inna będzie gryzła ziemię, ale go nie odda. Nie ma temu końca. - Stwór wzruszył ramionami. - No więc wyobraźcie sobie teraz, że jakiś świr postanawia wejść w posiadanie tej trucizny i zaczyna ją rozsiewać gdzie popadnie. A powtarzam: to naprawdę śmiercionośne świństwo. Trucizna wydostaje się w kosmos i może nawet przy dryfować tutaj. Przenika bez problemu przez pancerze i rozpuszcza na papkę kości oraz wnętrzności. Dlatego właśnie wyzwoliliśmy tę planetę, żeby draństwo nie trafiło do arsenałów jakichś czubków. Wszystko szło dobrze, dopóki ona" nie zaczęła rozrabiać. Ubzdurała sobie, że zostanie rewolucjonistką" i tak dalej. - Głowa Stingera kiwała się w przód i w tył, twarz przesłoniła mu chmura. - Teraz chciałaby tam wrócić, żeby dalej mącić. Kto wie, czy nie zamierza sprzedawać trucizny temu, kto zaoferuje najwięcej.
      Rhodes nie wiedział, czy dać temu wiarę, czy nie.
      -  Dlaczego mówisz nam to dopiero teraz?
      -  Bo do tej pory nic o was nie wiedziałem. Wiedziałem tylko, że jej pomagacie. Wszyscy, których tu nagabywałem, woleli się stawiać, zamiast rozmawiać jak rozsądne istoty. - Oczy Stingera wwiercały się w Rhodesa. - Ale wyrozumiały ze mnie gość. Zostańmy przyjaciółmi. Okay?
      Identycznie załatwiałby sprawę Mack Cade - pomyślał Yance. Wyciągnąć dla pucu rękę do zgody, a potem przyłożyć pięścią. Zebrał się na odwagę.
      -  Pułkowniku... - wymamrotał. - Kamykaślę, każe kaon ka-kłakamie.
      Stinger zamrugał z zakłopotaniem powiekami. Rhodes mógłby przysiąc, że widzi, jak za fasadą twarzy stwora zaczynają się obracać trybiki aparatu językowego i jak buksują, usiłując zinterpretować dziecinny szyfr użyty przez Vance'a. A Yance powiedział: Myślę, że on kłamie".
      -  Wyjaśnij - zażądał Stinger. Jego metaliczny głos znowu przybrał oficjalny ton.
      -  Musimy się naradzić. To znaczy oni i ja.
      -  Człowieku, tu nie ma nad czym radzić. Albo ubijamy interes, albo nie.
      -  Potrzebujemy trochę czasu.
      Stinger nie poruszył się, ale psia głowa otrząsnęła się gniewnie. Upłynęło kilka sekund. Rhodes czuł, jak spod pach spływają mu strumyczki potu.
      -  Próbujecie mnie, cwaniaczki, przechytrzyć - odezwał się w końcu stwór. - Chcecie mnie zrobić w konia. - Zbliżył się do Rhodesa i zanim pułkownik zdążył się cofnąć, stanął z nim twarzą w twarz. Gunniston uniósł czterdziestkępiątkę i wymierzył ją w głowę potwora, a Yance poderwał do ramienia karabin i położył palec na spuście.
      -  Słuchaj no, ty - wysyczał Stinger. Widać było, jak oddycha - atrapy płuc spełniały funkcję oryginalnych. Oddech huczał cichutko, jak rozpalający się w oddali piec hutniczy. Powietrze wydobywające się z ust potwora i omywające Rhodesowi twarz śmierdziało rozgrzanym plastykiem i metalem. Zęby psa capnęły pułkownika za koszulę. - Zabawa skończona. Chcę mieć strażnika i kapsułę.
      -  Potrzebujemy... więcej czasu - wykrztusił Rhodes. Wiedział, że gdyby się cofnął o krok, albo wykonał jakiś inny ruch, te metalowe pazury rozerwałyby mu gardło. - Musimy ją znaleźć!
      -  Starałem się być przyjazny, prawda? - Palec wskazujący stwora uniósł się i przesunął pułkownikowi pod brodą. - Wiesz, lubię sobie pomajsterkować. W moim statku. Mam tam taki mały warsztacik. Dajcie mi tylko ciało, a potrafię z nim zdziałać... cuda.. - Na jego wargach pojawił się uśmiech. Tuż przed twarzą pułkownika błysnęły iglaste zęby.
      -  Widziałem jedną z twoich konstrukcji. Tę latającą.
      -  Niezła, co? Gdybyś chciał obejrzeć sobie mój warsztat, to mógłbym cię wziąć pod pachę i od razu tam zanieść. Mógłbym
      cię przerobić, ulepszyć. Uczynić o wiele silniejszym... i o wiele szpetniej szy m.
      -  Jestem już wystarczająco szpetny.
      Stinger zarechotał. Z jego gardła dobył się dźwięk przywodzący na myśl ścierające się tarcze szlifierskie.
      -  Fakt, może i jesteś - przyznał stwór i podniósł lewy nadgarstek, na którym połyskiwała wtopiona w ciało, wysadzana diamencikami tarcza rolexa z maleńkim sekundnikiem. - Jak się domyślam, jest to urządzenie do odmierzania upływu czasu. Przyglądałem się, jak pracuje. Którą to godzinkę teraz mamy?
      Rhodes milczał. Stinger czekał na odpowiedź.
      -  Za trzy minuty trzecią - powiedział wreszcie pułkownik.
      -  Grzeczny chłopczyk. Kiedy ta długa igła wykona następny pełny obrót, wrócę tutaj. Jeśli nie zastanę was ze strażnikiem i kapsułą, skonstruuję naprawdę specjalny zgniatacz robactwa.
      -  To tylko godzina! Nie zdążymy jej znaleźć w tak krótkim czasie!
      -  Macie tylko tyle. Zrozumiano, pułkowniku Matt Rhodes z Sił Powietrznych Stanów Zjednoczonych?
      -  Tak - odparł Rhodes i poczuł, ze widmo śmierci osiada na jego ramionach niczym zimny całun.
      -  Jedna godzina - powtórzył Stinger. Głowa stwora obróciła się, wzrok padł na Gunnistona i czterdziestkępiątkę w jego dłoni.
      -  Chciałbyś to zjeść?
      Gunnistonowi zadrżała ręka. Opuścił powoli broń.
      -  Myślę, że się zrozumieliśmy. - Stinger podszedł do krawędzi dziury i zatrzymał się z jedną nogą nad czeluścią. Ślepia psa błyszczały w świetle lamp. - Jedna godzina - powtórzył z naciskiem. - Przemyślcie to sobie.
      I skoczył w ciemność. Usłyszeli jak ląduje z plaśnięciem na dnie i odbiega wilgotnym tunelem. Po chwili mlaskający odgłos kroków ścichł w oddali. Zapadła cisza.
      
42. Forteca
     
      Przez dłuższą chwilę nikt się nie odzywał. W mdłym blasku lamp naftowych snuł się leniwie dym. Pierwszy zatrajkotał Yance:
      - Miałem skurczybyka na muszce! Wystarczyło słówko, a odstrzeliłbym mu łeb!
      -  Tak - burknął Rhodes, ścierając strużkę ściekającej po policzku krwi. Oczy miał wpadnięte i wystraszone. - A potem on rozerwałby nas na sztuki. Która godzina, Tom?
      -  Za minutę druga.
      -  Czyli mamy pięćdziesiąt osiem minut na odnalezienie Dau-fin i jej kapsuły. Będziemy się musieli rozdzielić i niezwłocznie przystąpić do poszukiwań.
      -  Zaraz, zaraz! - żachnęła się Jessie. - Co pan tu wygaduje? Wydajemy Daufin?
      -  Tak. Ma pani lepszy pomysł?
      -  Rozmawiamy o mojej córeczce.
      -  Rozmawiamy o obcej istocie - przypomniał Rhodes. Wciąż dygotał w środku. W nozdrzach zalegał mu swąd rozgrzanego metalu. - To nieistotne jak wygląda. Wdepnęliśmy w niezłą kabałę i sądzę, że powinniśmy ratować tyłki przed jeszcze większą jatką.
      -  Nie oddam temu sukinsynowi mojej córki! - krzyknęła Jessie. Tom chciał dotknąć uspokajająco ramienia żony, ale się cofnęła. - Słyszycie? Nie zrobię tego!
      -  Jessie, albo wydamy Daufin, albo zginie mnóstwo ludzi -twoich przyjaciół. Ani przez sekundę nie wątpię, że Stinger rzeczywiście obróci w perzynę całe miasteczko. W tej chwili nie obchodzi mnie, dlaczego poluje na Daufin ani co ona zrobiła. Chcę ją tylko znaleźć i ocalić życie wielu ludziom, jeśli tylko zdołam.
      -  A co z życiem Stevie? - Oczy piekły Jessie od łez. Serce waliło jej jak młotem i oddychała z trudem - Boże, poświęcimy przecież życie mojej córki?!
      -  Nie poświęcimy, jeśli uda nam się odnaleźć Daufin i skłonić ją do powrotu do kapsuły. Może w ten sposób Stevie zostanie uwolniona. - Nie mógł już znieść tego domu. Dusił się tu. -Przykro mi, ale nie mamy żadnego wyboru. Szeryfie, włączamy do akcji waszego zastępcę i dzielimy się na zespoły, które będą chodzić od domu do domu. Postaramy się też znaleźć jakichś ochotników na ulicach. - Wiedział, że przeszukanie ulic w tym dymie i kurzu jest zadaniem prawie niewykonalnym, ale innego wyjścia nie było. - Może widział ją ktoś z kliniki, a może przeszła przez most do Bordertown. Tom, ty z Jessie sprawdzicie wasz dom, a potem, poczynając stamtąd, przeszukacie wschodnią stronę Celeste Street, dobrze?
      Tom wpatrywał się w podłogę. Czuł na sobie wzrok żony.
      -  Dobrze - mruknął. - Tak zrobimy.
      -  Dziękuję. Za trzydzieści minut musimy się gdzieś spotkać i odfajkować miejsca, które już sprawdziliśmy. Może w Końskiej Podkowie?
      -  Może być - przystał Tom.
      -  W porządku. Ruszajmy. - Nie oglądając się na resztę, wyszedł z domu i skierował do wozu patrolowego, zaparkowanego przy krawężniku przed hondą civic Hammondów. Za nim podążyli Yance z Gunnistonem. Jako ostatni dom opuścili Jes-sie i Tom.
      -  Weź to na wszelki wypadek - powiedział Yance do Toma, wręczając mu winchestera. - Ja wyfasuję sobie z biura inny karabin. Uważajcie na siebie, słyszycie?!
      -  Nie omieszkamy - powiedział Tom.
      Yance usiadł za kierownicą i odjechał w stronę centrum miasteczka.
      Jessie obserwowała oddalające się światła wozu, dopóki nie połknął ich mrok. Zrobiło jej się słabo i byłaby upadła, gdyby Tom jej nie podtrzymał. Łzy żłobiły bruzdy w kurzu pokrywającym jej twarz.
      -  Nie mogę tego zrobić - powiedziała słabym głosem. - Jezu, przecież ja jej nie mogę oddać!
      -  Musimy. Posłuchaj mnie. - Tom wziął ją pod brodę i zmusił, by na niego spojrzała. - Tak samo jak ty niczego bardziej nie pragnę jak odzyskać Stevie. Ale skoro Stevie odeszła...
      -  Nie odeszła! Daufin powiedziała, że jest bezpieczna!
      -  Skoro odeszła - podjął Tom - to nie znaczy jeszcze, że nasz świat się kończy. Mamy Raya i mamy siebie. Ale jeśli nie znajdziemy Daufin i nie wydamy jej temu stworowi, to zginie wiele osób. - Łzy zalały twarz Jessie. Zasłoniła twarz rękami. -Musimy - powtórzył.
      Otworzył przed żoną drzwiczki i obszedł samochód, żeby do niego wsiąść. Jessie miała już zająć miejsce w wozie, kiedy usłyszała zbliżający się warkot silnika. Pojedynczy reflektor przecinał dym brązowawożółtą smugą. Ktoś na motocyklu, domyśliła się.
      Tom na widok Locketta zatrzymującego się przy samochodzie, znieruchomiał z ręką na klamce. Cody zsunął gogle na czoło. W poprzek kierownicy, przymocowany do niej taśmą izolacyjną, leżał spiłowany, najeżony gwoździami kij baseballowy - broń z arsenału Renegatów.
      -  Szukam Yance'a i pułkownika Rhodesa - powiedział Cody. -Mieli tu podobno być.
      -  Spóźniłeś się. Pojechali właśnie do biura szeryfa. - Tom otworzył drzwiczki i wrzucił winchestera na tylne siedzenie. -Kto ci powiedział, że tutaj będą?
      -  Eee... Spotkałem Ricka Jurado. Niech pan posłucha... -Cody zerknął na lessie. Zorientował się, że płakała, bo oczy miała zaczerwienione i podpuchnięte. Nie bardzo wiedział, jak sformułować nowinę, wygarnął więc bez owijania w bawełnę: -Znalazłem waszą małą.
      Tom zaniemówił. Jessie stłumiła szloch.
      -  Gdzie ona jest? - spytała.
      -  W fortecy. To znaczy w bloku mieszkalnym. Siedzi tam kupa narodu, a więc jest pod dobrą opieką. - Cody nigdy nie zapomni min Czołga, Paskudy i Bobby'ego Claya Clemmonsa, kiedy oznajmił im, że dziewczynka nie jest wcale tą, na którą wygląda. Nie wierzyli mu, dopóki mała nie zaczęła opowiadać, a wtedy szczęki im opadły. Razem z Renegatami w budynku koczowało ze dwie setki ludzi przyciągniętych przez światło elektryczne. Cody znalazł Daufin wygodny kąt, polał sobie ciepłym piwem szramy na kostce, obwiązał ją szmatą i wyruszył na poszukiwanie Vance'a i pułkownika. - Eee... I jeszcze jedno - dodał. - Znaczy... ona wygląda jak wasza córka i w ogóle, ale... nią nie jest.
      -  Wiemy - odparł Tom.
      -  Wiecie? Rany, myślałem, że mnie do czubków odwiozą, kiedy mi powiedziała, kim jest!
      -  My tu też. - Tom zerknął na Jessie i zorientował się, że zrozumiała, co chciał przed chwilą powiedzieć. - Musimy powiadomić Rhodesa. Może go jeszcze złapiemy, zanim opuści biuro szeryfa.
      -  Tom... proszę cię. Zaczekaj - powiedziała Jessie. - Może najpierw porozmawiajmy z nią? Postaramy się jej wytłumaczyć, jak bardzo nam zależy na odzyskaniu Stevie.
      Tom spojrzał na zegarek. Było już cztery po drugiej. Nigdy by nie uwierzył, że wskazówka minutowa może się tak szybko poruszać.
      -  Mamy niecałe trzydzieści minut do spotkania w Końskiej Podkowie.
      -  Tyle nam wystarczy, żeby z nią porozmawiać! Proszę! Wydaje mi się, że potrafilibyśmy jej wytłumaczyć sytuację lepiej niż Rhodes.
      Tom śledził jeszcze wzrokiem wskazówkę zegarka, ale decyzję już podjął.
      -  Dobra - powiedział. - Prowadź do niej  zwrócił się do Cody'ego i wsiadł do wozu.
      Cody zsunął gogle na oczy i zawrócił motocykl.
      Na końcu Travis Street, na parkingu przed blokiem mieszkalnym, stało bezładnie z tuzin samochodów osobowych i pół-ciężarówek; kilka wozów podjechało pod same drzwi. Cody zaczekał, aż Jessie i Tom wysiądą ze swojej hondy civic, po czym przeprowadził motocykl między samochodami i zatrzymał się przed drzwiami wejściowymi. Były obite arkuszem blachy i podobnie jak wszystkie zabarykadowane okna na parterze miały wyciętą wąską szparę spełniającą rolę wizjera.
      -  Ej, Bobby, otwieraj! - zawołał.
      Szczęknęły odsuwane rygle. Po chwili ciężkie drzwi otworzyły się ze skrzypieniem zawiasów godnym wrót średniowiecznego zamku i Cody, mijając stojącego w progu Bobby'ego Claya Clemmonsa, wprowadził motocykl w rażąco jasny blask żarówek wkręconych w ścienne oprawy.
      Opuścił kopniakiem podpórkę i zostawił hondę przy schodach prowadzących na piętro. W chwilę później do budynku wszedł Tom z winchesterem, a za nim Jessie.
      -  Zamykaj - rzucił Cody i Bobby Clay zatrzasnął drzwi, a następnie zasunął z trzaskiem wszystkie cztery rygle.
      Ani Tom, ani Jessie nie byli dotąd w bloku mieszkalnym Wintera T. Prestona. Przez całą długość parteru ciągnął się korytarz z drzwiami i dziurami po wyrwanych z zawiasów drzwiach po obu stronach, a popękany tynk na ścianach zdobiły krzykliwe bohomazy grafitti naniesione fluorescencyjną pomarańczową i purpurową farbą w sprayu. Śmierdziało tu marihuaną, zwietrzałym piwem i zapachami pozostawionymi przez mieszkające tu kiedyś rodziny robotników z kopalni: mieszaniną potu, zaduchu i rozkładającej się żywności. Po raz pierwszy od prawie dwóch lat budynek rozbrzmiewał echem głosów należących nie tylko do Renegatów.
      -  Tędy. - Cody poprowadził Hammondów schodami na górę. Piętro stanowiłoby lustrzane odbicie parteru, gdyby nie drabina przystawiona do prowadzącej na dach klapy w suficie. Pod ścianami korytarza, na materacach, które wywleczono z niektórych mieszkań, siedziało mrowie ludzi. Byli to w większości mieszkańcy Inferno. Tylko kilka twarzy zdradzało latynoskie rysy. Tom i Jessie, idąc za Codym, musieli przekraczać i okrążać uchodźców. W blasku żarówek migały znajome twarze: Vic Chaffin z żoną Arleen, Don Ringwald z rodziną, Idą Slattery,
      Frazierowie, Jim i Paula Clevlandowie i wielu, wielu innych. Mieszkania też były pełne; niezgodnym chórem darło się parę niemowląt. Rozmawiano niewiele, większość zgromadzonych wpatrywała się tępo w przestrzeń, niektórzy spali na siedząco. Ciepło bijące od stłoczonych ciał powalało z nóg, powietrze cuchnęło dymem.
      Cody zatrzymał się przed drzwiami, na których, nad posterem Billy'ego Idola, wymalowano czerwoną farbą: KWATERA GŁÓWNA, a poniżej: PUKAĆ. Zapukał i ktoś odsunął od wewnątrz małego judasza. W wizjerze pojawiło się zielone oko Paskudy obwiedzione połyskliwie złotym makijażem. Judasz zasunął się, a otworzyły drzwi. Weszli do środka.
      Był to jakby drugi dom Cody'ego. W pokoju frontowym stała kozetka, poplamiona sofa z obiciem w szkocką kratę i włosiem wyłażącym przez rozcięcia od noży, pokiereszowany sosnowy stół z krzesłami, poobijana lodówka uratowana ze śmietnika i zmuszona do jeszcze kilku miesięcy dychawicznej pracy. Podłogę pokrywało spłowiałe brązowe podwijające się na rogach linoleum, a na s'cianach wyłożonych marnego gatunku boazerią wisiały plakaty z motocyklami i gwiazdami rocka. Okno, uchylone nieco, by wpuścić trochę zadymionego powietrza, wychodziło na południe. Krótki korytarzyk mijał zrujnowaną łazienkę i prowadził do pomieszczenia, które kiedyś było sypialnią, a teraz służyło Renegatom za arsenał - na wbitych w ścianę kołkach wisiał tu wybór najrozmaitszej broni od kastetów po wiatrówki.
      Na widok wchodzących Hammondów rozwalony na sofie Czołg zerwał się na równe nogi. Pomalowany w barwy ochronne kask futbolowy zakołysał mu się na głowie. Cody zaryglował za sobą drzwi, a Paskuda odsunęła się, żeby nowo przybyli mogli zobaczyć, kto stoi przy oknie.
      - Cześć, Tom i Jessie - powiedziała Daufin i uśmiechnęła się blado.
      Jessie zaniemówiła. To było ciało Stevie, buzia Stevie, uśmiech z dołeczkami Stevie. Nawet głos należał do Stevie, jeśli przymknąć uszy na pobrzmiewający w nim ledwie uchwytny ton jakby wiatrowych kurantów poruszanych bryzą. W tym ciele znajdowały się serce, płuca, żyły i organy Stevie; wszystko to, oprócz niewiadomego centrum zamieszkiwanego przez Daufin, należało do Stevie. Jessie postąpiła krok i z oczu popłynęły jej łzy. Jeszcze jeden krok i Tom, widząc dokąd idzie żona, wyciągnął rękę, żeby ją powstrzymać, ale nie dosięgną lessie stanęła przed córeczką i chciała położyć dłonie na małych ramionkach, żeby przyciągnąć dziecko do siebie, choć przez chwilę poczuć bicie serduszka i podtrzymać w sobie nadzieję, że Stevie żyje, przynajmniej w jakimś sensie, którego nawet nie próbowała zgłębiać.
      Ale oczy w buzi dziecka błyszczały inteligencją i intensywnym, niemal przerażającym ogniem nie pasującymi zupełnie do wieku Stevie. Owszem, buzia należała do Stevie, ale nie dało się tego powiedzieć o duszy.
      Jessie pojęła to natychmiast i jej dłonie zawisły w powietrzu nad ramionkami Daufin.
      -  Jakaś ty... jakaś ty utytłana! - powiedziała tylko i zamrugała powiekami, żeby powstrzymać łzy. - Tarzałaś się po ziemi?
      Daufin spojrzała na swoje brudne ubranie. Jessie opuściła wreszcie ręce, by strzepnąć kurz z koszulki małej.
      -  Czy tam, skąd przybyłaś, nie nauczyli cię schludności? Boże, toż to obraz nędzy i rozpaczy! - Kasztanowe włosy Daufin były splątane, pełne patyków, zielska i pajęczyn. Jessie zobaczyła na stole skórzaną torbę na ramię Paskudy; torba była otwarta i wystawała z niej rączka szczotki do włosów. Wzięła tę szczotkę i z matczynym zapamiętaniem zaczęła rozczesywać małej włosy.
      Zmieszana Daufin chciała się cofnąć.
      -  Stój spokojnie! - warknęła Jessie i Daufin stanęła na baczność, pokornie znosząc pociągnięcia szczotką, spod której na pokój sypał się kurz i paprochy.
      -  Cieszymy się, że się znalazłaś - powiedział Tom. Ukląkł, żeby spojrzeć Daufin w oczy. - Dlaczego uciekłaś?
      -  Byłam na gigancie.
      -  Eee... My... no... uczymy ją ziemskiego języka - wyjaśnił Czołg. - A ona opowiada nam o swojej planecie. Kurczę, cholernie tam wszystko porąbane! - Jego posępna twarz o wielkim, wąskim nosie po raz pierwszy pałała dziecinnym podnieceniem.
      -  Wyobrażam sobie. - Tom obserwował żonę, rozczesującą zdeterminowanymi ruchami włosy ich dziecku i obawiał się, że serce zaraz mu pęknie. - Daufin, rozmawialiśmy właśnie z... z czymś. Nie da się tego nazwać człowiekiem, nie da się nazwać maszyną.
      Daufin od razu się domyśliła.
      -  Ze Stingerem.
      -  Tak. - Tom podniósł wzrok na Cody'ego Locketta. - Wziął
      ciało Macka Cade'a i przerobił je na... - Znowu zabrakło mu słów. - Na pół-człowieka, pół-psa.
      -  Z piersi wyrasta mu jeden z jego dobermanów - wtrąciła Jessie, nie przerywając rozczesywania.
      -  Dziwoląg! - zawołała Paskuda. Wrodzona miłość do niebezpieczeństwa rozpaliła się w niej żywym ogniem. - Kurcze, ale bym to chciała zobaczyć!
      -  Pieprzysz jak potłuczona! - ofuknął ją Cody. - Porwał też Kocią Mamę - zwrócił się do Toma. - Panią Stellenberg. Zrobił z niej coś takiego z ogonem pełnym kolców. Podziurawiłem toto kulami jak sito, a ono dalej chodziło.
      -  Oni wszyscy są Stingerem - powiedziała cicho Daufin. Stała sztywno, znosząc cierpliwie zabiegi Jessie, której zdawało się to sprawiać przyjemność. - Stinger ich tworzy, a oni stają się Stingerem.
      Tom nie bardzo rozumiał.
      -  Jak roboty, tak?
      -  Żywe mechanizmy. Myślą mózgiem Stingera i widzą jego oczami. Stinger słyszy i przemawia za ich pośrednictwem. I za ich pośrednictwem zabija.
      -  Coś strasznie wielkiego ryje pod ulicami - wtrącił Cody. -Czy to też jedna z tych maszyn Stingera?
      -  Nie - odparła Daufin. - To sam Stinger. Stinger porywa i przechowuje ciała do skopiowania. Od Stingera do maszyn znajdujących się na statku płyną sygnały - wy nazwalibyście je planami - i na ich podstawie sporządzane są kopie.
      -  Wiemy więc, że ma Dodge'a Creecha, Cade'a, panią Stellenberg i tego nie zidentyfikowanego mężczyznę z autoserwisu. Dochodzi jeszcze stwór, który zostawił rękę na nadgarstku Rho-desa. - Tom wstał i odłożył winchestera na stół. - Prawdopodobnie Stinger porwał jeszcze wiele innych osób, o których na razie nie wiemy.
      -  No! - Jessie zakończyła bój z ostatnim splątanym kosmykiem i cofnęła się. Miała zawroty głowy, czuła woń szamponu o zapachu zielonego jabłuszka, którym rano myła Stevie głowę. -Teraz znowu ładnie wyglądasz.
      -  Dziękuję - powiedziała Daufin. Był to najwyraźniej komplement i zasługiwał na jakąś reakcję, chociaż powód, dla którego te istoty przywiązują taką wagę do zwisających bezwładnie pasm komórkowej materii, stanowił jeszcze jedną tajemnicę ludzkiego plemienia. Przeniosła wzrok na Toma. - Powiedziałeś, że rozmawiałeś ze Stingerem. Rzecz jasna, o mnie.
      -  Tak.                       
      -  Stinger upomina się o mnie i moją kapsułę, i wystosował
      ultimatum.
      Tom skinął głową.
      -  Powiedział, że mamy cię dostarczyć za godzinę. - Rzut oka na pędzące wskazówki zegarka. - Do wyznaczonego terminu zostało nam jeszcze około czterdziestu pięciu minut.
      -  Bo inaczej Stinger będzie kontynuował dzieło zniszczenia -dodała Daufin. - Tak. To właśnie cały Stinger.
      -  Ten sukinsyn chce ją odstawić z powrotem do więzienia! -odezwał się Cody. - Tylko za to, że śpiewała!
      -  Śpiewała? Stinger mówił coś innego. Opowiedział nam pewnej substancji chemicznej występującej na twoim świecie -powtórzył słowa stwora Tom. - Trującej substancji. Powiedział, że jesteś... - Idiotycznie było patrzeć na buzię własnej córeczki mówić takie rzeczy. - Powiedział, że jesteś dziką bestią.
      -  Bo jestem - odparła bez zmrużenia oka. - Zdaniem Stingera i Domu Pięści zasłużyłam na klatkę i sen w zamrożeniu.
      -  Dom Pięści? Co to takiego?
      -  Mocodawcy Stingera. Rasa, która czci przemoc. Ich religią jest podbój światów, a przepustką do życia po życiu uśmiercanie wszystkiego, co uznają za istoty niższe. - Przez wargi Daufin przemknął nikły, gorzki uśmieszek. - Takich dzikich bestii jak ja.
      -  Ale skoro starają się nie dopuścić, by ta chemiczna substancja dostała się w niepowołane ręce, to czy nie robią tego dla dobra...
      Daufin roześmiała się dziecięcym śmiechem, w którym pobrzmiewał jakby brzęk rozsypanych po podłodze monet.
      -  O tak! - przyznała. - Starają się! - W jej oczach znowu zapłonął ogień. - Ale nie dla dobra swoich braci, co zapewne usłyszałeś od Stingera. Chcą wykorzystać tę substancję w charakterze broni! Chcą zbudować jeszcze bardziej mordercze floty i opracować wydajniejsze sposoby zadawania śmierci! - Małe ciałko dygotało z furii. - Im więcej substancji chemicznej wykradają z mojej planety, tym bliższe zagłady jest moje plemię! I tym bliższe zagłady stają się wszystkie światy - z waszym włącznie! Łudzicie się, że Stinger odleci stąd i nie zamelduje Domowi Pięści o waszej planecie? - Przez chwilę, błądząc w labiryncie ludzkiej mowy, szukała odpowiednich słów. Zdecydowała się w końcu na frazę, której nauczyli ją Czołg z Paskudą: -To się zdziwicie!
      Twarz Daufin ściągnęła się, skóra napięła na kościach policzkowych. Oczy pałały gniewem. Zaczęła chodzić tam i z powrotem wzdłuż ściany.
      -  Wcale nie zamierzałam tu lądować. W moim statku nastąpiła awaria zasilania i musiałam go czym prędzej gdzieś posadzić. Wiem, że sprowadziłam nieszczęście na was. Brzemię odpowiedzialności za to będzie mi ciążyło przez resztę życia. - Zatrzymała się i spojrzała na Toma, potem na Jessie i znowu na Toma. - Stinger zamelduje Domowi Pięści o waszym świecie. Powie, że jesteście słabymi, bezbronnymi formami życia, które aż się proszą o zamknięcie w klatce, i oni tu przybędą. O tak, przybędą tutaj - i kto wie, czy nie zjawią się z bronią pełną trucizny", którą ukradli z mojego świata! Wiecie, czym jest ta trucizna"?
      Tomowi przemknęło przez myśl, że lada chwila z nozdrzy Daufin tryśnie z sykiem para.
      -  Nie - powiedział ostrożnie.
      -  Naturalnie, że nie! Skąd moglibyście wiedzieć?! - Potrząsnęła gniewnie główką. Na policzkach lśniła jej cieniutka warstewka potu. - Zamiast to wyjaśniać, zrobię coś więcej, pokażę wam.
      -  Pokażesz? - zdumiała się Jessie. - W jaki sposób?
      -  Poprzez wewnętrzne oko. - Zauważyła, że nic im to nie mówi. Twarze mieli puste, jak nie zapisana kartka papieru. Wyciągnęła do nich obie ręce. - Jeśli chcecie się dowiedzieć, zabiorę was tam. Pokażę wam mój świat poprzez oko mojej pamięci.
      Wahali się. Daufin wcale im się nie dziwiła. Proponowała tym istotom wgląd w nieznane, bo to, co dla niej było domem, dla nich stanowiło obcy świat.
      -  Podajcie mi ręce - ponagliła i naprężyła palce. - Jeśli chcecie wiedzieć, musicie zobaczyć.
      Pierwszy krok przyszedł Tomowi z trudem. Potem przełamał się, podszedł zdecydowanie do Daufin i wziął ją za rękę. Była gorąca jak piec. Zacisnęła się mocno na jego dłoni i Tom poczuł pierwsze ukłucia przepływającego między nimi ładunku elektrycznego.
      -  Jessie? - spytała Daufin.
      j   Jessie podeszła bez wahania i ujęła wyciągniętą rączkę córki.
      
43. Czekając na kosmitów
     
      Dwanaście minut po drugiej w nocy Tyler Lucas siedział z karabinem na werandzie swego domu i czekał na przybycie kosmitów.
      Niebo pokrywała zasnuta mgiełką fioletowa sieć. Kiedy wysiadł prąd, pojechali z Bessie do Inferno, zobaczyli czarną piramidę i zasięgnęli języka u Sue Mullinax i Cecil z Końskiej Podkowy.
      -  Kosmici wylądowali, nic dodać, nic ująć! - oznajmiła Sue. -Nikt się nie może stąd wydostać ani tutaj dostać, a telefony też pozdychały! Przysięgam na Boga, że jak toto spadło, to cały budynek tak podskoczył, że z nóg mnie zbiło. Możecie sobie wyobrazić, jak rymsnęło!
      Potem zaniosła się tym swoim chichotem - chichotem, z którego słynęła, kiedy była jeszcze smukłą liderką dziewczęcego zespołu kibicującego w szkole średniej Prestona - i wcisnęła Tylerowi i Bess po zimnym hamburgerze.
      -  Ty? Masz tutaj. - Bess wyszła z domu i podała mężowi szklankę mrożonej herbaty. Przyrządziła tę herbatę rano i całe szczęście, bo teraz z kranu nie wydusiłoby się kropelki wody. -To ostatnie kostki lodu. - Miały kształt małych półksiężyców. W nieczynnej lodówce wszystko się szybko rozpuszczało.
      -  Dzięki, kochanie. - Tyler przesunął chłodną szklanką po spoconej twarzy, pociągnął łyczek herbaty i oddał ją Bess, która usiadła tymczasem obok. Piła łapczywie, musiała być spragniona. Z głębi pustyni dolatywał koncert chóru kojotów; wyły jakoś urywanie, nerwowo. Tyler obserwował drogę.
      Postanowili z żoną, że kiedy nadejdą kosmici, umrą oboje tutaj, broniąc swego domu. Przed zachodem słońca w okolicy kręcili się ludzie z lotnictwa, zbierając odłamki jakiegoś osobliwego, niebieskozielonego metalu i pakując je do dziwnych toreb, które składały się jak akordeony. Gdzie się teraz podziali?
      Tyler i Bess pojechali swoim pick-upem Cobre Road na zachód. Na licznik kilometrów nie zdążyło się nawinąć nawet tysiąc metrów, kiedy drogę zagrodziła im fioletowa siatka, która wnikała tam w ziemię. Wokół rozjarzonych prętów sieci wrzała asfaltowa nawierzchnia Cobre Road. Tyler rzucił w sieć garścią piasku i ten wrócił do nich pod postacią ziarenek stopionego szkła.
      -  Tak - westchnął Tyler, kładąc karabin w poprzek kolan. -
      Nigdy nie myślałem, że doczekam dnia, kiedy nie będzie stąd widać gwiazd. Postęp chyba nas jednak dopadł, co?
      Bess chciała mu odpowiedzieć, ale nie mogła. Była twardą babą i od dawna nie płakała. Teraz jednak miała łzy w oczach i ściśnięte gardło. Tyler otoczył ją ramieniem.
      -  Ale to światło nawet niczego sobie - mruknął. - Jeśli się lubi purpurę.
      -  Ja nie cierpię! - udało się jej wykrztusić.
      -  Ja też nie powiem, żebym za nią specjalnie przepadał. -Głos miał łagodny, ale w głowie kłębiły się trudne pytania. Nie wiedział, skąd kosmici nadejdą ani kiedy, ale ani myślał poddać się bez walki. Zamierzał położyć, ilu tylko zdoła, i polec w boju jak Davy Crockett pod Alamo. Nie dawało mu jednak spokoju najpoważniejsze pytanie: oszczędzić jeden nabój dla Bess, czy nie?
      Zastanawiał się właśnie nad tym, patrząc na drogę, kiedy naraz usłyszał krzyk kobiety.
      Spojrzał na Bess. Przez chwilę patrzyli na siebie. Kobieta znowu krzyknęła.
      Uświadomili sobie równocześnie, że to nie krzyk kobiety, lecz kwik Groszka w stajni.
      -  Dawaj latarkę! Szybko! - rzucił Tyler i kiedy Bess wbiegała do domu, on zeskoczył z werandy i popędził ile sił w żylastych nogach na podwórze. Stajnia stała trzydzieści metrów za budynkiem mieszkalnym, przy ogródku kaktusów Bess. Słyszał oszalały łomot kopyt Groszka o deski boksu. Zwilgotniały mu dłonie, w których ściskał karabin. U konia coś było!
      Odrzucił poprzeczną belkę ryglującą i odciągnął wrota. W środku panowały nieprzeniknione ciemności. Duży palomino wciąż rżał przenikliwie i miotał się w boksie.
      -  Hola tam, Groszek! - krzyknął Tyler. - Uspokój się, stary! -Ale koń nie reagował.
      Tylerowi przemknęło przez myśl, że do boksu dostał się pewnie grzechotnik albo skorpion. Naraz rozległ się głośny trzask i podłoże zadrżało mu pod stopami.
      Groszek stęknął, jakby ktoś kopnął go w brzuch. Zaraz potem nastąpiły odgłosy panicznego wierzgania, którym towarzyszył przeraźliwy kwik konia. Tyler obejrzał się. Bess nadbiegała już z zapaloną latarką. Wziął ją od niej i skierował wiązkę światła na boks konia.
      Palomino zapadł się już po zad w sypką ziemię, wokół niego sterczały w górę wyłamane deski podłogi. Oczy Groszka były dzikie i czerwone z przerażenia, przednie nogi biły rozpaczliwie powietrze. Po grających pod skórą mięśniach widać było, że koń wytęża wszystkie siły, by wyrwać się czemuś, co wciąga go pod ziemię.
      Tylerowi zaparło dech w piersiach, pociemniało w oczach. Koń zapadł się o kolejne pół metra, stajnia rozbrzmiewała echem jego panicznego kwiku.
      -  Lina! - krzyknęła Bess i sięgnęła po zwinięte lasso wiszące przy wrotach. Pętla była już zadzierzgnięta, rozciągnęła ją więc tylko, zakręciła dwa razy nad głową L rzuciła mierząc w łeb Groszka. Chybiła o dziesięć centymetrów. Szybko zwinęła lasso, by ponowić próbę, a tymczasem koń   zapadł się w fontannie piasku po kłęby.
      Przy następnym rzucie lina prześlizgnęła się przez łeb Groszka, zacisnęła na szyi, naprężyła i zacz;ęła wysuwać Bess z zaciśniętych dłoni, ścierając je do żywego ciała. Tyler rzucił na ziemię karabin, wcisnął latarkę między dwie belki i też chwycił linę, ale potężne szarpnięcie zwaliło i jego, i Bess z nóg, i powlokło oboje po wyłamanych deskach podłogi. Groszek zapadł się już po szyję.
      Tyler zdołał poderwać się na nogi, owinął sobie linę wokół ręki, napiął mięśnie, zaparł się obcasami i ciągnął, aż siniały mu palce, ale wciąż sunął w stronę boksu. Groszkowi widać już było tylko chrapy, piasek zaczynał je zasypywać.
      -  Nie! - wrzasnął Tyler i zaczął ciągnąć za linę tak mocno, że zgniecione palce popękały niczym krwawe kiełbaski. Piasek zawirował, Groszek rzucił się jeszcze raz i znikł pod powierzchnią. Jednak potężna siła nadal wciągała linę pod ziemię. Bess chwyciła męża w pasie i oboje znowu upadli.
      -  Puść! - krzyknęła Bess i Tyler rozwarł skrwawione palce, lecz lina oplatała mu się wokół rąk.
      Bess, nie zważając na drzazgi wbijające się jej w nogi i ramiona, trzymała kurczowo Tylera, bezskutecznie usiłującego strząsnąć linę z dłoni. Wleczeni przez tajemniczą siłę wsuwali się już pod ogrodzeniem do boksu Groszka, kiedy Tyler poczuł nagle, że naprężenie liny słabnie. Zatrzymali się.
      Leżał na brzuchu, po policzkach spływały mu łzy bólu. Bess, pojękując cicho, przekręciła się na bok.
      Tyler usiadł, zmusił się do ponownego zaciśnięcia rąk na linie i zaczął ją wyciągać spod ziemi.
      -  Bess, daj tu światło - zwrócił się do żony.
      Podniosła się w milczeniu i poszła po latarkę.      
      Lina wysuwała się spod ziemi bez oporu. Bess wyciągnąła latarkę spomiędzy belek. Żarówka słabo już świeciła. Przydałoby się wymienić baterie. Skierowała promień na pusty boks.
      Tyler, ciągnąc wciąż linę, wszedł tam. Lina była wilgotna i połyskiwała w świetle latarki. Wszystko wydawało mu się jakieś nierealne. To nie mogło się wydarzyć naprawdę. Za chwilę Bess zawoła, że śniadanie gotowe, i obudzi się we własnym łóżku. Osunął się na kolana i obserwował wyciąganą linę.
      Pojawił się koniec. Podniósł go do światła. Z postrzępionej krawędzi ściekała powoli gęsta szara maź.
      - Wygląda jak... jak odcięta - mruknął.
      W tym momencie coś wirującego jak korkociąg wyprysnęło spod ziemi tak szybko, że Tyler nie zdążył się nawet przestraszyć.
      Rozwarła się para szczęk. Srebrzystoniebieskie igły zatrzasnęły się na gardle Tylera.
      Płaska, gadzia głowa miotała się na boki, stalowe zęby rozszarpywały tkankę, darły arterie. Usta Tylera wypełniła krew. Dotarło do niego, że lina nie została odcięta, została odgryziona!
      Była to jego ostatnia myśl, bo następne dzikie szarpnięcie gadziego łba skręciło mu kark. Stwór szarpał jednak dalej i głowa Tylera, wytrzeszczając nie widzące oczy, zaczęła się oddzielać od szyi.
      Bess krzyknęła, wypuściła latarkę i poderwała dłonie do ust. Rozpoznała w stworze wielkiego psa - dobermana z sennego koszmaru szaleńca. Zamiast sierścią pokryty był skórzastymi zachodzącymi na siebie łuskami, pod którymi prężyły się i falowały sploty mięśni.
      Spoczęły na niej bursztynowe ślepia potwora. Szarpnął jeszcze raz szyję Tylera, porzucił martwe ciało i zaczął rozdziawiać paszczę. Szczęki rozwierały się nieprawdopodobnie szeroko, jak u węża.
      Bess cofnęła się kilka kroków, potknęła o coś i klapnęła na pupę. Potwór wdrapał się na barierkę boksu Groszka, zeskoczył i ruszył na nią. Z pyska ściekała mu krew Tylera.
      Bess dopiero teraz zauważyła, o co się potknęła. Pod nogami miała winchestera. Porwała karabin i otworzyła ogień do zbliżającej się bestii. Pierwszy pocisk musnął łeb psa, drugi wszedł w bark, trzeci pod żebra. Zanim zdążyła nacisnąć spust po raz czwarty, stwór skoczył i zatrzasnął wypchaną igłami paszczę na jej twarzy.
      Strzelała dalej. Palec jednej ręki naciskał raz po raz spust winchestera, posyłając pociski w ściany, pięść drugiej okładała łuskowatą skórę stwora. Bess była Teksanką i nie poddawała się tak łatwo.
      Pięć sekund później było po wszystkim. Czaszka Bess rozłupała się z trzaskiem pękającego glinianego dzbana i rzędy igieł wraziły się w jej mózg.
      Krew bryznęła na siano. Potwór wypuścił z pyska zmiażdżoną masę i zajął się latarką, rozrywając ją na kawałki zębami i metalowymi pazurami. Potem przypadł w ciemnościach do podłoża i postawił uszy, nasłuchując odgłosów obecności innych ludzi. Ale wokół panowała martwa cisza. Bestia wydała cichy pomruk jakby rozczarowania. Przelazła przez ogrodzenie do boksu Gro-szka i zaczęła ryć w miejscu, gdzie niedawno zniknął koń. Przebierając błyskawicznie przednimi i zadnimi łapami potwór wkopał się po chwili w ziemię i piasek zasypał się nad nim z cichym poszumem.
      
44. Poprzez wewnętrzne oko
     
      -  Nie bójcie się - powiedziała Daufin. - Uszczelnijcie wizu-alizatory zewnętrzne.
      -  Co? - spytał Tom.
      -  Zamknijcie oczy.
      Posłuchał. I natychmiast otworzył je z powrotem.
      -  Czy to... będzie bolało?
      -  Tylko mnie, bo znowu zobaczę swój dom.
      -  Co mamy robić? - Jessie napinała mięśnie ręki, gotowa w każdej chwili ją cofnąć.
      -  Zabiorę was w podróż w przeszłość poprzez wewnętrzne oko. Chcę wam pokazać, dlaczego jestem uznawana za przestępczynię. Tego nie da się opowiedzieć słowami; tego trzeba doświadczyć.
      -  Rany! - Paskuda przestąpiła z nogi na nogę, światło zaiskrzyło się złotem w jej czubie Mohawka. - Nie mogłabym,., no, wiecie... zabrać się z wami?
      -  Żałuję, ale nie - odparła Daufin. - Miejsce jest tylko dla dwojga. - I widząc rozczarowanie w oczach dziewczyny, dodała: - Może innym razem. Zamknijcie oczy - powtórzyła, zwracając się do Toma i Jessie. Posłuchali.
      Cody podszedł bliżej, żeby lepiej wszystko widzieć. Nie miał pojęcia, co się będzie działo, ale serce mu waliło jak młotem.
      Daufin zamknęła oczy. Czekała. Komórki jej pamięci zaczęły się ładować jak baterie akumulatorów.
      Jessie ogarnęła obawa, że podczas seansu temperatura ciała Stevie za bardzo się podniesie i ciepło zniszczy małej mózg i narządy wewnętrzne. Ale zaraz sobie przypomniała zapewnienie Daufin, że Stevie jest bezpieczna, a musiała przecież ufać tej istocie. Inaczej by pewnie zwariowała! Jednak rączka, którą trzymała, nie przestawała się nagrzewać; ciało Stevie mogło wytrzymać taką gorączkę bez późniejszych powikłań najwyżej przez kilka minut.
      -  Mam wrażenie, że przygotowujemy się do zabawy w chowanego - odezwał się Tom. - O cholera! - Podskoczył, bo wzdłuż kręgosłupa strzelił mu piorun. Otworzył oczy, ale światło, które miało teraz dziwne żółtozielone zabarwienie, potwornie poraziło jego źrenice, więc szybko zacisnął powieki.
      -  Tom? Co się stało? - spytała Jessie.
      Jej głos doszedł do niego przygłuszony, jakby spod wody. Mózg mi się gotuje - pomyślał.
      -  Cisza - szepnęła Daufin. W jej głosie pobrzmiewało echo wiatrowych kurantów.
      Jessie nie otwierała oczu i czekała cierpliwie, choć nie wiedziała na co. Poprzez rączkę, którą trzymała, przesączało się ciepło, ramieniem do barku zaczynały płynąć zimne prądy. Energia elektryczna wytwarzana w ciele Stevie potężniała i wnikała "w Jessie poprzez złączone dłonie.
      Zimny impuls wpłynął również w kości Tonią i ten zadrżał. Wydawało mu się, że nie czuje już pod stopami podłogi; dryfował, kołysząc się powoli na boki, a jedynym punktem odniesienia był uścisk rączki Daufin.
      -  Co się dzie... - Nie dokończył, bo przeraziła go chrapliwość własnego głosu, jego obce brzmienie.
      Jessie usłyszała nieartykułowane chrząknięcie ledwie przypominające ludzki głos. Od stóp do głów, niczym orzeźwiający powiew z lodziarni w skwarny lipcowy dzień, spowił ją chłód. Rodziło się w niej nowe wrażenie: przemieszczania się z ogromną szybkością. Przemknęło jej przez myśl, że gdyby zdobyła się na wysiłek i uniosła powieki, zobaczyłaby może, jak atomy w ścianie drgają na podobieństwo śnieżnych zakłóceń elektrostatycznych na ekranie telewizora, a jej ciało mknie tak szybko, że znajduje między nimi drogę i przenika na drugą stronę. Nie było to uczucie paniki, lecz uniesienia. Podobnie musiał się czuć nocny skoczek spadochronowy spadający poprzez ciemność, tylko że tutaj nie było góry ani dołu - znajdowała się na zewnątrz wszystkiego, co znała dotąd jako życie.
      Coś połyskiwało po lewej, po prawej, nad nią i pod nią. Rozmazane punkciki i skupiska światła umykające w tył z niewiarygodną szybkością. Ale oczy miała przecież zamknięte -przynajmniej tak jej się wydawało. Gwiazdy, uświadomiła sobie. Boże... jestem w środku wszechświata!
      Tom też je widział. Na niebie obracały się konstelacje, otoczone pierścieniami światy lśniące w blasku odległego słońca, obłoki gazu falujące niczym skrzydła płaszczek.
      I nagle wyrósł przed nimi świat biały jak perła, obiegany przez sześć białych księżyców krążących z bezbłędną precyzją po przecinających się orbitach. Powierzchnię wybiegającej im na spotkanie planety przesłaniały zwały chmur, pośród których z bezgłośną furią szalały burze.
      Za szybko - pomyślała lessie, kiedy wpadali w te chmury. Za szybko! Rozbijemy się...
      Mknęli w dół przez chmury, przecinając wiry powietrzne. Nozdrza Jessie wypełnił odór amoniaku. Przeraźliwe zimno i nieprzenikniony mrok zapierały dech w piersiach. Pędzili wciąż z ogromną szybkością, kierując się skosem ku powierzchni. Nagle ciepło owiało ich ciała; nie czuli już chłodu. Mrok rozjaśnił się do królewskiego błękitu, który przeszedł szybko w soczystą morską zieleń. Jedwabista ciecz omyła twarz Toma; ogarnęła go klaustrofobia. Utoniemy - pomyślał i spróbował wyrwać rękę z dłoni Daufin, ale ona ścisnęła mocniej, nie puszczała. Instynkt kazał mu się ratować, płynąć ku powierzchni, po chwili jednak uświadomił sobie, że wciąż oddycha normalnie. Tak naprawdę, to nie znajdujemy się w oceanie na jakiejś obcej planecie, tłumaczył sobie, kiedy opadali coraz głębiej. To tylko sen... Stoimy wciąż w bloku mieszkalnym w Inferno...
      Obrócił z wysiłkiem głowę, żeby popatrzeć na Daufin i poszukać u niej pokrzepienia.
      Nie trzymał już dłoni małej dziewczynki.
      Ta dłoń była widmowo szara, przezroczysta jak mgiełka. Miała dwa smukłe palce i krótki, spłaszczony kciuk. Była mała i wyglądała krucho jak mydlana bańka, a półtorametrowa łodyga łączyła ją z korpusem prawdziwej- Daufin.
      Obok niego sunęło długie na ponad dwa metry akwamaryno-we, opalizujące ciało w kształcie torpedy. Wokół dryfowało wie-
      cej takich falujących łagodnie łodyg - silnych, przypominających macki ramion - każda zakończona dłonią o dwóch smukłych palcach i kciuku. Korpus zakończony był grubą, płaską, mięsistą płetwą, która bez wysiłku popychała ich do przodu, a tuż nad płetwą wyrastało srebrzyste włókno zakończone małą czarną kulą.
      W przezroczystym ciele Daufin przeskakiwały iskry energii elektrycznej. Widać tam było narządy wewnętrzne trzymające się na prostym szkielecie z szarej chrząstki. Tom spojrzał w miejsce, gdzie według niego powinna się znajdować głowa Daufin i zobaczył owalne wybrzuszenie z sierpowatymi ustami i przypominającym trąbę, długim na jakieś pół metra wyrostkiem. Widział jedno z oczu: żółtą kulę wielkości piłki baseballowej z pionową zieloną źrenicą. Oko obróciło się i spojrzało na niego. W spojrzeniu tym był spokój i ociężała siła. Głowa skinęła mu i Tom zareagował na to pozdrowienie gwałtownym wdechem. Płuc nie wypełnił mu płyn, lecz powietrze. Widmowe, naładowane elektrycznością palce ścisnęły jego dłoń, podpłynęło drugie ramię i uspokajającym gestem spoczęło mu na barku.
      Daufin holowała Hammondów coraz głębiej. Ciała omywały im ciepłe prądy, robiło się coraz jaśniej, jakby słońce planety płonęło w jej jądrze.
      Z głębin, niczym rozbłyski ruchomego neonu, wznosiły się ku nim istoty z plemienia Daufin. Jessie wzdrygnęła się, poczuła silny uścisk Daufin, spojrzała na nią i zobaczyła to samo, co przed chwilą Tom. W pierwszym odruchu chciała wyrwać rękę -z uścisku tego wrzecionowatego ramienia, ale szybko się opamiętała. Przecież to naturalne, że Daufin ma inną postać, a czegóż się spodziewała? Daufin była istotą przystosowaną do życia w oceanicznym świecie, nawet jeśli to ocean amoniaku i azotu.
      Nadpływające z dołu istoty manifestowały swą radość baraszkowaniem, ciągnąc za sobą fosforyzujące spiralne ślady i rozchwiane kapsuły na końcach włókien. Zadawały się nie zauważać ludzi, ale i Tom, i Jessie zdawali sobie sprawę, że to przecież tylko wspomnienia Daufin - jej wewnętrzne oko - a oni sami są tu tylko gośćmi, obcymi duchami przyszłości. Setki istot z precyzją ptaków szybujących poprzez nieruchome powietrze otoczyło zwartą formacją Daufin i Jessie zrozumiała, że Daufin musi być jakiegoś rodzaju przywódcą, skoro otacza ją taka eskorta.
      Do Jessie i Toma zaczęły kolejno napływać, filtrowane przez wewnętrzne oko, obrazy świata Daufin: migotliwe zarysy szczytów wielkości Mount Everestu i głębokie doliny między nimi, ogromne sady z rzędami wodorostopodobnych roślin, szczeliny pałające oślepiająco białym blaskiem - wzierniki do potężnego źródła energii leżącego w sercu tego świata. Za górami wznosiły się ślimakowate wieże miast - pochyłe, obłe i grzebieniaste kształty swą rozmaitością form przywodzące na myśl morskie muszle. W prądach nad ich murami unosiły się tysiące istot z plemienia Daufin.
      Czas przeskoczył albo też Daufin wybiegła wspomnieniami naprzód. Dolinę pod nimi przecinała teraz długa na wiele mil rozpadlina białego ognia, z której strzelały w górę bicze wyładowań elektrycznych. Pływy również się zmieniły; nie były już łagodne, lecz kotłowały się z niespożytą energią. Daufin, trzymając wciąż Toma i Jessie za ręce, zaczęła koziołkować. W miejscu, gdzie znajdowało się przypuszczalnie jej gardło, wibrował zespół małych, podobnych do skrzeli, płatków. Wydobywało się z nich czarowne brzmienie kurantów.
      W odpowiedzi na ten zew napływało, walcząc z prądami, plemię Daufin. Istoty koziołkowały jak Daufin, na podbrzuszach nabrzmiewały im okrągłe różowe sutki. Z rozpadliny w dolinie wznosiły się też inne zwabione pieśnią Daufin stworzenia; były dyskokształtne, wokół ich obrzeży przebiegały iskry wyładowań elektrycznych, a środki pulsowały skoncentrowanym ogniem. Daufin wciąż śpiewała, a te nowe stworzenia zaczęły się przy-sysać do różowych sutków na podbrzuszach istot otaczających Daufin. Tryskały ciemne, opalizujące płyny. Kręgi stworzeń tańczyły, wznosiły się i opadały pośród wzburzonych prądów. Trzy z nich przywarły do brzucha Daufin, drgnęły silnym spazmem i odpłynęły jak zeschłe liście. To rytuał zapładniania, domyśliła się Jessie; balet życia i śmierci.
      Czas znowu przeskoczył. Od powierzchni oceanu coś się zbliżało. Coś obcego, straszliwie zimnego. Lotem strzały, z brzęczeniem obwodów, przeszyło morze, wystrzeliło czarny harpun i ten pomknął w dół, w dolinę ognia. Za pierwszym tworem nadlatywały następne. Wlokły za sobą długie, przezroczyste węże wijące się ku powierzchni. Zazgrzytały maszyny, zasyczały pompy i węże zaczęły wsysać tysiące dyskokształtnych stworzeń żyjących w jądrze świata Daufin.
      Z góry nadlatywało coraz więcej czarnych włóczni, coraz więcej żarłocznych węży. Brutalne żniwa trwały, wężami płynęły ku powierzchni nieprzerwane strumienie nasieniodajnych, starszych od samego czasu stworzeń, będących żywotnym składnikiem źródła energii planety. Kiedy po jakimś czasie Daufin, wezwana przez dzikie prądy, zaśpiewała znowu, nasieniodawców nie starczyło do pokrycia nawet połowy członków jej plemienia; były wysysane na powierzchnię tak szybko, że nieodgadnione planetarne procesy kreacyjne nie nadążały z odtwarzaniem ich populacji.
      Wewnętrzne oko Daufin, świadomej groźby zakłócenia odwiecznej równowagi, zaczęło zdradzać pierwsze objawy lęku. Pojawiły się wyraźne symptomy nadciągającego kryzysu: centralne ognie planety przygasały - to wyczerpywał się wielki generator światła i ciepła, usiłujący uzupełniać spadającą w zastraszającym tempie populację nasieniodawców. Tom i lessie ujrzeli obraz misji pokojowej - cztery istoty z plemienia Daufin wyruszyły w daleką drogę ku powierzchni, by nawiązać kontakt z obcymi i nakłonić ich do przerwania żniwa śmierci. Czas mijał, a wysłańcy nie wracali.
      Nad plemieniem zawisło widmo zagłady. Daufin pływała ze swoim młodym pośród nawały węży. Wiedza matematyczna, którą wykorzystywała przy wznoszeniu miast dla swojego plemienia, umożliwiała jej wyliczenie czasu, jaki pozostał do momentu, kiedy węże wessą ostatniego nasieniodawcę, ale ona wolała tego nie dochodzić. Sady, miasta, całe plemię - wszystko to skazane zostało na zagładę przez bezwzględnego kata.
      Nieświadome okrutnej rzeczywistości młode baraszkowało wesoło między wężami i widok tej ślepej na rzeź niewinności przełamał w Daufin jakąś blokadę, sprawił, że zaczęła się miotać -i wyć z gniewu. Agresja była złem, złem pogrzebanym w starych legendach o wojnie, w wyniku której u istot z plemienia Daufin wykształciły się w drodze ewolucji włókna i kule stanowiące teraz element naturalnego mechanizmu obronnego.
      W Daufin zrodziła się naraz potrzeba walki. Wycie przeszło w pieśń gniewu będącą odpowiednikiem bicia w dzwony na trwogę, a potem rzuciła się przed siebie i zwarła palce na najbliższym wężu. Był wytrzymały, nie dało się go przerwać, a to jeszcze bardziej ją rozgniewało. Otworzyła sierpowate usta, zacisnęła na wężu płaskie zęby wegetarianki i zaczęła się w niego wgryzać. Przeniknął ją wstrząs cierpienia i wstydu, ale pieśń gniewu dodawała sił. Wąż rozpruł się, nasieniodawcy wypłynęli przez powstałe rozdarcie, zawirowali wokół swej wybawczyni i zaczęli opadać z powrotem w dolinę. Z drugim wężem poszło łatwiej, z trzecim całkiem łatwo. Ze zniszczonych węży wypływały roje nasieniodawców.
      I poprzez te roje Daufin dostrzegła dwoje członków swego plemienia obserwujących z pewnej odległości jej poczynania z mieszaniną przerażenia i budzącego się zrozumienia. Wahali się jeszcze, ale w końcu - zmobilizowani do działania pieśnią Daufin - podpłynęli i zaczęli jej pomagać.
      Od strony miasta nadpłynęła ciemna chmura. Tom i Jessie, unosząc się w wewnętrznym oku, ujrzeli to samo co Daufin: tysiące członków plemienia przybywało w odpowiedzi na - zdawałoby się - dawno zapomnianą pieśń. Wiele z nich, na widok tego aktu gwałtu zatrzymało się - nie były w stanie obudzić w sobie agresji, ale inne rzuciły się z zapamiętaniem na węże.
      Przeskok czasu: kolejne fale maszyn i węży nadlatują od powierzchni, wstrzeliwują się harpunami w serce planety, ale członkowie plemienia unieszkodliwiają je niestrudzenie, a Daufin wciąż śpiewa - ta pieśń to erupcja gniewu surowego jak krzyk.
      W końcu nad polem bitwy zalega cisza, zniszczone węże dryfują z prądem.
      Ale spokój nie trwa długo, zaczyna się następny koszmar. Mrugnięcie wewnętrznego oka i Tom z Jessie czują w kościach wibrację. Od mrocznej powierzchni opuszczają się cztery obracające się metaliczne kule; krążą nad miastem rozbrzmiewając raz po raz hukiem po milionkroć głośniejszym od grzmotu ziemskiego pioruna. Mury i wieże drżą, pękają, akustyczne fale uderzeniowe kruszą budynki, miasto wali się w gruzy, a pośród szczątków wirują ciała zabitych i rannych. Podmuch odrywa od Daufin jej małe; chce je chwycić, ale nie dosięga i widzi, jak małe, z migotaniem kurczących się narządów i ciała, chowa się instynktownie do swojej kapsuły ratunkowej. Kapsuła odpływa, miesza się z setkami innych, porwanych gwałtowną falą pływową. Z mroku wylatuje wprost na Daufin kawał zburzonego muru. Trzask wyładowania, skurcz ciała i wnętrzności, skóra dymi, narządy wewnętrzne zbiegają się w małą sferę elektrycznych impulsów i po chwili pozostaje tylko czarna kula, która uderza we fragment muru i odbija się od niego rykoszetem.
      Porywa ich prąd - Daufin, Toma i Jessie, bezcielesnych zamkniętych w pancernej skorupie - i zapada ciemność. Wznoszą się gwałtownie jak porwani ziemskim tornadem. W górze coś połyskuje. Błękitny muślin? Nie, to sieć pełna pochwyconych istot żyjących w wyższych warstwach planety, stworzeń przypominających fluoryzujące rozgwiazdy, płaskie falujące membrany i wodniste istoty o oczach jak złote płomienie. Kula uderza w tę sieć, zaplątuje się w nią i zawisa pośród innych bezradnych form życia. Łoskot maszyn sponad powierzchni. Sieć jest wciągana na górę. Kula przebija powierzchnię przypominającą taflę czarnego szkła, a w królestwie pomiędzy oceanem a sunącymi nisko białymi chmurami, niczym nowotworowe narośle, wznoszą się pajęcze konstrukcje. Stoją na nich koszmarne postaci obserwujące wyciąganą sieć. Jedna z nich wyciąga szponiaste ramię i chwyta kulę.
      Wewnętrzne oko Daufin wzdrygnęło się. Siła wspomnień nie wystarczyła, by je zatrzymać i uciekła od nich.
      Obok Toma i lessie przemykają gwiazdy - lecą przez kosmos, oddalając się od świata Daufin. Oboje mają halucynacyjne wizje: masywne, ruchliwe stwory o głosach przywodzących na myśl trąby Sądu Ostatecznego; statki kosmiczne najeżone bronią; olbrzymie piramidy powleczone cętkowaną żółtą skórą i dwa szkarłatne słońca rażące promieniami umęczony krajobraz; pływająca klatka i bursztynowe igły wbijające się w źrenice Daufin.
      Daufin jęknęła i rozwarła dłoń.
      Tom i lessie wyczuwają, że prędkość zaczyna gwałtownie spadać, odnoszą wrażenie, że zjeżdżają szybkobieżną windą, która wyhamowuje ze zgrzytem przed dnem kilometrowego szybu. Ciśnienie zgniata im wnętrzności, kości gną się pod ciężarem grawitacji. I zatrzymują się z cichym poszumem zamiast huku zderzenia.
      Tom uchylił powieki. Stały przed nim trzy monstra o kościstych kończynach i groteskowych, cielistych głowach. Jeden z potworów rozwarł jamę gębową wypełnioną małymi, tępymi bryłkami i wychrząkał:
      -  Wprzdku, pnie Hmynd?
      Jesśie usłyszała ten gardłowy pomruk i też otworzyła oczy. Stała na chwiejnych kończynach, światło raziło ją w oczy i napawało lękiem; zdała sobie sprawę, że zaraz upadnie. Krzyknęła i ten krzyk przeszył jej mózg jak sztylet. Jeden z obcych, stwór ze straszną, kanciastą twarzą zwieńczoną jasnymi, ciasno skręconymi sprężynkami i z jakimś totemem dyndającym u klapki z boku głowy, podskoczył i podtrzymał ją wężowymi ramionami.
      Oszołomiona, zamrugała powiekami. Twarz stwora zmieniała się w jej oczach, stawała coraz mniej potworna. Te włosy, te uszy, te ręce - gdzieś je już widziała! Tak, to Cody Lockett! Spłynęła na nią fala ulgi, nogi odmówiły posłuszeństwa.
      -  Trzymam panią - powiedział Cody. Tym razem zrozumiała słowa.                                                                               
      Tom chwiał się na nogach, przyciskając dłońmi oczy.         
      -  W porządku, panie Hammond? - ponowił pytanie Czołg. Tom odnosił wrażenie, że cały mózg ma obtłuczony. Zdobył się na kiwnięcie głową. - Jak się panu zbiera na pawia, to niech się pan lepiej wychyli przez okno - poradził chłopak.
      Tom opuścił ręce. Mrużąc oczy przed rażącym światłem popatrzył na trójkę Renegatów; ich twarze znowu były ludzkie -no, w przypadku Czołga, prawie.
      -  Sama ustoję - powiedziała lessie, a kiedy Cody ją puścił, osunęła się na kolana. Nie miała pewności, czy wróciła już całkiem z otchłani ani też czy kiedykolwiek z niej w ogóle powróci. Cody chciał jej pomóc wstać, ale odprawiła go machnięciem ręki. - Nic mi nie jest. Dajcie mi tylko dojść do siebie. -Spojrzała na buzię stojącej obok Daufin.
      Małej łzy spływały po policzkach. W oczach malowało się cierpienie.
      -  Teraz mnie znacie - powiedziała.
      Tom spojrzał na zegarek. Przez kilka sekund miał trudności z odczytaniem cyfr, zupełnie jakby po raz pierwszy w życiu widział takie symbole. Była druga dziewiętnaście. Ich podróż trwała niespełna trzy minuty.
      -  Wyglądacie oboje, jakbyście zaraz mieli rzygnąć! - zauważyła Paskuda. - Co się stało?
      -  Uczestniczyliśmy w lekcji poglądowej. - lessie spróbowała wstać, ale była jeszcze za słaba. - Ta substancja chemiczna -zwróciła się do Daufin - to płyn reprodukcyjny, prawda?
      -  Tak. - Oczy Daufin straciły wszelki wyraz, po jej lewym policzku spłynęła łza. - To, co Dom Pięści nazywa trucizną, jest zarazem substancją chemiczną, która daje życie memu plemieniu.
      Jessie przypomniała sobie strugi ciemnego płynu tryskające podczas rytuału zapładniania. Substancja chemiczna niezbędna w procesie reprodukcyjnym w świecie Daufin była dla Domu Pięści bronią zagłady.
      -  Muszę wrócić do domu - oświadczyła stanowczo Daufin. - Nie wiem, ilu z mego plemienia ostało się jeszcze przy życiu. Nie wiem, czy żyje jeszcze moje dziecko. Ale poprowadzę ich. Beze mnie nie podejmą walki. Zapadną znowu w sen o pokoju. - Wzięła głęboki oddech i przez kilka chwil przeżywała jeszcze pieszczotę opadających i wznoszących się pływów. -Ten sen zbyt długo trwał - dodała - ale był wspaniały.
      -  Nawet jeśli uda ci się wrócić do domu, to jak zamierzasz z nimi walczyć? Bez względu na wszystko będą dalej robili swoje, prawda?
      -  Tak, będą, ale nasz świat leży bardzo daleko od ich świata. Musimy im przeszkodzić w zbudowaniu stałej bazy i zniszczyć wszystko, co możemy. Ich skarbiec nie jest bezdenny. Wszystko, co mają, wydają na zbrojenia. Musi więc istnieć jakiś punkt krytyczny, którego nie są w stanie przekroczyć.
      -  To mi wygląda na pobożne życzenie - mruknął Tom.
      -  I takim pozostanie, o ile nie wrócę do domu i nie wprowadzę go w czyn. My znamy swoją planetę, dla nich to obcy świat. Możemy uderzać i wycofywać się tam, gdzie nas nie dosięgną. - W jej oczach znowu zalśnił stalowy błysk. - Dom Pięści badał odporność mojego ciała na truciznę". Uciekałam już z Rock Seven. Tym razem mnie zabiją. Nie mogę oddać się w łapy Stingera, jeszcze nie teraz. Rozumiecie mnie?
      -  My tak, ale pułkownik Rhodes może nie zrozumieć. - Znowu rzut oka na zegarek. - lessie, on już chyba na nas czeka w Końskiej Podkowie.
      -  Posłuchajcie, nic z tego wszystkiego nie kapuję - odezwał się Cody - ale jedno wiem na pewno: jeśli wydamy Stingerowi Daufin i pozwolimy mu z nią odlecieć, to nic nam to nie da. On i tak naśle na nas tych skurczybyków z Domu Pięści, a wtedy nie tylko Inferno wpadnie w gówno po uszy! Przechlapane będzie miał cały świat!
      -  Być może, ale mimo wszystko musimy zawiadomić Rho-desa, że ją znaleźliśmy.
      -  Tom ma rację - przyznała lessie. Wstała. Wciąż miała zawroty głowy i nogi jak z waty. Musiała się oprzeć o stół. -Pojedziemy po pułkownika i przywieziemy go tutaj - zwróciła się do Daufin.,- Może potrafi nam doradzić, co robić.
      -  Wy lepiej z nią tutaj zostańcie. - Cody wyłowił z kieszeni kluczyki do hondy. - Ja skoczę po niego do Końskiej Podkowy.
      -  A ja muszę poszukać swoich staruszków - powiedział Czołg. Jego pomalowana w barwy ochronne półciężarówka, z rozbitym reflektorem i kratką chłodnicy pogiętą w wyniku bezpardonowego wtargnięcia do salonu gier, stała na parkingu przed blokiem. - Ostatni raz widziałem ich w klinice.
      -  Siedźcie tu i nie ruszajcie się - powiedział Cody do Ham-mondów. Wyszedł z mieszkania. Paskuda ruszyła za Czołgiem do drzwi. W progu zatrzymała się i spojrzała na Daufin z wyrazem podziwu w oczach.
      -  Odjazdowe! - mruknęła i wyszła, zamykając za sobą drzwi.
      
45. Kubeł zimnej wody
     
      Yance zaparkował wóz patrolowy przed Końską Podkową, odlepił przepoconą koszulę od oparcia fotela i wszedł do środka. Z witryny wyleciała szyba i okno zabito arkuszem blachy dla jakiej takiej ochrony przed wciskającym się wszędzie dymem. Kilka lamp kerosenowych rozsiewało migotliwy blask. Lokal świecił pustkami, tylko przy stoliku w głębi gwarzyło cicho trzech staruszków. Yance, unikając ich pytających spojrzeń, usadowił swoje brzuchate cielsko przy barze. Podeszła Sue Mullinax z ćwierćlitrowym kubkiem zimnej kawy. Była nadal w złotym uniformie kelnerki, a obfity makijaż utrzymywał jej się mniej więcej tam, gdzie powinien.
      -  To resztka javy - oznajmiła, stawiając przed nim kubek. Kiwnął głową i wyżłopał wszystko duszkiem, nie odrywając kubka od ust.
      Podstawił nadgarstek pod najbliższą lampę i odczytał godzinę. Dwadzieścia trzy po drugiej. Hammondowie się spóźniali, Rho-des z Gunnistonem też. Zresztą to i tak już bez znaczenia, pomyślał. Nikt nie da rady znaleźć tego małego crittera, a już na pewno nie w czasie, jaki im został. W tym dymie nic nie widać. Sprawdzili z Dannym wszystkie domy przy Aurora Street, Bow-den Street i prawie jedną trzecią domów przy Oakley Street. Nikt nie widział małej dziewczynki. W kilku domach nie było podłóg, tylko mroczne dziury. Danny znowu zaczai się rozklejać i Yance musiał go odwieźć do biura.
      Inferno było małym miasteczkiem, ale teraz ulice jakoś dziwnie się wydłużyły, domy rozrosły w widmowe rezydencje i nie było siły, żeby w tym przeklętym dymie i kurzu znaleźć kogoś, kto nie chciał zostać znaleziony.
      -  Ciężka noc - zagaiła Sue.
      -  Nie zaprzeczę. Cecil poszła do domu?
      -  Tak, zmyła się niedawno.
      -  A ty czemu nie zamykasz i też nie zrobisz sobie fajrantu? Chyba nie warto tu tkwić, co?
      -  Lubię mieć coś do roboty - odparła. - Lepiej zresztą siedzieć tutaj niż w ciemnym domu.
      -  Też prawda. - Mdłe oświetlenie było dla Sue łaskawe. Vance'owi przemknęło przez myśl, że gdyby nie ten makijaż, którego starczyłoby na wyasfaltowanie drogi, dziewczyna byłaby naprawdę ładna. Fakt, Wielorybi Ogon była przysadzista jak
      strażacki hydrant, ale kim jest on sam, żeby wybrzydzać na wymiary? Może i nosi materac na plecach, ale niewykluczone, że ma po temu jakiś powód. - Jak to się stało, że nie wyjechałaś z Inferno? - zapytał, żeby nie myśleć o upływie czasu. - Przecież w szkole nieźle ci szło, i w ogóle.
      -  Sama nie wiem. - Wzruszyła pulchnymi ramionami. - Jakoś nigdy nie nadarzyła się okazja.
      -  Cholera, nie można czekać z założonymi rękami, aż nadarzy się okazja! Na okazje trzeba polować! Mogłaś przecież znaleźć sobie gdzieś dobrą robotę, wydać się za mąż. Do tej pory miałabyś już pełen dom dzieciaków. - Przechylił kubek i spił z niego ostatnią kroplę gorzkiej kawy.
      -  Tak się jakoś złożyło. Poza tym... - uśmiechnęła się blado, ze smutkiem - ...mężczyźni, z którymi się spotykam, raczej nie chcą, żebym wychodziła za mąż i miała dzieci. Zresztą chyba nie byłabym w tym dobra.
      -  Wciąż sama siebie oszukujesz! Ile ty masz lat? Dwadzieścia osiem? Dwadzieścia dziewięć? - Dostrzegł grymas na jej twarzy. - To nie tak dużo! Cholera, wciąż masz - głos mu się załamał, ale brnął dalej - mnóstwo czasu przed sobą.
      Nie odpowiedziała. Yance znowu spojrzał na zegarek. Upłynęła kolejna minuta.
      -  Danny na ciebie leci - podjął. - Wiesz o tym, prawda?
      -  Lubię Danny'ego. Oj, ale nie aż tak, żeby zaraz wychodzić za mąż. Ani nawet... no wiesz. - Na pucołowate policzki wypłynął jej rumieniec.
      -  Myślałem, że ty i Danny jesteście ze sobą... naprawdę blisko.
      -  Bo jesteśmy! Dobrymi przyjaciółmi. Danny to dżentelmen -powiedziała z godnością. - Przychodzi do mnie i rozmawiamy. To wszystko. Rzadko spotyka się mężczyznę, z którym można porozmawiać. Wychodzi na to, że mężczyźni i kobiety nie mają o czym ze sobą rozmawiać, prawda?
      -  Tak, chyba tak. - Ogarnął go wstyd, że robi sobie z niej żarty i przyszło mu do głowy, że być może Danny jest bardziej mężczyzną, niż mu się wydawało.
      Skinęła głową i spojrzała na drzwi. Vance'owi wydało się, że jej oczy skupiają się na jakimś odległym punkcie.
      -  Może rzeczywiście trzeba było wyjechać - powiedziała. -W szkole byłam najlepsza z maszynopisania. Chyba mogłabym zostać sekretarką. Ale nie chciałam wyjeżdżać. To znaczy... Inferno nie jest może najwspanialszym miejscem pod słońcem, ale to mój dom. To je czyni czymś specjalnym, nieważne w jaką popada ruinę. Z Inferno wiąże się wiele moich dobrych wspomnień... Na przykład, jak byłam w szkole liderką dziewczęcego zespołu kibicującego i jednego popołudnia graliśmy z Kawalerami z Cedartown. - Oczy zapłonęły jej blaskiem sprzed dziesięciu lat. - Padało wtedy. Co tam padało! Lało jak z cebra, ale my z dziewczynami trwałyśmy na posterunku. I kiedy Garry Pardee zaliczył przyłożenie po czterdziestometrowym samotnym rajdzie, dziewczyny podrzuciły mnie w górę, a ja wywinęłam w powietrzu koziołka i cały stadion zawył tak, jak jeszcze w życiu nie słyszałam. Potem też już więcej nie słyszałam takiego aplauzu. Po meczu ludzie do mnie podchodzili i mówili, że to coś niebywałego wywinąć koziołka na takim deszczu i nie skręcić sobie karku i zachwycali się, że wylądowałam na ziemi leciutko jak anielskie piórko. - Zamrugała powiekami, czar prysł. -Tak - powiedziała. - Tutaj jestem kimś, a tam... - Wykonała gest obejmujący resztę świata. - Byłabym nikim. - Spojrzała mu głęboko w oczy. - Tu jest mój dom. Twój też. Musimy o niego walczyć.
      Vance miał w ustach smak popiołu.
      -  Będziemy - powiedział, ale słowo to zabrzmiało jakoś pusto.
      Przez szpary w zabitym blachą oknie wdarł się blask reflektorów. Obok wozu patrolowego Vance'a zatrzymał się jakiś samochód. Reflektory zgasły, trzasnęły drzwiczki. Yance wiedział, że to nie Rhodes ani Gunniston. Oni poruszali się pieszo. W chwilę później do lokalu wparowała jak do siebie Celeste Preston. Usiadła w drugim końcu baru i rzuciła do Sue:
      -  Daj mi piwo i jajko.
      -  Proszę. - Sue wyciągnęła z chłodziarki butelkę ciepłego jak zupa piwa lone star i podeszła do lodówki po jajko.
      Wzrok Celeste powędrował w drugi koniec baru. Skinęła Van-ce'owi głową.
      -  Jeszcze nie w łóżeczku?
      -  Ano nie. - Był zbyt zmęczony, by wymieniać z nią ciosy. -Zresztą i tak bym nie zasnął.
      -  To tak jak ja. - Celeste wzięła od Sue jajko, stłukła skorupkę o kant lady, połknęła żółtko w całości i popiła je łykiem piwa. -Dwie godziny temu oddawałam krew - wyjaśniła, ocierając grzbietem dłoni żółty zaciek z warg. - Wint mawiał, że surowe jajko z piwem to najlepszy sposób na szybkie uzupełnienie niedoboru witamin.
      -  I najlepszy sposób na szybkie puszczenie pawia - mruknął Yance.
      Celeste przełknęła następny łyk piwa, a Sue odeszła do staruszków w głębi sali.
      -  Może zamiast tutaj przesiadywać, zabrałbyś się za przywracanie porządku w mieście, co, Yance? Wywlókłbyś tego wszarza z rakiety za kark i tak przydusił, żeby zaczął wołać na pomoc wujka?
      Yance wyciągnął z kieszonki na piersi paczkę cameli i przetrawiając w myślach propozycję, przypalił sobie papierosa. Wydmuchnął dym nosem, spojrzał na Celeste i powiedział:
      -  A ty może byś tak wlazła sobie w zadek i wciągnęła za sobą dziurę? - Celeste zamarła z butelką piwa w połowie drogi do ust i patrzyła na niego oczyma jak okruchy zimnego krzemienia. - Znalazła się dama od siedmiu boleści - kontynuował szeryf. - Siedzi sobie tutaj, pierdzi w stołek i mówi mi, co mam robić. Myślisz, że lachę kładę na to całe miasto, tak? Nie wiem, może to i owo spieprzyłem, na pewno dużo spieprzyłem, ale zawsze robiłem to, co uważałem za najlepsze. Nawet kiedy brałem forsę od Cade'a. Cholera, bo niby co miało podtrzymać przy życiu Inferno jak nie szemrany interes tego zafajdańca? -Twarz mu pałała, serce waliło jak młotem. - Moja żona nienawidziła tego miasta z całej duszy i uciekła w końcu z kierowcą ciężarówki, ale ja zostałem. Mam dwóch synów, którzy z nią wyjechali i jak się ze mną kontaktują, to tylko po to, żeby mi nawrzucać przez telefon. Ale ja tu siedzę. Dzień w dzień łykam kurz i wysłuchuję obelg w dwóch językach, ale tu siedzę. Nie mam sobie nic do zarzucenia, paniusiu! - Wycelował w nią papierosa. - A więc nie szpanuj mi tu tym swoim dresem i diamentowymi pierścionkami i nie mów, że nie dbam o miasto! -A potem dorzucił coś, z czego jeszcze nigdy nikomu się nie zwierzył: - Ono jest wszystkim, co mam!
      Celeste pozostawała przez chwilę w bezruchu. W końcu pociągnęła łyk lone stara i powoli odstawiła butelkę na ladę. Uniosła dłoń, rozcapierzając ozdobione pierścionkami palce.
      -  To podróbki - powiedziała. - Prawdziwe sprzedałam. -Gorzki uśmiech przemknął jej przez wargi. - Chyba mi się należało, Ed. Dobrze robi taki kubeł zimnej wody na tym cmentarzysku. Nie poczęstujesz mnie fajką? - Wzięła swoje piwo, zsunęła się ze stołka i przesiadła bliżej.
      Ed - pomyślał Yance. Pierwszy raz zwróciła się do niego po imieniu. Pchnął po ladzie camele i zapalniczkę. Przechwyciła je zręcznie. Przypaliła sobie papierosa i z wyraźną przyjemnością zaciągnęła się dymem.
      -  Skoro już mam umrzeć, to co  sobie będę żałowała -mruknęła.
      -  Nie umrzemy. Wszystko dobrze się skończy.
      -  Ed, bardziej cię lubię, kiedy mówisz prawdę. - Odepchnęła z powrotem papierosy i zapalniczkę. - Nasze skóry są teraz tyle warte co środek antykoncepcyjny w męskim więzieniu i ty dobrze o tym wiesz.
      Usłyszeli warkot silnika na zewnątrz. Z zadymionej ulicy, zsuwając na czoło gogle, wszedł do lokalu Cody Lockett.
      -  Szukam pułkownika Rhodesa - zwrócił się do szeryfa. -Miał tu podobno być.
      -  Tak, ja też na niego czekam. Spóźnia się już dziesięć minut. - Vance nie musiał nawet spoglądać po raz kolejny na zegarek. - Czego od niego chcesz?
      -  Ta dziewczynka jest w fortecy Renegatów. Wie pan, o kim mówię: o Daufin.
      Yance o mało nie spadł ze stołka.
      -  Teraz? Jest tam teraz?
      -  Tak. Pan Hammond i jego żona z nią siedzą. No więc, gdzie ten pułkownik?
      -  Poszli z kapitanem Gunnistonem do Bordertown. Chyba jeszcze tam są.
      -  Okay. Poszukam ich. Gdyby się tu pokazali, niech im pan przekaże, co powiedziałem. - Cody zsunął gogle z powrotem na oczy, wrócił biegiem do hondy, wskoczył na siodełko, kopnął starter i odjechał Celeste Street. Dopiero teraz dotarło do niego, że wydał przed chwilą polecenie szeryfowi - a ten nawet okiem nie mrugnął! - i że siedziała tam Celeste Preston we własnej osobie. Skręcił na most i dodał gazu. Silnik ryknął głośniej, krztusząc się zanieczyszczonym powietrzem.
      Był w połowie mostu, kiedy mgłę przecięły światła reflektorów. Od strony Bordertown pędził środkiem jezdni samochód. Cody i kierowca samochodu jednocześnie dali po hamulcach, zapiszczały opony, obydwoma pojazdami zarzuciło. Zatrzymały się nos w nos. Silnik samochodu kichnął i zgasł.
      Był to srebrny mercedes Macka Cade'a. Siedziało w nim dwóch mężczyzn, prowadził facet o krótko ostrzyżonych włosach i surowej twarzy zachlapanej zakrzepłą krwią.
      -  Pułkownik Rhodes? - spytał Cody i mężczyzna kiwnął głową. - Przysyłają mnie pan Hammond i jego żona. Ta dziew-
      czynka jest teraz w bloku mieszkalnym. - Pokazał palcem, ale z tej odległości świateł w oknach nie było widać. - Na końcu Travis Street.
      - Już wiemy. - Rhodes zapuścił silnik. - Powiedział nam jeden chłopak w kościele. - Zaszli z Gunnistonem do kościoła katolickiego przy ulicy Pierwszej i poprosili księdza LaPrado o pozwolenie zwrócenia się z ambony do ludzi, którzy się tam schronili. Wraz z informacją Rick Jurado przekazał im kluczyki do mercedesa. - Spieszymy się - burknął Rhodes, cofnął samochód, objechał Cody'ego i pognał mostem w stronę Inferno.
      Cody nie miał wątpliwości, od kogo się dowiedział o Daufin. Tylko Jurado mógł mu o niej powiedzieć. Chciał już zawrócić motocykl, ale naraz zdał sobie sprawę, że ma stąd tylko trzydzieści metrów do Bordertown. Potem jeszcze z pięćdziesiąt, sześćdziesiąt metrów ulicą Pierwszą i będzie pod kościołem. Skoro Jurado tam jest, to jego siostra pewnie też. Oceni na miejscu sytuację i może nawet wejdzie do środka. A zresztą, co mu mogą zrobić Grzechotnicy? Napadną go w kościele? Warto było zaryzykować, żeby zobaczyć wstrząśniętą gębę Jurada -a poza tym chętnie zerknąłby jeszcze na Mirandę.
      I tak wszystko wali się w gruzy, czemu więc nie rzucić losowi jeszcze jednego wyzwania. Podgazował silnik i wyrwał z miejsca. Po kilku sekundach był już w Bordertown.
      
46. Czas ucieka
     
      Poprzez mgłę szedł mężczyzna stąpający ostrożnie na prawą, uginającą się w kolanie, nogę.
      -  Chodź, Scooter! - zawołał i przystanął, żeby zaczekać na psa. Po chwili ruszył dalej Celeste Street, by zatrzymać się ponownie dopiero przed drzwiami domu Hammondów. Zapukał, odczekał chwilę, zapukał jeszcze raz. - Nie ma nikogo! - powiedział do Scootera. - To co, wracamy do domciu, czy rozkładamy się tu obozem?
      Scooter też nie mógł się zdecydować.
      -  Ona prędzej czy później tu przyjdzie - orzekł Sierżant. -W końcu to jej dom. - Sięgnął do gałki u drzwi; nie stawiała oporu, drzwi się otworzyły. - Jest tu kto? - zawołał, ale nikt nie odpowiedział. Scooter obwąchał framugę i przestąpił łapą próg. - Nie wchodź! Nikt nas nie zapraszał! - ofuknął go Sierżant. Scooter miał jednak na ten temat własne zdanie i wtruchtał bezceremonialnie do środka.
      Decyzja zapadła. Zaczekają tutaj na dziewczynkę albo na Hammondów. Sierżant wszedł, zamknął za sobą drzwi i rozgościł się w pokoju, w którym na podłodze leżało mnóstwo książek. Z czytaniem był raczej na bakier, ale pamiętał książkę, którą czytała mu matka: coś o małej dziewczynce, która zeszła do dziury za królikiem. Zawadził chromym kolanem o fotel i usiadł w nim.
      Scooter wskoczył mu na kolana, zwinął się w kłębek i siedzieli tak obaj w ciemnościach.
      Niecałe pół kilometra stamtąd próg swojego domu przekraczał Curt Lockett. Pokiereszowana lewa połowa twarzy niknęła pod warstwą gazy, otarte miejsce na żebrach pokrywał przytrzymywany plastrami, nasączony jodyną bawełniany opatrunek. Zemdlał na skrzyni pick-upa i ocknął się dopiero na ramieniu Meksykanina, który wnosił go jak worek ziarna do kliniki. Pielęgniarka zaaplikowała mu dwa zastrzyki środka przeciwbólowego i zabrała się do opatrywania ran, a on przez cały ten czas bełkotał jak ostatni czubek o maskarze w Bob Wire Club. Pielęgniarka zawołała Early'ego McNeila, żeby posłuchał, i Curt opowiedział lekarzowi o samochodach policji stanowej oraz o ludziach z lotnictwa na szosie 67. McNeil obiecał, że powiadomi pułkownika i chciał go położyć na salę, ale Curt nie mógł tam wytrzymać. Odór środków dezynfekcyjnych i alkoholu za bardzo przypominał mu kentucky genta; za bardzo przypominał połyskujący w blasku lamp mózg Hala McCutchinsa i przyprawiał o mdłości.
      Zauważył już brak motocykla Cody'ego. Chłopiec siedzi pewnie w bloku mieszkalnym, tak jak myślał. Nigdy nie bał się ciemności, ale teraz, mając przed oczyma czarne kikuty spalonego stwora, wymachującego nadal ogonem, z duszą na ramieniu szedł przez frontowy pokój. Dobrnął jednak do kuchni i po omacku zaczął szukać w szufladzie świec i zapałek. Znalazł jakiś ogarek i zapałki. Podpalił knot. W blasku płomienia zobaczył na pudełku z zapałkami reklamę Bob Wire Club.
      Spodek z przylepioną do niego świeczką stojący na szafce świadczył, że Cody był w domu podczas jego nieobecności. Curt otworzył lodówkę, wyjął butelkę soku grejpfrutowego zostało w niej ledwie parę łyczków - i wykończył ją. Miał wciąż w ustach posmak krwi, a dwa puste doły po wybitych zębach pulsowały w rytm uderzeń serca.
      Zapalił świecę na spodeczku i zabrał ją ze sobą do sypialni. Jego najlepsza koszula, ta czerwona, kowbojska, leżała na podłodze. Założył ją ostrożnie. Usiadł na łóżku. Zaduch wyciskał mu na twarz siódme poty.
      Zauważył, że przewróciła się mała fotografia Skarba na nocnym stoliczku. Wziął ją do ręki i zapatrzył się w twarz zmarłej żony. Wiele czasu upłynęło - pomyślał. Wiele czasu.
      Łóżko kusiło, by wpełzł w wilgotną pościel, przytulił fotografię Skarba do piersi, zwinął się w kłębek i zasnął. Bo sen był kuzynem śmierci, a on na nią właśnie czekał. Skarb istniała nadal poza jego zasięgiem, wciąż miała złote włosy i słoneczny uśmiech, i już na zawsze pozostanie młoda, podczas gdy on starzeje się z każdym dniem.
      I naraz w blasku świecy zobaczył na zdjęciu coś, czego wcześniej nie dostrzegał: twarz Skarba miała w sobie coś z Cody'ego. Takie same gęste, falujące włosy jak Cody, ale nie tylko to -ta sama linia szczęki, te same szerokie brwi, ten sam kształt twarzy. I oczy: w oczach Skarba, choć uśmiechniętych, lśniła stal, zupełnie jak u Cody'ego. Skarb musiała być bardzo silna, jeśli ze mną wytrzymywała - pomyślał Curt. Bardzo silna.
      W Skarbie żył Cody. Był w niej tutaj, na tym zdjęciu. Był tutaj przez cały czas, tylko Curt tego do tej pory nie zauważał.
      A w Codym żył Skarb. Jasne jak słońce. Na Curta spłynęło olśnienie.
      Przycisnął dłoń do ust. Czuł się tak oszołomiony, jakby przed chwilą dostał w zęby. Skarb żył w Codym. Zostawiła mu cząstkę siebie, a on odrzucił ten dar jak zasmarkaną chustkę do nosa.
      - Boże - wyszeptał. - O Boże...
      Spojrzał na połamany wieszak na krawaty i w piersiach wezbrał mu jęk.
      Musi znaleźć Cody'ego! Musi mu wytłumaczyć, że jego oczy były ślepe, a serce chore. To nie załatwi wszystkiego, pod tym mostem przepłynęło za dużo brudnej wody - ale od czegoś trzeba zacząć, nie? Wysunął ostrożnie fotografię Skarba z ramek, bo chciał, żeby Cody sam dojrzał w matce siebie, złożył ją pieczołowicie i wsunął do tylnej kieszeni spodni.
      Jego buty zadudniły po deskach podłogi krokiem kogoś, kto odnalazł cel w życiu. Trzasnęły siatkowe drzwi i Curt wyszedł na Sombra Street, skręcił i skierował się w stronę Travis Street.
      W klinice Inferno Ray Hammond kończył się ubierać. Zapiął poplamioną krwią koszulę i wyszedł z sali. Zgubił okulary i wszystko miało rozmazane kontury, ale widział na tyle dobrze, by nie obijać się o ściany. Mijał właśnie stanowisko pielęgniarek, kiedy z drzwi po prawej wyszła niespodziewanie któraś z nich -chyba pani Bonner, jeśli się nie mylił - i zapytała:
      -  A dokąd to się wybieramy, młodzieńcze?
      -  Do domu. - Język miał wciąż spuchnięty, a szczęki bolały go, kiedy mówił.
      -  Bez pozwolenia doktora McNeila nie ma mowy! - W jej głosie brzmiała stanowczość.
      -  Sam sobie pozwalam. Nie mogę zasnąć, a nie będę tak leżał i gapił się w sufit.
      -  Dobrze, dobrze. - Wzięła go za rękę. - Wracasz do łóżka. Znowu ktoś próbuje mi dać do zrozumienia, żebym się mu nie plątał pod nogami - pomyślał, i rozgorzał w nim płomień gniewu.
      -  Powiedziałem, że idę do domu. - Wyrwał rękę z dłoni pielęgniarki. - I nie przypominam sobie, żebym pozwolił się pani dotykać. - Nawet bez okularów dostrzegł oburzenie na jej twarzy i zaciskające się w wąską linię usta. - Może i jestem jeszcze dzieckiem, ale mam swoje prawa. Na przykład mogę iść do domu, jeśli chcę. Dzięki za połatanie i odios.
      Minął ją utykając lekko. Myślał, że schwyci go za ramię, ale nic takiego nie nastąpiło. Kiedy był już trzy kroki od niej, zaczęła wołać doktora McNeila. Przeszedł obok rejestracji, powiedział dobranoc" pani Santos i skierował się do drzwi. Doktor McNeil nie puścił się za nim w pogoń. Pewnie miał ważniejsze sprawy na głowie. W tej mgle i na dokładkę bez okularów widział ledwie na trzy metry. W powietrzu unosił się odór przypominający smródbombę", którą sporządzili kiedyś w laboratorium chemicznym, kroczył jednak wytrwale Celeste Street, a pod nogami chrzęściło mu szkło z rozbitych szyb.
      W momencie, kiedy Ray wyruszał w drogę do domu, Cody Lockett zatrzymał motocykl przed schodami kościoła katolickiego w Bordertown. Zsunął gogle na czoło i siedział przez chwilę nie gasząc silnika. Przez witrażowe okna świątyni sączył się blask świec, widać było poruszających się w środku ludzi. Każdej
      innej nocy Cody nie uszedłby stąd cało, ale dzisiaj było inaczej. Zgasił silnik, wyłączył reflektor i w tym momencie dostrzegł jakąś postać na podwórku po drugiej stronie ulicy Pierwszej. Dzieliło go od niej niespełna pięć metrów. Położył rękę na nabijanym gwoździami kiju baseballowym przymocowanym taśmą izolacyjną do kierownicy.
      Nie rozpoznawał twarzy, ale widział czarne włosy opadające błyszczącymi puklami do ramion.
      -  Crowfield? - spytał. - To ty, Crowfield? - podniósł głos. Sonny Crowfield stał nieruchomo. Uśmiechał się, a raczej krzywił ironicznie. Oczy połyskiwały mu wilgocią w blasku kościelnych świec.
      -  Lepiej nie plącz się po ulicy, stary! - poradził mu Cody. Crowfield nadal nie reagował. - Ogłuchłeś czy jak...
      Czyjaś dłoń spadła mu na ramię.
      -  O cholera! - wrzasnął i obejrzał się. Na schodach kościoła stał Zarra Alhambra.
      -  A ty co tu robisz, Lockett? Na mózg ci padło? - Rick postawił go na warcie przy drzwiach. Usłyszał przed chwilą warkot motocykla Locketta, a potem jego głos.
      Cody oswobodził ramię.
      -  Przyjechałem zobaczyć się z Juradem. Mówiłem właśnie Crowfieldowi, żeby się gdzieś schował. - Wskazał ruchem głowy na drugą stronę ulicy.
      Zarra spojrzał we wskazanym kierunku.
      -  Crowfieldowi? Gdzie tu masz Crowfielda?
      -  Tam, do cholery! - Cody wyciągnął rękę... i stwierdził, że celuje palcem w pustkę. Postać zniknęła. - Stał tam, na tamtym podwórku - mruknął. Spojrzał w lewo, spojrzał w prawo, ale dym pochłonął Sonny'ego Crowfielda. - Przysięgam, że to był on! Znaczy... wyglądał jak on.
      Pomyśleli o tym samym. Zarra, rozwierając szeroko oczy i rzucając na boki spłoszone spojrzenia, cofnął się o dwa stopnie.
      -  Wchodź - powiedział i Cody czym prędzej skorzystał z zaproszenia.
      Świątynia była pełna ludzi stłoczonych w ławkach i przejściach. Ojciec LaPrado, wspomagany przez kilkoro ochotników, próbował ich uspokajać, ale głośny gwar wylęknionych głosów i płacz dzieci zlewały się we wrzawę godną domu wariatów. Cody oszacował, że przebywa tu co najmniej dwustu mieszkańców Bordertown, a w innych częściach kościoła koczowało ich pewnie jeszcze więcej. Przed ołtarzem stał stół, a na nim papierowe kubki i woda w butelkach, talerze z kanapkami, pączki i inne artykuły z przykościelnej spiżarni. Tuzin świec rozsiewał migotliwe światło, kilka osób przyniosło lampy kerosenowe i latarki.
      Cody był już kilka kroków od drzwi, kiedy naraz ktoś przyłożył mu dłoń do stłuczonego obojczyka i pchnął silnie.
      -  Jazda stąd, gnoju! Ale już! - warknął Len Redfeather, Indianin  z  plemienia  Apaczów,  posturą  niewiele  ustępujący Czołgowi.
      Ktoś jeszcze doskoczył do Cody'ego i zaczął go popychać. Zamieszanie przy drzwiach przyciągnęło dalszych trzech Grzechotnikow, którzy niczym żywy klin przebili się przez ciżbę z głębi kościoła. Następne pchnięcie Redfeathera odrzuciło Cody'ego na ścianę.
      -  Lutuj go! Lutuj! - rozdarł się Peąuin, podskakując z podniecenia.
      -  Hej, nie chcę awantury! - zaprotestował Cody, ale Redfeather popychał go dalej na popękaną ścianę.
      -  Przestańcie! Nie będzie tu żadnych bójek! - Przejściem między ławkami przeciskał się najszybciej, jak mógł, ojciec La-Prado. Xavier Mendoza siedzący z żoną i wujem w pobliskiej ławce podniósł się z miejsca, by również pośpieszyć Cody'emu na odsiecz.
      Cody'ego otaczały już zewsząd napięte, rozwrzeszczane twarze Grzechotnikow. Redfeather złapał go za koszulkę. Cody odtrącił rękę Apacza.
      -  Żadnych bójek w moim kościele! - krzyczał stary ksiądz, ale Grzechotnicy otaczali Cody'ego zwartym kręgiem, przez który ani LaPrado, ani Mendoza nie mogli się przedrzeć.
      Redfeather znowu ucapił Cody'ego pełną garścią za koszulkę. Uniósł wielką, pokiereszowaną w bojach piąchę i Cody nie miał wątpliwości, że jeśli ta pięść spadnie, to po nim. Sprężył się w sobie, żeby zablokować cios i jednocześnie wpakować kolano w krocze Redfeathera.
      -  Stać.
      Nie był to okrzyk, lecz rozkaz wydany z nie znoszącą sprzeciwu władczością. Pięść Redfeathera zamarła w apogeum zamachu, strzelił pociemniałymi z wściekłości oczami w lewo. Rick Jurado przepchnął się przed Peąuina i Diego Montanę. Stanął przed Codym i przez kilka sekund wpatrywał się intensywnie w jego twarz.
      -  Puść go - rzucił do Redfeathera.
      Redfeather jeszcze raz pchnął Cody'ego, tak dla zasady, po czym puścił koszulkę i rozprostował pięść.
      Rick stał tuż przed Codym, nie pozostawiając mu miejsca na wykonanie jakiegokolwiek ruchu.
      -  Przeciągnąłeś strunę, koleś - wycedził. - Czego tu szukasz?
      Cody próbował rozglądać się po świątyni, ale nie dostrzegał nigdzie Mirandy. Rick przesunął się, żeby zasłonić mu widok.
      -  Pomyślałem sobie, że przyjadę podziękować ci za ocalenie mi skóry. To chyba nie jest zabronione, nie?
      -  Okay. Podziękowania przyjęte. A teraz spadaj.
      -  Rick, on mówi, że widział przed kościołem Sonny'ego Crowfielda. Podobno stał po drugiej stronie ulicy. - Przez pierścień Grzechotników przepchnął się do Ricka Zarra. - Ja go tam nie widziałem, ale przyszło mi do głowy... no wiesz... że to może już nie Sonny.
      -  Właśnie - podchwycił Cody. - To mógł być jeden z tych stworów, coś jak Kocia Mama. Stał przed kościołem, może was obserwował.
      Rick poczuł przypływ niepokoju.
      -  Widział który Sonny'ego-Crowfielda? - spytał swoich chłopaków.
      -  Ja widziałem! - wyrwał się Peąuin. - Jakąś godzinę temu. Mówił, że idzie do domu.
      Rick zastanawiał się chwilę. Crowfield mieszkał w nędznej budzie na końcu ulicy Trzeciej; nie zaliczał się do ulubieńców Ricka, ale był Grzechotnikiem, a to czyniło go bratem. Wszyscy inni Grzechotnicy, z wyjątkiem piątki, która leżała w klinice, byli w kościele. Swojego camaro Rick zostawił pod domem.
      -  Masz tu motocykl? - spytał Cody'ego.
      -  Mam. Bo co?
      -  Przejedziemy się do domu Crowfielda i sprawdzimy.
      -  Nic z tego! Właśnie miałem się zmywać. - Zabawa się skończyła i Cody zaczął sunąć po ścianie w stronę drzwi, ale natkną) się na mur Grzechotników.
      -  Przyjechałeś tu, żeby pokazać, jakiś odważny, tak? - zapytał Rick. - A może nie tylko? - Zauważył, że Cody rozgląda się po kościele i domyślił się, kogo wypatruje. Miranda siedziała z Palomą w ławce mniej więcej w połowie świątyni. - Mam u ciebie dług. Teraz go odbieram. - Wyciągnął zza paska naładowany pistolet. - To jak, wchodzisz w to, twardzielu?
      Cody dostrzegł wyzwanie w oczach Ricka i uśmiechnął się ponuro.
      -  A mam wybór?
      -  Cofnąć się - rzucił Rick do swoich. - Jak chce, niech idzie. Rozstąpili się, droga do drzwi stała otworem.
      Sonny Crowfield mało Cody'ego obchodził. Nie paliło mu się również do jeszcze jednego spotkania ze Stingerem. Chciał już ruszyć do drzwi, gdy nagle ją zobaczył. Stała za bratem. Twarz miała spoconą, włosy w nieładzie, oczy podkrążone, ale nadal wyglądała powalające. Skinął jej głową, ale nie odpowiedziała. Rick zauważył jego gest i obejrzał się.
      -  Paloma się boi - odezwała się Miranda. - Pyta, co się tu wyprawia.
      -  Wyrzucamy tylko śmieci na ulicę - odparł Rick. - Wszystko w porządku.
      Miranda spojrzała na Cody'ego. Kogoś tak sponiewieranego i obszarpanego chyba jeszcze w życiu nie widziała.
      -  Cześć - pozdrowił ją Cody. - Pamiętasz mnie?
      Rick wcisnął mu lufę pistoletu w policzek i nachylił się.
      -  Nie waż się odzywać do mojej siostry - ostrzegł, wwiercając się w Cody'ego wzrokiem. - Ani słówkiem! Słyszysz?
      Cody nie posłuchał.
      -  Wybieramy się z twoim bratem na małą przejażdżkę - zwrócił się do Mirandy. Lufa pistoletu wbiła mu się mocniej w policzek, ale on skwitował to uśmiechem. Co Jurado chciał w ten sposób osiągnąć? Zastrzeli go na oczach księdza, siostry, Boga i wszystkich? - Niedługo wracamy.
      -  Zostaw go, Rick - powiedziała Miranda. - Schowaj ten pistolet.
      Coś takiego nie śniło się Rickowi w najgorszych snach: Cody Lockett na terytorium Grzechotników, a do tego w kościele! Rozmawiający z Miranda, jakby rzeczywiście dobrze ją znał! Wszystko się w nim przewracało ze złości i ostatkiem sił powstrzymywał się przed trzaśnięciem Locketta pięścią w tę uśmiechniętą gębę.
      -  Rick! - To Mendoza przedarł się wreszcie przez krąg Grzechotników. - Cody jest w porządku! Zostaw go!
      -  Wszystko gra - mruknął Cody. - Właśnie wychodzimy. -Ujął ostrożnie uzbrojoną w pistolet rękę Jurada i odsunął ją od swojego policzka. Potem rzucił ostatnie przeciągłe spojrzenie Mirandzie, uśmiechnął się do niej, przemaszerował przez szpaler
      Grzechotników i zatrzymał się w drzwiach kościoła. - No jedziesz czy nie? - spytał.
      -  Jadę - warknął Rick.
      Cody zsunął na oczy gogle i zbiegł po schodach do motocykla.
      Po kilku sekundach z kościoła wyszedł również Rick. Pistolet miał z powrotem za paskiem spodni. Cody dosiadł hondy i zapuścił silnik. Rick wskoczył na siodełko.
      -  Jak to wszystko się skończy... - warknął poprzez pomruk silnika - ...spuszczę ci taki łomot, że pożałujesz, że nie zostawiłem cię w tej dziu...
      Cody dodał gazu, silnik ryknął, motocykl stanął dęba i gwałtownym zrywem pomknął w noc i Rick, ratując życie, objął Locketta kurczowo w pasie.
      
47. Siła ognia
     
      -  Siedem minut - odparł Tom w odpowiedzi na pytanie pułkownika, ile czasu zostało jeszcze do nieprzekraczalnego terminu wyznaczonego przez Stingera.
      Rhodes spojrzał znowu na Daufin.
      -  Zdajesz sobie sprawę, że Stinger może zniszczyć to miasteczko - powiedział. - Wiesz, że to zrobi, jeśli mu ciebie nie przekażemy.
      -  Wydanie mu jej niczego nie załatwi - wtrąciła się Jessie. -Tu nie chodzi tylko o ciało naszej córeczki. Jeśli Stinger wróci do swoich mocodawców i powie o nas, przyślą tu flotę inwazyjną.
      -  Na razie o tym nie myślę! - Rhodes przejechał dłonią po spoconej  twarzy.  W  mieszkaniu panował potworny zaduch, a przez uchylone okno wciskał się dym. - W tej chwili wiem tylko, że Stinger chce mieć Daufin. Jeśli mu jej nie przekażemy za niecałe siedem minut, zginie wiele osób!
      -  A jeszcze więcej zginie, jeśli to zrobimy! -krzyknęła Jessie, nadstawiając szyję na ledwie wyczuwalny powiew.
      Daufin patrzyła w mgłę za oknem. Tak, znowu go poczuła -chłodny prąd energii. Wiedziała, co to takiego: wiązka szperacza ze statku Stingera, namierzająca kapsułę ratunkową. Przesunęła się właśnie tędy i kontynuowała powolny obrót nad Inferno. Muśnięta nią skóra nosicielki Daufin pokryła się gęsią skórką.
      Kapsuła miała własny system naturalnej obrony, który przez pewien czas będzie odchylał wiązkę, ale Daufin na tyle znała środki techniczne znajdujące się w dyspozycji Stingera, by zdawać sobie sprawę, że szperacz wcześniej czy później namierzy swój cel.
      -  Jak postąpi Stinger? Wiesz? - spytał ją Rhodes.
      Pokręciła głową. Oczyma wyobraźni widziała śmierć i zniszczenie. Rozumiała, że jej kapsuła ratunkowa skazuje Inferno na zagładę. Jeśli nawet nie zrówna go z ziemią Stinger, uczyni to Dom Pięści. W przerwie między chmurami dymu mignął jej rozjarzony fragment pola siłowego, który znikł zaraz przesłonięty nową falą smogu. Zdawała sobie sprawę, że zginie wielu niewinnych, i że wielu już przez nią zginęło. Narastała w niej dawno nie doświadczana furia. Widziała pękające i walące się w gruzy wieże swego miasta, widziała zmaltretowane ciała wirujące wśród ruin. Do takiej samej masakry miało dojść wkrótce i tutaj.
      -  Muszę odejść z tego świata - powiedziała. - Muszę wrócić do domu.
      -  To niemożliwe! - żachnął się Rhodes. - Mówiliśmy ci już: na Ziemi nie ma pojazdów międzygwiezdnych!
      -  Jesteś w błędzie. - Głos Daufin był cichy. Patrzyła wciąż na południowy zachód, w kierunku autoserwisu Macka Cade'a.
      -  Czyżbyś wiedziała o czymś, o czym ja nie wiem?
      -  Jest na Ziemi pojazd międzygwiezdny. - Oczy błyszczały jej jak w gorączce. - Statek Stingera.
      -  I co ci z tego?
      -  Zawładnę statkiem Stingera - odparła. - Tak właśnie zamierzam wrócić do domu.
      W chwili, gdy mała dziewczynka przemawiała głosem groźnego wojownika, Cody skręcał z ulicy w ścieżkę, którą wskazał mu Rick. Sonny Crowfield mieszkał w szarej, zbitej z surowych desek budzie na skraju autoserwisu Cade'ea. Cody wjechał na zaśmiecone podwórko i zatrzymał motocykl, kierując reflektor na zamknięte drzwi. Podłoga ganku była zarwana, okna powybijane i barak sprawiał wrażenie opustoszałego, ale przecież pustkami świeciły również inne domy przy ulicy Trzeciej. Cody zgasił silnik, lecz reflektora nie wyłączał. Rick zsiadł, wyciągnął zza paska pistolet, podszedł do trzech ułożonych z pustaków stopni prowadzących na ganek i dopiero tam uświadomił sobie, że nie ma przy nim Cody'ego.
      -  Powiedziałem tylko, że z tobą pojadę - przypomniał mu Cody. - Nie mówiłem, że wejdę do środka.
      -  Muchas gracias. - Rick odbezpieczył broń i wstąpił na schodki. Zastukał lufą w drzwi. - Hej, Crowfield! To ja, Rick Jurado!
      Nikt się nie odzywał, nikt nie otwierał. Cody poprawił się niespokojnie na siodełku i rozejrzał dookoła. Piramidę miał po prawej; poprzez smog widział jej niewyraźny, oblany fioletem kontur.
      -  Odezwij   się,  Sonny!  - zawołał Rick.  Zabębnił pięścią w drzwi i te opadły niespodziewanie z trzaskiem pękającego drewna, zwisając na jednej zawiasie. Rick odskoczył jak oparzony, a Cody porwał za swój kij baseballowy.
      -  Raczej nie ma go w domu - zauważył Cody.
      Rick zajrzał ostrożnie do środka. Ciemno, choć oko wykol.
      -  Masz zapalniczkę?
      -  Daj sobie spokój, człowieku! Crowfielda tu nie ma!
      -  Masz tę zapalniczkę, czy nie?! - spytał znowu Rick i czekał. Cody  prychnął   z  rozdrażnieniem  i  niechętnie  wygrzebał
      Z kieszeni swoją zippo. Rzucił ją Rickowi. Rick skrzesał płomień ł powoli podniósł stopę, żeby przekroczyć próg.
      -  Uważaj pod nogi! - ostrzegł go Cody. - Nie uśmiecha mi się wciągać cię po linie!
      -  We frontowym pokoju jest podłoga - powiedział Rick i wszedł do środka.
      W domu cuchnęło cmentarzem. Płomień zapalniczki wyłowił z mroku przyczynę tej woni: na popękanych ścianach wisiały szkielety sępów, pancerników, kojotów i węży. Było ich zatrzęsienie. Przyświecając sobie zapalniczką Rick przeciął pokój frontowy i wszedł do korytarzyka, w którym wisiały na drutach szkielety nietoperza i sowy. Słyszał o kolekcji Crowfielda od Peąuina, ale nigdy jeszcze tu nie był, i wcale tego nie żałował. Stanął przed drzwiami prowadzącymi do drugiego pokoju i wsunął do środka rękę z zapalniczką.
      -  O cholera - wyszeptał. Większa część podłogi zapadła się w ciemność.
      Podszedł ostrożnie do krawędzi dziury i zajrzał w głąb. Dna nie zobaczył, ale światło odbiło się od czegoś, co leżało kilka stóp po lewej, przy samej listwie podłogowej. Schylił się i podniósł pocisk z miedzianą łuską. Było ich tu więcej; po drugiej  stronie dziury leżało dziewięć albo dziesięć takich samych. Skoro Crowfield miał naboje, to musi tu gdzieś być jakaś broń palna - pomyślał Rick. Jego wzrok padł na drzwi ściennej szafy. Otworzył je.
      Zapalniczka zaczynała parzyć go w rękę. Płomień oświetlił kolejną kolekcję Crowfielda; w szafie, oprócz na wpół zmontowanych szkieletów i plastykowych toreb wypełnionych posor-towanymi kośćmi, znajdowały się dwa karabiny, cztery pudełka nabojów, zardzewiały pistolet kalibru 0.45, skrzynka butelek po coli i dwie czerwone blaszane puszki. Ricka zaleciał zapach benzyny. Ma tu, sukinsyn, cały arsenał, przemknęło mu przez myśl. Na broni palnej się nie kończyło. Były też bagnet, dwa noże myśliwskie, kilka rozgwiazd, którymi rzucają karatecy i brezentowa plandeka w maskujące plamy. Rick odchylił jej róg i ujrzał małą drewnianą skrzynkę. Schylił się. Na skrzynce widniał napis wymalowany wyblakłymi czerwonymi literami: UWAGA! MATERIAŁ WYBUCHOWY! WŁASNOŚĆ KOPALNI MIEDZI PRESTONA.
      Uchylił wieko i natychmiast cofnął płomień zapalniczki.
      W wymoszczonym woskowanym papierem wnętrzu spoczywało pięć dwudziestocentymetrowych, musztardowożółtych lasek dynamitu. Zaopatrzone były w lonty różnej długości; najdłuższy miał ze trzydzieści centymetrów, najkrótszy dziesięć. Dwie laski były przypieczone jak za długo trzymane na ruszcie hot-dogi i Rick domyślił się, że to niewybuchy, które nie eksplodowały za pierwszym razem. Skąd się wzięły tutaj, nie miał pojęcia, ale Sonny Crowfield szykował się najwyraźniej do wojny na śmierć i życie - może przeciw Renegatom, a może o przejęcie przywództwa nad Grzechotnikami? Spojrzał znowu na butelki po coli i puszki z benzyną. Łatwo z tego zmajstrować koktajle Mołotowa - pomyślał. Potem podpalić parę domów i zwalić winę na Renegatów, spróbować wywołać wojnę, w której można by wykorzystać całą tę siłę ognia.
      - Sukinsyn! - mruknął pod nosem. Opuścił wieko skrzynki i wyprostował się. Przewróciła się mała plastykowa torba, z której posypały się kości nietoperza.
      Czekający na zewnątrz Cody poczuł nagle, że jeżą mu się włoski na karku - i już wiedział, że ma kogoś za plecami. Obejrzał się przez ramię.
      Przy krawężniku stał Sonny Crowfield. Oczy miał jak dwa martwe czarne kamienie, usta jak cienką szarą szramę, a twarz wilgotną i śmiertelnie bladą.
      -  Ja ciebie znam - rozległ się zniekształcony głos przywodzący na myśl odtwarzane w zwolnionym tempie nagranie głosu prawdziwego Crowfielda. - Zadałeś mi ból, stary. - Postać postąpiła krok naprzód. Wargi rozciągnął jej uśmiech i teraz Cody zobaczył wyraźnie rzędy igłowych zębów. - Chcę ci pokazać coś ładnego. Spodoba ci się. - Wyciągnęła się ręka o metalowych paznokciach.
      Cody nastąpił całym ciężarem ciała na dźwignię startera. Silnik prychnął, strzelił, ale nie zaskoczył. Sunąca ku niemu ręka była tuż-tuż.
      -  Daj spokój, stary. Chodź, pokażę ci, co zbudowałem. Kolejne rozpaczliwe stąpnięcie na starter. Silnik zakaszlał, zapalił i w momencie kiedy palce stwora miały się już zacisnąć na jego ramieniu, Cody przekręcił gwałtownie rączkę gazu i motocykl, pokonawszy schodki z pustaków, wpadł jak bomba do domu Crowfielda.
      Reflektor oślepił Ricka, który wychodził właśnie z korytarzyka. Chłopak odskoczył pod ścianę, strącając ramieniem z haka szkielet kojota, który rozleciał się na kawałki w zderzeniu z podłogą.
      -  Co się, cholera, wygłupiasz? - krzyknął do Cody'ego.
      -  Wskakuj! - odkrzyknął Cody. - Migiem!
      -  A bo co? - Rodziło się w nim już podejrzenie, że Cody zwariował, kiedy naraz w drzwiach wejściowych zamajaczyła postać o długich, czarnych włosach.
      -  Czas minął - powiedział Stinger spreparowanym głosem Sonny'ego Crowfielda.
      Rick poderwał pistolet i wypalił dwa razy. Huk był ogłuszający. Oba pociski trafiły stwora w pierś i ten cofnął się z chrząknięciem o krok, ale szybko odzyskał równowagę i znowu ruszył na drzwi.
      -  Wskakuj! - wrzasnął Cody, ale Rick siedział już za nim. Cody wprowadził motocykl w korytarzyk i dodał gazu. Zako-łysały się zwisające z sufitu szkielety latających stworzeń. Honda wpadła z korytarzyka do ciasnej kuchenki i Cody zatrzymał ją z poślizgiem na brudnym żółtym linoleum. Skręcił kierownicę wypatrując w świetle reflektora drogi na zewnątrz. - Gdzie tu są tylne drzwi? - ryknął, ale obaj zdążyli już zauważyć, że nie ma tu takich, a okno kuchni zabite jest deskami.
      -  Czas minął! Nie zrobili, co im kazałem! - Stinger miotał się w ciemnościach zalegających między kuchnią a jedynymi drzwiami domu. - Rozgniotę trochę robactwa! - W korytarzyku tótupały wojskowe buciory. - Pokaże wam, co zbudowałem! Zaraz tu będzie!
      Cody zgasił reflektor i zapadła grobowa ciemność.
      -  Zdumiałeś? Nie wyłączaj światła! - zaprotestował Rick, ale Cody zawracał już ciasnym łukiem, ustawiając motocykl przodem do wylotu korytarzyka.
      -  Trzymaj się - warknął. Podgazował silnik, który odpowiedział gardłowym rykiem. - Chcę go staranować, zanim się skurczybyk zorientuje, co jest grane. Jak zlecisz, to po tobie. Kapujesz?
      -  Kapuję. - Rick jedną ręką mocno objął Cody'ego w pasie, wskazujący palec drugiej położył na spuście pistoletu.
      Tupot butów zbliżał się już do połowy korytarzyka. Towarzyszyło mu ciche grzechotanie, stwór zahaczał głową i barkami o wiszące tam szkielety.
      Jeszcze trzy kroki - pomyślał Cody. Muszę po nim przejechać! Dłonie miał mokre od potu, serce waliło jak oszalałe.
      Jeszcze krok i stwór będzie w kuchni. Teraz! Cody podkręcił gwałtownie gaz i kiedy silnik wszedł z wyciem na najwyższe obroty, zwolnił hamulce, zapalając jednocześnie reflektor.
      Tylna opona zawirowała w miejscu po linoleum, rozszedł się swąd przypalonego plastyku, ale trwało to tylko moment. W następnej chwili opona odzyskała przyczepność, motocykl stanął dęba i omal nie zrzucając Ricka wpadł na tylnym kole w korytarzyk.
      Na drodze stał Stinger. Jego szara twarz trafiona snopem światła wykrzywiła się konwulsyjnie, gałki oczne zadymiły i cofnęły się w oczodoły. Ryk bólu wstrząsnął ścianami. Stinger poderwał dłonie do oślepionych oczu; jego ciało zaczynało się przy-garbiać, wyrzynający się kolczasty ogon wypychał skórę na plecach wzdłuż kręgosłupa.
      Uniesione przednie koło wyrżnęło stwora w twarz i maszyna naparła na niego w rozpaczliwej próbie przebicia się do wyjścia. Stinger upadł. Przednie koło straciło punkt oparcia, motocykl zachwiał się, przechylił na bok, odbił rykoszetem od ściany, trzasnęła żarówka w reflektorze. Wyrzucony w powietrze Rick mało nie puścił Cody'ego. Pod kołami, w nieprzeniknionych ciemnościach, szamotało się wściekle coś, co nie miało już ludzkich kształtów.
      Ale Cody odzyskał już panowanie nad maszyną, dodał gazu pozostawiając za sobą miotającego się po podłodze potwora wypadł przez otwarte drzwi na ganek. Motocykl przefrunął nad schodkami, rąbnął kołami o ziemię, przemknął przez podwórko i położony przez Cody'ego w ostry skręt sypnął spod tylnego koła fontanną piachu. I w tym momencie obaj chłopcy zauważyli, że nawierzchnia ulicy Trzeciej przy autoserwisie Cade'a zaczyna pękać i wybrzuszać się. Coś przebijało się spod ziemi na powierzchnię. Cody z najwyższym trudem zatrzymał motocykl trzy metry przed wynurzającą się kreaturą.
      -  Oto i on! - wychrypiał za nimi garbaty stwór z rozkołysanym ogonem, ześlizgując się po schodkach z ganku domu Crowfielda. - Rozgnieć całłłłe to robactwo!
      -  Jedź! - krzyknął Rick.
      Cody'emu nie trzeba było tego powtarzać. Nie miał pojęcia, co gramoli się spod ziemi, ale ani mu było w głowie bliżej się temu przyglądać. Dodał gazu i motocykl pomknął jak strzała na wschód. Ulica Trzecia za ich plecami rozpękła się i ze szczeliny zaczęła wypełzać nowa kreacja Stingera.
      
48. Bohater Paskudy
     
      Idący Celeste Street Ray stwierdził w pewnej chwili, że rzuca przed siebie cień oświetlany od tyłu pojedynczym reflektorem. Odwrócił się i pomachał ręką, żeby zatrzymać nadjeżdżający pojazd. Była to jednooka półciężarówka Czołga. Zwolniła i zatrzymała się.
      Za kierownicą siedział Czołg, poświata padająca od deski rozdzielczej zabarwiała mu twarz na zielono. Na miejscu pasażera Ray zobaczył Paskudę. Czołg wystawił przez okno zakutą w futbolowy hełm głowę.
      -  Idziesz do fortecy?
      -  Nie. Do domu.
      -  Twoi starzy są w fortecy. I prawie wszyscy inni. Twoja siostra też.
      -  Stevie? Znaleźli ją?!
      -  Niezupełnie Stevie - odezwała się Paskuda. - Wskakuj, jedziemy tam. - Otworzyła drzwiczki i Ray wsunął się na fotel obok niej.
      Czołg wrzucił jedynkę i ruszył, skręcając w lewo, w Travis Street. Opony zadudniły na popękanej nawierzchni. Czołg wpatrywał się posępnie przed siebie, usiłując przebić wzrokiem dym
      prześwietlany ocalałym reflektorem. Byli z Paskudą pod domem jego rodziców przy Circle Back Street i stwierdzili, że budynek ledwie stoi. Dziura w podłodze frontowego pokoju pomieściłaby traktor. Po ojcu i matce nie było śladu, a ściany i dywan pokrywały zacieki jakiegoś śluzowatego świństwa.
      -  Na pewno nic im nie jest - powtórzyła Paskudą po raz kolejny. - Pewnie poszli do sąsiadów.
      Czołg chrząknął. Pukali do czterech domów przy Circle Back Street. W trzech nikt nie odpowiadał, a w czwartym drzwi otworzył stary Shipley uzbrojony w strzelbę.
      -  Może i tak - mruknął Czołg, ale nie wierzył, że starzy uszli z życiem.
      Ray poprawił się niespokojnie w fotelu. Ciepło bijące od uda Paskudy parzyło go w nogę. Ale by było, gdyby mu teraz stanął! I rzecz jasna, ledwie to pomyślał, ów cudowny, niepowstrzymy-walny proces się rozpoczął. Paskudą przyglądała mu się z bliska i Ray nie mógł się oprzeć wrażeniu, że dziewczyna czyta w jego myślach. Może przez to, że się stykają, i gdyby się odsunął, jego myśli przestałyby być dla niej czytelne, ale w ciasnej, śmierdzącej smarami kabinie półciężarówki nie było miejsca na taki manewr.
      -  Zupełnie inaczej wyglądasz bez okularów - orzekła Paskudą.
      Wzruszył ramionami. Nie mógł nie zauważyć jej piersi wypychających cienki, mokry od potu, bawełniany podkoszulek. Widział też sutki, co jeszcze pogarszało sprawę.
      -  Nie tak znowu - bąknął.
      -  Inaczej, inaczej. Starzej.
      -  Może i czuję się starszy.
      -  A kto się tak, kurde, nie czuje? - burknął Czołg. - Ja się czuję tak, jakbym miał z dziewięćdziesiąt... - Urwał, bo w tym momencie półciężarówka zadygotała. Kierownica drgnęła mu silnie w dłoniach. Wychylił się do przodu i zobaczył coś we mgle. Nie bardzo wiedział, co to, ale serce podeszło mu do gardła.
      -  Co jest? - spytała z niepokojem Paskudą.
      Pokręcił głową i zdjął stopę z gazu, żeby przenieść ją na pedał hamulca. I wtedy zobaczył, że pięć metrów przed nimi betonowa nawierzchnia Travis Street wybrzusza się i pęcznieje w oczach niczym nadpływająca szara fala. Coś ogromnego przesuwało się tuż pod powierzchnią, przedzierało się poprzez teksaską glebę, wynosząc na grzbiecie ziemnej fali ciężąrówkę razem z trącymi o siebie kawałami kraszącej się nawierzchni.
      Paskuda wrzasnęła i chwyciła się deski rozdzielczej; Ray zacisnął dłoń na klamce drzwiczek. Ciężarówka zaryła ostro nosem i zaczęła się ześlizgiwać po betonowym wybrzuszeniu ku morzu pęknięć. W blasku reflektora coś wychynęło z powstałej szczeliny: wężowy garb, gruby jak autobus, pokryty nakrapianymi, zielonkawoszarymi łuskami.
      Stwór, wyrzuciwszy w górę fontannę czerwonej ziemi i piasku, zanurkował głębiej i garb znikł im z oczu. Półciężarówka obróciła się bokiem, kierownica wyrwała się Czołgowi z rąk. Beton nadal falował, pękając i rozstępując się. Czołg otworzył drzwiczki, żeby wyskoczyć, lecz w tym momencie ciężarówka uderzyła lewymi kołami o chropowatą krawędź wypiętrzonej betonowej płyty, przewróciła się na bok i przygniotła go swym ciężarem. Nie zdążył nawet krzyknąć, Ray usłyszał chrzęst miażdżonego kasku futbolowego. Leżący na burcie samochód ześlizgiwał się dalej po stromiznie, rozcierając na betonie uwięzione pod nim ciało Czołga. Po chwili maska wsunęła się w szczelinę, która zatrzasnęła się na niej niczym szczęki rekina. Metal zazgrzytał, powyginały się blachy, strzeliły iskry, pokazały się pierwsze płomyki ognia.
      Wszystko to trwało zaledwie kilka sekund. Ray zamrugał powiekami. Czuł smród palącego się oleju i lakieru, słyszał bolesne jęki leżącej pod nim Paskudy. Ziemia wciąż drżała za przesuwającym się potworem. Znowu zgrzytnęło i półciężarówka osunęła się głębiej w szczelinę. Z silnika doszło zaskakująco łagodne mknięcie i roztrzaskaną przednią szybę objęły czerwone macki płomieni. Ray poczuł na twarzy złowieszczy żar i uświadomił sobie, że jeśli zamarudzą tu dłużej, spłoną żywcem. Półciężarówka zapadła się o kolejnych kilka centymetrów. Ray podciągnął się do drzwiczek pasażera i otworzył je z siłą desperata. Usiadł na burcie i wyciągnął ramię do Paskudy.
      -  Dawaj rękę! Szybciej!
      Spojrzała na niego z dołu, z nosa ciekła jej krew. Musiała rąbnąć głową o deskę rozdzielczą, kiedy ciężarówka się przewracała. Obejmowała obiema rękami kierownicę. Ciężarówka znów drgnęła i osunęła się o następne kilka centymetrów, żar stawał się nie do wytrzymania.
      -  Dawaj rękę! - wrzasnął Ray.
      Paskuda oderwała palce lewej dłoni od kierownicy, otarła nos
      i popatrzyła na krew. Wydała z siebie ni to chichot, ni to skowyt. Ray schylił się, chwycił ją za przegub i szarpnął z całych sił.
      -  Musimy pryskać!
      Upłynęło jeszcze kilka cennych sekund, zanim do dziewczyny dotarło, że płomienie wdzierają się już przez przednią szybę i że Ray próbuje jej pomóc. Puściła kierownicę i podciągnęła się w górę. Ból promieniował od stłuczonego czoła na całą głowę. Ray wywlókł ją z poobijanej kabiny i oboje zwalili się na spękany beton. Paskudę opuściła resztka sił, ale Ray poderwał się szybko i zaczął ją podnosić.
      -  Wstawaj! - krzyczał. - Nie możemy tu zostać!
      -  Czołg - wymamrotała półprzytomnie. - Gdzie Czołg? Był tu przed chwilą.
      -  Czołga nie ma! No dalej! Wstawaj! - Udało mu się w końcu postawić ją na nogi. Wsparła się na jego ramieniu. Ray rozejrzał się. Oczy szczypały od dymu. Travis Street, jak daleko sięgał wzrokiem, przypominała zryte bombami pole bitwy. Potwór wypchnął betonową nawierzchnię i rozkruszył ją, jakby to było wyschnięte na wiór dno koryta rzeki.
      Półciężarówkę spowijały już huczące płomienie. Ray zapragnął znaleźć się jak najdalej od niej, mogła w każdej chwili wylecieć w powietrze, a blask pożaru mógł zwabić z powrotem to coś, co przed chwilą przepełzło pod ulicą. Tak czy inaczej rozsądniej było poszukać schronienia. Uważając na szczeliny, z których najszersze miały nawet metr szerokości, przeciągnął Paskudę na drugą stronę ulicy.
      -  Dokąd poszedł Czołg? - spytała. - Przecież prowadził, nie?
      -  Tak, poszedł przodem. - Żadne inne wyjaśnienie nie przychodziło mu do głowy. Pośród smogu zamajaczyły kontury domu i Ray pociągnął Paskudę w tamte stronę. Nie wiedział, jak daleko są od fortecy, ale pamiętał, że minęli skrzyżowanie Sombra z Travis, a stamtąd do parkingu przed blokiem mieszkalnym było jakieś sto metrów. Kiedy od schodków prowadzących na ganek dzieliło ich już tylko parę kroków, Ray wyczuł znowu drżenie ziemi, stwór przepełzał w pobliżu. Od strony następnej przecznicy doleciał trzask walącego się domu.
      Weszli po schodkach. Drzwi były zamknięte na klucz, ale w oknie obok nie ostała się ani jedna szyba. Ray sięgnął do środka, odblokował zatrzask i podsunął ramę do góry. Wskoczył do środka pierwszy i pomógł wejść wyczerpanej Pasku-dzie. Potknęła się, poleciała w przód i oboje runęli na drewnianą podłogę.
      Usta dziewczyny znalazły się tuż przy uchu Raya. Dyszała ciężko. W innych okolicznościach spełniłyby się teraz moje fantazje - pomyślał, ale w tej chwili, choć leżała wtulona w niego, a jej piersi napierały na jego klatkę piersiową, nie potrafił skupić myśli na seksie. Bóg ma jednak bardzo osobliwe poczucie humoru - stwierdził.
      Dom zaskrzypiał w spojeniach. Podłoga zafalowała ospale, po ścianach rozbiegły się rysy pęknięć. Domy przy Travis Street pojękiwały nad przesuwającym się potworem. Dwie posesje dalej z przeraźliwym trzaskiem pękających belek zawalił się budynek.
      Paskuda, ta twardzielka i koneserka plwocin z przeżutym tytoniem, dygotała. Ray otoczył ją ramieniem.
      -  Nic się nie bój - powiedział. Głos mu nawet za bardzo nie drżał, co go samego zaskakiwało. - Ze mną nie zginiesz.
      Uniosła głowę, spojrzała na niego. Oczy miała wystraszone i półprzytomne, ale na ustach błąkał się cień uśmiechu.
      -  Mój ty bohaterze - wymruczała, złożyła głowę na jego ramieniu i leżeli tak w ciemnościach, a tymczasem Inferno waliło się w gruzy.
      Po drugiej stronie mostu Cody zatrzymywał właśnie rozpędzony motocykl przed kościołem katolickim. Rick zeskoczył z siodełka pasażera i spojrzał w głąb ulicy Pierwszej w kierunku, z którego nadjechali. Smog skutecznie ograniczał widoczność. Ale potwór wylazł już pewnie spod ziemi i prawdopodobnie tu szedł. Zarra, Peąuin i Diego Montana, którzy czekali w drzwiach na powrót Ricka, zbiegli po schodach. Cody zsiadł z hondy, popatrzył na kościół i doszedł do wniosku, że stłoczeni w nim ludzie nie mają najmniejszych szans. Jeśli Stinger nie znosi elektrycznego światła - a sposób, w jaki zareagował na nie potwór z domu Crowfielda, dowodził, że Daufin miała rację -to w całym mieście było tylko jedno bezpieczne miejsce.
      -  Musimy ewakuować stąd ludzi, zanim ta kreatura tu dotrze -powiedział do Ricka. - Nie ma wiele czasu!
      -  Ewakuować? Dokąd?
      -  Na drugą stronę mostu. Do fortecy. - Czterej Grzechotnicy gapili się na niego jak na kompletnego pomyleńca. - Dajmy sobie spokój z całą tą zabawą w gangi! - podjął Cody i odniósł wrażenie, że od tych słów pęka wreszcie jakiś pancerz, który od pewnego już czasu coraz bardziej go uwierał. Pod kościołem, po obu stronach ulicy, stało sporo samochodów osobowych i pick-upów, w większości rozpadających się rzęchów, ale każdy mógł pomieścić pięć, sześć osób. Pick-upy nawet więcej. - Ładujmy ich do wozów i zjeżdżajmy stąd - powiedział. - Forteca to jedyne miejsce, do którego Stinger nie będzie się próbował podkopywać, bo jest tam światło elektryczne!
      Rick nie bardzo w to wierzył, musiał jednak przyznać w duchu, że blok mieszkalny jest budowlą o wiele solidniejszą od kościoła. Podjął decyzję.
      -  Diego, gdzie twoja bryka? - Chłopak wskazał na pordzewiałą brązową impalę, zaparkowaną po drugiej stronie ulicy. -Odjedziesz jakieś pięćdziesiąt metrów ulicą. - Pokazał na zachód. - Peąuin, zabierzesz się z nim. Staniecie tam z zapalonymi reflektorami i jak tylko zobaczycie, że coś albo ktoś nadchodzi, migiem się tu wycofacie.
      Diego ruszył biegiem do samochodu, Peąuin ociągał się chwilę, ale jako dobry żołnierz wykonał w końcu rozkaz.
      -  Zarra, ty zbierzesz Grzechotników. Powiedz im, dokąd jedziemy i że potrzebne nam wszystkie samochody, jakie da się zorganizować. Wóz każdego Grzechotnika ma zabrać komplet pasażerów. Ruszaj!
      Zarra wbiegł po schodach do kościoła. Rick zwrócił się teraz do C ody'ego:
      -  A ty... - Zawahał się, uświadamiając sobie, że mówi do wroga jak do Grzechotnika. - Ja poszukam ojca LaPrado i zaczniemy wyprowadzać ludzi - podjął. - Przydałby się jeszcze jeden zwiadowca.
      Cody kiwnął głową.
      -  Załatwione. Nie pogardziłbym tym twoim pistoletem. Rick oddał mu broń i Cody wsunął ją sobie za pasek.
      -  Zostały cztery pociski - uprzedził go Rick. - Jak zobaczysz to coś, to nie odstawiaj czasem Johna Wayne'a. Wracaj tu na-ť tychmiast i najlepiej w jednym kawałku.
      -  Lubisz rozkazywać, co, stary? - Cody nastąpił na starter i gorący silnik zaskoczył od razu. Uśmiechnął się pod nosem. -Pilnuj siostrzyczki! To na razie. - Zawrócił ciasnym łukiem i pomknął ulicą Pierwszą na zachód, a Rick wbiegł do świątyni.
      Czterdzieści metrów od kościoła Cody wyprzedził wlokący się w żółwim tempie wóz Diego Montany. Wprowadził motocykl między snopy światła jego reflektorów, ale musiał zwolnić, kiedy impala zatrzymała się i wyjechał poza ich zasięg. Otoczył go fioletowy mrok. Zjechał do krawężnika, żeby zaczekać, aż oczy przywykną do ciemności.
      Rick przekonał ojca LaPrado, że trzeba w jak najkrótszym czasie ewakuować prawie trzysta osób. Wiązał się z tym pewien problem - jak przeprowadzić całą operację bez wzniecania paniki, ale nie było czasu na dłuższe zastanawianie się. Ojciec LaPrado stanął przed wiernymi i mocnym głosem obwieścił, że muszą stąd szybko uciekać, zostawiając wszystko, co ze sobą przynieśli - poduszki, ubrania, żywność, rzeczy osobiste. W pierwszym rzucie mieli iść ci, którzy koczowali w przejściach, potem kościół zaczną opuszczać osoby siedzące w ławkach, od ostatniego rzędu poczynając. Każdy, kto był tu samochodem albo pick-upem, miał teraz udać się do wozu i czekać za kierownicą na pasażerów. Jadą na drugą stronę mostu, poinformował, by schronić się w bloku mieszkalnym na końcu Travis Street.
      Rozpoczęła się ewakuacja. Pierwsze samochody z mieszkańcami Bordertown ruszały spod kościoła w kierunku mostu nad Snake River.
      Sto metrów na zachód od kościoła Cody skręcił w piaszczystą ścieżkę, którą dojechał do ulicy Drugiej. Tu zgasił silnik i sunął jeszcze kawałek siłą rozpędu. Słyszał samochody odjeżdżające do Inferno. W dymie majaczyły pogrążone w ciemnościach domy - w ani jednym oknie nie paliła się świeca. Od strony ulicy Trzeciej dolatywało wycie psów. Zsiadł z hondy i wprowadził ją między dwa domy. Tam zatrzymał się i znowu zaczął nasłuchiwać. Krew tętniła mu w uszach. Po chwili, prowadząc motocykl obok siebie, ruszył dalej. Wyszedł spomiędzy domów i zamarł na widok bezkształtnej zjawy majaczącej trzy metry przed nim. Zjawa nie poruszała się. Cody bał się odetchnąć. Powoli, powolutku wyciągnął zza paska pistolet i namacał kciukiem dźwigienkę bezpiecznika. Przerzucił ją. Uniósł broń, składając się do strzału. Zjawa ani drgnęła. Nie zdejmując palca ze spustu, postąpił krok bliżej i dopiero teraz stwierdził, że mierzy do starej pralki, którą ktoś wystawił na podwórko za domem.
      O mało nie parsknął śmiechem. John Wayne się znalazł! Dobrze, że nie było tutaj nikogo z Renegatów, bo jego autorytet znacznie by podupadł.
      Miał już wsunąć pistolet z powrotem za pasek, kiedy nagle usłyszał ciche skrobanie.
      Zamarł. Odgłos powtórzył się - coś jakby skrobanie metalu o beton - ale nie potrafił stwierdzić, skąd dochodzi. Z przodu, od strony ulicy Trzeciej, czy zza niego, od ulicy Drugiej. Przypadł do ziemi, wczołgał się z powrotem między domy i znieruchomiał tam, próbując ustalić kierunek, z którego dobiegał niepokojący dźwięk. Mgła utrudniała rozeznanie. Skrobanie rozlegało się to gdzieś z przodu, to z tyłu. Nie miał nawet pewności, czy się przybliża, czy oddala, i to go jeszcze bardziej deprymowało. Odgłosy, cokolwiek było ich źródłem, przywodziły na myśl powłóczenie nogami - albo pazurami - przy nauce chodzenia. Dobrze, że to coś poruszało się powoli i niezdarnie; gorzej, że z dochodzącego odgłosu wynikało, iż było ciężkie.
      Zauważył poruszenie we mgle: niewyraźny zarys czegoś człapiącego ociężale ulicą Drugą tuż przed jego kryjówką. Tym razem z pewnością nie miał przed sobą żadnej przeklętej pralki. Ten skubamec był duży i żywy. Mgła rozstępowała się przed widmem i kłębiąc zwierała za nim. Po chwili, kierując się wyraźnie w stronę kościoła, widmo zniknęło.
      Cody odczekał jeszcze kilka sekund, po czym pozbierał się z ziemi, dopadł do motocykla, wskoczył na siodełko i kopnął starter. Ryk silnika w wąskim prześwicie między domami zabrzmiał jak grzmot. Cody gnał w kierunku ulicy Trzeciej. Przemknął pod rozwieszoną na sznurze bielizną, w ostatniej chwili schylając głowę, skręcił z piskiem opon w Trzecią i popędził na wschód, do Republica Road, potem prosto do skrzyżowania z ulicą Pierwszą, gdzie skręcały w stronę mostu samochody z uchodźcami. Znowu skręt w lewo, zręczne ominięcie wyładowanego pasażerami pick-upa i już wbiegał po schodach kościoła, lawirując między opuszczającymi go wiernymi.
      Przejściem między ławkami Mendoza prowadził Palomę Ju-rado. Ze świątyni ubyło już ponad sto osób. Samochody wypełniały się szybko pasażerami i odjeżdżały jeden po drugim. Ale nie dało się ukryć, że wiele osób będzie musiało próbować szczęścia pieszo, bo pod świątynią zostały już tylko dwa wozy osobowe i pick-up Mendozy.
      -  Zabierz moją babcię - zwrócił się Rick do Mendozy. Rozejrzał się i naliczył około dwudziestki starszych osób, które nie zdołają przejść na własnych nogach przez most. Jego camaro stał pod domem przy ulicy Drugiej. Nie było czasu, żeby po nie biec. - Ty pojedziesz z nimi - zwrócił się do Mirandy, wskazując Mendozę.
      Miranda zdążyła się już zorientować w sytuacji.
      -  Nie ma dla mnie miejsca.
      -  Wciśniesz się jakoś! Idź!
      -  A ty?
      -  Ja dam sobie radę. Idź i opiekuj się Palomą!
      Miała już ruszyć za Mendozą i babką do drzwi, kiedy do kościoła wpadł Cody. Twarz miał szarą od kurzu, tylko wokół oczu bielały kręgi po goglach. Obrzucił Mirandę przelotnym spojrzeniem i podszedł do Ricka. Po jego zawadiackim kroku i buńczuczności nie pozostało śladu.
      -  Idzie tu! - wy sapał. - Widziałem go na ulicy Drugiej. Dużo ci o nim nie powiem, tyle tylko, że jest wielki.
      Rick spojrzał na drzwi. Mendozą wyprowadzał właśnie Pa-lomę, a za nimi dreptała grupka starszych osób. Za najdalej dwie minuty ciężarówka Mendozy wypełni się.
      -  Idź, powiedziałem! - warknął do Mirandy.
      -  Zostaję z tobą - odparła.
      -  Takiego wała zostajesz! Idź! - Chwycił ją gwałtownie za rękę, a ona równie gwałtownie mu ją wyrwała.
      -  Znowu ludziom rozkazujesz... - zauważył Cody.
      -  A ty się przymknij! - Rick rozejrzał się za swoimi Grze-chotnikami, ale w środku nie było już ani jednego. Ojciec La-Prado wygarniał z kościoła ostatnią trzydziestoparoosobową grupę wiernych. W oddali ryknął klakson, jego wycie wyraźnie się przybliżało. Rick wiedział, co to znaczy: Diego i Pequin coś zobaczyli i zgodnie z poleceniem wycofują się w pośpiechu. Przepchnął się przez tłumek tarasujący drzwi i wypadł na schody. Cody i Miranda wybiegli za nim.
      Impala podjeżdżała właśnie do krawężnika, a zgromadzeni przed kościołem ludzie, nie czekając, aż wóz dobrze się zatrzyma, pchali się jeden przez drugiego do środka. Inni rzucili się co sił w nogach w stronę rzeki. W momencie kiedy Rick wbiegał na jezdnię, z samochodu wyskoczył Peąuin.
      -  Kurde, widzieliśmy coś! - Peąuin pokazywał na zachód, ręka mu drżała. - Tam, ze trzydzieści, może czterdzieści metrów stąd!
      -  Jak wyglądało? - spytał Cody. Peąuin potrząsnął głową.
      -  Nie wiem, kurde. Zobaczyliśmy tylko, że coś się tam rusza i wzięliśmy dupy w troki! Idzie tutaj!
      -  Rick, mogę już ruszać! - zawołał zza kierownicy swojego pick-upa Mendozą. W kabinie obok niego siedziały ściśnięte Paloma i jego żona. Dalszych osiem osób tłoczyło się na skrzyni. - Dawaj siostrę!
      -  Nie ruszę się stąd bez ciebie - oświadczyła stanowczo Miranda, zanim Rick zdążył otworzyć usta.
      Rick zerknął na zachód, potem przeniósł wzrok na Mendozę. Czas uciekał, stwór był coraz bliżej.  
      - Ruszaj! - krzyknął. - Miranda zabierze się ze mną!
      Mendoza kiwnął głową, pomachał ręką i odjechał w stronę mostu. Do wozu Diega napchało się tyle ludzi, że ten przysiadł na resorach. Pozostałe dwa samochody również pękały w szwach. Ponad osiemdziesiąt osób uciekało na północ pieszo. Diego wrzucił wsteczny i impala wyrwała w tył, krzesząc iskry szorującą po jezdni rurą wydechową.
      -  Zaczekaj na mnie, skurczybyku! - wrzasnął Pequin i pogonił za samochodem.
      -  Ej, Jurado - powiedział cicho Cody. - Chyba mamy towarzystwo.
      Mgła wirowała przed zbliżającym się stworem. Słyszeli już wyraźnie skrobanie metalu o beton. Ostatni samochód strzelił gaźnikiem i odjechał, uwożąc osiem osób w środku i dwie uczepione drzwiczek.
      Zjawa wyłoniła się spośród dymów i mgły, wkraczając w blask świec sączący się z okien kościoła.
      
49. Nowa zabawka Stingera
     
      Rick parsknął śmiechem. Nie mógł się powstrzymać. Tyle rwetesu z ewakuacją ludzi, a ze smogu wynurzył się zwyczajny koń. Palomino, szeroki w barkach i wspaniale umięśniony, ale mimo wszystko, cholera, koń. Zwierzę postąpiło jeszcze jeden niepewny krok i zatrzymało się. Chwiało się jak ożłopane whiskey.
      -  To pijany koń! - powiedział Rick. - O mało w portki nie narobiliśmy ze strachu przed pijanym koniem! - Zwierzę musiało uciec z czyjejś farmy albo rancza - pomyślał. Z pewnością nie ono wylazło z tamtej dziury w jezdni. No i dobrze. Przejadą teraz spokojnie z Miranda na drugą stronę mostu. Koń stał i patrzył na nich. Rickowi przyszło do głowy, że może jest w szoku albo coś w tym rodzaju. Ruszył w jego stronę, wyciągając rękę. - Spokojnie, stary. Nie dener...
      -  Nie podchodź! - Cody chwycił go za ramię. Rick zatrzymał się niecałe trzy metry przed koniem. Chrapy zwierzęcia rozszerzyły się, łeb cofnął, nabrzmiały warkocze mięśni na szyi i z pyska wydobyło się końskie rżenie doprawione jakby sykiem maszyny parowej.
      Rick dopiero teraz zauważył to co Cody - koń zamiast kopyt miał srebrzyste szpony przypominające jaszczurcze pazury.
      Rickowi nogi wrosły w ziemię. Głęboko osadzone ślepia stwora przeskakiwały z Cody'ego na Ricka i znowu na Cody'ego. Po chwili kreatura rozwarła szeroko pysk, w mdłym blasku świec zalśniły rzędy igieł, a wraz z trzaskiem pękających i przeformo-wujących się kości zaczął się jej wydłużać grzbiet.
      Cody cofnął się i wpadł na Mirandę. Uczepiła się kurczowo jego ramienia. Kilkanaście ostatnich osób wysypujących się właśnie z kościoła zobaczyło stwora na jezdni i rozpierzchło się w popłochu. Ale jeden człowiek został przy drzwiach; przez chwilę stał wyprostowany jak żołnierz na warcie, potem odetchnął głęboko i zaczął zstępować po schodach.
      Cielsko stwora wciąż się wydłużało, pod falującą skórą pęczniały do potwornych rozmiarów mięśnie. Spod złocistej skóry zaczynał przebijać ciemny pigment, kości czaszki, zmieniając kształt, trzaskały z hukiem karabinowych wystrzałów.
      Rick wycofał się do krawężnika. Serce waliło mu oszalałym rytmem, ale nie był w stanie uciekać. Wrażenie było zbyt silne. To, co rodziło się na jego oczach, paraliżowało niczym halucy-nacyjny, fascynujący, gorączkowy koszmar. Łeb spłaszczał się, dolna szczęka wyskoczyła z zawiasów i wysunęła się w przód, z kącików pyska ściekała szara, gęsta substancja. Grzbiet wygiął się łukiem w górę, całe cielsko przygarbiło się, a z nasady kręgosłupa, z trzaskiem rozpruwanego ciała wystrzelił jak sprężyna gruby, segmentowy, czarny ogon. Z czarnej pomarszczonej kuli na jego końcu wyrżnął się złowrogi pęk metalowych kolców, każdy długi na dobre piętnaście centymetrów.
      Potwór podwoił już swoją długość, nogi rozjeżdżały mu się szeroko jak u kraba. Przez skórę na bokach przebiły się krótsze nogi, każda uzbrojona w trzy srebrne szpony. Cielsko przestało się wreszcie rozrastać, dotykało teraz brzuchem jezdni. Skóra pękała i opadała płatami, odsłaniając zachodzące na siebie czarne łuski, takie same, jakie pokrywały piramidę. Potwór otrząsnął się jak larwa uwalniająca się od resztek kokona. Strzępy złocistej skóry rozleciały się na wszystkie strony jak zeschłe liście.
      Cody ściskał w dłoni pistolet. Motocykl stał tuż za nim i chłopak zdawał sobie sprawę, że dawno już powinien na niego wskoczyć i pryskać stąd na złamanie karku, ale spektakl transformacji konia przykuwał go dc miejsca. Wydłużony, guzowaty łeb kręatury przyjął kształt pośredni między głową konia a owada, szyja była krótka i potężna, pod skórą otrzepującej się z resztek martwego ciała poczwary prężyły się i grały mięśnie. Cody'ego uderzyło, że nigdy, na żadnym filmie science fiction ani na żadnym meksykańskim horrorze nie widział czegoś podobnego, a to z jednego, przerażającego powodu: ta kreatura kipiała życiem! W miarę jak opadała stara skóra, z ruchów potwora znikały niezdarność i ociężałość, stawały się szybkie i precyzyjne, jak u skorpiona, który umyka z wilgotnych ciemności pod kamieniem. Ciało na łbie pękło jak przejrzały owoc i zwisło w strzępach. Spod niego wyłonił się koszmarny zbiór zrogo-waciałych grzebieni i czarnych łusek. Wypukłe oczy zapadły się w głąb czaszki i teraz pod pancernym nawisem brwi jarzyły się bursztynowe ślepia o czarnych pionowych źrenicach. Z otworów po chrapach konia wyłoniły się jeszcze dwa nieziemskie ślepia, a romboidalne dziury w bokach cielska zasysały i wypuszczały powietrze z posapywaniem miechów.
      Potwór otrząsnął się z resztek końskiego ciała. Jego wąski korpus mierzył teraz blisko pięć metrów długości, każda z ośmiu nóg miała po dwa metry, a na siedem metrów w górę sterczał rozkołysany ogon zakończony kolczastą kulą. Obie pary ślepi poruszały się niezależnie od siebie, a kiedy stwór obrócił łeb, by popatrzeć w ślad za mieszkańcami Bordertown uciekającymi ulicą Pierwszą w kierunku rzeki, Rick zauważył trzecią parę oczu tuż nad podstawą czaszki.
      -  Cofnij się - mruknął Cody do Mirandy. Powiedział to bez emocji, jakby widok takich stworów stanowił dla niego chleb powszedni. Spłynął na niego lodowaty spokój i było mu obojętne, czy zginie za chwilę, czy nie. Wóz albo przewóz. Uniósł pistolet, by wpakować w potwora wszystkie cztery pociski.
      I w tym momencie ktoś wsunął się na linię strzału. Ktoś w czerni, dzierżący oburącz drzewce z pozłacanym krucyfiksem na końcu. Ojciec LaPrado przeszedł obok. Rick był zbyt oszołomiony, by zatrzymać księdza, ale dostrzegł jego szarą jak popiół twarz i już wiedział, że LaPrado postradał zmysły.
      -  Wszechmogący Bóg nakazuje ci odejść! - zaczął krzyczeć po hiszpańsku kapłan. - Wszechmogący Bóg i Duch Święty posyłają cię z powrotem w czeluści piekielne! - Rick postąpił za nim dwa niepewne kroki, ale czworo ślepi w czaszce kreatury spoczęło już na księdzu i stwór ruszył mu na spotkanie niczym czarna, posapująca lokomotywa. LaPrado uniósł drzewce w geście obłąkańczego wyzwania. - Nakazuję ci w imieniu Boga,
      wracaj do piekła! - krzyknął. Rick podskoczył do niego, sięgał już prawie sutanny. - Nakazuję ci! Nakazuję...
      Dał się słyszeć potępieńczy wizg. Coś śmignęło Rickowi przed samą twarzą z takim impetem, że podmuch zaświszczał mu w uszach. Rękę miał całą we krwi, a ojciec LaPrado zniknął. Po prostu zniknął.
      Mam krew na koszuli, uświadomił sobie Rick. Ogarnęło go poczucie sennej nierealności. Zwęszył woń zaśniedziałej miedzi.
      Głowę zaczął mu zraszać deszcz karmazynowych kropli. Na jezdnię po jego lewej ręce spadł but. Po prawej, dwa metry od niego ręka. Z nieba sypały się szczątki ojca LaPrado, wyrzuconego wysoko w powietrze i rozerwanego na strzępy przez kolczastą kulę. Ostatnie, łamiąc się na dwoje, spadło zwieńczone krzyżem drzewce.
      Ociekający krwią i ochłapami ciała ogon uniósł się znowu w powietrze. Cody zauważył, że kołysze się, nabierając impetu przed następnym uderzeniem. A Rick stał tam jak sparaliżowany! Nie było czasu na rozpamiętywanie starych urazów. Cody wystartował w kierunku Meksykanina, oddając w biegu dwa strzały na oślep. Para bursztynowych ślepi skierowała się na niego. Ogon zawahał się na bezcenne trzy sekundy, wybierając pomiędzy dwoma celami, po czym spadł straszliwym smagnięciem; zaświszczało powietrze rozcinane kościanymi kolcami.
      Cody wszedł w Ricka taranem jak futbolista zbijając go z nóg. Słysząc świst ogona, rozpłaszczył się na spływającej krwią jezdni. Ogon przeleciał z wizgiem tuz nad nim i zawrócił, ale Cody odpełzał już konwulsyjnymi skrętami ciała jak robak wijący się po rozgrzanej patelni i kolczasta kula skrzesała tylko skry na jezdni w miejscu, gdzie przed chwilą leżał. Ogon cofnął się do następnego uderzenia. Cody zauważył kątem oka, że Rick siada. Chłopak miał twarz zbryzganą krwią ojca LaPrado.
      -  Uciekaj! - krzyknął Cody. - Przewiozę Mirandę za most! -Rick nadal nie reagował, ale Cody nie mógł mu już pomóc.
      Miranda siedziała na schodach kościoła i wołała brata. Cody zerwał się z ziemi, wziął na cel jedno ze ślepi potwora i posłał w nie dwa ostatnie pociski. Po drugim strzale z wierzchu łba kreatury trysnęła szara ciecz. Stwór wydał przeszywający syk i odskoczył w tył.
      Cody, zygzakując, żeby utrudnić stworowi celowanie, przeciął sprintem ulicę. Odrzucił w biegu pistolet i wskoczył na siodełko motocykla. Kluczyk tkwił w stacyjce.
      -  Wskakuj! - wrzasnął do Mirandy i nastąpił całym ciężarem
      ciała na starter. Silnik zastukotał, zakrztusił się, nie zaskoczył. Kreatura ruszała znowu na niego, zaraz znajdzie się w zasięgu uderzenia! Cody po raz drugi nadepnął na starter. Silnik strzelił, zaskoczył, zgasł i z gardłowym pomrukiem zaskoczył znowu. Cody'emu jeżyły się włoski na karku. Czuł, jak ogon unosi się w powietrze i wygina. Obejrzał się przez ramię i zobaczył przybliżający się czarny łeb poczwary z wysuniętą szczęką pełną igieł. I w tym momencie z prawej strony nadbiegł ktoś krzycząc i wymachując rękami. Jedna para ślepi zwróciła się na Ricka. Uniosła się przednia noga, srebrne pazury śmignęły tak szybko, że Rick ledwie zdążył uskoczyć. Rzucił się w prawo, szpony przemknęły tuż przed jego twarzą.
      Miranda siedziała już na motocyklu, kurczowo obejmując Cody'ego w pasie.
      - Uciekaj! - krzyknęła do Ricka.
      Cody podkręcił gaz. Maszyna wyrwała spod krawężnika i popędziła w kierunku Republica Road.
      Rick, pełznąc na czworakach, wlazł z jezdni na chodnik. Słyszał tuż za sobą plaskanie łap zbliżającego się stwora i drapanie pazurów o beton. Zerwał się i co sił w nogach pognał na północ. Przeciął jakieś podwórko i wpadł między dwa domy. Biegnąc wąskim przesmykiem nastąpił lewą stopą na kamień i poślizgnął się. Od wykręconej kostki aż po biodro strzeliła błyskawica bólu. Krzyknął i runął twarzą w piasek i zielsko, chwytając się za kostkę.
      Domy po obu jego stronach zadygotały i jęknęły. Skrzypiały deski, ze ścian osypywał się tumanami tynk. Obejrzał się i zobaczył ciemne cielsko wciskające się za nim w przesmyk z takim zapamiętaniem, że oba domy drżały w posadach.
      Cody z Miranda znajdowali się w tym czasie osiemdziesiąt metrów stamtąd i dojeżdżali już do drugiego końca mostu, kiedy ze skłębionego dymu przed nimi coś się nagle podniosło. Cody dał instynktownie po hamulcach i położył maszynę w skręt, ale było już za późno. Motocykl staranował z impetem widmową postać, wpadł w nie kontrolowany poślizg i oboje z Miranda wylecieli z siodełek jak z katapulty. Maszyna wyrżnęła w bandę mostu, rama wygięła się z niskim jękiem pękającej struny gitarowej, przednie koło wystrzeliło w powietrze. Cody rąbnął o ziemię i w feerii piekącego bólu poszorował jeszcze parę metrów po szorstkiej nawierzchni jezdni.
      Znieruchomiał w końcu zwinięty w kłębek, dysząc spazmatycznie. Tym razem szczęście dało mi wreszcie kopa w tyłek, pomyślał. Nie, nie, to pewnie tylko Mruk. Stary pieprzony Mruk wylazł spod mostu i wpakował się nam prosto pod koła.
      Miranda! Co z Mirandą?
      Spróbował usiąść, zabrakło mu jednak sił. Lewą rękę przeszywał ból, kto wie, czy nie jest złamana. Ale palcami mógł poruszać, a to dobry znak. Zebra żgały od środka klatkę piersiową jak igły; jedno z pewnością było złamane. Najchętniej by teraz zasnął, po prostu zamknął oczy i dał za wygraną, ale gdzieś tutaj jest Miranda - i to, na co przed chwilą wpadli. Ładny ze mnie obrońca kobiet, przemknęło mu przez myśl. Funta kłaków niewart. Może stary ma jednak rację?
      Poczuł zapach benzyny. Wypływała pewnie z rozprutego baku motocykla. Dwie sekundy później dało się słyszeć głośne fuk-nięcie ognia i mrok rozdarł migotliwy pomarańczowy rozbłysk. Z góry, na Cody'ego i na wąwóz Snake River, posypał się z klekotem i pluskiem grad metalowych fragmentów hondy. Cody pozbierał się na kolana. Kłucie w płucach utrudniało oddychanie.
      Miranda leżała na wznak dwa metry dalej. Rozrzucone ręce i nogi upodabniały ją do połamanej lalki. Podpełzł bliżej. Z rozciętej dolnej wargi dziewczyny sączyła się krew, po lewej stronie twarzy wykwitł siniak. Ale oddychała, a kiedy zawołał ją po imieniu, zatrzepotała powiekami. Chciał jej unieść głowę, ale natrafiwszy palcami na duży guz na potylicy doszedł do wniosku, że lepiej dziewczyny nie ruszać.
      I nagle usłyszał kroki - dwa buty; jeden człapiący, drugi szurający.
      Coś zbliżało się ku nim od strony Bordertown. Na moście płonęły strumyki benzyny wyciekającej z baku motocykla i nadchodząca postać brodziła po kolana w ogniu. Była przygarbiona, miała najeżony kolcami ogon, a kiedy podeszła bliżej, Cody dostrzegł iglasty uśmiech.
      Sonny Crowfield miał zmiażdżone pół głowy. Błyszczący szary mus wypływał mu z pustego lewego oczodołu, a na policzku odcisnął się karmazynowym tatuażem bieżnik opony motocykla. Ciało stwora przebiegały drgawki, powłóczył jedną nogą.
      Szedł ku nim przez strumienie ognia, nie zważając na zajmujące się nogawki dżinsów. Uśmiech nie spełzał mu z warg.
      Cody przykucnął przy Mirandzie. Rozejrzał się za swoim kijem baseballowym nabijanym gwoździami, ale nigdzie go nie widział. But człapiący i but szurający były coraz bliżej, garbate ciało i ogon rysowały się ostro na tle pożaru. Cody zaczął się podnosić. Był już martwy, wiedział o tym, ale może wepchnie chociaż palce w to ocalałe oko i wyrwie je z oczodołu. Potworny, zapierający dech ból przeszył mu pierś. Stracił równowagę i upadł na bok, wciągając ze świstem powietrze w płuca.
      Stinger zatrzymał się przy Mirandzie. Stał tak przez chwilę i patrzył na nią z góry. Potem pochylił się i przyłożył rękę o metalowych paznokciach do twarzy dziewczyny.
      Z chłopca uszła resztka sił. To koniec. Miał łzy w oczach. Głowa Mirandy zostanie za chwilę zmiażdżona. Był tylko jeden sposób na ocalenie jej życia. Wyrzucił więc z siebie bez zastanowienia:
      -  Wiem, kogo szukasz.
      Oblepiona śluzem głowa uniosła się, lecz ręka pozostała na twarzy Mirandy. Dziewczyna jęknęła, ale na swoje szczęście nadal nie odzyskiwała przytomności. Stinger chwycił ją drugą ręką za włosy.
      -  Strażnik. - Głos miał bulgotliwy jak wzburzona ciecz. -Gdzie jest?
      -  Ja... nie mogę... - Cody był bliski omdlenia. Nie chciał tego powiedzieć i oczy piekły go od łez, ale widział przecież te palce zaciśnięte na twarzy Mirandy.
      -  Powiesz mi! - warknął Stinger - albo oderwę tej pluskwie głowę.
      Rick leżący w prześwicie między dwoma domami przy ulicy Pierwszej przywarł do ziemi i zaczął się odczołgiwać. Potwór nie mógł wcisnąć swego cielska w wąski przesmyk i dosięgnąć go łapą. Rozległ się trzask, od którego zadygotała ziemia. Wokół zaczęły fruwać połamane deski i Rick domyślił się, ze stwór rozwala ogonem oba domy na kawałki. Podźwignął się z trudem na nogi i kuśtykając pobiegł przed siebie. Huknęło i z góry posypał się deszcz dachówek i odłamków drewna. Drogę zagrodził mu wysoki po pierś płot z drucianej siatki. Po jego drugiej stronie płynęła wąwozem rzeka. Widział ogień na moście, ale nie miał czasu na roztrząsanie, co się tam pali. Przełazi przez płot, zsunął się po zboczu na dno wąwozu i wpadł w mulistą wodę. Od strony Bordertown dolatywał łomot i trzaski rozbijanych w drzazgi domów. Za parę minut stwór sforsuje przesmyk i przeprawi się przez rzekę. Zmobilizował siły, przemógł ból w spuchniętej kostce i zaczął się drapać na przeciwległe zbocze wąwozu, ku tyłom domów stojących przy Cobre Road.
      Niespełna pięćdziesiąt metrów od niego, na moście, Cody Lockett wiedział już, że i jego, i prawdopodobnie Daufin, szczęście w końcu opuściło. Stinger zniszczy całe miasto i wymorduje wszystkich jego mieszkańców, zaczynając od Mirandy. Ale przecież fortecę chroniły przed Stingerem nie tylko solidne wpuszczone w skalne podłoże fundamenty i zabarykadowane okna, ale również światło elektryczne. Nawet jeśli się dowie, że Daufin tam jest, nie będzie mógł się do niej dobrać. Cody usiadł i uśmiechnął się blado. Zakręciło mu się w głowie.
      -  Jest tam - powiedział, wskazując palcem rozmytą smugę światła. Zauważył cień konsternacji przemykający przez zmasakrowaną twarz stwora. - Dobre, co? Postaraj się lepiej o okulary przeciwsłoneczne, palancie.
      Stinger puścił Mirandę i obiema dłońmi chwycił Cody'ego za gardło. Ogon zakołysał się groźnie nad głową chłopca.
      -  Niepotrzebne mi okulary przeciwsłoneczne - odparł bul-gotliwy głos. Twarz stwora przybliżyła się do twarzy Cody'ego. -Zapracuję na swoją nagrodę, zabierając parę żywych robaków w małą podróż. Znalezienia kapsuły też jestem bliski. Jeśli ona nie chce ze mną lecieć, to w porządku. Niech gnije w tym szambie. Comprende?
      Cody nie odpowiadał. Z ust stwora ziało przypalonym plastykiem. Kreatura puściła jego szyję, otoczyła ramieniem w pasie i uniosła w powietrze z taką łatwością, jakby Lockett był dzieckiem. Przejmujący ból w klatce piersiowej pozbawił Cody'ego tchu i wycisnął porami zimny pot. Drugą ręką Stinger podniósł z ziemi Mirandę. Cody próbował się wyrywać, ale ostre szarpnięcie bólu i wyczerpanie zrobiły swoje. Stracił przytomność i zwisł bezwładnie w kleszczowym uścisku potwora.
      Stinger, powłócząc kontuzjowaną nogą, ruszył mostem w stronę Inferno, niosąc pod pachami dwa omdlałe ciała. Wszedł do pomalowanego na niebiesko domu niedaleko skrzyżowania Re-publica Road z Cobre Road. W living roomie nie było podłogi. Stinger zeskoczył ze zdobycznymi robakami w mroczną czeluść.
      
50. Wyniesienie terenu
     
      Ed Yance i Celeste Preston rozpijali w Końskiej Podkowie trzecią butelkę piwa lone star i czekali na koniec świata, kiedy nagle usłyszeli pisk opon samochodów skręcających jeden po drugim w Travis Street. W ciągu ostatnich piętnastu minut podłoga Końskiej Podkowy zadrżała kilka razy i w kuchni poprzewracały się stosy talerzy. Huk był taki, że Sue Mullinax o mało nie wyskoczyła ze swoich tenisówek. Staruszkowie siedzący w głębi sali czmychnęli w popłochu, ale Yance nie ruszył się ze swojego stołka, bo wiedział, że i tak nie ma dokąd uciekać.
      Teraz jednak z odgłosów dochodzących z ulicy wynikało, że przez Travis Street gna na północ cała kawalkada samochodów. Rozlegający się co chwila głuchy łomot świadczył, że niektóre wpadają na siebie; tak im się śpieszyło! Yance zsunął się z barowego stołka i wyszedł na ulicę. Oczy poraził mu blask reflektorów wozów pędzących z rykiem przez Celeste Street i skręcających w Travis Street. Niektóre, nie mieszcząc się na jezdni, gnały przez podwórka wzbijając tumany kurzu w i tak już zanieczyszczone powietrze. Wyglądało to na exodus, ale dokąd oni, do cholery, jadą?! Dostrzegł ledwie widoczną poświatę sączącą się z okien fortecy Renegatów i domyślił się, że to ona przyciąga wszystkie te samochody. Pędziły tak, jakby sam diabeł siedział im na zderzakach.
      Celeste też wyszła z Końskiej Podkowy i stanęła obok szeryfa.
      -  Chyba się tam przejadę i zobaczę, co jest grane - powiedział. - Ty też byłabyś tam bezpieczna.
      -  Ja stąd spieprzam. - Trzymała w dłoni butelkę lone stara, na dnie której zostało jeszcze piwa na trzy łyki. Sięgnęła do kieszeni dresu po kluczyki do cadillaca. - Najlepsze w tym wielkim starym domu jest to, że ma cholernie solidną piwnicę. -Obeszła samochód i zatrzymała się przy drzwiczkach od strony kierowcy. - Ej, Yance! - zawołała. - W tej piwnicy jest dużo miejsca. Wystarczy go nawet dla takiego tłustego skurczybyka jak ty.
      Propozycja była kusząca. Może to przez piwo chlupoczące w brzuchu, a może na skutek kiepskiego oświetlenia, ale w tym momencie Celeste Preston wydała się Vance'owi... no... prawie ładna.
      Chciał z nią jechać. Bardzo chciał. Ale tym razem potwory Z parku Corteza nie wygrają. 1   - Chyba raczej tu zostanę - mruknął.
      -  Jak chcesz, ale wydaje mi się, że za dużo się naoglądałeś W samo południe.
      -  Może. - Otworzył drzwiczki wozu patrolowego. - Uważaj na siebie.
      -  Nie omieszkam, partnerze. - Celeste wsiadła do cadillaca i wsunęła kluczyk w stacyjkę.
      Yance usłyszał odgłos przypominający trzask pękających glinianych talerzy. Nawierzchnia Celeste Street zafalowała ospale, po betonie rozbiegły się pęknięcia. Odcinki jezdni zarywały się, a ze szczelin zaczęły wypełzać ludzkie postaci. Yance wydał zdławiony okrzyk.
      Coś wyprysnęło spod jezdni przy cadillacu Celeste. Spojrzała w pomarszczoną twarz tęgiej Meksykanki. Ręka kobiety wsunęła się błyskawicznie przez otwarte okno samochodu i zacisnęła na przegubie Celeste. Celeste gapiła się tępo na brązową dłoń, na ząbkowane paznokcie wbijające się jej w ciało. Miała ułamek sekundy na podjęcie decyzji czy krzyczeć, czy działać.
      Porwała leżącą na siedzeniu obok butelkę piwa i rąbnęła nią kreaturę w twarz. Z rozciętego policzka bluznęła szara ciecz. Dopiero teraz Celeste krzyknęła i wyrwała z uchwytu stwora swą rękę. Z rozoranego pazurami przegubu zwisały strzępy skóry. Stwór sięgnął znowu, ale Celeste wyskakiwała już z wozu przez drzwiczki od strony pasażera. Pazury rozpruły oparcie fotela kierowcy.
      Celeste potknęła się o krawężnik. Stwór wskoczył zwinnie na maskę i miał się już z niej rzucić na rozciągniętą na trotuarze Celeste, ale Yance strzelił mu prosto w głowę z winchestera, którego wyciągnął z wozu patrolowego.
      Pocisk przeszedł przez czaszkę i roztrzaskał przednią szybę cadillaca. Cała uwaga kreatury skupiła się teraz na Vance'u. Posłał jej drugą kulkę między oczy, trzecia wyrwała z żuchwy dolną szczękę i wyrzuciła w powietrze fontannę połamanych igieł. Stwór wrzasnął przejmująco i zeskoczył z maski. Plecy wygięły mu się w łuk, spod pękającej skóry wystrzelił ogon skorpiona. Ręce i nogi zaczęły się wydłużać, pokrywać czarnymi łuskami i zanim Yance zdążył wypalić po raz czwarty, stwór odbiegł i wskoczył w dziurę ziejącą w jezdni.
      Z dymu wypadł na Yance'a następny zdeformowany stwór z kolczastym, kołyszącym się niczym łeb kobry ogonem. Szeryf,
      zanim otworzył ogień, zdążył jeszcze zauważyć, że potwór ma twarz Gila Lockridge'a. Pierwszy pocisk odbił się rykoszetem od jezdni, ale następny wszedł w ciało stwora. Kreatura zatoczyła się i Vance strzelił jej w czoło. Ogon wyrżnął w przód cadillaca Celeste, wgniatając kratkę wlotu chłodnicy, ale stwór nie kontynuował ataku; odskoczył i czmychnął.
      W powietrzu unosił się mdlącosłodki odór. Yance dostrzegał poprzez smog inne kłębiące się postaci. W czterech susach dopadł wozu patrolowego, wyrwał z karabinu pusty już magazynek i wepchnął na jego miejsce nowy. Miał jeszcze dwa takie, po osiem pocisków każdy. Wsadził je do kieszeni. Szarżowała na niego trzecia postać. Yance oddał w jej kierunku dwa strzały. Nie wiedział, czy trafił, czy nie, ale stwór - korpus skorpiona z głową ciemnowłosego mężczyzny - zasyczał i umknął w dym.
      - No chodźcie! - krzyknął Yance, wodząc tam i z powrotem wzrokiem. Serce mu waliło. - Tu jest Teksas, patałachy! Skopiemy wam dupska!
      Ale nic go już nie atakowało. Pięć, może sześć postaci wygramoliło się jeszcze z dziur w jezdni jak skorpiony z poruszonego gniazda i pognało w kierunku Travis Street.
      Jezu - pomyślał Yance. Stinger już wie, gdzie jest Daufin.
      Dał się słyszeć chrzęst i łoskot sypiących się cegieł. Yance spojrzał w prawo. Ulicą zbliżał się w kłębach kurzu i dymu kształt ogromny jak lokomotywa. Masywny kolczasty ogon śmigał na boki, frontowe ściany domów rozsypywały się pod jego uderzeniami w drobny mak jak pod uderzeniami kulą burzącą. Ogon potwora zmiótł ogrodzenie z drucianej siatki otaczające autoserwis Macka Cade'a i rąbnął w samochód, przewracając go na bok. Stwór skręcił tam i przebiegł po rzędach aut jak karaluch po okruchach chleba. Walący w blachy karoserii ogon krzesał iskry. Na ulicę wyleciał przewrócony do góry kołami pick-up. Rozległ się głuchy huk eksplodującej benzyny, strzeliły płomienie i Yance z Celeste zobaczyli w ich blasku szalejącego między samochodami stwora: miał czarny, ośmionożny korpus i wąską głowę ni to konia, ni skorpiona. Potwór porozrzucał samochody jak zabawki i ruszył dalej ku sercu Inferno. W au-toserwisie zajmowała się benzyna wyciekająca z rozbitych baków. Pożar rozszerzał się.
      Yance chwycił Celeste za krwawiącą rękę i poderwał ją na nogi. Sue Mullinax stała z pobielałą pod piegami twarzą w drzwiach Końskiej Podkowy i wpatrywała się jak zahipnotyzowana w zbliżającego się potwora. Yance obejrzał się. Jeszcze chwila i szarżujący, rozwalający ogonem wszystko po obu stronach ulicy stwór będzie przy nich.
      -  Właź do środka! - wrzasnął do Sue.
      Cofnęła się posłusznie w głąb. Yance wpadł do kafejki, ciągnąc za sobą oszołomioną Celeste. Sue przelazła przez kontuar i skuliła się w kącie przy lodówce. Z zewnątrz doleciał gruchot sypiących się kamieni; waliła się ściana frontowa. Yance rzucił karabin, dźwignął na ręce Celeste Preston, wepchnął ją za kontuar, i kiedy sam się przez niego gramolił, cała frontowa ściana Końskiej Podkowy runęła do wewnątrz w burzy kamieni i tynku. Do środka wpadał wóz patrolowy, miażdżąc krzesełka i stoliki na swej drodze. Trzy kamienie wielkości pięści trafiły Vance'a w bark i w bok, zmiatając go za kontuar jak kręgla.
      Sufit zarwał się, powietrze pobielało od pyłu. Wokół potłuczonych lamp naftowych buzowały płomienie. Stwór skręcił ostro w prawo, smagnął ogonem front salonu piękności i oddalił się na północ zrytą Travis Street. Pięć mniejszych stworów wygramoliło się z dziur i popędziło za nim jak ścierwojady za rekinem.
      W domu Hammondów Scooter ujadał jak oszalały. Sierżant, osłaniając rękami głowę, leżał na podłodze i dygotał jak w febrze. Przed chwilą coś tak wyrżnęło w ścianę od strony Celeste Street, że pośród brzęku tłukącego się szkła i chrzęstu rozkru-szanych cegieł podskoczył cały dom. Sierżant usiadł. Nos miał zapchany kurzem, oczy szeroko rozwarte i szkliste. Powracały wspomnienia o nadlatujących pociskach artyleryjskich. Scooter tulił się do niego, ujadając wściekle.
      -  Cicho - powiedział do niego Sierżant, głos miał chrapliwy. - Cicho, Scooter - powtórzył i stary przyjaciel posłuchał.
      Sierżant podniósł się z powypaczanej podłogi. Przed dziesięcioma minutami zajrzał do kuchni, żeby zrobić nalot na lodówkę, i znalazł tam pudełko zapałek ze strażakiem. Zapalił teraz jedną i przyświecając sobie ruszył do drzwi frontowych.
      Ale nie było ich. Nie było też większej części ściany frontowej. Działko przeciwczołgowe, stwierdził Sierżant. Wywaliło dziurę na wylot. Zauważył czerwone języki płomieni strzelające z au-toserwisu Cade'a. I zobaczył coś jeszcze, coś sunącego przez dym i płomienie. Czołg Tygrys - pomyślał. Nie, nie. Dwa albo i trzy Tygrysy. Może nawet więcej. Ale nie słyszał chrzęstu czołgowych gąsienic i to coś nie hałasowało jak maszyna. Była w tym czymś jakaś płynna, straszna energia życiowa.
      Celeste Street pękła i rozstąpiła się. Sierżant zobaczył teraz nowe kształty - stwory wielkości ludzi, ale garbate - biegnące karnym rojem jak mrówki do posiłku.
      Zapałka sparzyła mu palce. Zgasił ją potrząśnięciem ręki, rzucił na ziemię i cofnął się od rozwalonej ściany. Zapalił drugą zapałkę, bo mrok miał pazury. Scooter pętał mu się pod nogami skomląc nerwowo. Ten dom nie był już bezpieczny; stał otwarty jak świeża rana i stwory z ulicy mogły tu w każdej chwili wbiec. Sierżant bał się wyjść na zewnątrz, ale wiedział też, że nie mogą zostać ze Scooterem tak na widoku, jak ogłuszeni wybuchem pocisku idioci. Wycofał się do korytarza. Po lewej zauważył drzwi. Otworzył je i stwierdził, że to ścienna szafa z jakimiś pudłami, odkurzaczem i innymi rupieciami. Była za wąska, żeby pomieścić jego i Scootera. Zapałka zgasła, zapalił więc trzecią. Ogarniała go panika. Przypomniał sobie twarz kapitana mówiącego: Stanowisko wybierajcie sobie zawsze na wyniesieniu terenu". Spojrzał w górę, uniósł zapałkę i znalazł to, czego szukał.
      W suficie korytarza widniała mała, wpuszczona weń kwadratowa klapa, od której zwisała krótka linka. Sierżant sięgnął do tej linki, chwycił za koniec i pociągnął. Klapa opadła i w dół zjechały składane metalowe schodki. Podobnie jak w jego domu i tutaj był mały stryszek. Stanowisko na wyniesieniu terenu -pomyślał Sierżant.
      -  Właź, Scooter - powiedział i pies wdrapał się po stopniach na górę. Sierżant wspiął się za nim. Było tu trochę przestronniej niż na stryszku w jego domu, ale miejsca nad głową też tylko tyle, że poza leżeniem płasko na brzuchu żadna inna pozycja nie wchodziła w grę. Obrócił się, wciągnął schodki i klapa zamknęła się z cichym trzaskiem.
      Zapałka zgasła. Leżał przez chwilę w ciemnościach. Czuć tu było kurzem i dymem, ale dało się oddychać. Scooter trącił go nosem.
      -  Tutaj nikt nas nie znajdzie - szepnął Sierżant. - Nikt. Zapalił następną zapałkę z pudełka ze strażakiem i przyświecając nią sobie rozejrzał się dookoła.
      Leżał na różowej macie izolacyjnej. Stryszek zapchany był tekturowymi pudłami. Tam gdzie podłoga zbiegała się z dachem, zauważył rozbitą lampę, a w zasięgu ręki miał zrolowane śpiwory. Skóra zaczynała go już świerzbieć od łaskoczącej maty. Przyciągnął jeden ze śpiworów, żeby podłożyć go sobie pod
      brzuch. Rozwinął go i zauważył, że coś wypycha śpiwór od środka, coś okrągłego, jakby baseballowa piłeczka.
      Wsunął do wnętrza rękę i namacał jakąś zimną kulę.
      Zapałka zgasła.
      
51. Szuranie i skrobanie
     
      Daufin zauważyła czerwony rozbłysk eksplozji w centrum Inferno i wiedziała, że to już.
      Na parking wpadały z piskiem opon samochody, ludzie wyskakiwali w biegu i gnali hurmem do bloku mieszkalnego, by szukać w nim schronienia. Gunniston poszedł zobaczyć, co się dzieje. Jessie, Tom i Rhodes zostali z Daufin i wodzili wzrokiem za istotą, która spacerowała tam i z powrotem pod oknem niczym zdesperowane zwierzę w kurczącej się klatce.
      -  Chcę odzyskać swoją córeczkę - powiedziała Jessie. - Gdzie ona jest?
      -  Bezpieczna. W mojej kapsule.
      Jessie podeszła do Daufin i nie bacząc na ewentualne konsekwencje chwyciła ją za ramię. Istota zatrzymała się i podniosła wzrok.
      -  Pytałam, gdzie ona jest - powtórzyła Jessie. - Mów w tej chwili.
      Daufin zerknęła na Toma i Rhodesa. Oni też czekali na odpowiedź i Daufin zdecydowała, że pora jej udzielić.
      -  Moja kapsuła jest w twoim domu. Przełożyłam ją przez górny właz.
      -  Górny właz? - spytał Tom. - Nasz dom nie ma piętra!
      -  Niezupełnie. Przełożyłam moją kapsułę przez górny właz waszego domu.
      -  Przeszukaliśmy cal po calu wszystkie pomieszczenia - wtrącił się Rhodes. - Kuli tam nie ma!
      Ale Jessie, przyglądając się badawczo buzi Daufin, przypomniała sobie naraz okruchy różowej izolacji w kasztanowych włosach.
      -  Szukaliśmy wszędzie, gdzie mogłaś dotrzeć. Ale nie zajrzeliśmy na stryszek, prawda?
      -  Na stryszek? To niedorzeczne! - prychnął Rhodes. - Jiiedy
      ją znaleźliśmy, nie potrafiła nawet chodzić! Jak mogłaby się dostać na strych? Jessie wiedziała jak.
      -  Nauczyłaś się chodzić, zanim się tam zjawiliśmy, prawda?
      -  Tak. Robiłam to, co w telewizorze. - Zauważyła, że nie zrozumieli. - Udawałam - wyjaśniła - bo nie chciałam, żebyście zaglądali przez górny właz.
      -  Przecież nie mogłaś sięgnąć sama do klapy - zauważyła Jessie. - Co sobie podstawiłaś?
      -  Sprzęt do sadzania ciała. - Uświadomiła sobie, że tłumaczenie nie wyszło tak, jak chciała. - Krzesło. Potem odniosłam je na miejsce, dokładnie tam, gdzie przedtem stało.
      Jessie przypomniała sobie, że dziewczynka przyciągnęła sobie krzesło do okna, weszła na nie i przycisnęła dłonie do szyby. Nie przyszło jej wtedy do głowy, że mogła już wcześniej wykorzystać krzesło w podobnym celu - by dosięgnąć linki do opuszczania klapy w suficie. Spojrzała za okno, na pożary, i dopiero teraz uświadomiła sobie, że szaleją przy Celeste Street, bardzo blisko ich domu.
      -  Skąd wiesz, że Stevie jest bezpieczna?
      -  Moja kapsuła jest... jak wy to określacie... nie-znisz-czal-na. Nic nie jest w stanie jej rozbić, nawet technika Stingera. - Przed dwiema minutami Daufin wyczuła zimny powiew wiązki szperacza i wyliczyła, że zatoczenie pełnego kręgu zajmuje jej czterysta osiemdziesiąt ziemskich sekund. - Która godzina? - spytała Toma.
      -  Osiemnaście po trzeciej.
      Skinęła główką. Wiązka szperacza powróci tu za około trzysta sześćdziesiąt ziemskich sekund. Stosując sztywną ziemską matematykę zapoczątkowała w myślach odliczanie.
      -  Stinger szuka mojej kapsuły wiązką energii wysyłaną z jego statku - powiedziała. - Wiązka jest generowana od chwili wylądowania Stingera. Wytwarza ją maszyna dostrojona do wymiarów i gęstości mojej kapsuły, ale kapsuła ma mechanizm obronny, który wiązkę odchyla.
      -  Czy to znaczy, że Stinger nie będzie w stanie jej znaleźć? -spytała Jessie.
      -  Stinger jeszcze jej nie znalazł. Ale wiązka jest nadal aktywna. - Daufin obserwowała taniec płomieni, świadoma, że musi powiedzieć resztę. - Wiązka jest bardzo silna. Im dłużej przebywam poza kapsułą,   tym  bardziej   słabnie j?j   mechanizm obronny. - Spojrzała Jessie w oczy. - Nie spodziewałam się, że tak długo będę na zewnątrz.
      -  Chcesz przez to powiedzieć, że Stinger ma szansę ustalić, że kapsuła znajduje się na naszym stryszku? - spytał Tom.
      -  Jeśli chcecie, mogę wyliczyć prawdopodobieństwo.
      -  Nie! - Jessie nie chciała słyszeć, jakie ono jest, bo domyślała się, że duże.
      Rhodes podszedł do okna, żeby odetchnąć nocnym powietrzem. Na parking wpadało właśnie kilka ostatnich samochodów. Wolał nie wiedzieć, przed czym uciekają ci ludzie. Odwrócił się do Daufin.
      -  Powiedziałaś, że mogłabyś odlecieć statkiem Stingera. Czy to naprawdę możliwe?
      -  Już dwa razy uciekałam z Rock Seven. Za każdym razem Stinger mnie dopadał i sprowadzał z powrotem. Znam statek i umiem obsługiwać maszyny sterujące jego systemami. Wiem też, jak korzystać z gwiezdnego korytarza, by trafić do domu.
      -  Potrafiłabyś wyłączyć pole siłowe, gdybyś dostała się na jego pokład?
      -  Tak. Pole siłowe wytwarzane jest przez pomocniczy zasilacz. Przy starcie jego energia jest wykorzystywana do uruchomienia... - Nie było ziemskich słów na opisanie systemu napędowego piramidy. - ...Głównych silników. - Lepiej nie potrafiła tego określić.
      -  A więc, żeby można było uruchomić silniki, trzeba wpierw wyłączyć połę siłowe? Ile czasu to zajmuje?
      -  Rozmaicie, zależnie od stopnia zużycia energii. Mniej więcej piętnaście do dwudziestu waszych minut.
      Rhodes odchrząknął. Starał się zaprząc do pracy zamulony umysł.
      -  Za około półtorej godziny wschodzi słońce. Do tej pory wokół pola siłowego zebrało się już pewnie kilka setek ludzi z policji stanowej, lotnictwa i prasy. - Nikły uśmieszek zagościł mu na wargach. - Idę o zakład, że dowodzi tam Buckner. Założę się, że ten stary drań staje na głowie, żeby uniemożliwić prasowym szakalom pstrykanie zdjęć. Tam do diabła! Za dwanaście godzin będą o tym trąbiły wszystkie gazety i stacje telewizyjne i za cholerę nie da się temu zapobiec. - Uśmiech spełzł mu z warg. - Gdyby pole siłowe zostało wyłączone, mielibyśmy szansę ujść stąd z życiem. - Podniósł rękę i przyjrzał się odciśniętemu na niej sińcowi w kształcie dłoni. - To znaczy, wiekszość z 'nas by ją miała. Zastanów się dobrze: czy istnieje jakiś sposób dostania się do statku?
      -  Tak - odparła bez wahania Daufin. - Tunelami Stingera.
      -  Wolałbym inną drogę. - Wspomnienie o tunelach przebiło serce Rhodesa sztyletem strachu. - Nie dałoby się na przykład bramą, którą wyfrunął ten latający stwór? Czy na statku są jeszcze jacyś pasażerowie?
      -  Nie. Tylko tunelami.
      Wydech przez zaciśnięte zęby zabrzmiał jak syk powietrza uchodzącego z przebitej opony i wraz z nim uszła z Rhodesa nadzieja. Za Boga nie wejdzie drugi raz do żadnego tunelu!
      Wrócił Gunniston prowadząc ze sobą Zarrę Alhambrę.
      -  Powtórz im, co mi opowiadałeś - zwrócił się do chłopaka.
      -  Coś wylazło spod ulicy w Bordertown - zaczął Zarra, patrząc na pułkownika. - Byliśmy wszyscy w kościele. Cody Lo-ckett i Rick widzieli to coś, no i wygarnęliśmy wszystkich z kościoła i spędziliśmy tutaj. To wszystko, co wiem.
      -  Gdzie są teraz Cody i Rick? - spytał Tom.
      -  Nie wiem. Wszystko tak szybko się działo. Chyba jadą tutaj. Daufin wyczuła znowu na skórze chłodne muśnięcie wiązki
      szperacza. Pomyliła się w obliczeniach o cztery sekundy.
      Drzwi znów się otworzyły. Wszedł Bobby Clay Clemmons, który obserwował okolicę z dachu budynku, a za nim Mikę Frackner i jeszcze paru Renegatów. Bobby Clay obrzucił ponurym spojrzeniem Grzechotnika; w innych okolicznościach zaatakowałby go ze ślepą furią za wtargnięcie na terytorium Renegatów, ale teraz ani mu to było w głowie.
      -  Hej, panie pułkowniku - powiedział. - Coś się tam na dole rusza! - Podszedł do okna, a Rhodes za nim.
      Dwa z mrowia samochodów na parkingu pozostawiono z zapalonymi reflektorami. Zrazu Rhodes niewiele dostrzegał poprzez dym i kurz, ale po chwili mignęła mu jakaś sylwetka przemykająca szybko po prawej, a potem druga po lewej stronie. Trzecia nisko pochylona sylwetka smyrgnęła pod jeden z samochodów i została tam. Travis Street nadbiegało ich więcej. Rhodes słyszał szuranie i skrobanie pazurów stworów wspinających się na pojazdy. Wzdrygnął się, przypomniało mu się, jak wszedł pewnego razu do kuchni swojego domu na farmie, zapalił światło i zobaczył kilkanaście karaluchów zmykających w panice z urodzinowego tortu.
      Przez snopy światła reflektorów przemykały ciemne, pokryte łuskami grzbiety. Śmignął kolczasty ogon i jeden reflektor zgasł.
      Podniósł się inny, drżący z napięcia ogon i stłukł drugi, a zaraz potem trzeci reflektor. W chwilę potem rozbity został czwarty i ostatni reflektor. W mroku, jaki zapadł, stwory ruszyły rojnie na blok mieszkalny, waląc po drodze ogonami w samochody. Na skraju parkingu zatrzymały się jednak.
      -  Stinger boi się światła elektrycznego. - Daufin stała obok Rhodesa i wyglądała ponad parapetem na zewnątrz. - Sprawia mu ból.
      -  Stingerowi może sprawia, ale nie wiadomo, czy tym kreaturom również.
      -  One wszystkie są Stingerem - odparła. Śledziła wzrokiem drgania kolczastych ogonów. Waliły teraz wszystkie urągliwie miarowym rytmem. - Nie wejdzie tutaj, póki palą się światła.
      Tom wziął już ze stołu swój karabin. Leżała tam jeszcze strzelba załadowana nabojami z gazem łzawiącym, którą przyniósł Rhodes, a Gunniston miał przy sobie automatyczną czter-dziestkępiątkę. Rhodes spojrzał na Bobby'ego Claya Clemmonsa. ' - Macie tu jakąś broń?
      -  Do arsenału tędy. - Bobby wprowadził go do sąsiedniego pokoju  i   zapalił  zamontowaną  na  ścianie  bateryjną lampę. Oświetliła wieszaki z orężem - spiłowane kije baseballowe, kilka wiatrówek i dwa mosiężne kastety.
      -  To wszystko?
      -  Prawie. - Chłopak wzruszył ramionami. - Nigdy... no, wie pan... nie mieliśmy zamiaru nikogo zabijać. Tu mamy jeszcze trochę towaru. - Podszedł do zielonego wojskowego kuferka i otworzył go. W środku leżały narzędzia - młotek, trzy śrubokręty, słoiki z posortowanymi gwoździami i podobnego rodzaju klamoty. Tylko dla dwóch przedmiotów z tej skrzynki Rhodes znajdował jakie takie zastosowanie: zasilanej baterią latarni i latarki. Wyjął je i włączył, żeby sprawdzić baterie. Latarnia świeciła mocno, ale latarka ledwie się tliła. Zabrał latarnię do drugiego pokoju, na wypadek, gdyby - tfu, na psa urok! - coś się stało ze ściennym oświetleniem.
      Trwało miarowe, nachalne walenie ogonów o metal. Tom nie wytrzymał napięcia. Podszedł do uchylonego okna, wysunął lufę na zewnątrz i wypalił do jednej z ciemnych sylwetek. Pocisk, nawet jeśli osiągnął cel, nie położył kresu rytmicznemu łomotowi.
      -  Oszczędzaj amunicję! - upomniał go Rhodes. - Stinger próbuje podejść nas psychologicznie.
      Padły strzały z innych okien. Pociski krzesały iskry z betonu,
      ale uporczywy hałas wciąż trwał. Brzmiało to jak przemarsz armii po tłuczonym szkle.
      Tom miał już cofnąć karabin, kiedy zobaczył w dole coś jeszcze. Przez parking sunął ku nim jakiś ogromny kształt.
      -  Rhodes! - zawołał. - Popatrz tylko...
      Dał się słyszeć zgrzyt gniecionej blachy i w sekundę później coś, chyba drzwiczki samochodu, rąbnęło o ścianę budynku. W trzecim albo czwartym oknie od tego, przy którym stał Tom, wyleciała szyba. Rozpętała się kanonada. Rhodes podbiegł do okna. Zdążył zobaczyć zarys czegoś ogromnego - i w ścianę dwa metry od okna wyrżnął z hukiem zgnieciony wrak czerwonego mustanga. Ten skurczybyk musi być cholernie silny, skoro potrafi ciskać samochodami na odległość dobrych dziesięciu metrów - pomyślał Rhodes.
      -  Wszyscy na ziemię! - zawołał i zanurkował pod parapet. Pozostali poszli za jego przykładem, a Jessie chwyciła odruchowo dziewczynkę i przyciągnęła ją do siebie.
      -  Gunny! - krzyknął Rhodes. - Przeleć się korytarzem i każ się wszystkim odsunąć od okien!
      Gunniston wybiegł.
      Rhodes wystawił ostrożnie głowę ponad parapet. Ogromny kształt przybliżał się, ale nie wstąpił jeszcze w poświatę padającą z okien budynku. Coś, chyba maska auta, nadleciało znowu z ciemności i odbiło się od któregoś z zabarykadowanych okien na parterze. Łomot i echo były takie, jakby walił się budynek. Parę sekund później samochodowe koło wybiło okno w mieszkaniu tuż obok. Ktoś krzyknął z bólu trafiony pewnie odłamkami szkła, a wówczas Daufin wyrwała się z objęć Jessie.
      Zanim ktokolwiek zdążył ją zatrzymać, doskoczyła do okna, wyszarpnęła Tomowi karabin z dłoni i z trudem oparła go o parapet. Rhodes chciał ją odciągnąć, ale ona położyła już dwa palce na spuście i nacisnęła go. Odrzut broni pchnął ją do tyłu. Rozciągnęła się jak długa na podłodze, ale natychmiast zerwała się i znowu ruszyła do okna, wlokąc za sobą ciężki karabin. Oczy miała dzikie, odzwierciedlające gniew i rozpacz. Tom odebrał jej karabin, zanim zdążyła oprzeć go ponownie o parapet. Kiedy odciągał ją od okna, ściana runęła im na głowy.
      W kaskadzie gruzu i kurzu Rhodes zobaczył wpadający do środka ogon stwora. Na Jessie, Zarrę i Bobby'ego Claya sypał się grad cegieł. Tom osłonił Daufin własnym ciałem. Ogon cofnął się błyskawicznie, pozostawiając po sobie dziurę wielką jak wanna. Rhodes wyjrzał przez okno i widok łba potwora odskakującego od granicy światła zmroził mu krew w żyłach. Cofający się stwór smagnął znowu ogonem i kolce zazgrzytały przeraźliwie o ścianę.
      Daufin wyślizgnęła się z objęć Toma i doskoczyła do parapetu. Jej skóra promieniowała drobnymi wyładowaniami jak u elektrycznego węgorza. Rhodesowi przemknęło przez mys'l, że mała chce wyskoczyć, i z poświęceniem chwycił ją za ramiona. Doznał wstrząsu, zaszczekały mu zęby, ale nie puszczał.
      -  Nie! - krzyknął, usiłując przytrzymać wyrywającą się jak dzikie zwierzątko dziewczynkę.
      Cała jej uwaga skupiała się teraz na jednym: wydostać się z tej siedziby i odciągnąć Stingera od uwięzionych tu ludzi. Nagle ujrzała ogromny kształt zbliżający się poprzez dymy. Białe światło liznęło łeb stwora, błysnęły igłowe zęby w potężnych, wydłużonych szczękach. Dwoje ślepi obserwowało inne okno, dwoje zatrzymało się na Daufin i przez moment wydało jej się, że widzi własne odbicie w wąskich, czarnych źrenicach. Nie wiedziała, czy te ślepia ją rozpoznały, czy nie: były zimne i beznamiętne jak lodowate otchłanie kosmosu. Stinger podchodził coraz bliżej, ogon wznosił się za nim niczym śmiercionośny znak zapytania. Już cały łeb wsunął się w blask elektrycznego światła. Dało się słyszeć skwierczenie, które Rhodesowi skojarzyło się ze smażącym się bekonem. Widział, jak porażone światłem ślepia stwora kipią i wypływają z oczodołów. Ogon śmignął w przód i Rhodes instynktownie oderwał Daufin od parapetu, pociągając ją za sobą na podłogę. Kolce grzmotnęły w ścianę sąsiedniego mieszkania. Rozpętała się kakofonia przeraźliwych wrzasków. Całe piętro zadrżało.
      Pokój wypełnił się ceglanym pyłem. Rhodes usiadł i wyjrzał na zewnątrz, ale stwór wycofał się już poza zasięg światła. Ogony innych Stingerów zgromadzonych na parkingu waliły wciąż miarowym, śmiertelnym rytmem. Daufin leżała na boku, dysząc ciężko. Wiedziała, że Stinger stara się porozbijać wszystkie źródła światła. I naraz poraziła ją z siłą fizycznego ciosu pewna myśl: wiązka szperacza powinna się tędy przesunąć przed dwunastoma sekundami. Przez cały czas odliczała w myślach. Co z wiązką szperacza? Jeśli została wyłączona...
      Wolała nie myśleć, co by to oznaczało.
      -  Uwaga! - wykrztusił napiętym głosem Rhodes. - Wraca. -Sięgnął po karabin Toma.
      Scooter zaczął warczeć w mrocznej ciasnocie stryszku Ham-mondów. Sierżant zapalił kolejną zapałkę i przysunął ją do trzymanej w dłoni czarnej kuli. Niczego w jej wnętrzu nie widział, ale kiedy nią potrząsał, wydawało mu się że słyszy cichutki plusk. Była zimna jak wyjęta przed chwilą z lodówki. Przykładał ją sobie do policzków i do czoła jak kawałek lodu. Scooter wstał ze śpiwora i szczeknął nerwowo.
      -  Nic się nie bój - uspokoił go Sierżant. - Ze starym Sierżantem nie...
      Dom zadygotał, zatrzeszczało pękające drewno.
      -  ...zginiesz - dokończył ze ściśniętym gardłem. Załomotały przewracające się albo przewracane meble, potem
      zapadła cisza. Scooter zaskamlał. Sierżant otoczył swojego najlepszego przyjaciela ramieniem. Zapałka zgasła, ale nie zapalał następnej, bo pocierając nią o draskę narobiłby zbyt wiele hałasu.
      Cisza przeciągała się. W końcu dały się słyszeć kroki; ktoś wszedł w korytarzyk. Kroki zatrzymały się dokładnie pod klapą prowadzącą na stryszek.
      Szarpnięta energicznie klapa opadła, rozłożyły się składane schodki.
      Sierżant, ściskając w dłoni czarną kulę, odpełzł od otworu.
      -  Złaź - zakomenderował męski głos. - Z kapsułą. Sierżant ani drgnął. Scooter zawarczał cichutko.
      -  Jak masz światło, to mi je najpierw zrzuć. - Wyczekująca pauza. - Chyba nie chcesz mnie na dobre wkurzyć, co?
      Głos miał teksaski akcent, ale było z nim coś nie tak. W słowach pobrzmiewało coś grzechotliwego, jakby mówiący miał w gardle gniazdo węży. I naraz dało się słyszeć jeszcze coś: niski psi skowyt.
      Sierżant zrzucił przez właz pudełko zapałek. Czyjaś ręka schwyciła je w locie i zgniotła.
      -  Teraz ty z kapsułą.
      Sierżant nie miał zielonego pojęcia, o jakiej kapsule mówi mężczyzna.
      -  Nie ma rady - powiedział drżącym szeptem do Scootera. -Będziemy musieli zejść. - Podpełzł do włazu, a Scooter za nim.
      W półmroku korytarza majaczył zarys ludzkiej sylwetki. Ledwie Sierżant zstąpił z ostatniego stopnia schodków na podłogę, czyjaś ręka wyrwała mu kulę z dłoni tak szybko, że dopiero po paru sekundach poczuł ból i krew spływającą po palcach. Facet ma ostre paznokcie - pomyślał. Zadrapał mnie niechcący. Nieznajomy uniósł kulę do twarzy. Na jego piersi, tam gdzie oprócz
      koszuli ł skóry pod nią nie miało prawa nic być, coś się jakby wiło.
      - Mam cię - wyszeptał mężczyzna w taki sposób, że Sierżantowi ciarki przeszły po plecach.
      Ręka wsunęła kulę w tę wijącą się masę na piersiach. Sierżant usłyszał kłapnięcie zamykających się na niej zębów.
      I naraz ręka mężczyzny - wilgotna i oślizła jak brzuch stonogi - oplotła Sierżanta w pasie i poderwała go w powietrze, pozbawiając tchu. Sierżant był zbyt oszołomiony, by stawiać opór i zanim się połapał, co się dzieje, mężczyzna niosąc go bez najmniejszego wysiłku pod pachą, kroczył już w kierunku ziejącej w podłodze gabinetu dziury. Sierżant chciał zawołać Scootera, ale nie mógł dobyć z siebie głosu. Mężczyzna wszedł w dziurę, po prostu w nią wszedł, i zaczęli spadać. Sierżant zsikał się w spodnie.
      Mężczyzna wylądował na dnie dosyć miękko, jakby miał amortyzatory w nogach, ale Sierżant odczuł mimo wszystko wstrząs i odniósł wrażenie, że w głowie rozpruwa mu się worek potłuczonego szkła. Wydał zduszony jęk. Mężczyzna, unosząc ze sobą Sierżanta, puścił się biegiem poprzez mrok; pod butami mlaskał lepki śluz.
      
52. Propozycja
     
      Ogon stwora przebił się przez ścianę pokoju, w którym do podłogi przywierał Curt Lockett i czwórka innych osób. Posypały się cegły i jedna z nich trafiła w wiszącą na ścianie przy drzwiach bateryjną lampę, rozbijając ją w drobny mak. Zapadły ciemności. Curt usłyszał huk karabinowego wystrzału z sąsiedniego pokoju. Ogon śmignął mu nad głową, wypadł na zewnątrz w tumanie pyłu i Curt w te pędy wycofał się na czworakach do korytarza.
      W korytarzu panował nieopisany ścisk. W ostrym blasku elektrycznego światła tłoczyły się tu jak śledzie w beczce dziesiątki mieszkańców Inferno i Bordertown. W powietrzu kłębił się pył, zawodziły przejmująco dzieci, wtórowało im kilkoro dorosłych. Curt sam był bliski płaczu. Przyszedł do fortecy pewien, że zastanie tu Cody'ego, ale jeden z Renegatów powiedział mu, ze Cody gdzieś wybył. No więc Curt został, żeby na niego zaczekać, a wtedy rozpętało się całe to piekło.  Odczołgał się od drzwi, byle dalej od ściany i tego wielkiego skurwiela z kolczastym ogonem za nią. Ktoś zatrajkotał mu prosto w ucho po hiszpańsku, ale w końcu zbita masa ciał rozstąpiła się, robiąc nieco miejsca.
      Podłoga drgnęła silnie. Znowu posypały się cegły, podniósł się jeszcze większy wrzask. Szlochająca obok kobieta chwyciła go nagle za ramię, zsunęła dłoń po przedramieniu i splotła palce z jego palcami. Spojrzał na jej pomarszczoną twarz i zobaczył zasnute kataraktą oczy. Kołysała się nieprzytomnie w przód i w tył, obejmowana przez siedzącego obok mężczyznę.
      Spojrzenia Curta i Xaviera Mendozy skrzyżowały się.
      -  Gdzie Cody? - spytał Mendoza.
      -  Gdzieś tam, na zewnątrz.
      Staruszka zaczęła mówić coś gorączkowo po hiszpańsku. Mendoza robił, co mógł, żeby ją uspokoić. Paloma Jurado bardzo chciała się dowiedzieć, co z Rickiem i Mirandą, ale o ile Mendoza się orientował, rodzeństwo nie dotarło jeszcze do budynku.
      Curt dostrzegł w pobliżu przyciśnięte do ściany tłuste cielsko Staną Fraziera, który spływał potem, a w dłoniach ściskał kurczowo błyszczącego klasycznego colta. Gdy budynek znowu zadrżał, Curt uwolnił rękę z dłoni staruszki i podczołgał się do sąsiada.
      -  Cześć, Frazier! Używasz tego?
      Frazier sapnął cicho, wywalony różowy język odcinał się ostro od jego pobielałej z przerażenia twarzy.
      -  Pozwolisz, że ja użyję - powiedział Curt i wyjął delikatnie rewolwer z serdelkowatych paluchów. Potem wczołgał się na brzuchu do pokoju, który niedawno opuścił i gdzie w ścianach ziały dwie dziury wielkości koła od ciężarówki każda. Przykucnął przy wybitym oknie, odwiódł kurek rewolweru i czekał, aż ten taran na nogach znowu wynurzy się z dymu. Bez wahania oddałby teraz lewe jajco za jeden mały łyczek kentucky genta, ale to pragnienie nie zdążyło zdominować jego myśli, bo raptem dym się rozstąpił przed szarżującym znowu stworem. Ogon śmignął, wyrżnął z hukiem w ścianę gdzieś po prawej i wybił z niej grad cegieł.  Curt otworzył ogień.  Słyszał, jak dwa pierwsze pociski odbijają się rykoszetem od pancerza potwora, ale następne dwa wydały miłe dla ucha plaśnięcia, tak jakby trafiły w bardziej miękkie miejsce. Ogon wahnął się w jego stronę, przeleciał przed oknem i rąbnął w ścianę sąsiedniego pokoju. Podłoga zadrżała, jakby w budynku wybuchła bomba. Curt wystrzelił dwie ostatnie kule i z przedniej nogi stwora bluznęła szara cieCE. Kreatura wycofała się znowu w mrok, depcząc z chrzęstem po
      zaparkowanych samochodach.
      -  Masz.
      Curt obejrzał się. Mendoza zostawił Palomę Jurado pod opieką żony i wuja i wczołgał się do pokoju. Wyciągał rękę, a na jego rozwartej dłoni połyskiwały cztery kule.
      -  Frazier miał to w kieszeni - wyjaśnił Gurtowi. - Pomyślałem sobie, że ci się przydadzą.
      -  A i owszem. - Curt pośpiesznie wytrząsnął z bębenka puste łuski i przeładował rewolwer. Ręce mu się trzęsły. - Kurewska noc, co?
      Mendoza odchrząknął i zdobył się na nikły uśmieszek.
      -  Si. Wyglądasz, jakby cię ktoś przydepnął.
      -  I tak też się czuję. - Kropelka potu zwisała Gurtowi z czubka nosa. - Miałem jakiś czas temu małą stłuczkę na szosie 67. Papierosa przypadkiem nie masz?
      -  Niestety, nie.
      -  Gdzieś tu muszą być jakieś szlugi. - Wcisnął bębenek na miejsce i naprowadził kulę pod kurek. - Widziałeś dziś wieczorem mojego chłopaka?
      -  Przed dwudziestoma minutami był w Bordertown. Tam go ostatnio widziałem.
      -  Da sobie radę. Gody to twarda sztuka. Jak jego stary. -Curt zarechotał chrapliwie. - Zaczekaj. Chcę ci coś powiedzieć, to chyba odpowiednia pora. Gody uważa cię za równego faceta. Pod wieloma względami jest głupi jak but, ale na ludziach się zna. Musiałeś dać mu się poznać z dobrej strony. Chyba jestem ci za to wdzięczny.
      -  To dobry chłopak - powiedział Mendoza. Trudno mu było patrzeć w te Curtowe wodniste oczy zbitego psa. - Będą z niego ludzie.
      -  W odróżnieniu ode mnie, chętnie byś pewnie dorzucił. Tym razem Mendoza spojrzał Gurtowi prosto w oczy.
      -  Si. - przyznał. - W samej rzeczy.
      -  Gówno mnie obchodzi, co sobie o mnie myślisz. Byłeś w porządku wobec mojego chłopaka i podziękowałem ci za to. Koniec, kropka. - Odwrócił się plecami do Mendozy.
      Meksykanin zawrzał gniewem. Nie rozumiał, co daje Gurtowi prawo nazywać Gody'ego swoim chłopakiem". Z tego, co wiedział, Gody istniał dla niego tylko jako darmowa sprzątaczka oraz dostawca pieniędzy i papierosów. Cóż, pies nie może zmienić sobie węchu.
      -  Nie ma za co - wycedził przez zaciśnięte zęby i wycofał się do żony i wuja.
      Jednego ten stary Meksykaniec zapomniał dodać - pomyślał Curt. Cody wyjdzie na ludzi, jeśli jeszcze żyje. Diabli wiedzą, co buszuje w tym kurzu i dymie i gdzie może teraz być Cody. Za cholerę nie rozumiem, co ten przeklęty gówniarz robił w Bor-dertown. Ale jedno wiem na pewno: tak mu skopię zadek, że przez miesiąc na nim...
      Nie. Nie zrobisz tego.
      Curt podparł brodę uzbrojoną w rewolwer ręką. Te ogoniaste sukinsyny na parkingu wciąż wybijają werbla na blachach, jakby wiedziały, że szarpią tym nerwy wszystkim w budynku. Wygarnąłby do nich, ale lepiej oszczędzać amunicję. Coś niebywałego! Umysł miał jasny i nawet nieźle się czuł. Otarcia wciąż lekko krwawiły i piekły jak diabli, ale dało się wytrzymać. Nie bał się, w każdym razie nie panikował. Może to dlatego, że Skarb jest przy nim? Jeśli chłopiec wróci - kiedy wróci - on, Curt... no nic, nie bardzo wiedział, co wtedy zrobi, ale na pewno nie zabierze się do rękoczynów. Może powie chłopcu, jak ładnie wygląda na ścianie wieszak na krawaty i że ma nadzieję, że to nie ostatnia taka jego praca. Powie to ze szczerego serca. Może spróbuje też odstawić gorzałę. Nie byłoby to takie trudne, zważywszy, że już do końca życia sięgając po whiskey słyszeć będzie trzask pękających kości. Ale długa droga przed nim, zbyt wiele zła się między nimi nawarstwiło. Będą musieli te warstwy jedną po drugiej oddzierać. Tak to już jest na tym ziemskim padole.
      Ktoś dotknął jego ramienia. Odwrócił się gwałtownie i wpakował lufę w twarz młodego mężczyzny.
      -  Co się tak, cholera, skradasz?!
      -  Pułkownik Rhodes każe się wszystkim odsunąć od okien -powiedział Gunniston, odsuwając rewolwer od twarzy.
      -  Rychło w czas, koleś. Okna już tu nie ma.
      -  Niech pan jednak lepiej stąd wyjdzie i pozostanie na korytarzu - Gunniston ruszył na czworakach do następnego pokoju.
      -  Ej, chwileczkę! - Gurtowi dopiero teraz skojarzyło się usłyszane nazwisko. - Powiedziałeś, że kto? Pułkownik Rhodes? -Gunniston skinął potakująco głową. - Mam dla niego wiadomość - oznajmił Curt. - Gdzie on jest?
      -  Szóste drzwi stąd - poinformował go Gunniston i popełzł dalej.
      Curt wyczołgał się z pokoju, minął Staną Fraziera, wstał i zaczął się przeciskać przez stłoczony w korytarzu tłum, starając się nie deptać po ludziach, co niezupełnie mu się udawało. Minął pięć mieszkań i wszedł bez pukania w szóste z rzędu drzwi, na których czerwonym sprayem wymalowano napis: KWATERA GŁÓWNA, a poniżej: PUKAĆ. W środku siedzieli na podłodze dwaj chłopcy, w których Curt rozpoznał kumpli Cody'ego, pani weterynarz, jej mąż, mała dziewczynka, a pod oknem klęczał mężczyzna o czarnych, ostrzyżonych krótko, na wojskową modłę, włosach. Mężczyzna miał karabin i złożył się z niego do Curta, ledwie ten otworzył drzwi.
      Curt podniósł ręce.
      -  Pan jest pułkownik Rhodes?
      -  Tak. Odłóż broń na stół.
      Curt zastosował się do polecenia. Rhodes wyglądał na faceta, z którym lepiej nie wdawać się w dyskusje. Oczy miał zapadnięte, podkrążone, a twarz opuchniętą i pokaleczoną odłamkami szkła.
      -  Nazywam się Curt Lockett. Mogę opuścić ręce? - Rhodes kiwnął głową, odłożył karabin i Curt z ulgą skorzystał z pozwolenia. - Byłem na końcu szosy 67, tam gdzie ta fioletowa klatka wchodzi w ziemię. Po jej drugiej stronie pełno samochodów, ludzi z policji stanowej i kupa zupaków z wojska. Zna pan pułkownika Bucknera?
      -  Znam.
      -  On też tam jest. Pisał na kartkach i pokazywał mi to do przeczytania, bo chociaż ich widziałem, to nic nie słyszałem. Tak czy owak, ten Buckner chciał wiedzieć, co z panem i jak się tu przedstawia sytuacja. Kazał mi pana powiadomić.
      -  Dzięki. Chyba trochę za późno.
      -  Tak. - Curt patrzył na rozwaloną ścianę. - Chyba tak. -Przesunął wzrok na dziewczynkę. Drżała jak w febrze. Przyklęknął przy niej. - Nie bój się, malutka. Wykaraskamy się z tego jak nic...
      -  Dziękuję za troskę - przerwała mu, a jej stare, rozpalone do białości oczy przeszyły go jak lasery - ale nie jestem żadna malutka.
      Curta zatkało, uśmiech zamarł mu na ustach.
      -  Aha - mruknął. A może tylko wydawało mu się, że mruknął. Wstał. 
      -  Pułkowniku, niech pan słucha! - zawołał cicho Tom. Rytmiczne walenie ogonów o karoserie wytracało tempo i po chwili zupełnie ustało. Tom wyjrzał ostrożnie przez okno. Mniejsze stwory wycofywały się spomiędzy samochodów. Ten większy również rozpłynął się w mroku.
      -  Odchodzą!
      Rhodes wyjrzał i stwierdził, że kreatury rzeczywiście odstępują.
      -  Co się dzieje? - spytał, zwracając się do Daufin. - To jakiś fortel?
      -  Nie wiem. - Podeszła do okna. Wiązka szperacza wciąż nie wracała, a to mogło oznaczać tylko jedno: jej kapsuła została odnaleziona. Chociaż niekoniecznie; może szperacz odmówił posłuszeństwa albo spadł drastycznie poziom zasilającej go energii? Zdawała sobie jednak sprawę, że - jak określiłyby to pewnie istoty ludzkie - oszukuje samą siebie.
      Tom z Rhodesem obserwowali znikające w smogu potwory.
      Na Celeste Street wciąż płonęły opony, gdzieś z daleka doleciał trzask łamanych i wyrzucanych w powietrze desek - to pewnie zakończony niszczycielską kulą ogon potwora rozbijał kolejny dom. Potem zaległa cisza mącona jedynie płaczem dzieci i szlochaniem dorosłych.
      -  Wrócą te skurczybyki? - zapytał Curt.
      -  Trudno powiedzieć - mruknął Rhodes. - Ale wygląda na to, że dały za wygraną.
      Daufin analizowała przez kilka sekund znaczenie tego zwrotu.
      -  Nie - powiedziała. - Stinger nigdy nie daje za wygraną.
      -  Jakoś dziwnie gadasz jak na małą dziewczynkę - zauważył Curt. - Bez urazy - dorzucił spoglądając na Jessie. I naraz przypomniało mu się coś, o czym bardzo chciał zapomnieć: Laurey Rainey wyłażąca spod podłogi Bob Wire Club i mówiąca grzechotliwym głosem: Gadajcie mi zaraz o tej małej dziewczynce. Tej, co jest strażniczką". Nie bardzo rozumiał, co tu się dzieje, i raczej nie chciał tego wiedzieć. - Ma ktoś papierosa i zapałki? - Bobby Clay Clemmons podał mu zmiętą paczkę z sześcioma ostatnimi lucky strike'ami i małą plastykową zapalniczkę Bić. Curt przypalił sobie papierosa i zaciągnął się głęboko.
      -  Daufin? Wiem, że tam jesteś!
      To wołanie doleciało z parkingu. Daufin serce zabiło mocniej w piersiach, zachwiała się na nogach. Ale przecież od początku wiedziała, że zlokalizowanie jej to tylko kwestia czasu. Czas ten właśnie nadszedł.
      -  Daufin? Tak cię tu nazywają, prawda? No dalej, odezwij się!
      Tom i Jessie rozpoznali głos Macka Cade'a. Rhodesowi wydało się, że dostrzega zarys postaci stojącej na dachu samochodu tuz za granicą światła, ale pewności nie miał. Głos mógł dobiegać skądkolwiek.
      -  Nie utrudniaj! Mój czas to pieniądz!
      Curt siedział na podłodze z kopcącym papierosem przylepionym do kącika ust i mrużąc oczy przyglądał się poprzez dym małej dziewczynce, która, dochodził do przekonania, nie jest wcale człowiekiem. Tom chciał ją odciągnąć od okna, ale sprzeciwiła się, więc dał jej spokój.
      -  Jak chcesz, żebym wdeptał w ziemię jeszcze parę tych obrali, to nie ma sprawy! - oznajmił Stinger. - Wszystko zależy od ciebie!
      Pościg dobiegł końca. Daufin to wiedziała i nie było sensu dalej się ukrywać.
      -  Jestem tutaj! - zawołała i jej głos popłynął poprzez dym do postaci, którą ledwie widziała.
      -  No i widzisz, to nie było wcale trudne, nie? Przyznam, że nieźle mnie przegoniłaś. Wymknęłaś mi się w polu tamtego asteroidu, ale wiedziałaś przecież, że w końcu cię dopadnę. Barek do wywozu śmieci nie buduje się z myślą o wyścigach.
      -  Z myślą o niezawodności tez nie - zauważyła Daufin.
      -  Owszem, raczej nie. To jak, schodzisz? Trochę potrwa, zanim moje silniki się nagrzeją.
      Daufin zawahała się. Czuła, że znów zacieśniają się wokół niej mury Rock Seven, a tam czekały igły i sondy.
      -  Prawdę mówiąc, to nie jesteś mi już do niczego potrzebna -kontynuował Stinger. - Mam twoją kapsułę, co wystarczy do zainkasowania nagrody. Kiedy jednak wystartuję, nie będziesz miała żadnej szansy powrotu na swoją planetę. Ale pomyślałem sobie, że może - tylko może - poszłabyś na małą wymianę...
      -  Wymianę na co?
      -  Mam w swoim statku trzy żywe robale. Ich nazwiska to Sierżant Dennison, Miranda Jurado i Cody Lockett.
      Curt zmartwiał z papierosem w ustach. Patrzył bez mrugnięcia powieką na wprost, smużki dymu sączyły mu się z nozdrzy.
      -  Mądre de Dios! - wyszeptał leżący na brzuchu Zarra. Daufin spojrzała na Hammondów. Zobaczyli oboje ściągniętą
      cierpieniem buzię swojej Stevie. Jessie była bliska omdlenia,
      skoro Stinger ma kapsułę, ma również Stevie. Spuściła głowę, łzy potoczyły się jej po policzkach.
      -  Czekam - ponaglił Stinger.
      Daufin wzięła głęboki oddech. Przez myśl przemknęła jej jeszcze jedna ziemska fraza zasłyszana u Czołga i Paskudy: po uszy w gównie". Ci ludzie zrobili dla niej, co było w ich mocy. Teraz ona musi zrobić, co w jej mocy, dla nich.
      -  Wypuść ich, to do ciebie zejdę - powiedziała.
      -  Prawda była! - Stinger roześmiał się oschle. - Nie dożyłbym swoich lat, gdybym był taki głupi. Najpierw zejdź, dopiero wtedy ich wypuszczę.
      Daufin wiedziała, że Stinger nigdy nie uwolni swych ofiar. Dom Pięści wypłaci mu za nich nagrodę.
      -  Potrzebuję trochę czasu na zastanowienie.
      -  Nie masz czasu! - Był to gniewny krzyk. - Albo zaraz schodzisz, albo zabieram twoją kapsułę i te trzy robale! Rozumiesz?!
      Curt uśmiechnął się ponuro. Oczy nadal miał szkliste.
      -  Cholerny meksykański klops - mruknął, nie przejmując się leżącym obok Zarrą.
      -  Tak - odparła Daufin łamiącym się głosem. - Rozumiem.
      -  To dobrze. Nareszcie do czegoś dochodzimy, nie? Mnóstwo złych wibracji w tym grajdole, Daufin. Nie mogłaś się rozbić na przyjemniejszej planecie?
      Rhodes wysunął przez okno lufę karabinu, ale na ciche nie" Daufin zdjął palec ze spustu. Daufin podniosła głos:
      -  Zabieraj ich sobie. Nie schodzę!
      Zapadła pełna napięcia cisza. lessie podciągnęła kolana pod brodę i zaczęła się kołysać jak osierocone dziecko. Curt obserwował smużkę papierosowego dymu wznoszącą się leniwie ku sufitowi.
      -  Chyba źle cię usłyszałem - odezwał się w końcu Stinger.
      -  Dobrze usłyszałeś. Bierz ich. Tych troje ludzi i moją kapsułę. Wolę umrzeć niż żyć w więzieniu. - Poczuła uderzającą do twarzy krew. Wraz z nią napłynęła ślepa furia. Nie bacząc na nic, wychyliła się przez okno i krzyknęła: - Tak, zabieraj ich sobie!
      -  No, no - powiedział Stinger. - Chyba źle cię oceniłem, co? Pewna jesteś, że tak właśnie chcesz to rozegrać?
      -  Jestem.
      -  No to niech ci będzie. Mam nadzieję, Daufin, ze ci się tu
      podoba, bo spędzisz na tej planecie od groma czasu. Będę cię wspominał, pobrzękując ciężkim trzosikiem. - Postać, osłaniając sobie wciąż oczy przedramieniem, zeskoczyła z samochodu i oddaliła się zdecydowanym krokiem.
      Kiedy Stinger opuszczał parking, spomiędzy dwóch samochodów daleko po lewej, prawie przy samych czerwonych głazach, na których kończyła się Oakley Street, podniosła się jakaś postać i utykając puściła biegiem w kierunku fortecy.
      -  Stevie... O mój Boże... Stevie - załkała Jessie, zasłaniając dłońmi usta. W jej głosie brzmiało skrajne przerażenie - emocja, która przekładała się na wszelkie języki.
      Daufin odwróciła się od okna, podeszła do Jessie i uklękła przed nią.
      -  Posłuchaj mnie! - powiedziała z naciskiem. Powiodła błyszczącymi oczami po twarzach obecnych. - Wszyscy mnie posłuchajcie! Stinger i tak by ich nie wypuścił! Gwarantują mu większą nagrodę!
      -  A więc to koniec. - Rhodes opuścił karabin do nogi. Czuł się jak stuletni starzec. - Stinger wygrał.
      
53. Jedyna droga
     
      -  Nie! - krzyknęła z gniewem Daufin. - Stinger nie  wygrał! - Zajrzała Jessie w oczy. - Nie pozwolę mu wygrać. Ani teraz, ani nigdy.
      Jessie nie odezwała się, ale starała się rozpaczliwie uwierzyć w słowa Daufin. Daufin wstała.
      -  Procedura kontroli systemów została już zapoczątkowana, wszystkim sterują maszyny. Dojdą dodatkowe operacje, między innymi etap zamrażania komór przeznaczonych dla jeńców. Stinger będzie zajęty nadzorowaniem pracy maszyn; procedura powinna potrwać od dwudziestu do trzydziestu ziemskich minut. Po wyłączeniu pola siłowego energia popłynie do silników. Szacuję, że do chwili osiągnięcia przez system napędowy gotowości startowej upłynie następnych piętnaście do dwudziestu minut. Czyli mam około trzydziestu pięciu do pięćdziesięciu minut na zawładnięcie statkiem Stingera, odnalezienie więźniów i uwolnienie ich.
      Rhodes patrzył na nią z niedowierzaniem.
      -  Nie da rady.
      -  Da. Droga jest jedna: tunelami. Muszę zejść do nich jak najbliżej statku Stingera. Zakładam, że znajdę takie wejście po tamtej stronie mostu.
      -  Nawet... - odezwała się z trudem Jessie - ...jeśli uda ci się ich uwolnić... to co ze Stevie? Jak odzyskamy Stevie?
      -  Znajdziemy kapsułę. Odbierzemy ją Stingerowi. Jak powiedziałam, byłam już dwa razy na pokładzie  statku Stingera, i wiem, jak działają jego systemy. Potrafię wprowadzić do mechanizmu pilotującego współrzędne nawigacyjne mojego świata, przełączyć wszystko na automatyczne sterowanie, umieścić swoją kapsułę w komorze hibernacyjnej i wtopić się w nią, zanim proces zamrażania dobiegnie końca. Z chwilą, kiedy znajdę się w kapsule, Stevie zostanie z niej uwolniona.
      -  Ale wciąż będzie w piramidzie - zauważył Tom. - I jak chcesz odnaleźć w tym statku kapsułę i tych troje ludzi? Przecież jest ogromny!
      -  Wiem   z   własnego   doświadczenia,   gdzie   trzymani   są więźniowie. Na poziomie trzecim, tam gdzie klatki. Kapsuła będzie gdzieś blisko Stingera.
      -  Jeśli więc odnajdziesz Stingera, odnajdziesz tym samym kapsułę, tak? - spytał Rhodes. Uniósł brwi. - Czy nie pomyślałaś, że Stinger spodziewa się, że po nią przyjdziesz?
      -  Tak. I nie zawiodę jego oczekiwań.
      -  To szaleństwo! - żachnął się Rhodes. - Może na swoim świecie jesteś gotową na wszystko podżegaczką, ale tutaj występujesz pod postacią małej dziewczynki! Po pierwsze musiałabyś przejść przez te tunele - a podejrzewam, że Stinger porozstawiał tam swoje kopie, żeby na ciebie czekały; i po drugie, żeby przejąć statek, musiałabyś zabić Stingera. Jak zamierzasz tego dokonać?
      -  Nie wiem - przyznała. - Nigdy jeszcze nie widziałam zabitego Stingera.
      -  Pięknie! - Rhodes ściągnął brwi i pokręcił głową. - Nie mamy żadnych szans, moi państwo.
      -  Nie powiedziałam, że Stingera nie można zabić - sprostowała Daufin i moc przebijająca z jej głosu podsyciła w Jessie gasnącą nadzieję. - Stinger, podobnie jak każda inna żywa istota, musi mieć jakieś wrażliwe miejsce. Gdyby był niepodatny na zranienie, nie musiałby tworzyć kopii.
      -  Wrażliwe miejsce - powtórzył cicho Rhodes. - Łatwo powiedzieć. Cóż, ja nie zejdę do tych tuneli bez granatnika i paru tuzinów bomb napalmowych. To samobójstwo.
      -  A ja zaryzykuję. - Tom chwycił karabin i wyrwał go Rho-desowi z rąk. Twarz miał bladą, spoconą, usta zaciśnięte w wąską szarą linię. - Idę z Daufin.
      -  Na pewną śmierć? Opamiętaj się!
      Jessie wzięła Daufin za rączkę. Przepłynęły między nimi słabe fale wyładowania elektrostatycznego.
      -  Powiedz prawdę: czy wydostanie Stevie rzeczywiście jest możliwe?
      -  Spróbować nie zaszkodzi. Chcę wrócić na mój świat tak samo gorąco jak ty odzyskać Stevie. Jeśli moje plemię nie podejmie walki, zginie. Jeśli Dom Pięści tu powróci, zginie wasza Ziemia. I ani ja, ani wy nie mamy wyboru.
      Jessie skinęła głową i spojrzała na męża.
      -  Ja też idę. - Wstała z podłogi.
      Tom ani Rhodes nie zdążyli zareagować, bo w tym momencie otworzyły się drzwi i do pokoju wszedł Gunniston. Prowadził Ricka Jurado i Peąuina. Rick miał twarz w kurzu i sadzy, a spuchniętą kostkę nogi obwiązał sobie najciaśniej, jak mógł, podartym w pasy prześcieradłem.
      Dotarł do domów na końcu Oakley Street akurat w momencie, kiedy Stinger wygłaszał swoje oświadczenie o pojmanych jeńcach, odszukał babcię i Mendozę, a potem natknął się na Gun-nistona z Peąuinem. Na widok żywego Zarry kamień spadł mu z serca. Pozdrowił przyjaciela skinieniem głowy i spojrzał na pułkownika. Twarz pod maską brudu miał bladą jak ściana, ale spojrzenie twarde i zdeterminowane.
      -  Ten stwór ma moją siostrę! Co w tej sprawie robimy?
      -  Nic - odparł Rhodes. - Przykro mi, ale nie ma na to...
      -  Musi być! - krzyknął Rick. - Nie pozwolę sukinsynowi zabrać Mirandy!
      -  Idziemy po nich do statku - odezwała się Jessie. - Tom, Daufin i ja.
      -  Opamiętajcie się! - Rhodes otarł pot z czoła. - Jeśli wejdziecie do tych tuneli, żadne z was już stamtąd nie wróci. Cholera, jeśli nawet założyć, że dostaniecie się do wnętrza statku, to czego zamierzacie użyć w charakterze broni? Możecie zabrać jeszcze parę sztuk broni palnej, ale nie wydaje mi się, żeby pociski były w stanie wyrządzić Stingerowi specjalną krzywdę.
      -  Potrzebujemy elektrycznych świateł - przypomniała Daufin. - Silnych.
      -  Możemy zdjąć kilka lamp ze ścian - podsunął Tom - i wymyślić jakiś sposób ich niesienia. Może połączyć je przewodami po trzy albo cztery? No i to, co tu mamy. - Wskazał ruchem głowy latarnię z arsenału Renegatów.
      -  My mamy coś o wiele lepszego. - Rick spojrzał na Pequina. - Ty się prowadzałeś z Sonnym Crowfieldem, tak? Wiesz o jego arsenale?
      -  O jakim arsenale?
      -  Nie udawaj głupiego! Znalazłem spluwy i całe to gówno w szafie Crowfielda. Co on kombinował?
      Pequin wiedział, że dalsze wypieranie się nie ma sensu, bo Rick i tak zwietrzy kłamstwo.
      -  Sonny... chciał wywołać wojnę z Renegatami. Zrobić tak, by wyglądało, że Renegaci podpalają domy w Bordertown.
      -  Ale to nie oni podpalali?
      -  Nie. Byłem z nim, kiedy podkładał ogień. - Peąuin wzruszył ramionami. - Chcieliśmy tylko, żeby coś się działo.
      -  A co wiesz o dynamicie?
      Peąuin wbijał wzrok w podłogę. Czuł zapach krwi plamiącej koszulę Ricka.
      -  Sonny, ja i Paco LeGrande weszliśmy parę miesięcy temu przez płot na teren kopalni. Tak sobie, dla draki. Znaleźliśmy barak, w którym trzymali dynamit. Z początku myśleliśmy, że te skrzynki, co tam stały, są puste, ale Paco nastąpił na obluzowaną deskę i noga mu wpadła w dziurę. Pod podłogą znaleźliśmy parę lasek, no to włożyliśmy je do skrzynki i wynieśliśmy.
      -  Po co? Żeby komuś dom wysadzić w powietrze?
      -  Nie. - Peąuin uśmiechnął się głupawo, błyskając srebrnym zębem. - Żeby wysadzić ten blok, kiedy zacznie się wojna.
      -  W Bordertown, w domu Sonny'ego Crowfielda jest pięć lasek dynamitu ze spłonkami i lontami - zwrócił się Rick do pułkownika Rhodesa. - Do tego parę pistoletów i trochę amunicji. Sonny jest teraz jednym z tych stworów: w podłodze jego domu zieje dziura, ale nie wiem jak głęboka.
      -  Gdzie stoi ten dom? - spytała Daufin.
      -  Przy ulicy Trzeciej. - Ona akurat wie, gdzie to jest, zreflektował się. - Tuż obok miejsca, gdzie stoi statek kosmiczny.
      -  Stamtąd będzie najbliżej do statku, najkrótszy tunel do przejścia - orzekła. - Dy-na-mit. - Odszukała w pamięci definicję: materiał wybuchowy, uformowany zazwyczaj w kształt cylindra i detonowany przez zapalenie lontu. - Jak on wygląda?
      -  Jak bilet do piekła, jeśli się z nim nieostrożnie obchodzić -  burknął Curt. Zaciągnął się papierosem, a potem pokazał go małej. - Coś jak to, tylko większe. I bardziej szkodliwe dla zdrowia. - Rozdusił niedopałek o podłogę. - Kto trzyma luzem, Bóg wie jak długo, uzbrojony dynamit z lontem, to sam się prosi, żeby go rozerwało na kawałki.
      -  Parę tych lasek wyglądało na okopcone - powiedział Rick.
      -  Jakby już były odpalane, ale nie wybuchły.
      -  Niewybuchy - stwierdził Curt. - Ale niewybuchy czasami przestają być niewybuchami. Z dynamitem nigdy nie wiadomo, szczególnie z tym wybrakowanym barachłem, które sprowadzał Preston. To draństwo potrafiło wybuchnąć, jak człowiek krzywo na nie spojrzał, a kiedy indziej można było grzać do niego z miotacza płomieni, a ono nic, tylko skwierczało.
      Daufin nie rozumiała większej części monologu tego człowieka, ale wiedziała, że nawet prymitywny materiał wybuchowy może się okazać przydatny.
      -  Będzie nam też potrzebna lina - powiedziała do Ricka.
      -  Jest jej ile dusza zapragnie w sklepie przemysłowym. Przewód do połączenia lamp też się znajdzie.
      -  A więc tam najpierw pojedziemy. - Tom podszedł do ściany i zdjął z haka jedną z lamp. - Zbierajmy się.
      -  Powariowaliście! To pewna śmierć! - Głos Rhodesa uciszył zebranych. - Boże, idziecie na tego stwora jak skauci na wycieczkę! - Podszedł do Toma i chwycił karabin. - Co zamierzasz robić, jeśli coś z metalowymi pazurami wylezie spod ziemi i złapie za lufę? Albo ciebie za gardło? Skończy się na tym, że albo zostaniesz rozerwany na strzępy, albo wysadzisz wszystkich w powietrze! Czy to zwróci ci Stevie? - Spojrzał rozpłomienionymi oczyma na Daufin. - Czy to zaprowadzi cię do domu?
      -  Człowieku, jak nie masz jaj, to tu zostań! - wtrącił się Rick.
      -  Tobie pierwszemu jaja urwie - warknął Rhodes. Wytrzymał przez kilka sekund spojrzenie Ricka, a potem pociągnął za karabin. Tom ani myślał mu go oddać. Pułkownik twarz miał szarą jak popiół, oczy głęboko zapadnięte, ale siłę zachował i zaczynała mu wracać energia. - Przede wszystkim potrzebny wam dowódca - powiedział.
      -  Ja mogę nimi dowodzić - zaoferowała się Daufin.
      -  W ciele dziewczynki nie możesz. Nie możesz być dowódcą w ciele, które do ciebie nie należy. Może i wiesz o niebo więcej ode mnie, ale twoje ciało to ciało dziecka i jeśli ulegnie uszkodzeniu, Stevie nie będzie miała do czego wrócić. - Szarpnął mocniej za karabin. - Oddaj go! Ze światłem i z dynamitem mamy być może jakąś szansę. Być może, powtarzam. - Strach przed tunelami i czyhającymi w nich stworami ścisnął mu żołądek, ale Daufin miała rację: muszą spróbować. - Ja was poprowadzę - oświadczył.
      -  Ja też idę, sir - zgłosił się natychmiast Gunniston.
      -  Nie ma mowy! Ktoś będzie musiał zdać raport pułkownikowi Bucknerowi, jeśli nie wrócę. Zostajesz. - Gunniston otworzył usta, żeby zaprotestować. - To rozkaz - wycedził z naciskiem Rhodes i Gunniston nic już nie powiedział.
      Tom oddał karabin.
      -  No dobrze. - Rhodes popatrzył po twarzach obecnych. -Jeśli Daufin prawidłowo oszacowała czynnik czasowy, pora ruszać. Kto jeszcze idzie oprócz Jessie, Toma i Ricka?
      Bobby Clay Clemmons cofnął się pod ścianę. Zarra chciał coś powiedzieć, ale Rick nie dopuścił go do głosu.
      -  Ty zostajesz. Zaopiekujesz się Palomą, rozumiesz?! - Zaczekał na potakujące kiwnięcie głową.
      -  Panie Lockett...? - Rhodes spojrzał pytająco na Curta.
      Siedzący wciąż na podłodze Curt wyciągnął z tylnej kieszeni spodni złożoną fotografię, rozłożył ją i wpatrywał się teraz w twarz dziewczyny. Nie zareagował na pytanie Rhodesa, oczy miał nieobecne.
      -  No to skład ustalony. Musimy zorganizować więcej lamp i latarek. Do roboty! - wyrzucił z siebie jednym tchem Rhodes, póki jeszcze zdrowy rozsądek nie odwiódł go od podjętej decyzji.
      Curt pozostał na swoim miejscu. Nawet nie spojrzał za wychodzącymi. Rick zatrzymał się w progu.
      -  Pan jest ojcem Cody'ego Locketta? - zapytał, poprawiając sobie opatrunek na kostce. Pulsowała przejmującym bólem, ale kość nie była złamana.
      -  Tak. - Curt złożył z powrotem fotografię i wsunął ją do kieszeni spodni. - Cody to mój syn.
      -  Wyciągniemy go stamtąd. Jego i moją siostrę. - Rick zauważył na stole colta i sięgnął po niego.
      -  To pana?
      -  Tak.
      -  Mogę go wziąć?
      -  Boże, Boże, Boże - westchnął Curt i nowa fala potu wystąpiła mu na twarz. Zamknął na chwilę oczy, potem je otworzył, zobaczył ten sam świat, i wydało mu się, że czuje, jak ten świat
      wiruje wokół swej osi niczym karuzela w wesołym miasteczku. W gardle mu zaschło, jakby utkwił tam kawałek słońca. Wstał z szyderczym uśmiechem na wargach.
      - Od dnia, kiedy dam odwalić swoją robotę jakiemuś meksykańskiemu małolatowi, nie warto będzie ma mnie nawet naszczać - powiedział i zacisnął dłoń na rew>olwerze.
      
54. Klatka
     
      Cody usłyszał jęk Mirandy. Dochodziła do siebie. Podpełzł do niej po skórzastej podłodze.
      -  Moja głowa... moja głowa - wyszeptała., przyciskając dłonią siny guz nad lewym okiem. Zatrzepotała {powiekami i chciała je otworzyć, ale okazały się za ciężkie.
      -  Nic jej nie będzie.
      Cody spojrzał na Sierżanta, który siedziiał półtora metra od niego, obejmując rękami kolana. Twarz Sierżanta była kredowo-biała we fioletowej poświacie padającej od prętów klatki.
      -  No, nie wiem - mruknął Cody. - Porządnie oberwała. Miranda pojękiwała coraz ciszej, znowu odpływała w niebyt.
      Cody splunął krwią. Ból w połamanych żeebrach utrudniał mu oddychanie, ale poza tym czuł się dobrze. Był raczej wściekły niż przestraszony, mięśnie miał napompowane adrenaliną. Miranda znowu znieruchomiała. Cody po raz szósty czy siódmy sprawdził jej puls; jego zdaniem był za wolny, ale dobrze wyczuwalny. Dziewczyna była silniejsza, niż na to wyglądała.
      Wstał i trzymając się za bok po raz kolejny obszedł wkoło klatkę, w której ich uwięziono. Miała kształt stożka o obwodzie podstawy równym mniej więcej pięciu metrom i pręty z purpurowego światła. Badał już te pręty, kopiąc w nie - przepaliły mu prawie na wylot podeszwę buta. Trysnęły ogniste krople topiącej się gumy i krople te, padając na pręty, znowu eksplodowały. Wolał nie myśleć, jak pręty podziałałyby na ciało. Klatka zawieszona była metr nad podłogą z zachodzących na siebie łusek.
      Prawdę mówiąc, nigdy dotąd nie zastanawiał się, jak może wyglądać wnętrze statku kosmicznego, a jeśli już, to wyobrażał je sobie jako salę naszpikowaną ultranowoczesną techniką, połyskującymi chromem bajerami, które terkoczą i błyskają światełkami w jakimś nieodgadnionym celu. Tutaj jednak śmierdziało przepełnionym szambem, a na podłodze połyskiwały kałuże śluzu. Zwisającymi z sufitu i wijącymi się po ścianach rurami, które wyglądały jak wykonane z kości cierpiącego na reumatyzm dinozaura, coś z bulgotem przepływało. Zatęchłe powietrze było tak zimne i wilgotne, że Cody widział parę swego oddechu, ale chłód wyostrzał mu przynajmniej zmysły. Odnosił wrażenie, że ten statek kosmiczny to żaden cud techniki, lecz średniowieczny zamek, w którym nie ma ogrzewania, elektryczności ani urządzeń sanitarnych. Ze złączy kościanych rur wyciekała i skapywała na podłogę z kleistym pluskiem jakaś ciecz. Cody nie był pewien, ale wydawało mu się, że łuski podłogi nie tylko wchłaniają tę ciecz, ale zdają się od czasu do czasu unosić na parę centymetrów i z powrotem opadać, jakby były żywe i oddychały.
      Cody zatrzymał się. Stał blisko świetlistych prętów, ale nie odczuwał ciepła; płonęły zimnym ogniem. Na podłodze komory stała mała czarna piramidka wielkości pudełka na buty. Zwisając głową w dół w żelaznym uścisku trzymającego go pod pachą stwora widział, jak Stinger dotyka jej czubkiem buta. Po tym dotknięciu piramidka rozjarzyła się od wewnątrz przytłumionym fioletowym światłem. Coś zabuczało i stwór rzucił jego i Miranda na czarny talerz, który potem okazał się podłogą klatki. Jej pręty rozświetliły się i klatka się uniosła.
      Upłynęło trochę czasu - Cody nie wiedział ile, bo umysł wciąż miał zamulony - i do komory, niosąc następne ciało, wszedł stwór o twarzy Macka Cade'a, z łbem oraz barkami psa wyrastającymi z piersi. Na oczach Cody'ego stwór dotknął czubkiem buta piramidki. Znów zapłonęło fioletowe światło, klatka zaczęła opadać, a kiedy dotknęła podłogi, świetliste pręty zgasły. Potwór, złożywszy w klatce Sierżanta Dennisona, znowu trącił butem piramidkę i pręty na powrót rozbłysły. Klatka uniosła się nad podłogę, a Stinger, patrząc na Sierżanta, zapytał go o imię i nazwisko, tak jak wcześniej pytał Cody'ego o imię i nazwisko Mirandy. Sierżant przez parę sekund nie mógł skojarzyć, o co go pytają, ale w końcu wydukał, jak się nazywa, i Stinger wyszedł. Cody zdążył zauważyć czarną kulę w zębach wyrastającego mu z piersi psiego łba.
      Wpatrywał się w ciemną teraz piramidkę. Przełącznik, domyślił się. Dotknięcie jej powoduje opuszczenie klatki i wyłączenie prętów. Teraz jednak znajdowała się metr poniżej i co najmniej tyle samo od krawędzi podłogi klatki. O wiele za daleko, żeby do niej dosięgnąć, nawet gdyby udało mu się przesunąć ramię między prętami bez dotykania ich. Ale był to jedyny sposób wydostania się stąd. Cody nie wiedział, jakie zamiary żywi wobec nich Stinger, ale nie wierzył, by były przyjazne.
      Pogrzebawszy w kieszeni, znalazł monetę dziesięciocentową, trzy jednocentówki i zapalniczkę. Jakiego nacisku trzeba, żeby przełącznik zadziałał? Może wystarczy rzucić w niego zapalniczką? Szybko jednak zrezygnował z tego pomysłu, bo gdyby zapalniczka pękła, płomienie wybuchającego gazu sięgnęłyby klatki. Wsunął zapalniczkę z powrotem do kieszeni, położył się na brzuchu i przyciskając kciukiem stosik monet do wnętrza ustawionej kantem dłoni, zaczął ją przysuwać do prętów. Dłoń przeszła między prętami i Cody, dziękując Bogu, ze obdarzył go szczupłymi dłońmi, wysuwał rękę dalej. Ból w żebrach znowu się odezwał. Kiedy wciągał powietrze, ręka drgnęła odrobinę.
      Włoski na przedramieniu pozwijały się i spłonęły z cichym skwierczeniem. Cody zastygł w bezruchu, ale wkładany w to wysiłek sprawił, że ręka zaczęła znów drżeć. Pociła mu się dłoń. Próbował utrzymać monety, którymi chciał rzucić w piramidkę, ale dziesięciocentówka i jednocentówka wysunęły się spod kciuka i spadły na podłogę. Łapał go skurcz, nie było czasu na celowanie: wykonał energiczny ruch nadgarstkiem, prostując jednocześnie kciuk. Dwie monety poszybowały w kierunku piramidki. Jedna spadła za nią, druga po jej lewej stronie.
      -  Cholera! - syknął i wycofał rękę spomiędzy prętów. Włoski na przedramieniu spaliły się, ale skóra była nietknięta. Jeszcze milimetr i po klatce rozszedłby się swąd przypieczonego mięsa. Ręka drżała mu teraz aż po bark. Doszedł do wniosku, że wyzwolenie tego przełącznika to raczej beznadziejna sprawa. Odpełzł od prętów i usiadł w kucki, masując sobie ramię. Spojrzał w górę. Fioletowe pręty zbiegały się jakieś trzy metry nad nim, gdzieś tam powyżej znajdował się mechanizm unoszący klatkę. Przeniósł wzrok z powrotem na piramidkę.
      -  Jak by tu jej dosięgnąć? - wymruczał pod nosem.
      -  Czego dosięgnąć? - spytał Sierżant.
      -  Tego tam. - Cody wskazał piramidkę i Sierżant kiwnął ze zrozumieniem głową. - To chyba przełącznik, który steruje klatką. Gdyby udało się go jakoś wyzwolić, to może...
      -  Cody...? - rozległ się zbolały szept Mirandy. Próbowała usiąść, oczy miała szeroko rozwarte i przekrwione. - Cody...
      Przysunął się do niej.
      -  Spokojnie. Leż i nie ruszaj się.
      -  Co się stało? Gdzie jesteśmy? - Rozejrzała się i zobaczyła fioletowe pręty. - Rick... Gdzie Rick?
      -  Rick ma się dobrze - skłamał Cody. Miranda patrzyła na niego, mrugając powiekami. - Udało mu się przejść przez most.
      -  Wpadliśmy na coś... prawda? Oj... moja głowa... - Dotknęła guza na czole. Skrzywiła się z bólu i łzy wypłynęły jej z kącików oczu. Pamiętała wszystko jak przez mgłę. Jakaś postać na moście, wstrząs zderzenia i upadek. I od tego momentu film jej się, na szczęście, urywał. - A z tobą wszystko w porządku?
      -  Bywało lepiej. - Cody odgarnął jej z czoła wilgotne kosmyki włosów. Chyba wstrząs mózgu - pomyślał. - Czujesz? -Pogłaskał ją po dłoni. Kiwnęła głową. Dotknął kostki. Znowu kiwnęła głową i Cody trochę się uspokoił. Miała poocierane ręce i rozciętą, spuchniętą dolną wargę, ale zdawał sobie sprawę, że mogło się to skończyć znacznie gorzej: pęknięciem kręgosłupa, połamaniem kończyn - a już na pewno skręceniem karku, gdyby w porę nie powstrzymał Stingera.
      -  Wpadliśmy na... Mruka, tak? - spytała. Cody uśmiechnął się blado.
      -  I to jak! Aż klapnął na tyłek.
      -  A chwaliłeś się... że umiesz prowadzić motocykl.
      -  Moim zdaniem nieźle się spisałem. Przecież żyjemy, nie?
      -  Tego jeszcze nie jestem pewna. - Teraz ona z kolei się uśmiechnęła, chociaż oczy miała wciąż błędne. - Chyba lepiej bym zrobiła, zostając w Fort Worth.
      -  Może, ale wtedy nie poznałabyś mnie.
      -  Wypchaj się - powiedziała i Cody już wiedział, że nic jej nie będzie. Jej głos nabierał siły.
      Przekonany, że Miranda nie straci już przytomności, postanowił opowiedzieć jej, co się stało i gdzie się znajdują.
      -  Jesteśmy w statku kosmicznym - zaczął. - To chyba jakiś rodzaj lochu. W każdym razie wisimy w czymś, co w pojęciu Stingera jest celą więzienną. - Przerwał, czekając na jakąś reakcję, ale się nie doczekał. - Stinger mógł nas zabić, lecz nie zrobił tego. Chce mieć nas żywych, co mi nawet pasuje.
      -  Mnie też - odezwał się Sierżant i Miranda uniosła głowę, żeby zobaczyć, kto to powiedział. - Sierżant jestem - przedstawił jej się Sierżant. - A ten, tutaj, to Scooter. - Wskazał na puste miejsce obok siebie.
      -  Scooter to jego pies - wyjaśnił czym prędzej Cody. -Wiesz... Sierżant nie rusza się nigdzie bez Scootera.
      Miranda uniosła się do pozycji siedzącej. W głowie wciąż jej łupało, ale widziała już dobrze. Nie bardzo jednak pojmowała, kto tu zwariował.
      -  Nic się nie bój, Scooter - powiedział Sierżant, głaszcząc niewidzialnego psa. - Nie dam ci zrobić krzywdy.
      Dopiero teraz do dziewczyny dotarło, że Sierżant żyje na pograniczu normalności i obłędu.
      -  Przepraszam, że cię w to wpakowałem - powiedział Cody. -Powinnaś lepiej dobierać sobie kierowców.
      -  Następnym razem wezmę to pod uwagę. - Chciała wstać, ale była tak osłabiona, że musiała dać za wygraną; złożyła z powrotem głowę na podciągniętych pod brodę kolanach.
      -  Po co ten stwór nas tu trzyma? - spytała.
      -  Nie wiem. I wolę się nad tym nie zastanawiać. - Cody odniósł wrażenie, że bulgot cieczy płynącej rurami przybrał na sile. Dał się też słyszeć nowy dźwięk: odległe dudnienie, jakby stłumione walenie w bęben albo... bicie serca. Ten cholerny statek ożywa, przemknęło mu przez myśl. - Musimy się stąd wydostać! - Podpełzł na skraj klatki, do samych prętów, i spojrzał znowu w dół na piramidkę. Trzeba wyzwolić ten przełącznik. Tylko jak? - Nie masz czasem przy sobie procy? - zapytał żartem i naturalnie Miranda pokręciła przecząco głową. Leżał na brzuchu z rękami pod brodą i patrzył na piramidę. Klamra u paska uwierała go w brzuch, poprawił się więc.
      Klamra - pomyślał.
      Usiadł szybko, rozpiął pasek i wyciągnął go ze szlufek.
      -  Hej, nie rób tego w obecności damy! - ofuknął go Sierżant.
      -  Na ile byś oceniła odległość do tego czegoś? - spytał Miranda, pokazując piramidkę.
      -  Czy ja wiem? Jakieś dwa metry.
      -  Na moje oko metr osiemdziesiąt. Mój pasek ma siedemdziesiąt centymetrów, więc... - Spojrzał na sfatygowany pasek podtrzymujący drelichowe portki Sierżanta. - Sierżancie, niech pan mi da swój pasek.
      -  Mój pasek? Dobrze się czujesz, chłopcze?
      -  Dawaj pan ten pasek! Szybciej!
      Sierżant rozpiął z ociąganiem pasek, wysunął go ze szlufek i podał Cody'emu.
      -  Ile ma długości? - spytał Cody.
      Sierżant wzruszył ramionami. - Panie z kościoła mi go kupiły. Nie mierzyłem.
      -  Wygląda na dobre sto centymetrów. - Cody związywał już oba paski końcami. - Może sięgnie. Zaraz się przekonamy. -Zacisnął mocno węzeł.
      -  Co ty robisz? - spytała Miranda.
      -  Jestem prawie na sto procent pewien, że ta piramida na dole to przełącznik sterujący naszą klatką. Jak go wyzwolę, to może klatka się opuści. Wtedy moglibyśmy z niej wyjść.
      -  Nie zwracaj na niego uwagi - szepnął Sierżant do Scoote-ra. - To wariat.
      -  Posłuchajcie mnie oboje. - Napięcie w głosie Cody'ego zamknęło Sierżantowi usta. - Wysunę teraz rękę między tymi prętami na ile się da. Jak stracę równowagę, to mi ją sfajczą, zanim się obejrzę. Sierżancie, pan przytrzyma mnie za nogi. Gdyby ręka zaczęła mi się palić, jak najszybciej odciągnie mnie pan od tych prętów. Zrozumiał pan?
      -  Ja? Dlaczego ja?
      -  Bo jest pan silniejszy od Mirandy, a poza tym ona musi uważać, czy Stinger nie wraca. Jasne?
      -  Jasne - odparł bez przekonania Sierżant.
      Cody przepchnął pasek między prętami. Sprzączka zwisła za krawędzią podłogi klatki. Sierżant chwycił go za kostki u nóg i Cody podpełzł na brzuchu do samych prętów. Powoli przesunął między nimi dłoń, potem nadgarstek, potem przedramię z przypalonymi włoskami. Klamra ułożyła się na podłodze dokładnie pod klatką. Sztuka polegała teraz na wykonaniu nadgarstkiem energicznego, precyzyjnego ruchu, który poderwie klamrę z podłogi i skieruje ją na piramidkę-przełącznik.
      Dotykał niemal twarzą prętów i słyszał ich złowieszcze buczenie. Teraz albo nigdy! Poderwał w górę nadgarstek. Klamra poszorowała kawałek po podłodze i zatrzymała się parę centymetrów od piramidki. Przyciągnął ją i ponownie majtnął paskiem w przód i znowu zabrakło kilku centymetrów.
      Poprawił się i wysunął ramię o jeszcze parę milimetrów. Prawie dotykał teraz prętów twarzą. Kilka włosów zaskwierczało i skręciło się płonąc mikroskopijnymi płomykami. Ciało drgało w takt uderzeń serca. Spokojnie... spokojnie, powtarzał sobie. Machnął paskiem w przód. Znowu za blisko. Kropelka potu spłynęła do prawego oka. W pierwszym odruchu chciał ją otrzeć dłonią, gdyby się jednak poruszył, to dotknąłby prętów twarzą albo ramieniem.
      -  Sierżancie - wymruczał. - Niech mnie pan odciągnie. Tylko powoli.
      Sierżant odciągnął go od krawędzi. Cody trzymał rękę sztywno
      wyciągniętą, dopóki spomiędzy prętów nie wysunęła się dłoń. Potem przetarł drugą ręką oczy, ukląkł i wciągnął pasek do klatki.
      -  Za krótki - stwierdził. - Potrzeba nam jeszcze paru centymetrów. - Zdawał sobie jednak sprawę, że związanych pasków nie ma czym przedłużyć, i zniechęcony, miał je już odrzucić, kiedy Miranda zauważyła:
      -  Twój wisiorek!
      Cody podniósł rękę do ucha. Wisiorek z czaszką na łańcuszku miał dobre pięć centymetrów. Odpiął go od płatka ucha, przywiązał do jednej z klamer, po czym chwycił za klamrę na drugim końcu.
      -  Próbujemy jeszcze raz, Sierżancie - powiedział. Powolutku, ostrożnie,  wypchnął znowu pasek z dyndającą
      u klamry maleńką czaszką poza krawędź klatki i pozwolił mu opaść własnym ciężarem. Następnie, trzymany przez Sierżanta za kostki, zaczął się podsuwać na brzuchu w przód, przekładając między prętami dłoń, nadgarstek, w końcu rękę aż po łokieć. Skoncentrował się i poderwał nadgarstek. Czaszka zatoczyła łuk nad podłogą i spadła tuż przed piramidką. Nie da rady, musi wystawić rękę jeszcze ciut dalej.
      Zaczął milimetr po milimetrze podsuwać się do przodu. Kropelki potu obciągały mu brwi, jedna urwała się i w zetknięciu z prętem wyparowała sycząc. Jeszcze troszeczkę. Niemal dotykał czołem prętów. Jeszcze odrobineczkę...
      Puknęło i kosmyk włosów nad czołem, musnąwszy pręt klatki, zajął się płomieniem. Ogień pomknął ku głowie.
      -  Odciągnij go! - krzyknęła Miranda.
      Cody poczuł na kostkach zaciskające się dłonie Sierżanta i w tym samym momencie gwałtownym ruchem nadgarstka wyrzucił pasek w przód.
      Usłyszał, jak srebrna czaszka z metalicznym, niemal śpiewnym ping uderza w piramidkę. Nie był jednak pewien, czy siła uderzenia wystarczy do wyzwolenia przełącznika. Sierżant odciągał go już od prętów, a Miranda gasiła palące się włosy. Złapał go skurcz w przedramieniu, wciągany pasek dotknął jednego z prętów i ten przeciął go gładko jak rozpalone do białości ostrze. Cody przekręcił się na plecy i ściskając wciąż w dłoni klamrę zaczął masować sforsowaną rękę.
      I naraz dotarło do niego, że klatka się opuszcza.
      Usiadł. Nad lewym okiem dymiła jeszcze kępka spalonych włosów. Piramidka jarzyła się fioletem. Klatka opadła łagodnie na podłogę i krąg prętów zgasł.
      
55. Królestwo Stingera
     
      Pierwszy do dziury pod domem Sonny'ego Crowfielda zsunął się po linie Matt Rhodes. Latarnię miał przytroczoną do paska, karabin z pełnym magazynkiem z arsenału Crowfielda zarzucił sobie na ramię. Kiedy buty zagłębiły mu się w maź na dnie, odczepił od paska latarnię i przyświecając sobie zajrzał w głąb tunelu. Jeśli nie brać pod uwagę powolnego skapywania szarego śluzu, nic się tam nie poruszało. Spojrzał w górę i jakieś siedem metrów nad głową zobaczył latarkę Ricka Jurado. Szarpnął za linę i chłopak zaczął się po niej opuszczać.
      Rick miał przy sobie drugi z karabinów Crowfielda oraz jedną z latarek, które zebrali wśród ludzi zgromadzonych w fortecy. Kiedy stanął na dnie, lina powędrowała w górę i po chwili zjechała z powrotem obciążona urządzeniem, którego wykonanie zasugerowała Daufin: czterema połączonymi ze sobą jasnymi lampami bateryjnymi zaopatrzonymi w druciany uchwyt. Urządzenie zalało tunel silnym białym światłem i Rhodes od razu poczuł się znacznie raźniej.
      Jako następna zjechała po linie Jessie z latarką i winchesterem na ramieniu, a za nią Tom z uwieszoną szyi Daufin. Ostatni stopę na dnie postawił Curt Lockett. Na piersiach miał plecak turystyczny zarekwirowany w sklepie przemysłowym, a w nim pięć lasek dynamitu i colta. Tom postawił Daufin na ziemi.
      Otwierający się przed nimi tunel miał około dwóch metrów wysokości i jakieś metr osiemdziesiąt do dwóch metrów szerokości. W oślizłej brei na dnie walały się kawałki desek z podłogi domu, materac i przełamane na pół łóżko. Rickowi przemknęło przez myśl, że prawdopodobnie Crowfield leżał na nim, kiedy zapadła się podłoga. Ściągnął karabin z ramienia, wsparł go kolbą o biodro i skierował snop światła latarki w głąb tunelu. Rhodes oddał swoją latarnię Tomowi, a sam wziął zespół lamp bateryjnych.
      -  Ruszamy - powiedział cicho. Jego głos odbił się głuchym echem. - Ja idę pierwszy, za mną Daufin, potem Jessie, Tom, Lockett, a pochód zamyka Rick. Lockett, nie waż się rzucać tych lasek bez mojego rozkazu. Zrozumiano?
      Błysnął płomyk. Curt przypalał sobie zapalniczką lucky strike'a.
      -  Zrozumiano, szefie.
      -  Rick, ty osłaniasz tyły. Wszyscy zachowują się jak najciszej,
      musimy słyszeć, czy coś się pod nas nie podkopuje. - Przełknął głośno ślinę. Powietrze było tu wilgotne i duszne, nozdrza drażniła woń gnijących brzoskwiń bijąca od szarej mazi. Śluz zwisał groteskowymi stalaktytami ze stropu i ścian tunelu, jego kałuże na podłodze mieniły się opalizującym srebrem.
      -  Co to za lepkie gówno wszędzie się tu ślimaczy? - spytał Curt. Maź sięgała mu kostek i była śliska jak olej silnikowy.
      -  Te tunele kopie Stinger - wyjaśniła Daufin. - Spryskuje je smarowidłem, które umożliwia mu szybkie przemieszczanie.
      -  Smarowidłem! - prychnął Curt. Mróweczki strachu zaczynały fikać mu koziołki w brzuchu. - To świństwo wygląda jak smarki!
      -  Ciekawi mnie - odezwał się Rhodes - czy kopiami steruje Stinger, czy też jakieś źródło energii ze statku?
      -  Stinger. - Daufin zajrzała czujnie w tunel, wypatrując tam ewentualnego poruszenia. - Kopie są przewidziane do jednorazowego użytku, zostają porzucone, kiedy spełnią już swoje zadanie.
      Proces kopiowania musi być nieprawdopodobnie szybki -pomyślała Jessie. Tworzenie żywej tkanki sprzężonej z metalowymi ścięgnami, narządów wewnętrznych, syntetycznych kości -wszystko to przekraczało zdolność pojmowania ludzkiego umysłu. Jessie miała na końcu języka pytanie o wygląd samego Stingera i o sposób, w jaki sporządza kopie z ludzkich ciał, ale postanowiła się z nim na razie wstrzymać. Czas naglił.
      -  Wszyscy gotowi? - Rhodes zaczekał, aż każdy z uczestników wyprawy potwierdzi gotowość do wymarszu, po czym wkroczył do tunelu, stąpając ostrożnie po śliskim podłożu i starając się nie myśleć o wielkości potwora, który wydrążył ten chodnik w teksaskiej glebie.
      Zamykający pochód Rick poświecił latarką za siebie. Wszystko w porządku. Przed opuszczeniem fortecy Renegatów ukląkł przy Palomie i wziął ją za ręce. Powiedział jej, co i dlaczego musi zrobić. Wysłuchała go w milczeniu, ze zwieszoną głową. Potem poprosiła, żeby się z nią pomodlił. Przyłożył policzek do jej czoła, a ona zaczęła błagać Boga o łaskę dla wnuka i wnuczki. Na koniec pocałowała go w rękę i spojrzała nań niewidzącymi oczami, którymi potrafiła zajrzeć w głąb duszy. Dios anda con los bravos - wyszeptała i przeżegnała wnuka na drogę.
      Miał nadzieję, że to prawda, że Bóg rzeczywiście sprzyja odważnym. Albo chociaż czuwa nad desperatami.
      Od chwili opuszczenia bloku mieszkalnego nie widzieli ani potwora, w którego przekształcił się koń, ani żadnego z człeko-podobnych Stingerów. Zabrali ze sklepu przemysłowego dwa pięciometrowe zwoje liny i przeszli na drugą stronę mostu. Ri-ckowi serce się ścisnęło na widok płonących wciąż szczątków motocykla Cody'ego Locketta. Trudno powiedzieć, czy stary Cody'ego również rozpoznał maszynę, w każdym razie nie dał nic po sobie poznać.
      Tunel skręcał w prawo. Lampy wyłowiły z mroku skrzyżowanie trzech chodników, z których każdy biegł w innym kierunku. Rhodes wybrał środkowy, prowadzący jego zdaniem w stronę czarnej piramidy. Daufin skinęła główką, kiedy spojrzał na nią pytająco. Weszli w niego. Blask lamp i latarek odbijał się w mokrych ścianach. Po chwili usłyszeli dobiegające gdzieś z przodu miarowe dudnienie, coś jakby bicie ogromnego serca.
      -  Statek Stingera - wyszeptała Daufin. - Systemy się ładują. Rick co chwila świecił latarką za siebie. Zdarzyło się to tak
      szybko, że nie zdążył nawet krzyknąć. W wiązkę światła kilka metrów za nim wbiegła garbata postać i podrywając ręce do twarzy odskoczyła w mrok.
      Rick stanął jak wryty. Kolana się pod nim uginały. Stwór, którego przed chwilą widział, miał rozkołysany ogon i przypominał cętkowanego ośmionożnego skorpiona z ludzką głową.
      -  Pułkowniku! - zawołał cicho. - Pułkowniku! - powtórzył głośniej.
      Reszta grupy odeszła już parę kroków, ale Rhodes dosłyszał wołanie, zatrzymał się i obejrzał.
      -  Co tam?
      -  Wie, że tu jesteśmy - odparł Rick.
      Dobiegł ich głos kobiety mówiącej z teksaskim akcentem:
      -  Na waszym miejscu nie podchodziłabym bliżej. Rhodes odwrócił się na pięcie i uniósł nad głowę wiązkę
      lamp. Jakieś pięć metrów przed nim tunel zbaczał w lewo. Stwór musiał stać za tym zakrętem.
      -  Widzę, robaczki, że naprawdę lubicie pełne niebezpieczeństw życie - zadrwił Stinger. - Czy strażniczka jest z wami?
      Daufin postąpiła krok naprzód.
      -  Jestem - oświadczyła wyzywająco. - Żądam uwolnienia tych trojga ludzi.
      Dał się słyszeć szyderczy chichot.
      -  Boże drogi, to miał być rozkaz? Serdeńko, znajdujesz się teraz w moim świecie. Jak tu grzecznie przyjdziesz i się poddasz, zastanowię się może, czy wypuścić te robale.
      -  Albo ich sam uwolnisz - zapowiedziała Daufin - albo my to zrobimy.
      Oświadczenie to znowu przyjęte zostało chichotem.
      -  Obejrzyj się za siebie, serdeńko. Nie widzisz mnie, ale ja tam jestem. Jestem w ścianach. Jestem nad wami i pod wami. Jestem wszędzie. -Do głosu stwora wkradało się rozdrażnienie. - Mam już twoją kapsułę, serdeńko. To wystarczy, żebym otrzymał nagrodę. Znalazłem w dodatku cały świat pełen robactwa, które ni cholery nie potrafi się bronić. Powinienem ci podziękować, że mnie tu przyprowadziłaś.
      -  I tak nic ci to nie da. Bo nigdzie stąd nie odlecisz!
      -  Nie? A kto mnie zatrzyma?
      -  Ja.
      Zapadła cisza. Daufin dobrze wiedziała, że Stinger nie wstąpi w światło.
      -  No to chodź - syknął po chwili Stinger. - Czekam tu na ciebie. Chodź, zobaczymy, jakiego koloru masz bebechy!
      -  Na ziemię - mruknął cicho Curt i przytknął lont trzymanej w ręku laski dynamitu do rozżarzonego koniuszka papierosa. Lont zakopcił, sypnął iskrami i zajął się płomieniem.
      -  Powiedziałem ci, żebyś nie...
      -  Pieprz się - warknął Curt i cisnął laskę w kierunku zakrętu. Rhodes chwycił Daufin i padając pociągnął ją za sobą na
      maziste podłoże. Pozostali poszli za jego przykładem. W dwie sekundy później nastąpił wybuch ogłuszający jak salwa z kilkunastu strzelb naraz. Podłoże tunelu drgnęło, przysypał ich grad pecyn ziemi. Rhodes usiadł. W uszach mu dzwoniło. Daufin uklękła. Obejrzała się ze zdumieniem na Curta, który stał już i zaciągał się dymem z pogniecionego papierosa.
      -  To jest właśnie dynamit - powiedział.
      Głos Stingera już się nie odezwał. Ale zza zakrętu dolatywało ciężkie sapanie, jakby ktoś próbował wciągać powietrze w rozerwane płuca. Rhodes wstał, zarepetował karabin i ściskając go w drżących dłoniach ruszył naprzód. Sprężony w sobie pokonał zakręt, gotów w każdej chwili otworzyć ogień.
      Wśród mazi coś się wiło i próbowało pełzać. Miało tylko jedną ręką. Druga, urwana i rozszarpana, leżała kilka krokJw dalej, głowa stanowiła bezkształtną bryłę. Rozdziawione usta w zmasakrowanej twarzy, pełne połamanych igieł, chwytające spazmatycznie powietrze, przypominały skrzela dziwacznej ryby, jedyne ocalałe oko mrużyło się w blasku światła. Kolcza-sy ogon wyrastający z kręgosłupa bił niemrawo na boki. Ręka stwora zaczęła ryć gorączkowo w ziemi. Kreatura usiłowała się wkopać.
      Rhodes, unikając drgającego ogona, przybliżył zespół lamp do twarzy potwora. Straszliwie zmasakrowane usta rozdziawiły się jeszcze szerzej, bluznęła z nich szara ciecz, a oko zaczęło dymić. W powietrzu wisiał kwaśny swąd płonących chemikaliów. Oko pękło, wypłynęło strumyczkiem gęstej mazi, ciało stwora zadygotało i znieruchomiało. Ogon uderzył ostatni raz ziemię i opadł niczym zeschnięty badyl.
      Światło elektryczne wypala tym stworom oczy - pomyślał Rhodes. A z oślepionych kopii, które są w zasadzie chodzącymi mówiącymi kamerami, Stinger nie ma już żadnego pożytku, więc po prostu odcina takiego ślepca od źródła energii i porzuca. Jeśli jednak wszystkie kopie są w jakimś sensie częścią Stinge-ra - sterowaną być może jego falami mózgowymi - to prawdopodobnie sam Stinger również odczuwa uderzenie pocisku czy skutki  wybuchu dynamitu. Zadałeś mi ból" - powiedział przecież stwór z domu Dodge'a Creecha. Skoro wszystkie kopie są Stingerem, to Stinger jest za ich pośrednictwem podatny na bodźce zewnętrzne, rozumował pułkownik.
      Przyśpieszając kroku, przeprowadził swą grupę obok rozerwanego wybuchem kształtu. Daufin bez większego zainteresowania zerknęła na stwora, ale lessie nie odważyła się na to. Curt, nie zwalniając kroku, strzepnął popiół z papierosa na poharataną głowę.
      Oddalili się już na jakieś trzy metry od martwej kopii, kiedy raptem ze ściany po prawej stronie Rhodesa trysnęła fontanna ziemi. W snop światła wskoczyła garbata postać wlokąca za sobą ogon, który wysunąwszy się z dziury poderwał się sprężyście w górę i walnął w strop. Rhodes błyskawicznie odwrócił się przodem do stwora, ale zanim zdążył nacisnąć spust, ten był już przy nim. Rhodes usłyszał jeszcze huk wystrzałów: to strzelali prawie na oślep Rick z Tomem, a potem w ramię uderzyło go coś, co przywiodło na myśl piłę mechaniczną, i wzleciał w powietrze. Wyrżnął plecami w ścianę z taką siłą, że mało brakowało, a pękłby mu kręgosłup. Jessie krzyczała, padały kolejne strzały, a pod Rhodesem ugięły się kolana. Osunął się na ziemię, czując ciepłą wilgoć spływającą po ręku.
      Rick dostrzegł twarz stwora: ciemne oczy i siwe włosy, głowa pana Diaza, właściciela zakładu szewskiego przy ulicy Drugiej, osadzona na ciele skorpiona. Wpakował w tę twarz lufę karabinu i odstrzelił dolną szczękę. Kreatura zatoczyła się w tył, podrywając przedramię, by osłonić nim oczy. Curt wpakował w nią jeden z czterech pocisków, jakie miał w magazynku. Kula odłupała stworowi część głowy. Z otwartej rany wypełzła masa jakiegoś ciemnego robakopodobnego paskudztwa. Śmignął ogon, mijając o włos głowę Toma. A potem kopia odwróciła się, zanurkowała z powrotem w dziurę, z której przed chwilą wyskoczyła, i tyle ją widzieli.
      Tunelem snuł się dym wystrzałów. Jessie klęczała przy pułkowniku. Z otwartego złamania w barku sterczały końce poszarpanych kości. Krew lała się obficie. Rhodes był szary na twarzy, lecz dłońmi o pobielałych kłykciach wciąż ściskał karabin i druciany uchwyt utrzymujący lampy.
      -  Zahaczył mnie pazurami, sukinsyn - powiedział. - Chciał stłuc lampy.
      -  Niech pan nic nie mówi. - Jessie zdarła pułkownikowi koszulę z rozharatanego barku. Rana była głęboka i paskudna, porozrywana tkanka mięśniowa drgała.
      Zimny pot spływał Rhodesowi po twarzy. Uśmiechnął się blado na widok zatroskanej miny Jessie.
      -  Moja pani, mówienie to teraz chyba jedyne, na co mnie stać. Kiepsko to wygląda, prawda?
      Jessie spojrzała na Toma.
      -  Musimy go stąd wynieść.
      -  O nie! Zanim się z tym uporacie... Stinger wystartuje. -Ręka Rhodesa była, dzięki Bogu, zdrętwiała. Przycisnął ranę dłonią, jakby próbował powstrzymać ból, zanim ten wybuchnie z pełną siłą. - Posłuchajcie. Jeśli chcecie odzyskać Stevie... i uwolnić tamtych troje... musicie iść dalej. Ja doszedłem, dokąd mogłem. - Poszukał wzrokiem oczu Daufin, która stała obok Ricka i przyglądała się mu z napięciem. - Daufin... powiedziałaś, że mogłabyś ich poprowadzić. Teraz masz okazję.
      -  Ciężko jest ranny? - spytała Daufin, zwracając się do Jessie.
      -  Żadna z głównych arterii nie została uszkodzona. Ma tylko poszarpane mięśnie. Najbardziej jednak obawiam się szoku, tyle już przeszedł dzisiejszej nocy.
      -  A kto nie przeszedł? - Rhodesowi robiło się zimno, czuł, że traci przytomność. - Zostawcie mnie tutaj i idźcie! Tak daleko, cholera, już dotarliśmy! Ruszajcie!
      -  Wyciągnę mojego chłopaka, jak mi Bóg miły - złożył ślub
      Curt, chociaż żołądek kurczył mu się ze strachu. - Żeby nie wiem co!
      -  Musimy iść - podchwyciła Daufin. Rytmiczne dudnienie systemów statku czerpiących energię z rezerwowego źródła przybierało na sile. Mała przyklękła przy pułkowniku Rhodesie. -Stinger może po ciebie przyjść. Zdajesz sobie z tego sprawę, prawda?
      -  Zdaję. Masz. - Pchnął w jej stronę wiązkę lamp. - Niech mi ktoś zostawi latarkę.
      Tom wręczył mu ją. Rhodes położył obok siebie karabin.
      -  Jeszcze dynamit - podpowiedziała Daufin.
      Curt podał pułkownikowi jedną laskę, przypalił papierosa i wsunął go między poszarzałe wargi rannego.
      -  Dzięki. Teraz nawet niedźwiedź mi niestraszny. - Rhodes spojrzał na Daufin. Nie widział już w niej małej dziewczynki. Obok niego klęczała dumna i nieugięta istota, jej wiekowe oczy, które przetrwały pobyt w świecie bólu, wciąż błyszczały odwagą. - Uda ci się - powiedział do niej słabnącym głosem. - Mam nadzieję, że wrócisz do swojego... -jak ona to ujęła? - ...swojego plemienia. Mam nadzieję, że przekonasz ich, że o życie warto walczyć.
      -  Przekonam. - Przyłożyła delikatnie dłoń do jego zarośniętego policzka. Poczuł łaskotanie elektryczności przepływającej z drobnych paluszków. - Nie umrzesz. - To był rozkaz.
      -  Zawsze myślałem o tym, by dokonać żywota w Dakocie Południowej. W łóżku, kiedy stuknie mi sto pierwszy rok. -Zaczynał odzywać się ból, ale Rhodes nie okazywał tego. -Lepiej już idźcie.
      -  Wrócimy po pana - zapewnił go Rick.
      -  Spróbowalibyście nie wrócić! - Położył sobie na piersiach laskę dynamitu, tak na wszelki wypadek.
      Daufin podała Jessie wiązkę lamp i szybkim krokiem ruszyła korytarzem. Pozostali podążyli jej śladem. Metaliczne dudnienie pulsu statku było dla Daufin sygnałem, że systemy dochodzą szybko do gotowości startowej. Kawałek dalej tunel skręcał w lewo. Pewnie znajdowali się już w pobliżu statku i wkrótce ujrzą prowadzący do niego otwór. Rodziło się pytanie, czy Stinger będzie próbował im przeszkodzić w dostaniu się do środka, czy też wpuści ich bez przeszkód.
      Rozglądając się czujnie na boki i nasłuchując szurania ryjących ziemię pazurów Daufin dochodziła do przekonania, że Stin-
      ger nie przesadzał: ten labirynt tuneli stanowił jego świat i on był tu wszędzie.
      Małe nóżki pracowały wytrwale. Wojownik z kosmosu w ciele dziewczynki zagłębiał się coraz dalej w królestwo Stingera.
      
56. Warsztat
     
      -  Stop - szepnął Cody. Postępujący za nim Miranda i Sierżant zatrzymali się posłusznie. - Widzę światło.
      Nazwał to światłem z braku lepszego określenia. W drugim końcu korytarza, którym szli od dziesięciu minut, unosiła się jasnofioletowa mgiełka. Dzieliło ich od niej jakieś piętnaście metrów, ale co do tego Cody pewności nie miał, stracił bowiem wyczucie odległości. Od chwili wydostania się z komory, w której byli uwięzieni, posuwali się w ciemnościach, wymacując drogę korytarzem o ścianach i podłodze przypominających w dotyku wilgotną skórę. Cody odnosił wrażenie, że schodzą coraz niżej jakąś łagodnie opadającą spiralną pochylnią. Jak dotąd nie napotkali po drodze żadnych odgałęzień korytarza, żadnych świateł.
      Cody szedł pierwszy, trzymając za rękę Mirandę. Ona z kolei ciągnęła za sobą Sierżanta. Brodzili w sięgającym kostek gęstym szlamie, który zalegał na podłodze korytarza i skapywał z góry. Teraz natknęli się na tę świetlistą mgiełkę. W jej słabym blasku zauważyli, że korytarz skręca łagodnie w prawo. Przed sobą mieli okrągły portal prowadzący do wielkiej sali oświetlonej mdłą fioletową poświatą.
      -  Szybciej, Scooter! - wyszeptał przez ramię Sierżant. - Nie zostawaj w tyle!
      Wyszli z korytarza. Cody zatrzymał się porażony widokiem, jaki się przed nimi roztoczył.
      W górze, jakieś trzydzieści metrów nad podłogą, wisiała ogromna kula purpurowej mgiełki promieniująca światłem niczym nieziemskie słońce. Ze ścian podziurawionych portalami, prowadzącymi do innych korytarzy, wystawały platformy pnące się w górę, aż do odległego wierzchołka statku. Tak właśnie wyobrażał sobie Cody wnętrze mrowiska, ale nie dostrzegał tu żadnych śladów życia. Dwadzieścia metrów nad głowami wisiała kolejna czarna piramida wielkości stogu siana, połączona ze ścianami dwoma masywnymi metalowymi dźwigarami. Od tej piramidy odbiegały w kierunku ścian tysiące srebrnych kabli, ale na Codym największe wrażenie zrobiło to, co zobaczył przed sobą.
      Na kwadratowym obszarze o boku równym kilkunastu metrom stały setki obiektów - kuł, sześcianów, grubych płyt, niektóre tak intrygujące i pełne gracji jak abstrakcyjne rzeźby. Wszystkie były czarne i pokryte łuskami. Ciągnęły się długimi rzędami i połączone były srebrzystoniebieskimi prętami. Wysokość niejednego dochodziła do dziesięciu metrów.
      -  Co to jest? - spytała z lękiem Miranda.
      -  Chyba jakieś maszyny. - W pierwszej chwili Cody pomyślał, że to pewnie maszynownia statku, ale rytmiczne pulsowanie nie dochodziło stąd, lecz z sąsiedniego, niższego poziomu. Jedną z czarnych ścian pokrywały tysiące jarzących się bladym fioletem figur geometrycznych. Prawdopodobnie napisy w języku Stingera, domyślił się Cody. Wzdłuż drugiej ściany ciągnęły się rzędy trójkątnych ekranów wyświetlających coś, co przypominało wykonane pod rozmaitymi kątami zdjęcia rentgenowskie ludzkich szkieletów, czaszek i narządów wewnętrznych. Co dwie, trzy sekundy pojawiał się na nich, niczym wizualna encyklopedia ludzkiej anatomii, inny zestaw obrazów.
      -  Boże Wszechmogący! - Sierżant spoglądał w górę. - Mają tu sztuczne słońce! - Ale kula mgiełki dawała zimne światło, a od patrzenia na nią zaczynało go łupać w głowie.
      -  Musi być stąd jakieś wyjście. - Cody, trzymając Mirandę za rękę, wodził wzrokiem po czarnej skórzastej podłodze. Wszędzie połyskiwały kałuże śluzu, jakby przepełzł tędy niedawno ogromny ślimak.
      Weszli między rzędy maszyn. Usłyszeli ciche posapywanie i Cody'emu ciarki przeszły po plecach, bo uświadomił sobie, że niektóre z tych maszyn oddychają. Ale nie mogły być przecież żywe, to niemożliwe! Faktem jednak było, że ich łuskowate powierzchnie rozkurczały się i kurczyły, każda w nieco innym rytmie. Cody odnosił wrażenie, że przerażona Miranda zgniecie mu za chwilę dłoń.
      Z jednego z obiektów - wielkiej płyty najeżonej igłami, przypominającej trochę maszynę do szycia - zwisały strzępy czegoś, co wyglądało na ludzką skórę albo stanowiło jej doskonałą imitację. Inny obiekt wyposażony był w ogromne wrzeciono ze szpulą misternie splecionych drutów podawanych do sąsiedniej maszyny, od której odbiegała pochyła rynna wypełniona skra-
      wkami ubrań, włosami i chyba kośćmi, przywodzącymi na myśl odpadki. To tutaj powstają kopie Stingera, domyślił się Cody. Sala była warsztatem w jakiś niesamowity sposób przypominającym autoserwis Macka Cade'a.
      Za maszynami znajdował się drugi portal. Cody postąpił kilka kroków w jego stronę, lecz nagle zatrzymał się jak wryty.
      -  Co się stało? - spytała Miranda, omal na niego nie wpadając.
      -  Popatrz na to. - Pokazał palcem.
      Po podłodze sali w kierunku otwierającego się przed nimi korytarza biegło kilkadziesiąt czerwonych powrozów splecionych z czegoś, co wyglądało na rozciągnięte mięśnie. Cody obejrzał się, ciekaw, skąd wychodzą. Włókna znikały we wnętrzu największej z oddychających czarnych maszyn. Pozostawało jeszcze jedno pytanie: do czego są przyłączone z drugiego końca?
      Musieli wejść w ten korytarz, innej drogi nie było.
      -  Naprzód! - zakomenderował Cody bardziej sobie niż swym towarzyszom. Postąpił trzy kroki po śliskiej podłodze i naraz usłyszał wysoki świst podobny do tego, jaki powstaje przy szybkim nawijaniu żyłki na kołowrotek wędki.
      Liny na podłodze zawibrowały, wciągane przez oddychającą maszynę. Cody uświadomił sobie, że korytarzem, w który mieli właśnie wejść, coś się zbliża. Dobiegało stamtąd coraz głośniejsze skrobanie pazurów o podłogę. Brzmieniem przypominało to przemarsz całej armii Stingerów.
      -  Do tyłu! - rzucił do Mirandy i Sierżanta. - Do tyłu! Szybciej! Odgłos zbliżania się czegoś masywnego był tuż-tuż. Cody
      wepchnął Mirandę i Sierżanta za obiekt przypominający gigantyczne kowadło, sam również za nim przykucnął i wbił wzrok w wejście. Liny znikały w trzewiach oddychającej maszyny, a jemu ciarki przebiegały po plecach.
      Nie czekał długo. Po chwili do sali wsunęło się monstrum. Jego wilgotne cętkowane cielsko zalśniło w promieniach fioletowego słońca. Odgłos przywodzący na myśl kroki maszerującej armii wydawało jedno stworzenie, ale widok tej maszkary przejął Cody'ego grozą. Żołądek podszedł mu do gardła, bo domyślił się, na co patrzy - tym razem nie była to jedna z kopii, lecz stwór, który w pogoni za Daufin przemierzył otchłanie kosmosu, który wylądował tutaj swoim statkiem kosmicznym, rył tunele pod Inferno i włamywał się przez podłogę do domów, by zaopatrywać się w ludzkie ciała. To był on sam. Sunął kilka kroków od zbiegów.
      * * *
      Daufin niczym mały czołg parła niestrudzenie przed siebie tunelami pod statkiem. Postępujący za nią mieli trudności z dotrzymaniem jej kroku. Curt poślizgnął się na śluzie. Wstał, klnąc pod nosem i strzepując z siebie maź. Daufin wsłuchiwała się w puls statku. Nie wiedziała, czy pole siłowe zostało już wyłączone, ale gdyby tak się stało, to do silników popłynęłaby ogromna dawka energii.
      Zamykający pochód Rick postąpił jeszcze cztery kroki, nagle spod jego nóg wystrzeliły dwie ręce. Jedna zacisnęła się wokół spuchniętej kostki chłopca, pazury wraziły się w ciało. Z okrzykiem Jezu!" skierował lufę karabinu w głowę stwora i otworzył ogień. Ochłapy ciała prysnęły mu w twarz.
      -  Tutaj! - wrzasnął do idących przodem Curt. Przystawił colta do ciemnowłosej głowy kreatury i nacisnął spust. Czaszka rozprysła się, ale stwór nadal gramolił się spod ziemi, jedną ręką trzymając Ricka za kostkę, a drugą szukając na oślep nóg Curta. Curt uskakiwał przed nią jak bosy na rozpalonej patelni. Rick przewrócił się, wymierzył snop światła w twarz napastnika, a wtedy oczy potwora cofnęły się w fałdy ciała, zadymiły i rozprysły. Twarz oślepionego stwora wykrzywił grymas czy to bólu, czy wściekłości. Zaciśnięte na kostce Ricka szpony rozwarły się, potwór zaczął się zagrzebywać z powrotem w ziemię i po chwili znikł pod nią.
      -  Nic się nikomu nie stało? - Daufin zatrzymała się pięć metrów od miejsca zdarzenia.
      Jessie uniosła nad głowę zespół lamp i oświetliła członków grupy.
      Curt pomagał Rickowi wstać, obaj jeszcze dygotali.
      -  Możesz iść? - spytał Curt.
      Rick spróbował stanąć na kontuzjowaną nogę. Cięcia pazurów zmniejszyły trochę ucisk w opuchliznie, ale kostka krwawiła. Kiwnął głową.
      -  Tak, dam radę.
      -  Zaczekajcie! - Tom skierował snop światła w stronę, z której nadeszli. Oczy za szkłami okularów rozszerzyło mu przerażenie.
      -  O Boże... - wymamrotał.
      Waląc wściekle ogonami, szarżowały na nich cztery człeko-skorpiony. Kiedy padło na nich światło, skrzywiły się, osłoniły oczy, ale biegły dalej.
      Tom poderwał karabin do ramienia i otworzył ogień.
      -  Nie marnuj, chłopie, amunicji - warknął Curt. Zapalił zapalniczkę i przytknął płomyk do lontu jednej z lasek dynamitu. -Wszyscy na ziemię! - Cisnął przed siebie laskę z płonącym lontem i padł twarzą w śluz.
      Płynęły sekundy. Eksplozja nie następowała.
      -  Chryste! - Curt uniósł głowę. Potwory mijały właśnie miejsce, gdzie spadł dynamit. Eksplozji nadal nie było. - Pewnie znowu ten przeklęty nie wy...
      Powietrzem w tunelu targnął ogłuszający huk. Cztery ciała frunęły w rozbłysku eksplozji na ściany tunelu, a fala uderzeniowa smagnęła Curta i pozostałych niczym podmuch porywistego pustynnego wiatru. Daufin również leżała na brzuchu, podmuch eksplozji targał jej włosy.
      Jessie uniosła lampy i w ich blasku dostrzegła dwie postaci wkopujące się w ściany. Trzecia leżała na ziemi wstrząsana kon-wulsyjnymi drgawkami, a czwarta w ogóle się nie poruszała.
      -  Bingo! - powiedział Curt.
      Daufin wstała. W tym momencie postać, która nadbiegła tymczasem tunelem od czoła pochodu, capnęła ją za kark i uniosła w górę. Dwa pazury przecięły skórę dziewczynki. Dziewczynka krzyknęła z bólu. Stwór trzymał małą w wyprostowanej ręce, jej nóżki dyndały w powietrzu.
      -  To koniec - wyszeptał Stinger głosem Macka Cade'a. Jessie, słysząc krzyk Daufin, chciała się obrócić i poświecić w tamtą stronę, ale głos Cade'a wydał ostrą komendę:
      -  Rzucić broń! Wszyscy! Bo jak nie, to skręcę jej kark! Jessie zawahała się. Zerknęła na Toma. Patrzył na nią, przyciskając do piersi karabin.
      -  Rzucić broń - powtórzył Stinger, osłaniając się dzieckiem przed światłem. Na piersiach stwora kiwał się psi łeb. - Odrzucić broń jak najdalej w głąb korytarza. No już!
      -  O Jezu! - Curt padł na kolana w breję i zaczął się kiwać w przód i w tył. - Nie zabijaj mnie! Proszę... błagam cię! -Oczy miał dzikie z przerażenia. - Proszę, nie zabijaj mnie!
      -  Oto odwaga robala! - Stinger potrząsnął Daufin i z rozciętej skóry dziewczynki spadły na ziemię kropelki krwi. - Patrz na nich! Oto twoi obrońcy!
      Curt wciąż się kołysał i szlochał płaczliwie.
      -  Wstawaj! - warknął Rick. - Weź się w garść, człowieku. Nie poniżaj się przed tym śmierdzielem.
      - Nie chcę umierać... Nie chcę umierać...
      -  Wybierzemy się wszyscy na miłą, długą wycieczkę - powiedział Stinger, nie zwracając już uwagi na Locketta. - Nie zabiję was, jeśli zrobicie, jak mówię. Odrzućcie broń w korytarz. No już!
      Tom westchnął ciężko, spuścił głowę i odrzucił karabin. Skrzywił się, słysząc jak spada z ohydnym pluskiem. Curt cisnął colta. Następny poleciał karabin Ricka.
      -  Latarki też! - krzyknął Stinger. - Nie bierzcie mnie za durnia!
      Pierwsza w ślad za bronią palną pofrunęła latarka Curta. Za nią latarka Ricka i latarnia Toma. lessie odrzuciła wiązkę połączonych przewodami lamp. Wylądował przy rozerwanej wybuchem skorpionopodobnej kreaturze.
      -  Macie jeszcze coś - przypomniał cicho Stinger. - Broń, która krzyczy i pali. Jak się nazywa?
      -  Dynamit - wykrztusiła Jessie, przyciskając dłoń do ust.
      -  Dy-na-mit. Dynamit. Gdzie on jest?
      Nikt się nie odezwał. Curt klęczał wciąż skulony, ale już nie szlochał.
      -  Gdzie?! - powtórzył Stinger i potrząsnął Daufin tak silnie, że jęknęła z bólu.
      -  Oddaj mu go, Curt - mruknął Tom. Curt wyprostował się.
      -  Dynamit jest tutaj - powiedział, zdejmując powoli plecak. Rzucił go w stronę Stingera, ale plecak wylądował u stóp Jessie.
      -  Wyjmij dynamit i pokaż go mi - zakomenderował Stinger. Jessie podniosła plecak i wsunęła do niego rękę. Zamiast na
      ostatnie dwie laski dynamitu jej dłoń natrafiła na paczkę lucky strike'ów.
      -  Pokaż! - warknął Stinger.
      -  No, dalej! - Głos Curta drżał ze zdenerwowania. - Pokaż mu, niech zobaczy.
      -  Ale... to nie jest...
      -Pokaż mu- powtórzył z naciskiem Curt.
      Naraz zrozumiała, a przynajmniej tak jej się wydało. Wyciągnęła z plecaka zmiętą paczkę papierosów, położyła ją na rozwartej dłoni i wyciągnęła rękę. Oczy Stingera wyjrzały ciekawie sponad ramienia Daufin.
      -  Patrz - powiedziała Jessie. Gardło wyschło jej na pieprz. -Dynamit. Widzisz?
      Stinger milczał. Niebieskie oczy Macka Cade'a wpatrywały się nieruchomo w spoczywającą na dłoni lessie paczkę lucky strike'ów. Przetwarza informacje, przemknęło Jessie przez myśl. Może szuka ich w ośrodkach mowy wszystkich mózgów, jakie do tej pory zdobył. Czy ustali, co to dynamit i jak on wygląda? Z krtani Stingera dobył się syk.
      -  To paczka - odezwał się. - Otwórz ją i pokaż mi dynamit. Jessie drżały ręce. Rozerwała paczkę, wyjęła ostatnie trzy papierosy i pokazała je potworowi.
      Przez długą chwilę wydawało jej się, że nie potrafi powstrzymać cisnącego się na usta krzyku. Stinger, szukając informacji o dynamicie, mógł, choć nie musiał, natrafić na definicję, którą znała Daufin: materiał wybuchowy uformowany zazwyczaj w kształt cylindra, detonowany poprzez zapalenie lontu". Papierosy również miały kształt cylindra, a skąd Stinger miałby wiedzieć, że nieco innego? Niemal widziała, jak w głowie stwora wirują trybiki pracującego na najwyższych obrotach umysłu.
      -  Rzuć dynamit - polecił Stinger. - I rozdepcz go na śmierć. Jessie rzuciła papierosy i wdeptała je w śluz.
      Cień uśmiechu przemknął przez wargi stwora. Stinger postawił Daufin na ziemi, ale nadal trzymał ją za kark.
      -  Teraz lepiej się czuję! Znowu dobre wibracje! Wszyscy marsz przede mną. Ruszać!
      Jessie wypuściła powietrze, które do tej pory wstrzymywała w płucach. Curt Lockett, wychodząc z założenia, że Stinger nigdy nie widział dynamitu, postanowił zaryzykować. Ale co zrobił z ostatnimi dwiema laskami?
      Curt wstał. Czerwoną kowbojską koszulę miał zapiętą po samą szyję. Z rękami przyciśniętymi do boków, lekko przygarbiony, jak pies, który boi się lania, ruszył za Rickiem.
      Stinger przewrócił Daufin w błocko, podniósł ją i popchnął przed sobą. Zauważyła już, co tkwi między szczękami psa: jej kapsuła ratunkowa. Potwór trzymał dziewczynkę za włosy.
      -  Wiedziałem, że te robale cię wydadzą. Och, czeka nas teraz miła, długa wspólna wycieczka. Ja, ty i to robactwo. Pomyśl tylko! - Pchnął ją znowu i bijąc na boki kolczasym ogonem pognał przed sobą w mrok za resztą grupy.
      
57. Stinger pokonany
     
      Cody patrzył na oświetlonego widmową poświatą fioletowego słońca Stingera i odnosił wrażenie, że cały świat zamarł.
      Stinger - łowca nagród z odległej planety - był ogromną kichą nakrapianą ciemnymi i jasnymi plamami. Jego cielsko błyszczało od śluzu, poruszał się na setkach krótkich nóżek zakończonych srebrzystymi pazurami, pomagając sobie przy tym falistymi skurczami korpusu. Jak tłusta, spasiona gąsienica, skojarzyło się Cody'emu. Stwór miał jednak również dwa wielkie dwuczłonowe, zakończone pazurami odnóża przednie, które wyglądały jak szufle buldożera. Właśnie tymi odnóżami rył tunele i przebijał się przez podłogi domów.
      Głowa stanowiła jakby kopię łba stwora, w którego przepoczwarzył się koń: grube, wydłużone szczęki i czworo bursztynowych ślepi z czarnymi źrenicami w spłaszczonej, prawie gadziej czaszce, z tym że w szczękach nie było iglastych zębów. Funkcję paszczy pełniła wielka, wilgotna przyssawka przypominająca szare podbrzusze pijawki.
      Cielsko Stingera wpełzało do sali. Sploty elastycznych czerwonych mięśni, które biegły do oddychającej maszyny, wyrastały z jego boków. Cody domyślił się, że maszyna wciąga je i wypuszcza automatycznie. Nie ulegało wątpliwości, że Stinger jest z tą maszyną sprzężony, a może nawet stanowi jej część.
      Ale najstraszniejsze było to, że w niektórych miejscach korpus Stingera prześwitywał i Cody widział, co kryje: trupy dryfujące w makabrycznym balecie. Każde z martwych ciał oplatała pajęczyna guzowatych włókien, które zdawały się wsysać je stopniowo do narządów potwora. Pływał tam koń unoszący się na fali obscenicznego przypływu. Błyski jakby wyładowań elektrycznych przebiegające włóknami oświetlały niczym stroboskop śmierć w tym rozdętym od martwych ciał korpusie. Cody zobaczył twarz kobiety przyciśniętą do łuskowatego ciała, jej włosy falowały w makabrycznie powolnym rytmie. Wśród ciał dryfujących w wewnętrznych prądach Stingera Cody rozpoznawał ze zgrozą znajome twarze. Zakrył usta dłonią, żeby powstrzymać krzyk. Czuł się bliski szaleństwa.
      W końcu przez portal wsunął się do sali ogon Stingera. Zakończony był, tak jak ogon koniopodobnego stwora, śmiercionośną najeżoną kolcami kulą. Drgał upiornym życiem, a setki nóżek niosło spasione siedmiometrowe cielsko Stingera z odgłosem przywodzącym na myśl ślizgające się brzytwy.
      Cody patrzył sparaliżowany. Wyjście, choć oblepione wydzielanym przez Stingera śluzem, stało teraz otworem. Może więc zdołaliby wbiec w korytarz, do którego prowadził? Ale gdyby się to nie udało? Stinger sunął w drugi koniec sali, a oddychająca maszyna wypuszczała za nim kolejne metry przewodów. Cody obejrzał się przez ramię na Mirandę i Sierżanta. Oboje przywierali do ściany kryjówki, a Sierżantowi z przerażenia oczy wychodziły z orbit. Dał im znak, że mają tu zostać, a sam poczołgał się, by sprawdzić, dokąd zmierza Stinger.
      Potwór dotarł właśnie do ściany pokrytej geometrycznymi figurami. Odrywając od podłogi osiem nóżek, dźwignął w górę przedni odcinek cielska i przysunął go bliżej do ściany na nóżkach spoczywających nadal na podłodze. Ciało na brzuchu miał gładkie i białe jak robak. W porównaniu z pokrytymi łuską bokami i grzbietem wygląda na delikatne - pomyślał Cody. Pocisk ze strzelby może by je przebił.
      Ale nie miał strzelby, mógł więc tylko patrzeć, jak potwór z błyskawiczną szybkością dotyka symboli na ścianie małymi, poruszającymi się niezależnie od siebie pazurami. Każdy z dotkniętych symboli przestawał świecić fioletem. Stinger zadarł łeb, kierując ślepia w górę. Cody też tam spojrzał. Cyklon pola siłowego, wirujący u wierzchołka statku, zaczął wytracać szybkość obrotów. Stinger przystąpił do naciskania kolejnej serii symboli, a cyklon światła obracał się coraz wolniej... wolniej... aż w końcu zgasł.
      Pole siłowe zostało wyłączone. Zawieszone w górze fioletowe słońce natychmiast pojaśniało.
      Dał się słyszeć głuchy zgrzyt wprawianej w ruch maszynerii. Dwa metalowe dźwigary opuszczały małą piramidę, która otwierała się, odsłaniając skryte we wnętrzu małe, wypełnione rzędami metalowych dźwigni pomieszczenie przypominające sterownię. Dotknęła podłogi z lekkim tąpnięciem.
      Stinger, całkowicie pochłonięty swoją pracą, nadal dotykał symboli. W ścianach budziły się z wizgiem i furkotem jakieś mechanizmy, cały statek wibrował pulsem energii.
      Cody podczołgał się z powrotem do Mirandy i Sierżanta.
      -  Musimy się stąd natychmiast zmywać! - szepnął z napięciem. - Idę pierwszy. Biegnijcie tuż za mną. Zrozumieliście?
      -  Tak. - Miranda była kredowobiała, ale oczy miała przytomne.
      Sierżant kiwnął głową.
      -  Nie możemy zostawić Scootera! Musimy go zabrać ze sobą!
      -  Jasna sprawa. - Cody wystawił znowu głowę, oceniając pozycję Stingera i odległość do wyjścia. No, teraz albo nigdy. Sprężył się do szaleńczego biegu.
      Miał już wyprysnąć z kryjówki, kiedy w wejściu ukazała się słaniająca się na nogach lessie Hammond. Wstrząśnięty tym widokiem Cody zamarł. Do sali wchodzili kolejno: Tom Hammond, Rick Jurado i...
      -  Jezu! - szepnął Cody.
      Jego przygarbiony, powłóczący nogami stary! Tuż za nim kroczyła wyprostowana, z hardo uniesioną główką Daufin popychana przez... poczwarę z kolczastym ogonem, która wyglądała jak Mack Cade, miała jedną rękę, a z piersi wyrastał jej psi łeb. Miranda wychyliła się, zobaczyła Ricka i chciała już krzyknąć, ale Cody zakrył jej usta dłonią i wciągnął z powrotem za maszyny.
      Rickowi żołądek podskoczył do gardła. Dostrzegł potwora stojącego pod ścianą i krew odpłynęła mu z twarzy. Jessie obejrzała się na Curta, na czole i policzkach połyskiwały mu kropelki potu. Tom wziął żonę za rękę, a Daufin zwróciła się do jednorękiej kopii.
      -  Teraz mnie masz - powiedziała. - Razem z kapsułą. Wypuść ludzi.
      -  Jeńcom   nie   przysługuje   prawo   wysuwania   żądań.   -W oczach kopii malowała się niezachwiana pewność siebie i pogarda. - Skoro te robale tak bardzo starały się ci pomóc, to mogą razem z tobą powędrować do więzienia.
      Daufin wiedziała, że przez usta stwora przemawia sam Stinger, choć ten zdawał się w tej chwili pochłonięty przygotowaniami do startu i nawet nie raczył się odwrócić od konsoli programowania. Najwyraźniej tak sobie lekceważył i ją, i ludzi, że nie widział potrzeby angażowania większej liczby kopii do pilnowania jeńców.
      -  Gdzie moja siostra? - Rick przymusił się do spojrzenia stworowi w twarz. - Co z nią zrobiłeś?
      -  Wyzwoliłem ją. Wszystkich was wyzwoliłem. Od tej pory wasze życie nie będzie upływać na próżno. Tam gdzie lecicie, wykorzystywana będzie produktywnie każda jego chwila. - Przesunął wzrok na Daufin. - Prawda?
      Nie odpowiedziała. Wiedziała, co ich czeka: tortury badań, a na końcu sekcja.
      -  Idziecie tam. - Wskazał pazurem portal po drugiej stronie sali. - Ruszać! - Wyciągnął rękę, żeby pchnąć Jessie.
      Rick uświadomił sobie, że praktycznie są już martwi. Wszyscy. Miranda też. Nie miał nic do stracenia i wolał umrzeć na Ziemi niż w kosmosie, czy na jakimś więziennym międzygwiezdnym świecie. Wraz z podjętą w jednej chwili decyzją ulotnił się gdzieś strach, który go dotąd paraliżował. Wsadził rękę do kieszeni. Palce zacisnęły się na spoczywającym tam przedmiocie i wyszarpnęły go.
      Drugą ręką chwycił nadgarstek stwora.
      Głowa Macka Cade'a odwróciła się ku niemu błyskawicznie, usta otworzyły do wydania okrzyku oburzenia.
      W opuszczonej dłoni Ricka szczęknęło wyskakujące ostrze Kła Jezusa.
      -  Połknij to - syknął Rick.
      Zawsze był szybki. Na tyle szybki, by wyrwać nóż spod zwiniętego grzechotnika. I teraz z całej siły błyskawicznym ruchem wbił Kieł Jezusa w lewe oko kopii.
      Ostrze weszło aż po rękojeść. Z rany na rękę Ricka bluznęła szara ciecz. Zaskoczony stwór chrząknął i zatoczył się w tył, bijąc ogonem, ale Rick nie puścił ani jego nadgarstka, ani swojego noża.
      Łeb stojącego pod przeciwległą ścianą Stingera obrócił się, choć pazury dalej przebierały po geometrycznych symbolach. Potwór wydał wilgotny, wściekły syk i jego fale mózgowe pokierowały kopią Macka Cade'a jak kukiełką.
      Rick wyszarpnął nóż z oczodołu stwora, by wbić go w drugie oko. Kreatura wykonała głową unik i nóż rozpłatał jej policzek. Psie szczęki rozwarły się szeroko, wypuszczając kapsułę, iglaste zęby sięgnęły do żeber Ricka. Zatrzasnęły się na koszuli i zerwały ją z chłopca. Rick z determinacją trzymał stwora za przegub i chlastał nożem po twarzy odcinając kawałki sztucznego ciała.
      Szyja psa naprężyła się i wydłużyła, zęby sięgały już boku Ricka.
      Tom podskoczył do walczących i ścisnął dłońmi gardło psa. Bestia była potwornie silna, wyrywała się, kłapała Tomowi zębami przed samym nosem. Tom nie puszczał, chociaż dwie krótkie przednie łapy psa uzbrojone w haczykowate pazury rozorały mu głęboko przedramiona.
      Trójka walczących zataczała się po sali. Kapsuła, wypuszczona przez psa, odbiła się dwa razy od podłogi i potoczyła w kierunku
      Stingera. Daufin, przeskakując wici, za pośrednictwem których Stinger przekazywał swoim maszynom kopiującym zakodowane polecenia, dopadła jej w paru susach i podniosła.
      Stinger odsunął się tymczasem od konsoli programowania i opuszczał swe cielsko na podłogę. Jedna para ślepi obserwowała wciąż walczących, ale druga skierowała się na Daufin. Wnętrze potwora rozbłyskiwało burzą elektrycznych eksplozji. Wzdęte trupami cielsko zaczęło sunąć w jej kierunku z sykiem nabierającego mocy silnika parowego.
      Kolczasty ogon kopii wzniósł się nad głowę Ricka, by roztrzaskać mu czaszkę.
      Cody wyskoczył ze swej kryjówki i sprintem dopadł stwora od tyłu. Uwiesił się ogona tuż poniżej kolczastej kuli. Ogromna siła poderwała go z podłogi, ale ciężarem swego ciała powstrzymał jednak spadający na Ricka cios. Kopia ryknęła z wściekłości, usiłując strząsnąć z siebie Cody'ego.
      Pozostali widzieli, jak Cody chwyta ogon, ale nie mieli czasu się zastanawiać, skąd chłopiec się tu wziął. Wszystko działo się zbyt szybko. Ręka kopii potrząsała Rickiem, a ten dźgał nożem metalową czaszkę. Tom miał ręce we krwi, odczuwał przejmujący ból i zdawał sobie sprawę, że nie utrzyma już długo psiego łba.
      Jessie podbiegła do Daufin, porwała ją na ręce i przytuliła matczynym gestem. Stinger zbliżał się do nich, nabierając szybkości, ostre pazury ślizgały się po podłodze.
      Ktoś odepchnął ją na bok. Curt Lockett przytknął płomyk zapalniczki do lontu jednej z dwóch lasek dynamitu, które w tunelu wyjął ukradkiem z plecaka i wcisnął sobie pod pachy. Twarz miał białą jak ściana, puls łomotał mu w skroniach. Widział nadciągającą śmierć i nogi mu się trzęsły, ale stał twardo na drodze szarżującej bestii. Lont zaiskrzył wreszcie i zajął się płomieniem.
      Cisnął laskę przed siebie. Upadła za blisko, ale Stinger wpełzł na nią niczym sunący na poduszce magnetycznej pociąg.
      Wybuch nie następował. Pewnie zdusił lont - przemknęło przez myśl Gurtowi.
      - Do tyłu! - krzyknął do Jessie. - Zabieraj stąd tyłek, paniu...
      Jego głos utonął w głuchym łuuuummmp!, które zabrzmiało tak, jakby pod górą mokrych poduszek wypaliła ogromna strzelba. Stingera przebiegł konwulsyjny dreszcz, walnął ogonem w ścianę. W tej samej chwili usta w porzniętej nożem twarzy Macka Cade'a wydały wrzask bólu, a psi łeb zawył. Kieł Jezusa trafił w te otwarte usta i wyłamał z nich parę igieł.
      Pazury Stingera podkurczyły się, a spod brzucha wypełzły żółte płomyki. Po podłodze rozlewała się kałuża gęstej cieczy. Stinger, wijąc się konwulsyjnie poderwał cielsko i Curt dostrzegł długie na metr, przypalone na krawędziach rozdarcie w miękkim ciele podbrzusza. Pod skórą wzdłuż żył i narządów przebiegały snopy elektrycznych iskier.
      Ale potwór, pozostawiając śluzowaty ślad i wlokąc za sobą wnętrzności, dalej sunął w jego kierunku. Curt cofnął się, wyciągając spod pachy drugą laskę dynamitu. Jessie wciąż tuliła do siebie Daufin i też się cofała. Curt zapalił zapalniczkę, trzęsącymi się dłońmi przytknął lont do płomyka.
      -  Trzymaj go! Trzymaj! - krzyknął Rick do Toma, ale Tom nie miał już sił w pooranych pazurami rękach i psi łeb zdołał mu się w końcu wyrwać. Stwór odrzucił od siebie Ricka uskakującego przed kłapiącymi szczękami i wlokąc uczepionego ogona Cody'ego ruszył na Curta. Lont ostatniej laski dynamitu zadymił i Curt wziął zamach, żeby ją rzucić.
      -  Tato! - wrzasnął Cody. - Uważaj!
      Curt odwrócił się na pięcie i tuż za sobą zobaczył potwora. W zmasakrowanej twarzy kreatury płonęło furią ocalałe oko.
      Pazur śmignął złowrogim łukiem. W powietrze frunęły strzępy czerwonej kowbojskiej koszuli i kawałki ciała Curta, trysnęła krew. Lont zajął się płomieniem, ale dynamit wypadł Gurtowi z ręki i potoczył się po podłodze. Wściekłe cięcia kopii haratały mu pierś, ale dzielnie stawiał czoło napastnikowi. Krew zalewała mu już płuca i napływała do ust.
      Cody szarpnął rozpaczliwie za śmigający ogon. Walcząc z przeszywającym bólem promieniującym od żeber odciągnął potwora na dwa kroki od ojca. Curt upadł, a stwór zaczął wywijać ogonem, ale wczepiony weń kurczowo Cody nie puszczał.
      Zamajaczył nad nimi cień Stingera. Faliste ruchy cielska rozwierały coraz szerzej osmalone rozdarcie na brzuchu.
      Wzrok Cody'ego padł na dynamit. Płomyk pełznący z sykiem po loncie zbliżał się już do spłonki. Laska leżała niespełna trzy kroki od niego, ale żeby do niej dopaść, musiałby puścić kolczasty ogon, a tego nie mógł uczynić.
      Daufin wyzwoliła się z objęć Jessie, podbiegła i podniosła laskę dynamitu. Para ślepi Stingera skierowała się momentalnie na dziewczynkę. W tej samej chwili kopia odwróciła się od Curta Locketta i rzuciła na nią. Nie - pomyślał Cody. Nie dostaniesz jej! Zaciskając zęby, uwiesił się ogona, do oczu napłynęły mu łzy bólu. Cios kopii chybił celu, ręka o metalowych
      paznokciach śmignęła tuż obok głowy Daufin, nie czyniąc jej żadnej krzywdy.
      Stinger zaczął stawać dęba, ale Daufin nie ustępowała pola.
      Przed oczyma przemknął jej zapamiętany z ekranu telewizora obraz: miotacz w matematycznej grze na punkty i auty zwanej baseballem. Zobaczyła, jak ramię miotacza odchyla się w tył, a potem, przy cudownej współpracy wprawionych w ruch mięśni, kości i ścięgien, błyskawicznie wysuwa w przód. Naśladując tego miotacza, odchyliła ramię za siebie i wyliczywszy w ułamku sekundy kąt i szybkość, rzuciła syczącą laskę.
      Dynamit przeleciał cztery metry dzielące dziewczynkę od Stin-gera i znikł w ranie na jego miękkim brzuchu, dokładnie tam gdzie Daufin celowała.
      Po sekundzie, która Daufin wydawała się nieskończonością, Stingera przeszedł dreszcz i jego cielsko skręciło się w znak zapytania. Dał się słyszeć głuchy huk, który Jessie skojarzył się ze schwytanym w wiadro piorunem. Z narządów wewnętrznych miotającego się w agonii Stingera trysnęły snopy iskier, jego cielsko napęczniało niczym groteskowa kiełbasa, która ma się za chwilę rozerwać. Rozdarcie na brzuchu poszerzyło się, wydobyły się z niego żółte ogniki i wypłynęły płonące zwoje jelit. We wnętrzu cielska rozszalała się na nowo burza wyładowań elektrycznych, jakby drugi wybuch wyzwolił tam jakąś wewnętrzną reakcję łańcuchową.
      Kopia ze zmasakrowaną twarzą Macka Cade'a wydała zdławiony jęk i otrząsnęła się gwałtownie, na oślep tnąc pazurami powietrze. Daufin odskoczyła poza ich zasięg. Pies wył chrapliwie i boleśnie, kłapiąc zębami z taką mocą, że na wszystkie strony pryskały łamiące się igły. Jessie przyciągnęła do siebie Daufin; ich serca biły zgodnym rytmem.
      Stinger zarzucił łbem i zaczął się cofać. Z jego przyssawko-watej paszczy ściekała maź, a pod cielskiem rozlewał się krąg rozszarpanych narządów oraz jakiejś bezkształtnej ciemnoczerwonej materii. Narządy te dyszały spazmatycznie i drgały kon-wulsyjnie niczym wyrzucone z wody ryby, a w zetknięciu z ziemskim powietrzem buchały żółtym płomieniem i obracały się w skórzasty popiół. Stinger wyciągnął się w górę, jakby próbował dosięgnąć fioletowego słońca. Coś eksplodowało białym błyskiem w jego wnętrzu. Rana na brzuchu rozwarła się jeszcze szerzej i chlusnęła z niej nowa fala gęstej materii. Górna część cielska Stingera runęła na podłogę.
      Kopia opadła na klęczki.
      Cody puścił ogon i odskoczył. Stawy rąk miał nadwerężone, poślizgnął się na krwi ojca, upadł i podpełzł do Curta.
      Cielsko Stingera zaczęło wiotczeć jak przedziurawiona opona. Ogon walił jeszcze na przemian o ścianę i podłogę, ale coraz słabiej.
      Kopia Macka Cade'a runęła na twarz.
      -  I po tobie - usłyszała Jessie szept Daufin.
      Rick, walcząc z szokiem, próbował wstać. Nagle obok niego wyrosła Miranda. Stało się to tak nagle, że Rick nie był pewien, czy już umarł, czy zwariował, czy też śni, ale siostra objęła go rękami i te wydały mu się całkiem realne. Wsparł głowę na jej ramieniu.
      Sierżant Dennison również wyszedł z kryjówki. Stał, przypatrując się wiotczejącemu powoli stworowi. Po podłodze rozlewała się gęsta ciecz, a w niej pływało coś, co kiedyś było ludzkimi ciałami. Sierżant schylił się, Scooter polizał go po ręce.
      -  Dobry piesek - mruknął Sierżant.
      Wypatroszone cielsko Stingera rozświetlały rozbłyski ognia. Ogon podrygiwał wciąż niemrawo, część szponiastych nóżek próbowała jeszcze pełznąć. Jedna para ślepi wywróciła się w głąb czaszki. Korpus drżał, przyssawkowata paszcza wciągała powietrze z rzężeniem stającego, zatartego silnika.
      -  Boże, Boże - wykrztusił Curt. - Co ja, u diabła, zrobiłem.
      -  Nic nie mów. Wyniesiemy cię stąd. - Cody uniósł ojca pod pachy i ułożył jego głowę na swym udzie. Klatka piersiowa Curta stanowiła masę poszarpanej tkanki. Cody'emu wydało się, że widzi w niej pracujące ciężko serce. Otarł strumyczek krwi z warg ojca.
      Curt przełknął z trudem. Za dużo krwi - pomyślał. Przez nią ledwie mógł oddychać. Spojrzał w górę na twarz syna i wydało mu się, że widzi... Nie, to niemożliwe. Uczył przecież Cody'ego, że mężczyzna nigdy nie płacze.
      -  Trochę boli - mruknął. - Ale to nic wielkiego.
      -  Ciii. - Cody'emu głos się załamał. - Później.
      -  Mam w kieszeni... zdjęcie. - Chciał się przekręcić na bok, ale ciało miał za ciężkie. - Możesz je wyciągnąć?
      -  Już. - Cody wsunął rękę do ojcowskiej kieszeni i znalazł złożoną na pół fotografię. Kiedy zobaczył, kogo przedstawia, serce omal mu nie pękło. Podał zdjęcie ojcu. Curt wziął je w zakrwawione palce i podniósł do oczu.
      -  Skarbie - powiedział cicho. - Nie da się ukryć, że poślubiłaś najcholerniejszego głupca pod słońcem.  Zamrugał powiekami,
      znowu poszukał wzrokiem Cody'ego. - Twoja mama robiła mi zawsze drugie śniadanie do pracy. Curt - mówiła. - Postaraj się, żebym była dzisiaj z ciebie dumna". A ja odpowiadałem: Postaram się, Skarbie". - Zamknął oczy. - Dawne czasy. Byłem cieślą... i... brałem każdą robotę, jaka się nawinęła.
      -  Proszę cię... nic nie mów - wyszeptał Cody.
      Curt otworzył oczy. Były szkliste, oddychał z trudem. Zacisnął dłoń na fotografii.
      -  Źle... cię traktowałem - szepnął. - Bardzo źle. Wybaczysz mi?
      -  Pewnie, że wybaczę.
      Curt wsunął drugą rękę w dłoń Cody'ego.
      -  Będziesz... lepszy ode mnie - powiedział. Uśmiechnął się ze smutkiem. - Nie bądź za twardy, słyszysz?
      -  Kocham cię, tato - wykrztusił Cody.
      -  Ja... - Coś w nim pękło. Coś ciężkiego opadło i w momencie, kiedy uświadomił sobie, że życie jest za krótkie, poczuł się lekki i wolny. - Ja... też cię kocham - odparł i pożałował szczerze, że już dawno temu nie zebrał się na odwagę i nie wypowiedział tych prostych słów. - Cholerny smarkaczu - dodał, ściskając dłoń syna.
      Łzy oślepiały Cody'ego. Otarł oczy, ale te znowu powilgot-niały. Spojrzał na drgające wciąż cielsko Stingera, a potem z powrotem na ojca.
      Curt miał zamknięte oczy. Wyglądał jakby spał. Ale w grzęzawisku poszarpanej tkanki i płuc Cody nie dostrzegał już bicia serca. Uścisk dłoni ojca osłabł. Cody trzymał go dalej za rękę, choć wiedział już, że Curt odszedł, a właściwie uciekł do miejsca, gdzie nie ma ślepych zaułków.
      Obok stała Daufin. Ściskała w rączkach kulę, twarz miała znużoną i pociemniałą. Siła zmagazynowana w ciele nosicielki była niemal na wyczerpaniu.
      -  Mam wobec niego i ciebie dług, którego nie zdołam nigdy spłacić - odezwała się. - Był bardzo dzielnym człowiekiem.
      -  Był moim ojcem - odparł Cody.
      Rick podźwignął się wreszcie na nogi. Podtrzymywany przez Mirandę podkuśtykał do leżącej na podłodze kopii, postawił stopę na ramieniu stwora i przewrócił ciało na plecy. Psi łeb zwisł bezwładnie, bursztynowe ślepia były martwe.
      Naraz ciało drgnęło. Ocalałe niebieskie, wciąż otwarte, oko Macka Cade'a spoczęło na Ricku z niewypowiedzianą nienawiścią. Usta otworzyły się i spomiędzy iglastych zębów wydobył się gasnący syk:
      -  Wy... robaleee...
      Oko wywróciło się w głąb czaszki, a usta wydały ostatnie grzechotliwe tchnienie.
      Z powłoki Stingera również wydobył się śmiertelny charkot. Ogon uniósł się, kolczasta kula na jego końcu zachwiała się i runęła po raz ostatni w dół, jakby na urągowisko.
      Cielsko znieruchomiało.
      Tymczasem puls statku zdążył już narosnąć do grzmotu, a fioletowe słońce skrzyło się energią. Daufin odwróciła się do Jessie, która klęczała przy Tomie i rwała jego koszulę na pasy, żeby obandażować mu pooraną głębokimi bruzdami rękę.
      -  Czas się kończy - powiedziała Daufin. Przebiegła wzrokiem konsolę programowania, starając się odszyfrować kod zawarty w geometrycznych kształtach. - Silniki osiągną wkrótce próg gotowości  startowej. Przekroczenie tego progu może doprowadzić do ich uszkodzenia. - Spojrzała na zespoły dźwigni w mniejszej piramidzie. - To sterownia. Potrafię opóźnić start na tyle, żeby umożliwić wam wydostanie się z tuneli, ale nie będę już miała czasu na zmianę koordynat nawigacyjnych i wejście do komory hibernacyjnej.
      -  Spróbuj to powtórzyć po ludzku - mruknął Tom.
      -  Nie mogę już długo utrzymywać statku na Ziemi - wyjaśniła Daufin. - I nie mam czasu na wtopienie się w swoją kulę. Potrzebuję innego strażnika.
      Te ostatnie słowa zaparły Jessie dech w piersiach.
      -  Co?!
      -  Przykro mi. Potrzebuję fizycznej postaci, żeby odwlekać start statku dopóty, dopóki nie wydostaniecie się z tuneli. Fala uderzeniowa by was zabiła.
      -  Błagam cię... oddaj nam Stevie. - Jessie wstała. - Błagam!
      -  Chcę to zrobić. - Twarzyczkę dziewczynki ściągało cierpienie, małe rączki tuliły do piersi czarną kulę. - Muszę mieć innego strażnika. Zrozumcie to, proszę. Staram się ocalić nie tylko siebie, ale i was wszystkich.
      -  Nie! Nie dostaniesz Stevie! Chcę moją córkę z powrotem!
      -  Czy ten strażnik to coś jak woźny?
      Daufin obróciła główkę w prawo i podniosła wzrok na Sierżanta Dennisona.
      -  Co taki strażnik robi? - spytał ostrożnie.
      -  Strażnik - wyjaśniła - ochrania moje ciało i przechowuje mój  umysł.  Noszę strażnika jak pancerz i również szanuję i ochraniam jego ciało oraz umysł.
      -  Wygląda mi to na robotę na pełny etat.
      -  Bo tak jest. Strażnik zaznaje spokoju w miejscu poza snami. Ale powrotu na Ziemię już dla niego nie będzie. Z chwilą, kiedy ten statek wystartuje...
      -  To poleci aż do nieba - mruknął Sierżant. Kiwnęła główką, obserwując go z nadzieją.
      -  I jak weźmiesz sobie tego innego strażnika, to... no... zrzucisz skórę? I państwo Hammondowie dostaną z powrotem swoją córeczkę? Tak?
      -  Tak.
      Sierżant milczał, myślał intensywnie, marszcząc w skupieniu czoło. Spuścił wzrok na dłonie i przyglądał się im przez kilka sekund.
      -  A Scootera będziemy mogli zabrać? - spytał w końcu.
      -  Nawet przez myśl mi nie przeszło, żeby go zostawić -odparła.
      Sierżant wydął wargi i wypuścił z sykiem powietrze.
      -  A co z jedzeniem i wodą?
      -  Nie będą nam potrzebne. Ja będę w komorze hibernacyjnej, a ty tutaj. - Uniosła kapsułę. - Ze Scooterem, jeśli sobie życzysz.
      Sierżant uśmiechnął się niepewnie.
      -  Trochę się... ten, tego... boję.
      -  Ja również - przyznała Daufin. - Zbierzmy się razem na odwagę.
      Sierżant popatrzył na Toma, na Jessie, na pozostałych. Przeniósł wzrok z powrotem na dziewczynkę i spojrzał w jej pełne napięcia błyszczące oczy.
      -  Dobra - zadecydował. - Będę twoim strażnikiem.
      -  Przyłóż tu palce - powiedziała Daufin i Sierżant ostrożnie dotknął kuli. - Nie bój się. Czekaj. Tylko czekaj.
      Po czarnej powierzchni zaczęły pełzać błękitne żyłki.
      -  Hej! - Głos Sierżanta był zdenerwowany, piskliwy. - Patrzcie no tylko!
      Błękitne żyłki łączyły się ze sobą i przepływały pod dłońmi niczym mgiełka. Daufin zamknęła oczy, odcinając się od wszystkich bodźców zewnętrznych i natarczywego, grzmiącego pulsowania statku. Koncentrowała się całkowicie na otwieraniu ogromnego rezerwuaru energii zmagazynowanej w kuli i czuła, jak kula działa na nią niczym oceaniczne pływy jej świata, omywa ją, wciąga głębiej w ich królestwo i coraz dalej od ciała Stevie Hammond.
      Wokół palców Daufin strzelały błękitne iskierki.
      -  Boże! - wymamrotał Sierżant. - Co to... - Iskierki zatańczyły teraz i wokół jego palców. Poczuł słabiutkie łaskotanie, które zdawało się przepływać to w dół, to w górę kręgosłupa. -Boże! - Niczego więcej nie był w stanie z siebie wydusić, a i to powtarzał oszołomionym szeptem.
      Naraz z kuli trysnęły prądy energii, oplatając dłonie Daufin i Sierżanta. Sierżant wybałuszył oczy. Jasnobłękitne pasma skręciły się, splotły ze sobą i wystrzeliły ze słyszalnym buczeniem w oczy Daufin i Sierżanta, w ich nozdrza, owinęły się wokół ich głów. Włosy Daufin iskrzyły. Sierżant otworzył usta, z plomb leciały mu skry.
      Tom i lessie stali przytuleni do siebie, nie śmiać się odezwać ani poruszyć. Reszta również patrzyła w milczeniu.
      Impuls energii odrzucił Sierżantowi głowę do tyłu. Nogi się pod nim ugięły i osunął się na podłogę. Dwie sekundy później na podłogę osunęła się również Daufin. Przepływ energii ustał i kapsuła, wysunąwszy się dziewczynce z rączki, potoczyła się do stóp Jessie.
      Daufin usiadła. Mrugając półprzytomnie powiekami gapiła się na Toma i Jessie. Chciała coś powiedzieć, otworzyła usta, ale nie wydobył się z nich żaden dźwięk.
      Ciało Sierżanta drżało. Przekręcił się na bok i powoli po-dźwignął na klęczki.
      Daufin przetarła oczy. Sierżant odetchnął głęboko parę razy i przemówił:
      -  Wracajcie z córką do domu, Tomie i Jessie.
      -  Mamo? - odezwała się Stevie. - Tak mi się chce... spać. Jessie podbiegła do córeczki, porwała ją na ręce i przytuliła,
      a Tom otoczył je obie ramionami.
      -  Czemu płaczecie? - spytała Stevie.
      Sierżant podniósł kulę z podłogi i wstał. Poruszał się sprawniej niż przedtem, oczy błyszczały mu inteligencją.
      -  Wasz język... jest zbyt ubogi, bym mógł w nim wyrazić, jak jestem wam wdzięczny - powiedział. - Przepraszam, że sprowadziłem na ten świat tyle cierpienia i nieszczęścia. - Spojrzał na ciało Curta i położył dłoń na ramieniu Cody'ego. - Nie chciałem tego.
      Cody kiwnął głową, ale nie mógł wydobyć z siebie głosu.
      -  Wiemy - odezwał się Tom. - Szkoda, że nie mogłeś zobaczyć naszego świata od lepszej strony.
      -  Myślę, że zobaczyłem go od najlepszej. Czym jest jakikolwiek świat, jeśli nie swoim plemieniem? I pokoleniami, które nadejdą? - Wyciągnął rękę i spracowanymi palcami Sierżanta dotknął delikatnie włosów Stevie.
      Stevie kleiły się oczy, senność otulała mgłą umysł.
      -  Ja ciebie znam? - spytała.
      -  Nie. Ale może pewnego dnia rodzice ci o mnie opowiedzą. Stevie wtuliła główkę w szyję matki. Nic ją nie obchodziło, gdzie są i co się stało, była bardzo zmęczona. Ale pamiętała, że miała cudowny sen o zabawie z Groszkiem na łące zalanej letnim słońcem. Taki piękny był ten sen...
      -  Największym darem jest druga szansa - podjął obcy. -I wy daliście ją mojemu plemieniu. Chciałbym bardzo podarować wam coś w zamian, ale wszystko, co mogę, to obiecać, że odtąd na moim świecie śpiewana będzie już zawsze pieśń o Ziemi. - Kąciki ust Sierżanta wygięły się w uśmiechu. - Kto wie? Może któregoś dnia nauczymy się nawet grać w baseball.
      Jessie chwyciła go za rękę. Brakowało jej słów, ale w końcu jakieś znalazła.
      -  Dziękuję, że zwróciłeś nam Stevie. Powodzenia... i uważaj na siebie, słyszysz?
      -  Słyszę. - Powiódł wzrokiem po pozostałych, skinął głową na pożegnanie Cody'emu i Rickowi, po czym spojrzał znowu na Hammondów. - Wracajcie do domu - powiedział. - Drogę znacie. Ja też wracam do siebie.
      Odwrócił się i ruszył przez salę. Utykając na jedną nogę, wszedł do małej piramidy, zatrzymał się na krótką chwilę, żeby rozejrzeć się po aparaturze, po czym zaczął szybko manipulować dźwigniami.
      Tom, Jessie, Cody, Rick i Miranda wyszli z sali. Jessie niosła na rękach śpiącą Stevie. Wracali drogą, którą tu przyszli, korytarzem opadającym spiralnie ku szerokiej, czarnej rampie w tunelu pod statkiem. W oddali paliły się wciąż latarki, które wyrzucili.
      A w czarnej kuli tkwiącej w dłoni istoty stał na rozdrożu Sierżant Dennison. Był młodym, przystojnym i sprawnym mężczyzną u progu życia. Z jakiegoś niewyjaśnionego powodu miał na sobie oliwkowozielony mundur. W ręku trzymał walizkę. Dzień był słoneczny, wiał lekki wietrzyk i droga rozwidlała się w dwóch kierunkach. Na drogowskazie widniały jakieś obce słowa: nazwy belgijskich wiosek. Wydawało mu się, że z jednego kierunku dolatuje złowróżbne dudnienie grzmotu, z ziemi unosiły się kłęby czarnego dymu. Coś złego tam się dzieje - pomyślał. Coś bardzo złego, co nie powinno już się powtórzyć.
      Zaszczekał pies. Sierżant spojrzał w tamte stronę i zobaczył Scootera. Ten krnąbrny kundel czekał na niego. Pies merdał radośnie ogonem. Sierżant przeniósł wzrok na czysty widnokrąg. Nie wiedział, co jest dalej, za zielonymi drzewami i łagodnymi wzgórzami, ale może warto się przekonać.
      Miał mnóstwo czasu, żeby tam dojść.
      - Czekaj! - zawołał do Scootera. - Idę do ciebie! - Ruszył i, dziwna rzecz, walizka ważyła tyle co piórko. Schylił się, podniósł z ziemi patyk, cisnął go wysoko i daleko i patrzył, jak Scooter, wzbijając łapami obłoczki kurzu, rzuca się za nim w pogoń. Pies chwycił patyk w zęby i przyniósł go. Sierżant mógłby się z nim w to bawić przez cały dzień.
      Uśmiechnął się i raźnie wmaszerował polną drogą w krainę wyobraźni.
      
58. Świt
     
      Rick zaczął się piąć po linie. Nie przypuszczał dotąd, że siedem metrów to tak wysoko. Po trzech metrach niezdarnej wspinaczki ramiona odmówiły mu posłuszeństwa. Wyczerpany, zsunął się z powrotem na dno.
      Z góry doleciał głos:
      -  Zawiąż na linie pętlę i wstaw w nią nogę! Wciągniemy cię!
      -  Dobra! - odkrzyknął Tom. - Zaczekajcie!
      Zrobił pętlę i Rick wsunął w nią stopę. Zaczęto go wciągać miarowo i po paru sekundach leżał już na podłodze domu Crow-fielda. Zobaczył czerwoną łunę wschodzącego słońca. Pole siłowe zniknęło i pustynny wiatr rozwiewał obłoki dymu i kurz.
      Z fortecy przyszli Xavier Mendoza, Bobby Clay Clemmons, Zarra i Peąuin. Zrzucili linę z powrotem i tym razem wywindowali na górę Mirandę.
      Rhodes, po wywleczeniu z dziury, najchętniej pocałowałby podłogę, ale obawiał się, że gdyby na niej ukląkł, już by nie wstał. Przyciskając dłonią kontuzjowane ramię, rzucił się do drzwi, odetchnął głęboko świeżym powietrzem i wyjrzał na świat. Nad Inferno i Bordertown latały z rykiem helikoptery, okrążając z daleka czarną piramidę. Niebo powyżej przecinały smugi kondensacyjne myśliwców odrzutowych; ich piloci czekali na rozkazy. Na szosie 67 roiło się od reflektorów: ciężarówki, jeepy, furgonetki i ciągniki siodłowe. Rhodes pokiwał głową. Teraz dopiero się zacznie. Słyszał odgłos wydawany przez piramidę, stąd był to niski łoskot. Daufin - nie, teraz już Sierżant -opóźniał wciąż start, dając im czas na wydostanie się z tuneli.
      Ray Hammond usłyszał warkot przelatującego helikoptera i otworzył oczy. Leżał w wannie z mohawkową głową Paskudy na ramieniu. Przez wybite okno sączyły się ukosem czerwone smugi słonecznego światła. Skryli się tutaj po dachowaniu furgonetki Czołga, słyszeli łomot rozwalanych w okolicy domów, ale nie wyszli na zewnątrz. Pomysłodawcą schronienia się w wannie był Ray.
      Teraz chciał z niej wyleźc, ale Paskuda wymamrotała coś pod nosem i przywarła do jego piersi. Wiedział, że dziewczyna jeszcze nie za bardzo kontaktuje i ze trzeba ją odstawić do kliniki doktora Early'ego. Popatrzył na jej twarz i odgarnął parę kosmyków rozwichrzonych włosów - i naraz różowiejące światło objawiło mu to, co do tej pory skrywały ciemności: Paskuda miała rozpiętą bluzkę i...
      O Boże - pomyślał Ray. O mój Boże, są!
      Obie piersi były na wierzchu. Proszę, oto i sutki, i wszystko, marne parę centymetrów od jego palców.
      Wpatrywał się w nie jak zahipnotyzowany.
      Tak blisko. Tak blisko. Niesamowite - pomyślał, jak umysł jeszcze niedawno sparaliżowany strachem przed śmiercią, potrafi się szybko przerzucić na rozważanie możliwości stracenia cnoty w wannie. To pewnie ta kosmiczna sekswiązka tak na ciebie działa. Robi z ciebie człowieka nieobliczalnego.
      No to może tylko jedno dotknięcie - pomyślał. Jedno szybkie dotknięcie. Nawet nie będzie wiedziała.
      Ledwie zaczął sunąć w kierunku piersi palcami, Paskuda otworzyła oczy. Były czerwone i podpuchnięte. Całą twarz miała obrzmiałą i posiniaczoną, ale jemu mimo to wydawała się ładna. A może nawet teraz, kiedy leżała tak blisko, z głową wtuloną
      w jego ramię, ładniejsza niż kiedykolwiek. Próbowała skupić na nim wzrok.
      -  Ray? - spytała.
      -  We własnej osobie. - Parsknął nerwowym chichotem.
      -  Tak myślałam. - Uśmiechnęła się sennie. - W porządku jesteś, mały. Któregoś dnia jakaś dziewczyna poczuje się przy tobie kimś. Dajmy na to damą. - Ciężkie powieki znowu jej opadły i lekki oddech Paskudy owionął mu szyję.
      Przyglądał się jeszcze chwilę piersiom, ale palców już bliżej nie podsuwał. Przyjdzie na to czas - myślał. Ale nie teraz. Nie dzisiaj. Ten czas nadejdzie w przyszłości. Może nie będzie to z Paskudą, lecz z jakąś inną dziewczyną, której jeszcze nie zna. Może będzie to miało coś wspólnego z miłością. I może właśnie myślenie o takich sprawach nazywają dorastaniem?
      -  Dzięki - powiedział, ale nie odpowiedziała. Naciągnął jej bluzkę na obnażone piersi i zapiął kilka guziczków, żeby dla kogoś, kto ich tu w końcu znajdzie, wyglądała na tę, którą była dla niego: śpiącą Guinevere. To mój rycerski czyn roku - pomyślał. Tam na zewnątrz jest Miasto Dzikiego Zwierza. Czuł się jak wór potłuczonych kości. Oparł głowę o krawędź wanny i zapatrzył się na wschodzące czerwono słońce.
      Ed Vance, Celeste Preston i Sue Mullinax wyszli niepewnie z Końskiej Podkowy na Celeste Street, nad którą uwijały się helikoptery rozganiające wirnikami smog. Całą noc, od chwili runięcia ściany lokalu, przeleżeli twarzami do podłogi w rumowisku za kontuarem. Odgłosy destrukcji nie ustawały i Vance pogodził się już z myślą, że to koniec świata, kiedy naraz Celeste pisnęła przeraźliwie i usłyszeli helikoptery. Dopiero teraz zauważyli, że pole siłowe zniknęło i Vance nie mógł się powstrzymać. Wydał świdrujący w uszach okrzyk euforii, porwał Celeste Preston w objęcia i uniósł ją w górę pośród porywistego wichru wzniecanego wirnikami helikopterów.
      Przed nosem przefrunęło Vance'owi z furkotem coś jakby zielony nietoperz. Za chwilę wiatr przyniósł tego więcej.
      - Co to? - krzyknęła Sue.
      Celeste nadstawiła rękę i chwyciła w locie garść gnanej wiatrem zieleniny. Rozchyliła dłoń i stwierdziła, że trzyma osiem studolarowych banknotów.
      Po całej Celeste Street wirowały chmary pieniędzy.
      -  Boże! - Sue złowiła z powietrza dwie garście i wepchnęła sobie zdobycz za bluzkę.
      Nagle na zrujnowanej ulicy zaroiło się od zaaferowanych ludzi również uganiających się za pieniędzmi.
      -  Skąd one lecą?!
      Celeste wyswobodziła się z niedźwiedziego uścisku szeryfa i ruszyła po usuwającym się spod nóg dywanie z banknotów do swojego wozu. Cadillac leżał na boku, z dwóch opon uszło powietrze. W czerwonej poświacie brzasku już z daleka zauważyła, że pieniądze wyfruwają z samochodu, ilekroć przeleci nad nim helikopter.
      -  Cholera! - mruknęła pod nosem, podchodząc na miękkich nogach do wozu.
      Studolarówki wyfruwały z rozprutego pazurami potwora przedniego siedzenia. Podbiegł Yance. Mokrą od potu koszulę wypychały mu pieniądze.
      -  Widziałaś kiedy coś takiego?! - krzyknął.
      -  No to już wiemy, gdzie Wint zadołował swoją forsę -powiedziała Celeste. - Stary sukinsyn wypchał mi nią siedzenia. Zapowiedział, żebym za żadne skarby nie sprzedawała tego wozu. Teraz chyba rozumiem dlaczego.
      -  Dobra, dobra. Lepiej zacznij je zbierać! Jasny gwint, rozlecą się po całym mieście!
      Celeste odchrząknęła i rozejrzała się. Jezdnia usiana była pęknięciami i rozpadlinami, sklepy wyglądały jak po bombardowaniu, w autoserwisie Cade'a nie ostał się cało ani jeden samochód, niektóre wraki jeszcze dymiły, domy, jak okiem sięgnąć, nadawały się tylko na podpałkę.
      -  Niewiele zostało z Inferno - stwierdziła. - To chyba koniec tej poczciwej mieściny.
      -  Zbieraj pieniądze! - ponaglił ją Yance. - No rusz się, są twoje! Pomóż mi je zbierać!
      Patrzyła przez chwilę na trzymaną w garści gotówkę. Naraz rozprostowała palce i banknoty uleciały z wiatrem.
      -  Zwariowałaś? Wszędzie tego pełno!
      -  Wiatr ich chce - powiedziała Celeste. - Niech je sobie ma. - Spojrzała na szeryfa lodowatobłękitnymi oczami. - Ed, jestem cholernie rada, że uszłam z życiem z tego piekła. Mieszkałam i w rozpadającej się ruderze, i w eleganckim domu, i wcale nie jestem pewna, gdzie mi było lepiej. Zależy ci na tej forsie, to ją sobie zbieraj. I tak cała trafi w końcu do kieszeni poborcy podatkowego. Najważniejsze, że jest nowy poranek, a ja żyję, Ed, i czuję się diabelnie bogata. - Odetchnęła głęboko czystym już powietrzem. - Diabelnie bogata.
      -  Ja też, ale to jeszcze nie powód, żeby mi się poprzestawiało w głowie! - Vance napychał sobie zapamiętale koszulę z przodu i na plecach.
      -  Co ty tam wiesz! - Odpędziła machnięciem ręki jego argument. - Sue, masz tam jeszcze jakieś piwo?
      -  Nie wiem, pani Preston. - Sue przerwała zbieranie banknotów. Pod bluzką miała pełno dolarów, ale oczy przymglone. Widok obróconego w perzynę Inferno czynił wszystko podwójnie nierealnym. - Ja chyba... przejdę się zobaczyć, co zostało z mojego domu. Bierzcie sobie, co chcecie. - I odeszła poprzez zieloną zamieć w kierunku Bowden Street.
      Celeste dostrzegła reflektory w głębi ulicy.
      -  Wygląda na to, że zaraz będziemy mieli towarzystwo. Rozpijemy jeszcze jedno piwko, zanim się tu dotelepią?
      Yance schylił się po następny banknot. Kiedy go podnosił, trzy wysunęły mu się z ręki. Zdał sobie sprawę, że nigdy nie da rady pozbierać wszystkich, a próbując tego, zwariuje. Wyprostował się. Studolarówki wyfruwały mu z przepełnionych kieszeni. To był koszmar w koszmarze i jedyną w tej chwili opoką wydała mu się stojąca przed nim kobieta. Szelest przelatujących banknotów wabił jednak, gdyż Yance dobrze wiedział, że choćby harował całe życie, nigdy nie uciułałby nawet marnego ułamka tego, co tu wiatr roznosi.
      Z drugiej strony jeszcze nie tak dawno nie wierzył, że dożyje wschodu słońca, a przecież go ogląda! Ciepło musnęło mu twarz. Zamrugał, bo łzy napłynęły mu do oczu.
      -  Chodź, Ed - powiedziała łagodnie Celeste. Przez chwilkę wydawało jej się, że w ryku wirników i szumie unoszących się w powietrzu banknotów słyszy śmiech Winta. A przynajmniej chichot. Wzięła szeryfa za rękę.
      -  Zejdźmy, bogacze, z ulicy - powiedziała i wciągnęła go jak potulnego baranka przez rozbitą fasadę do Końskiej Podkowy.
      Ludzie, mrużąc oczy porażone blaskiem słońca, wychodzili z domów, w których się kryli. Inferno wyglądało tak, jakby przeszło przez nie zygzakiem tornado. Gdziekolwiek spojrzeć ziały kratery. Niektórzy natykali się nie tylko na zniszczenia: na Oakley Street leżał koniopodobny potwór, który rozwalił masę domów przy Travis, Sombra i Oakley, ale padł wraz ze śmiercią Stingera. W rozpadlinach tkwiły zaklinowane inne stwory: skorpionowate korpusy z ludzkimi głowami o martwych oczach, z których życię uszło w tym samym momencie co ze Stingera. Upłynie wiele tygodni, zanim odnalezione zostanie ostatnie z tych ścierw.
      Sue Mullinax była już u zbiegu Bowden z Oakley, niedaleko swojego domu, kiedy nagle ktoś zawołał:
      -  Hej, proszę pani! Proszę zaczekać!
      Podniosła wzrok na Bujany Fotel. Robiło się coraz jaśniej i cienie pierzchały. Na szczycie pagórka stał mały łazik, a obok niego dwaj mężczyźni. Jeden z nich trzymał kamerę wideo i kierował ją na czarną piramidę. Teraz obrócił obiektyw w kierunku Sue. Drugi mężczyzna, wzbijając chmury pyłu i ślizgając się na drobnych kamykach, zbiegł z pagórka. Miał ciemną brodę i nosił czapeczkę z literkami NBC nad daszkiem.
      -  Jak się pani nazywa? - zapytał, przygotowując notes i długopis.
      Powiedziała.
      -  Zejdź tu! - zawołał mężczyzna do tego drugiego. - Mamy wywiad z naocznym świadkiem!
      Mężczyzna z kamerą zaczął zbiegać niezdarnie po zboczu, parę razy omal nie klapnął na tyłek.
      -  O Boże! - pisnęła z przejęciem Sue, usiłując doprowadzić do porządku zrujnowaną fryzurę. - O Boże, będę w telewizji?
      -  W  wiadomościach  ogólnokrajowych,  proszę pani!   Proszę teraz na mnie spojrzeć. - Na kamerze zapłonęło czerwone światełko i Sue nie miała innego wyjścia, jak tylko spojrzeć w obiektyw.
      -  O której wylądowało tu UFO?
      -  Tak gdzieś za kwadrans dziesiąta wieczorem. Pamiętam, bo w tym momencie spojrzałam na zegar. - Odgarnęła z twarzy zakurzone włosy,  świadoma, że przez pieniądze  wypychające bluzkę wygląda na tęższą niż w rzeczywistości. - Pracuję w Końskiej Podkowie. To taka kafejka. Boże, muszę strasznie wyglądać!
      -  Wygląda pani świetnie. Zdejmij panoramę, a potem najedź na jej twarz. - Kamerzysta zaczai się powoli obracać wokół własnej osi filmując zabudowania Inferno. - To będzie niedługo najsłynniejsze miasteczko w całym kraju, proszę pani. Diabła tam w kraju, na całym świecie!
      -  To ja... będę sławna? - spytała drżącym głosem.
      -  Pani i wszyscy mieszkańcy. Dostaliśmy informację, że prawdopodobnie doszło tu do kontaktu z istotami pozaziemskimi. Może to pani potwierdzić?
      Zdawała sobie sprawę z wagi odpowiedzi, jakiej zaraz udzieli.
      Ujrzała oczyma wyobraźni swoją twarz oraz twarze innych mieszkańców Inferno i Bordertown w dziennikach telewizyjnych, na okładkach czasopism, w gazetach i w książkach. W głowie zawirowało jej prawie tak, jak po wywinięciu tamtego koziołka.
      -  Tak - powiedziała bardzo wyraźnie. - Tak - powtórzyła dla pewności. - Były tu dwie istoty. Każda innego rodzaju. Szeryf - nazywa się szeryf Ed Yance - powiedział mi, że jedna ścigała drugą. Kiedy ten statek wylądował, to całe miasto tak się zatrzęsło, jakby...
      -  Cięcie! - rzucił mężczyzna w czapeczce z daszkiem. Oglądał się co chwila przez ramię i teraz coś go zaniepokoiło. -Dziękujemy, pani Mullinax. Na nas już czas! - Obaj z kamerzystą puścili się pędem pod stromiznę pagórka do czekającego łazika.
      Sue dopiero teraz zauważyła, co ich spłoszyło: w Bowden skręcał jeep pełen żołnierzy z literami MP na hełmach, kierowca lawirował w pocie czoła między szczelinami i kraterami w jezdni. Paru żołnierzy wyskoczyło w biegu z jeepa i popędziło pod górę za uciekającymi.
      -  Jestem panna Mullinax! - krzyknęła Sue.
      Silnik łazika odpalił, zanim żołnierze zdążyli dobiec i pojazd pomknął na złamanie karku w dół przeciwległego stoku.
      Po północnej stronie mostu nad Snake River zatrzymał się nie oznakowany, granatowy samochód. Wysiedli z niego dwaj mężczyźni w mundurach oficerów lotnictwa i człowiek w cywilu. Ruszyli sprężystym krokiem na spotkanie grupy ludzi nadchodzących od południowej strony okopconego mostu.
      -  Boże! - Pułkownik o jastrzębim nosie, z nazwiskiem Buck-ner na plakietce identyfikacyjnej przypiętej do kieszeni na piersi, zatrzymał się. Wydało mu się, że wśród zbliżających się rozpoznaje kogoś, ale jeśli był to rzeczywiście pułkownik Rhodes, to postarzały w ciągu jednej nocy o dziesięć lat. - Chyba go znaleźliśmy! - Dopiero parę kroków później padło stanowcze: -Tak. To pułkownik Rhodes. Powiadom centralę.
      Drugi z oficerów, kapitan nazwiskiem Garcia, rzucił do słuchawki telefonu polowego:
      -  Able Jeden do centrali, znaleźliśmy pułkownika Rhodesa. Powtarzam:  znaleźliśmy pułkownika.  Potrzebujemy  sanitarki ewakuacyjnej, i to migiem.
      -  Sanitarka w drodze, Able Jeden - zameldował dyspozytor, kierujący ruchem ze stojącej na parkingu przed Bob Wire Club przyczepy, która spełniała rolę centrum dowodzenia.
      Rhodes, prowadzony pod ramię przez Zarrę Alhambrę, z daleka zauważył idącego mu naprzeciw pułkownika Bucknera ze Specjalnych Służb Wywiadowczych.
      -  Dzień dobry, Alan - powiedział, kiedy pułkownik Buckner podszedł bliżej. - Ominęło cię sporo emocji.
      Buckner kiwnął sztywno głową, jego ciemne oczy nie zdradzały śladu rozbawienia.
      -  Na to wygląda. - Popatrzył na gromadkę obszarpanych cywilów. Wyglądali jak niedobitki schodzące z pola walki. Ubrania mieli w ppżałowania godnym stanie: zakurzone i wysmarowane, oczy zapadnięte i podkrążone, twarze umazane krwią. Jednego z nich, krzepkiego młodego człowieka o kręconych jasnych włosach prowadziło dwoje Latynosów, chłopak i dziewczyna. Cała trójka patrzyła w przestrzeń nieobecnymi oczami. Nieco starszy mężczyzna miał ramiona obandażowane szmatami przesiąkniętymi krwią, a obok niego szła kobieta o poszarzałej twarzy niosąca na rękach dziewczynkę, która - o dziwo! - chyba spała. Reszta grupy była mniej więcej tak samo oszołomiona i poturbowana. Ale przecież Matt Rhodes, opuszczając wczoraj rano bazę sił powietrznych Webb, wyglądał całkiem młodo, a teraz twarz miał pooraną bruzdami, włosy wyraźnie mu przez noc posiwiały. Krzepnąca krew wyciekała spomiędzy palców dłoni, którą przyciskał ramię. Uśmiechał się zuchowato, ale jego wpadnięte oczy widziały z pewnością rzeczy, o których wspomnienia będą go nawiedzać do końca życia.
      -  To pan Winslow. Jest specjalistą od koordynacji działań. -Buckner wskazał  na cywila,  krótko  ostrzyżonego blondyna w granatowym garniturze.
      Winslow miał okulary przeciwsłoneczne na nosie i kamienną twarz. Rhodesowi z miejsca zaleciało od niego Waszyngtonem.
      -  Kapitana Gunnistona zabrano już do wywiadu - oznajmił Buckner. Mówił o wielkiej przyczepie zaparkowanej przy stacji benzynowej Texaco. - Za kilka minut będzie tu sanitarka, która odwiezie cię do medycznego. - Powiódł wzrokiem po krajobrazie zniszczenia. - Wygląda na to, że miasteczko cholernie oberwało. Potrafisz oszacować straty w ludziach?
      -  Wysokie - odparł Rhodes. Ramię już go nie bolało, było tylko ciężkie jak worek świeżo napełniony cementem. - Ale wydaje mi się, że wyszliśmy z tego z tarczą. - Jak wyjaśnić tym trzem mężczyznom, że na przestrzeni dwudziestu czterech godzin - ułamek sekundy w skali wszechświata! - w teksaskim pyle toczył się bój o przyszłość dwóch cywilizacji?
      -  Pułkowniku Buckner - odezwał się Garcia, trzymając przy uchu słuchawkę telefonu polowego - mam Kontrolę Perymetru. Meldują, że przez kordon ochronny przedzierają się osoby niepowołane, prawdopodobnie dziennikarze. Kapitan Ingalls mówi, że nie ma możliwości ich upilnować na tych otwartych przestrzeniach...
      -  Powiedz mu, że nikt nie ma prawa się tu przedostać! -warknął Buckner. W jego głosie pojawił się cień paniki. - Jezu Chryste! Powiedz, żeby zakuwał sukinsynów w kajdanki, jeśli nie da się inaczej!
      -  Możesz sobie odpuścić - wtrącił spokojnie Rhodes. - Tego nie da się utrzymać w tajemnicy.
      Buckner wybałuszył na niego oczy, zupełnie jakby pułkownik oświadczył przed chwilą, że barwy amerykańskiej flagi to zieleń, róż i purpura.
      Odległy łoskot czarnej piramidy urwał się raptem jak nożem uciął.
      Cody, Rick, Rhodes i pozostali obejrzeli się. Podstawa piramidy zaczynała się rozjarzać niebieskopomarariczowym blaskiem. W świetle poranka mieniły się fale rozpalonego powietrza.
      Most zadygotał, ziemia zawibrowała i górna część piramidy zaczęła się wznosić ponad rozgrzaną podstawę. Z obrzeża strzeliły białe płomienie i rozniosły się z rykiem tunelami pod Bor-dertown, stapiając ziemię i piasek w grudy czarnego szkliwa. Podmuch gorącego wiatru przetoczył się przez most.
      Piramida wzniosła się wolno na wysokość stu kilkudziesięciu metrów i zawisła na chwilę w bezruchu. Złote promienie wstającego słońca padły na jej pokrytą czarnymi łuskami powierzchnię. Potem piramida zaczęła się z gracją obracać.
      -  Kapitan Redding melduje, że sidewindery Grupy Uderzeniowej Alpha są uzbrojone i gotowe do odpalenia - przekazał Bucknerowi obsługujący telefon polowy Garcia.
      Mowa była o pociskach sidewinder. Rhodes spojrzał w górę na smugi kondensacyjne myśliwców formujących szyk bojowy.
      -  Puśćcie go - powiedział. Buckner wyrwał Garcii słuchawkę.
      -  Tu lider zespołu do Uderzeniowej Alpha. Zająć pozycje. Na mój rozkaz odpalić sidewindery, potwierdź.
      -  Nie! - zaprotestował Tom, przepychając się łokciami na czoło tłumku. - Dajcie temu statkowi odlecieć!
      Powietrze smagały bicze energii tryskające z boków piramidy.
      -  Czekać na mój rozkaz - powtórzył do słuchawki Buckner.
      -  Każ myśliwcom rozbroić pociski, Alan. - Rhodes chwycił Bucknera za nadgarstek. - Nie obchodzi mnie, jakie dostałeś rozkazy. Daj mu odlecieć.
      Buckner wyrwał rękę z uścisku Rhodesa, na policzki wystąpiły mu czerwone plamy.
      W tym momencie boki piramidy, strzelając na setki metrów w każdą stronę przypominającymi błyskawice zygzakami energii, zaczęły się zbiegać. Powietrze migotało z gorąca i piramida mieniła się w nim niczym nieprawdopodobny miraż. Po kilku sekundach statek kosmiczny przyjął kształt zbliżony do włóczni. Znowu zaczął się wznosić, tym razem coraz szybciej, błyskawicznie nabierając prędkości. W ciągu dwóch uderzeń serca stał się ciemną smugą mknącą pionowo w granat nieba.
      -  Leć! - zawołał Rick. - Leć! Krążące w górze myśliwce czekały. Buckner otworzył usta.
      Rhodes wyciągnął rękę i szarpnął kabel biegnący od słuchawki do plecaka z telefonem polowym.
      Powietrzem targnął grzmot towarzyszący przekraczaniu bariery dźwięku, fala uderzeniowa postrącała z nieba pierwsze sępy wzlatujące na łów i wzbiła w górę tumany kurzu z połaci te-ksaskiej pustyni w promieniu piętnastu kilometrów. Statek kosmiczny zdawał się wydłużać i lotem strzały mknął w bezchmurne, jaśniejące z wolna niebo. Śmignął obok krążących myśliwców, jakby te były nieruchomymi, namalowanymi na niebie plamkami i rozwiał się we fioletowym migotaniu.
      Podmuch, szarpiąc ubrania, mierzwiąc włosy, przetoczył się przez most i zaświszczał na ocalałych z pogromu dachach miasteczka.
      Statek zniknął z oczu patrzących. Myśliwce zataczały kręg za kręgiem, jak zawiedzione moskity, którym nie pozwolono wkłuć się w smakowicie wyglądające ramię.
      -  Panie pułkowniku... - Winslow wycedził te słowa powoli, z naciskiem. Rhodesowi przemknęło przez myśl, że chłopaków z rządowych służb ochrony wysokiego szczebla muszą pewnie rozmnażać na jakichś specjalnych farmach hodowlanych. - Sądzę, że była to pańska ostatnia akcja w służbie Sił Powietrznych Stanów Zjednoczonych.
      -  Pocałuj mnie w dupę - mruknął Rhodes i zwracając się do Bucknera dorzucił: - Ty też. - Spojrzał w górę.
      Myśliwce zniżały lot. Akcja zakończona, trzeba jeszcze tylko posprzątać.
      Przy północnym przyczółku mostu zatrzymała się furgonetka z czerwonym krzyżem na burcie. Otworzyły się tylne drzwi i ze środka wysunęła się pochylnia. We wnętrzu znajdowały się prycze, maski tlenowe i butle z tlenem, sprzęt medyczny oraz dwóch sanitariuszy.
      -  Czas na nas. - Buckner skinął na Rhodesa. Pułkownik postąpił przy pomocy Zarry kilka kroków, ale nagle się zatrzymał. Słońce wychylało się już zza widnokręgu, niebo jaśniało, zanosiło się na kolejny skwarny dzień. Odwrócił się i popatrzył po twarzach Cody'ego, Ricka, Mirandy, Jessie, Toma i małej dziewczynki, której nie obudził nawet grzmot, z jakim statek przekroczył barierę dźwięku. Podejrzewał, że wkrótce oni wszyscy będą spali równie kamiennym snem. Koszmary nadejdą później. Ale każdy będzie sobie z nimi radził, jak najlepiej potrafi, bo istoty ludzkie wiele mogą znieść. Ocaliliśmy dwa światy - pomyślał. Nieźle jak na jedną noc pracy robali.
      Wystawił twarz na działanie promieni wschodzącego słońca i ruszył dalej.
      Jessie czuła na piersi bijące wolno, miarowo serduszko Stevie. Dotknęła buzi córeczki, przesunęła dłonią po jej zakurzonych kasztanowych włosach i natrafiła palcami na dwie krwawe pręgi na karku. Stevie poruszyła się i skrzywiła z bólu. Jessie cofnęła dłoń.
      Pewnego dnia trzeba będzie opowiedzieć małej tę historię. Pewnego dnia, ale nie dzisiaj.
      Podtrzymując córeczkę jedną ręką, drugą poszukała dłoni Toma. Muszą zaprowadzić jeszcze Raya do kliniki, ale Rayowi nic nie będzie. Należał do tych w czepku urodzonych osobników, którzy z każdej opresji wychodzą cało, i Jessie b tym wiedziała. To pewnie rodzinne. Hammondowie ruszyli przez most. Stevie śniła o gwiazdach.
      W całym Inferno roiło się teraz od ciężarówek i jeepów. Kilka helikopterów krążyło ostrożnie nad pozostawioną przez statek kosmiczny podstawą. W najbliższych dniach ekipy techniczne stwierdzą, że nie da się jej ani pociąć, ani w żaden inny sposób usunąć.
      Przez most przeszli już wszyscy z wyjątkiem jednej ociągającej się osoby. Cody, zwiesiwszy bezwładnie ręce, wpatrywał się we wrak swojego motocykla. Honda - jego stara przyjaciółka - też nie żyła, a most zdawał się mieć sto kilometrów długości.
      Rick obejrzał się i przystanął.
      -  Zajmij się moją siostrą - poprosił Mendozę i ten pomógł Mirandzie wsiąść na skrzynię czekającej ciężarówki.
      Rick podkuśtykał parę kroków w kierunku Cody'ego, przystanął i czekał.
      Cody schylił się i podniósł osmalony fragment rury wydechowej, po czym upuścił ten bezużyteczny już kawałek złomu na jezdnię.
      -  Słyszałem, że złota rączka z ciebie - odezwał się Rick. Cody nie odpowiedział. Usiadł na krawężniku i przyciągnął kolana do piersi.
      -  Idziesz, czy nie?
      Cody milczał. Dopiero po chwili, wciągnąwszy spazmatycznie powietrze w płuca, wyrzucił z siebie:
      -  Nie!
      Rick podkuśtykał parę kroków bliżej. Cody odwrócił głowę. Rick chciał coś powiedzieć, ale nie bardzo wiedział co. Nagle doznał olśnienia.
      -  Dziś ostatni dzień szkoły. Jak myślisz? Przepuszczą nas?
      -  Daj mi spokój. Idź. - Cody wskazał Inferno.
      -  Nie ma sensu tu siedzieć, Cody. Jak nie masz siły, to ktoś po ciebie przyjdzie.
      -  A niech przychodzą! - krzyknął Cody i kiedy obrócił głowę, Rick zobaczył, że po policzkach spływają mu łzy. - Mój tato nie żyje, nie rozumiesz?! - Wykrzyczał to tak głośno, że zabolało go w gardle. Oczy miał pełne łez. - Mój tato nie żyje - powtórzył już ciszej, jakby dopiero teraz fakt ten w pełni do niego dotarł. Wydarzenia, które zaszły w statku Stingera, pamiętał jak niewyraźny, pogmatwany sen i upłynie sporo czasu, zanim poukłada sobie to wszystko w głowie. Ale ojca spoglądającego na spło-wiałą fotografię przed wydaniem ostatniego tchnienia pamiętał wyraźnie. Czuł się pusty w środku. Nigdy do głowy mu nie przyszło, że kiedyś za nim zatęskni.
      -  Tak, nie żyje - przyznał Rick. Podszedł jeszcze dwa kroki bliżej. - Ocalił nam tyłki, tyle ci powiem. Widzisz... nie znałem go za dobrze, ale wiem, że on się dla nas poświęcił. I dla Daufin.
      -  Bohater - mruknął Cody. Roześmiał się przez łzy i musiał otrzeć nos. - Mój tato bohaterem! Myślisz, że wypiszą mu to na nagrobku? - Gorzki uśmiech zgasł mu na wargach, bo w tym momencie uświadomił sobie, że przecież nie ma ciała, które można by złożyć do grobu.
      -  Mogliby - powiedział Rick.
      -  Tak. Może by i mogli. - Cody wpatrywał się we wschodzące słońce. Mijały dwadzieścia cztery godziny od chwili, kiedy siedząc na Bujanym Fotelu patrzył na zaułki Inferno. Czuł się teraz starszy, ale ani trochę słabszy. Tato nie żyje, fakt, i będzie się z tym musiał jakoś pogodzić, ale świat wygląda dzisiaj jakoś inaczej; jest jakby większy i podsuwa nowe możliwości.
      -  Dokonaliśmy tej nocy czegoś naprawdę wielkiego - orzekł Rick. - Czegoś, czego ludzie mogą nigdy nie zrozumieć. Ale my to wiemy, i wystarczy.
      -  Tak. - Cody kiwnął głową. - Chyba tak. Jak myślisz, co się teraz stanie z Inferno?
      -  Myślę, że jeszcze jakiś czas pociągnie. Bordertown też. Jak tylko ludzie się dowiedzą, co tutaj wylądowało... Wiesz, nigdy nie wiadomo, co przyniesie następny dzień. - Rick podszedł jeszcze bliżej i wyciągnął rękę. - To co, pójdziesz?
      Cody patrzył przez chwilę w milczeniu na śniadą dłoń. Była obtarta od liny. Otarł oczy i pociągnął nosem. Gdyby któryś z Renegatów zobaczył go w tym opłakanym stanie...
      Nie - pomyślał. Od tej pory żadnych Renegatów, żadnych Grzechotników. Nigdy więcej. To było wczoraj, a dzisiaj zaczyna się dla nich obu stąd, od środka tego mostu.
      Wyciągnął rękę i uścisnął tę śniadą dłoń. Rick pomógł rnu wstać.
      Słońce świeciło coraz jaśniej, przepędzając ostatnie cienie. Obaj mężczyźni ruszyli ramię w ramię przez most w kierunku Inferno. 
      
     Koniec
      
      
      
      
      
      
      
      
      
      
      
      
      
      





