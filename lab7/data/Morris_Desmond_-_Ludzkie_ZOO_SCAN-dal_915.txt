MORRIS DESMOND



LUDZKIE ZOO

( PRZEŁOŻYŁ TOMASZ KRZESZOWSKI )


SCAN-DAL


WSTĘP

Udręczony mieszkaniec wielkiego miasta -gdy presje współczesnego życia zbytnio 
dają mu się we znaki -określa często swoje przeludnione środowisko mianem betonowej 
dżungli. To barwne określenie bardzo nieprecyzyjnie opisuje model życia w gęstym skupisku 
miejskim, co może potwierdzić każdy, kto zna prawdziwą dżunglę. 
Żyjące w środowisku naturalnym dzikie zwierzęta zazwyczaj nie okaleczają się 
nawzajem, nie onanizują się, nie atakują swojego potomstwa, nie cierpią na wrzody żołądka 
ani na otyłość, nie praktykują fetyszyzmu, nie żyją w związkach homoseksualnych i nie 
popełniają morderstw. Natomiast u ludzi mieszkających w miastach wszystkie te zjawiska 
mają oczywiście miejsce. Czy więc w ten sposób ujawnia się podstawowa różnica między 
rodzajem ludzkim a innymi zwierzętami? Na pierwszy rzut oka wydaje się, że tak. Jest to 
jednak jedynie pozór. W pewnych okolicznościach, a mianowicie w nienaturalnych 
warunkach niewoli, inne zwierzęta także zachowują się w ten sposób. Zwierzę przebywające 
w klatce ogrodu zoologicznego demonstruje te same anomalie, jakie znamy doskonale z 
zachowań naszych ludzkich pobratymców. Tak więc najwyraźniej miasto nie jest betonową 
dżunglą, lecz raczej ludzkim zoo. 
Mieszkańca miasta nie należy porównywać z dzikim zwierzęciem żyjącym na 
wolności, lecz ze zwierzęciem w niewoli. Współczesne zwierzę ludzkie nie żyje już 
warunkach naturalnych dla swojego rodzaju. Człowiek, schwytany w pułapkę nie przez łowcę 
z ogrodu zoologicznego, lecz przez świetność własnego umysłu, umieścił sam siebie w 
ogromnej niespokojnej menażerii, gdzie nieustannie grozi mu załamanie się pod wpływem 
zbyt wielkich napięć. 
Obok tych presji istnieją też jednak rozliczne korzyści. Świat zoo, niczym potężny 
rodzic, roztacza opiekę nad swoimi wychowankami, zapewniając jedzenie, picie, schronienie, 
higienę i opiekę medyczną. Podstawowe problemy związane z przeżyciem są ograniczone do 
minimum. Pozostaje jeszcze sporo czasu wolnego. Zwierzęta w ogrodach zoologicznych 
wykorzystują ten czas w rozmaity sposób, właściwy różnym gatunkom. Jedne odpoczywają 
spokojnie, wylegując się w słońcu, podczas gdy inne nie potrafią wytrzymać przedłużającej 
się bezczynności. Mieszkańcy ludzkiego zoo niewątpliwie należą do tej drugiej kategorii. 
Ludzki mózg, z istoty swej poszukujący i wynalazczy, nie znosi długich okresów 
bezczynności. Dlatego człowiek odczuwa nieustanną konieczność podejmowania coraz 
bardziej skomplikowanych zadań. Bada, organizuje i tworzy, coraz głębiej pogrążając się w 
coraz bardziej zniewalające zoo, jakim jest świat. Każda nowa komplikacja o kolejny krok 
oddala go od naturalnego stanu plemiennego, w jakim jego przodkowie bytowali milion lat. 
Historia współczesnego człowieka to dzieje zmagań ze skutkami tego trudnego 
marszu do przodu. Obraz ten jest zagmatwany i trudno się w nim rozeznać, po części dlatego, 
że odgrywamy tu podwójną rolę -zarazem widzów i uczestników. Może stanie się on 
wyraźniejszy, gdy przyjrzymy mu się okiem zoologa, i to właśnie chcę uczynić na kartach tej 
książki. Celowo wybrałem większość przykładów bliskich czytelnikom wychowanym w 
kulturze Zachodu. Nie znaczy to wcale, że zamierzam odnosić swoje wnioski jedynie do 
kultur zachodnich. Wprost przeciwnie -wszystko wskazuje na to, że podstawowe zasady są 
wspólne dla wszystkich mieszkańców miast na całym świecie. 
Każdego, komu wyda się, że sens tego, co powiem, zawiera się w słowach: 
"Zawracajcie, bo zmierzacie do zguby", zapewniam, że nie taka była moja intencja. W tym 
nieustępliwym dążeniu do postępu społecznego chwalebnie ujawniamy nasze potężne popędy 
twórcze i badawcze. Są one najwartościowszą częścią naszego dziedzictwa biologicznego. 
Nie ma w nich nic sztucznego ani nienaturalnego. Stanowią zarówno źródło naszej wielkiej 
siły, jak i naszych wielkich słabości. Pragnę wszakże wykazać, że za uleganie im musimy 
płacić coraz wyższą cenę, a także ukazać wyszukane sposoby, do jakich się uciekamy, aby 
sprostać tym wciąż rosnącym kosztom. Stawki idą w górę, gra staje się coraz bardziej 
ryzykowna, pochłania coraz większą liczbę ofiar i nabiera coraz bardziej obłędnego tempa. 
Jednakże mimo niebezpieczeństw, które ze sobą niesie, jest to najbardziej emocjonująca gra, 
jaką zna świat. Głupotą byłoby sądzić, że ktoś powinien odgwizdać jej koniec. Można jednak 
w nią grać na wiele różnych sposobów; lepsze poznanie prawdziwej natury graczy powinno 
pomnożyć pożytki płynące z gry, nie zwiększając jej ryzyka i nie narażając całego gatunku na 
zgubę.


1.	PLEMIĘ I SUPERPLEMIĘ

Wyobraźmy sobie obszar lądowy o wymiarach 35 kilometrów szerokości i 35 
kilometrów długości. Powiedzmy, że jest to kraina dzika, zamieszkana przez różne mniejsze i 
większe zwierzęta. Później wyobraźmy sobie zwartą sześćdziesięcioosobową grupę ludzi 
obozujących w środku tego terytorium. Siedzisz tam, czytelniku, jako członek tego 
malutkiego plemienia, wśród znajomego ci krajobrazu, który rozciąga się wokół, poza zasięg 
twego wzroku. Nikt prócz twoich współplemieńców nie korzysta z tego ogromnego obszaru. 
Jest to wyłącznie wasze miejsce zamieszkania i wasz teren łowiecki. Mężczyźni należący do 
waszej grupy nader często wyprawiają się na poszukiwanie zdobyczy. Kobiety zbierają 
owoce i jagody. Dzieci spędzają czas na hałaśliwych zabawach w pobliżu obozowiska, 
naśladując techniki łowieckie ojców. Jeżeli plemię ma się dobrze i powiększa się, od czasu do 
czasu jakaś grupa odłącza się, by skolonizować nowe tereny. I tak, z czasem, rozprzestrzenia 
się cały gatunek. 
Wyobraźmy sobie teraz obszar lądowy o wymiarach 35 kilometrów szerokości i 35 
kilometrów długości. Powiedzmy, że jest to kraina ucywilizowana, zapełniona budynkami i 
maszynami. Potem wyobraźmy sobie zwartą sześciomilionową grupę ludzi obozujących w 
środku tego terytorium. Siedzisz tam, czytelniku, wewnątrz olbrzymiego kompleksu 
miejskiego, który rozciąga się wokół, poza zasięg twego wzroku. 
Porównajmy te dwa obrazy. Na każdą osobę z pierwszego przypadają setki tysięcy 
osób z drugiego. Obszar jest ten sam. W skali czasu ewolucji ta radykalna zmiana dokonała 
się niemal w jednej chwili. Wystarczyło zaledwie kilka tysięcy lat, aby obraz pierwszy ustąpił 
miejsca drugiemu. Wydaje się, iż ludzkie zwierzę znakomicie przystosowało się do swojego 
niezwykłego, nowego stanu, nie miało jednak dość czasu, by zmienić swój kształt 
biologiczny, by w drodze ewolucji przekształcić się w nowy gatunek, ucywilizowany również 
pod względem genetycznym. Proces cywilizacyjny dokonywał się wyłącznie w trybie uczenia 
się i przystosowywania. Biologicznie człowiek pozostaje wciąż prostym stadno-plemiennym 
zwierzęciem przedstawionym w obrazie pierwszym. W tej postaci żył on nie kilkaset lat, lecz 
cały milion lat trudnego bytowania. W tym okresie podlegał też oczywiście zmianom 
biologicznym. Ewoluował w sposób nie budzący wątpliwości. Presje związane z przeżyciem 
były ogromne i one właśnie go kształtowały. 
W ciągu minionych kilku tysięcy lat urbanizacji i bogatych w wydarzenia lat 
człowieka cywilizowanego dokonało się tak wiele, że z trudem uświadamiamy sobie, iż jest to 
jedynie malutki fragment historii gatunku ludzkiego. Jest on nam tak dobrze znany, że w jakiś 
nie sprecyzowany bliżej sposób wyobrażamy sobie, iż wrastając w rzeczywistość stopniowo, 
pod względem biologicznym jesteśmy w pełni przygotowani do radzenia sobie ze wszystkimi 
nowymi zagrożeniami społecznymi. Tymczasem spojrzawszy chłodnym okiem, będziemy 
zmuszeni przyznać, że wcale tak nie jest. To jedynie nasza zdumiewająca elastyczność, nasza 
niesłychana zdolność przystosowania się sprawia, że tak myślimy. Prosty myśliwy plemienny 
ze wszystkich sił stara się swobodnie i z dumą nosić swój nowy strój. Ale jest to ubiór 
skomplikowany i nieporęczny, w którym co chwila się potyka. Jednakże, nim dokładniej 
zbadamy, jak dochodzi do tych potknięć i utraty równowagi przez współczesnego myśliwego, 
musimy się przyjrzeć, w jaki sposób udało mu się zszyć w jedną całość tę wspaniałą szatę 
cywilizacji. 
Wypada zacząć od powrotu w uściski epoki lodowej, a więc od obniżenia temperatury 
jakieś dwadzieścia tysięcy lat temu. Naszym wczesnym przodkom jako myśliwym udało się 
już rozprzestrzenić po większej części obszarów Starego Świata i byli oni właśnie w 
przededniu wędrówek przez kontynent Azji aż do Nowego Świata. Ta imponująca ekspansja 
musiała oznaczać, że nawet ich niewyszukany myśliwski styl życia przewyższał łowieckie 
możliwości ich mięsożernych rywali. Nie ma w tym nic dziwnego, jeśli zważyć, że mózgi 
naszych przodków z epoki lodowej były już równe naszym, tak pod względem rozmiaru, jak i 
stopnia rozwoju. Ich szkielety także niewiele różniły się od naszych. Biorąc pod uwagę 
rozwój fizyczny, można powiedzieć, że na scenę już wówczas wkroczył człowiek 
współczesny. W istocie, gdyby można było, używając wehikułu czasu, przenieść jakiegoś 
noworodka z epoki lodowej do czasów nam współczesnych i wychować go tak jak nasze 
dziecko, prawdopodobnie nikt nie domyśliłby się oszustwa. 
W Europie klimat nie był przyjazny, ale nasi przodkowie świetnie sobie z nim radzili. 
Z pomocą najprostszych środków technicznych potrafili zabijać potężne zwierzęta łowne. Na 
szczęście pozostawili nam świadectwo swych umiejętności myśliwskich nie tylko w postaci 
przypadkowych resztek wykopywanych z osadów jaskiniowych, lecz także w postaci 
zdumiewających malowideł pokrywających ściany jaskiń. Wyobrażone tam kudłate mamuty, 
włochate nosorożce, bizony i renifery nie pozostawiają wątpliwości co do ówczesnego 
klimatu. Gdy obecnie opuszcza się te ciemne jaskinie, wchodząc w spalony słońcem 
krajobraz, trudno sobie wyobrazić, że kiedyś żyły tu zwierzęta pokryte grubym futrem. 
Wówczas wyraźnie widać różnicę między temperaturą, jaka panowała wtedy, a temperaturą w 
naszych czasach. 
Gdy ostatnie zlodowacenie dobiegło końca, pokrywa lodowa zaczęła się wycofywać 
na północ z szybkością około czterdziestu metrów na rok, a wraz z nią wycofywały się na 
północ zwierzęta chłodnych krain. Na miejscu zimnej tundry wyrosły gęste puszcze. Jakieś 
dziesięć tysięcy lat temu zakończyła się wielka epoka lodowa i nadeszła nowa era w dziejach 
człowieka. 
Przełom miał nastąpić w miejscu, gdzie stykają się Afryka, Azja i Europa. Tam 
właśnie, na wschodnim krańcu Morza Śródziemnego, nastąpiła drobna zmiana w obyczajach 
żywieniowych, która miała decydujący wpływ na kierunek ludzkiego postępu. Sama w sobie 
była ona dość niepozorna i prosta, jednak jej skutki okazały się niezwykle doniosłe. Obecnie 
jest to rzecz zupełnie oczywista, gdyż chodzi tu po prostu o rolnictwo. 
Dotąd wszystkie plemiona ludzkie napełniały żołądki w jeden z dwóch sposobów. 
Mężczyźni polowali, by zdobyć pokarm zwierzęcy, kobiety zaś zbierały pokarm roślinny. 
Dzielenie się zdobyczami zapewniało zrównoważoną dietę. Dosłownie wszyscy aktywni, 
dorośli członkowie plemienia byli dostarczycielami pożywienia. Magazynowanie żywności 
stosowano jedynie w niewielkim zakresie. Po prostu wychodzili i zbierali to, co akurat mieli 
ochotę zebrać. Nie było to tak niebezpieczne, jak się nam może wydawać, bowiem cała 
ówczesna populacja ludzka w porównaniu z jej dzisiejszym ogromem była znikoma. 
Jednakże, mimo że owi wcześni myśliwi-zbieracze działali bardzo skutecznie i 
rozprzestrzenili się na wielkich połaciach globu, poszczególne plemiona były niewielkie i 
miały prostą strukturę. Podczas setek tysięcy lat ewolucji człowiek coraz lepiej 
przystosowywał się do tego myśliwskiego stylu życia -zarówno fizycznie, jak i umysłowo, 
zarówno pod względem budowy, jak i zachowania. Krok, jaki wykonał wchodząc w okres 
rolniczy, a więc w okres produkcji żywności, wymagał przekroczenia nieoczekiwanego 
progu, za którym nagle znalazł się w zupełnie nowym, nie znanym mu układzie społecznym, 
nie mając czasu na wytworzenie w sobie nowych właściwości, które byłyby wbudowane w 
jego program genetyczny i odpowiadały tej nowej sytuacji. Od tej pory umiejętność 
przystosowania się i elastyczność zachowań, zdolność do uczenia się i dostosowywania się do 
nowych, bardziej złożonych sposobów postępowania, miały być poddawane jak 
najsurowszym próbom. Już tylko jeden krok dzielił człowieka od urbanizacji i wszelkich 
komplikacji związanych z życiem w mieście. 
Na szczęście długie terminowanie w rzemiośle myśliwego pozwoliło człowiekowi 
rozwinąć zarówno pomysłowość, jak i system wzajemnej pomocy. Chociaż jest prawdą, że 
podobnie jak małpy, od których się wywodzili, ludzie jako myśliwi wciąż mieli wrodzone 
poczucie współzawodnictwa i pewności siebie, owo współzawodnictwo uległo znacznemu 
złagodzeniu dzięki coraz silniej dochodzącej do głosu konieczności współpracy. Była to dla 
nich jedyna szansa na odniesienie sukcesu w rywalizacji z wytrawnymi zabójcami świata 
mięsożerców, jakimi były na przykład potężne drapieżne koty wyposażone w ostre pazury. 
Ludzie jako myśliwi rozwinęli umiejętność współpracy wraz z inteligencją i zamiłowaniem 
do poszukiwań, a połączenie tych cech okazało się skuteczne i śmiertelnie groźne. Uczyli się 
szybko, mieli świetną pamięć i doskonale kojarzyli ze sobą poszczególne elementy 
wcześniejszej nauki w celu rozwiązywania zupełnie nowych problemów. Ta zdolność, 
użyteczna już wcześniej, podczas uciążliwych wypraw myśliwskich, stała się jeszcze bardziej 
istotna teraz, gdy zaczynali tworzyć ogniska domowe i stali u progu nowych i nierównie 
bardziej złożonych form życia społecznego. 
Obszary wokół wschodniego krańca Morza Śródziemnego były naturalną ojczyzną 
dwóch niezmiernie ważnych roślin, mianowicie dzikiej pszenicy i dzikiego jęczmienia. W 
tym samym regionie można też było spotkać dzikie kozice, dzikie owce, dzikie bydło i dzikie 
świnie. Myśliwi i zbieracze, którzy osiedlili się w tych okolicach, udomowili już psa, którego 
używano jednak głównie jako towarzysza polowań i stróża, nie zaś jako bezpośrednie źródło 
pożywienia. Prawdziwe rolnictwo rozpoczęło się od uprawy tych dwóch roślin -pszenicy i 
jęczmienia. Wkrótce potem nastąpiło udomowienie najpierw kóz i owiec, a następnie, nieco 
później, krów i świń. Najprawdopodobniej zwierzęta zostały zwabione uprawą jadalnych 
roślin i przybyły, aby znaleźć pokarm, po czym zostały i poddały się zabiegom hodowlanym, 
po czym same posłużyły za pokarm. 
Nie przypadkiem pozostałe dwa regiony na ziemi, na których później i niezależnie od 
siebie rozwinęły się cywilizacje starożytne (Azja Południowa i Ameryka Środkowa), były to 
miejsca, gdzie myśliwi-zbieracze znajdowali dzikie rośliny nadające się do uprawy: ryż w 
Azji i kukurydzę w Ameryce. 
Te uprawy późnej epoki kamiennej były na tyle udane, że od tamtych czasów aż do 
dnia dzisiejszego udomowione wówczas rośliny i zwierzęta pozostają głównym źródłem 
pożywienia we wszystkich przedsięwzięciach rolniczych prowadzonych na wielką skalę. 
Poważny postęp we współczesnym rolnictwie dotyczy w większym stopniu mechanizacji niż 
biologii. Prawdziwie rewolucyjny wpływ na gatunek ludzki miały jednak z początku nie 
wykorzystywane rezerwy żywności produkowanej we wczesnym rolnictwie. 
Patrząc wstecz, nietrudno to wyjaśnić. Przed nastaniem rolnictwa każdy, kto chciał 
jeść, musiał wziąć udział w zdobywaniu pożywienia. Musiało się w to angażować dosłownie 
całe plemię. Gdy jednak te same mózgi, które dawniej, wybiegając myślą w przyszłość, 
planowały i opracowywały taktyki łowieckie, zajęły się organizowaniem uprawy zbiorów, 
nawadnianiem ziemi i karmieniem trzymanych w niewoli zwierząt, ich działania okazały się 
tak skuteczne, że pierwszy raz w dziejach ludzkości zapewniały nie tylko stałe zaopatrzenie, 
lecz także regularnie i niezawodnie pojawiającą się nadwyżkę. Wytworzenie tej nadwyżki 
było kluczem do wrót cywilizacji. Nareszcie plemię ludzkie osiągnęło stan, w którym liczba 
osób zatrudnionych przy zapewnianiu pożywienia była mniejsza od liczby tych, których 
należało wyżywić. Dzięki temu plemię nie tylko mogło rosnąć liczebnie, lecz także pewna 
liczba jego członków mogła poświęcić się innym zadaniom, i to nie tylko częściowo, na 
marginesie zadania głównego, jakim było zapewnienie pożywienia, lecz w pełnym wymiarze 
czasu. Rozkwitały więc inne rodzaje działalności. Nastał wiek specjalizacji. 
Takie były skromne początki pierwszych miast. Jak powiedziałem, nietrudno to 
wyjaśnić, to znaczy nietrudno nam dziś, patrząc w przeszłość, wychwycić ten najważniejszy 
czynnik, który sprawił, że ludzkość wykonała swój kolejny wielki krok. Nie znaczy to jednak 
wcale, że dla ówczesnych ludzi był to krok łatwy. To prawda, że człowiek jako myśliwy-
zbieracz był wspaniałym zwierzęciem, pełnym nie wykorzystanych możliwości i zdolności. 
Dowodzi tego fakt, że dziś istniejemy. Jednakże człowiek rozwijał się jako plemienny 
myśliwy, nie zaś jako wytrwały i osiadły rolnik. Jest także prawdą, że był zdolny wybiegać 
myślą w przyszłość, planował polowania, rozumiał zmiany zachodzące w otoczeniu w 
związku z porami roku. Jednakże by skutecznie uprawiać rolnictwo, musiał on sięgać w 
przyszłość w daleko większym stopniu niż kiedykolwiek dotąd. Taktykę polowania musiał 
zastąpić strategią rolnictwa. Dokonawszy tego, człowiek musiał jeszcze I lepiej korzystać ze 
swego umysłu, aby móc stawić czoło nowym skomplikowanym problemom społecznym, 
które pojawiły i się w związku ze świeżym dostatkiem, towarzyszącym przemianie wiosek w 
miasta. 
Należy sobie zdawać z tego sprawę, gdy mówi się o "rewolucji miejskiej". Używając 
tego zwrotu, stwarza się wrażenie, jakoby w bardzo krótkim czasie wszędzie zaczęły wyrastać 
mniejsze i większe miasta jako wyraz dążenia do wspaniałego życia w zupełnie nowych 
warunkach społecznych. Nie tak się to jednak odbywało. Stare modele życia zanikały z 
trudem i powoli, a prawdę mówiąc, w wielu miejscach na świecie wciąż jeszcze są żywe. 
Liczne kultury dzisiejszego świata w dziedzinie rolnictwa ciągle funkcjonują na poziomie 
neolitu, a w niektórych regionach, takich jak kotlina Kalahari, północna Australia czy 
Arktyka, można obserwować społeczeństwa myśliwsko-zbierackie, charakterystyczne dla 
okresu paleolitu. 
Pierwsze skupiska miejskie, pierwsze miasteczka i miasta, nie pojawiły się nagle, 
niczym wysypka na skórze prehistorycznego społeczeństwa, lecz powstawały jako 
pojedyncze, nieliczne i niewielkie wykwity. Wyrastały w różnych miejscach południowo-
zachodniej Azji jako jaskrawe wyjątki na tle ogólnie panującego systemu. Według 
dzisiejszych standardów były one bardzo małe, a wzór, według którego były tworzone, 
rozprzestrzeniał się niezwykle wolno. Każde miasto miało ściśle lokalną organizację i było 
silnie zespolone z okolicznymi terenami rolniczymi. 
Z początku handel i współdziałanie między poszczególnymi ośrodkami miejskimi 
były bardzo skromne. Miał to być następny znaczący krok w rozwoju, a na jego wykonanie 
trzeba było nieco czasu. Oczywistą barierę psychologiczną stanowiła utrata tożsamości 
lokalnej. Nie chodziło tu jednak o to, że "plemię miałoby utracić swą głowę", lecz raczej o to, 
że głowa ludzka sprzeciwiała się utracie swego plemienia. Gatunek nasz rozwijał się jako 
zwierzę stadno-plemienne, a podstawową właściwością plemienia jest to, że funkcjonuje ono 
lokalnie na zasadzie współdziałania jednostek. Porzucenie tego podstawowego wzorca 
społecznego, tak typowego dla ludzkości w jej starodawnym stanie bytowania, wydawało się 
sprzeczne z naturą. A jednak natura wytworzyła też ziarno, które -sprawnie zbierane i 
przewożone -wymuszało przyśpieszenie tempa zmian. Wraz z postępem rolnictwa i w miarę 
jak elita miejska, wyzwolona od trudów produkcji, koncentrowała potęgę swoich mózgów na 
coraz nowych problemach, nieuchronne było wyłonienie się sieci miast, hierarchicznie 
zorganizowanych połączeń między sąsiadującymi grodami i miastami. 
Najstarsze znane nam miasto, ponad 8 tysięcy lat temu, to Jerycho, ale pierwsza w 
pełni miejska cywilizacja rozwinęła się w rejonie położonym jeszcze dalej na wschód, w 
Mezopotamii (Sumer). Tam właśnie 5 do 6 tysięcy lat temu narodziło się pierwsze imperium, 
a wraz z wynalezieniem pisma prehistoria utraciła przedrostek "pre-". Rozwinęła się 
koordynacja między-miejska, przywódcy stali się zarządcami, wyodrębniły się różne zawody, 
nastąpił dalszy rozwój przemysłu metalowego i transportu, udomowiono zwierzęta pociągowe 
(w odróżnieniu od zwierząt hodowanych dla celów konsumpcyjnych), a także powstała 
monumentalna architektura. 
Wedle naszych standardów miasta sumeryjskie były niewielkie, ich ludność liczyła 
bowiem od 7 do co najwyżej 20 tysięcy. Jednakże nasz prosty człowiek plemienny miał jut za 
sobą długą drogę. Stał się obywatelem, człowiekiem superplemiennym, a podstawowa różnica 
polegała na tym, że w superplemieniu nie znał on jut osobiście każdego członka swojej 
wspólnoty. Ta właśnie zmiana, czyli przejście od społeczeństwa osobowego do 
bezosobowego, miała się stać dla zwierzęcia ludzkiego przyczyną najdotkliwszych udręk w 
nadchodzących tysiącleciach. Jako gatunek nie byliśmy biologicznie przygotowani do tego, 
by stawić czoło całym masom obcych nam ludzi, mających uchodzić za członków naszego 
plemienia. Tego musieliśmy się dopiero nauczyć, a nie było to łatwe. Jak się przekonamy, 
dziś wciąż jeszcze, mniej lub bardziej widocznie, zmagamy się z tym problemem.
Na skutek sztucznego rozrostu społeczności ludzkiej do poziomu superplemienia 
zaistniała konieczność wprowadzenia. bardziej wyszukanych form sprawowania kontroli, by 
utrzymać w całości powiększające się wspólnoty. Ogromne korzyści, jakie niosła ze sobą 
superplemienna organizacja życia, musiały być okupione zwiększoną dyscypliną. W 
antycznych cywilizacjach basenu Morza Śródziemnego -w Egipcie, Grecji, Rzymie i innych 
krajach -administracja i system prawny rozrastały się i komplikowały, czemu towarzyszył 
rozkwit techniki i sztuki.
Był to proces powolny. Wspaniałość zabytków, które pozostały po tych cywilizacjach 
i które w nas dzisiaj budzą taki zachwyt, nasuwa myśl, że były to cywilizacje wielkie również 
pod względem ilościowym, co nie jest zgodne z rzeczywistością. Populacja superplemion 
rosła stopniowo. Jeszcze w roku 600 p.n.e. największe miasto, jakim był Babilon, liczyło nie 
więcej niż 80 tysięcy mieszkańców. W starożytnych Atenach żyło tylko 20 tysięcy obywateli, 
a tylko jedna czwarta z nich stanowiła prawdziwą elitę miejską. Ludność całego tego 
państwa-miasta, wraz z obcymi kupcami, niewolnikami oraz rezydentami na wsiach i w 
miastach, ocenia się na nie więcej niż 70 do 100 tysięcy osób. Można by więc powiedzieć, że 
było to miasto nieco mniejsze niż dzisiejsze miasta uniwersyteckie, takie jak Oksford czy 
Cambridge. Nie ma, rzecz jasna, mowy o porównaniu go do wielkich metropolii 
współczesnych. Pod koniec lat sześćdziesiątych dwudziestego wieku przeszło sto miast może 
poszczycić się ponad milionem mieszkańców, a największe z nich liczą ponad dziesięć 
milionów. Współczesne Ateny zamieszkuje nie mniej niż l 850000 ludzi. 
Dalszy rozwój świetności miast-państw antycznych nie mógł się opierać wyłącznie na 
tym, co same wytworzyły. Musiały one powiększać swe zasoby bądź za pomocą handlu, bądź 
drogą podbojów. Rzym stosował oba te sposoby, z wyraźną przewagą podbojów, których 
dokonywał z tak bezwzględną skutecznością, zarówno w wymiarze administracyjnym jak 
militarnym, że doprowadził do powstania największego na świecie miasta, liczącego blisko 
pół miliona mieszkańców i ustalił pewien wzorzec, który odbił się szerokim echem w ciągu 
wielu następnych stuleci. Konsekwencje są widoczne do dziś, nie tylko w postaci wielkich 
wymagań, jakim w zakresie wysiłku umysłowego muszą sprostać wszelkiego rodzaju 
organizatorzy, kierownicy i twórcy, lecz także w postaci coraz bardziej rozleniwionej i 
poszukującej sensacji elity miejskiej, niezwykle już licznej i żądnej rozrywek, których trzeba 
jej dostarczyć za wszelką cenę, w obawie przed jej fatalną w skutkach frustracją. W 
wyrafinowanym mieszczuchu imperium rzymskiego łatwo możemy dostrzec prototyp 
współczesnego nam członka superplemienia. 
Doprowadziwszy naszą opowieść o miastach do Rzymu, doszliśmy do etapu, w 
którym społeczność ludzka urosła do takich rozmiarów i stała się tak zagęszczona, że z 
zoologicznego punktu widzenia osiągnęła już stan równy dzisiejszemu. Co prawda w 
następnych stuleciach fabuła opowieści plącze się coraz bardziej, ale jest to w zasadzie wciąż 
ta sama fabuła. Tłumy gęstniały, elity stawały się coraz bardziej elitarne, a technika coraz 
bardziej stechnicyzowana. Rosły też frustracje i stresy życia miejskiego. Konflikty 
superplemienne stawały się coraz bardziej krwawe. Wystąpił nadmiar ludzi, co oznacza, że 
część z nich była zbyteczna, bezużyteczna. W miarę jak relacje między zagubionymi w tłumie 
ludźmi stawały się coraz bardziej bezosobowe, nieludzkość stosunków między człowiekiem a 
człowiekiem nabrała straszliwych wymiarów. Nie ma w tym nic dziwnego, gdyż -jak już 
mówiłem -bezosobowość związków między ludźmi nie jest stanem przyrodzonym 
człowiekowi. Dziwić raczej może, że superplemiona, które tak się rozrosły, w ogóle 
przetrwały, a co więcej -przetrwały w tak dobrym stanie. Jest to zadziwiające świadectwo 
niewiarygodnej przemyślności, nieustępliwości i elastyczności naszego gatunku, które nas, 
żyjących w dwudziestym wieku, powinno wprawiać w zdumienie. W jaki sposób udało się 
nam tego dokonać? Wszak jako zwierzęta mieliśmy do dyspozycji tylko zespół naszych cech 
biologicznych wykształconych podczas długiego terminowania w charakterze myśliwych. 
Odpowiedź musi tkwić w samej naturze tych cech, a także w sposobie, w jaki zdołaliśmy je 
wykorzystać i sterować nimi, nie narażając ich aż na tak wielki szwank, jaki pozornie 
wydawał się nieunikniony. Musimy więc dokładniej przyjrzeć się tym cechom. 
Pamiętając o naszych małpich przodkach, możemy przypuszczać, że pewnych 
pożytecznych wskazówek dostarczy nam społeczna organizacja tych gatunków małp, które 
przetrwały. Wśród wyższych ssaków naczelnych powszechnym zjawiskiem jest istnienie 
silnych, dominujących osobników, panujących nad resztą grupy. Słabsi członkowie grupy 
przyjmują pośledniejsze role. Nie uciekają w gąszcz, aby żyć tam samodzielnie. W mnogości 
siła i bezpieczeństwo. Jeżeli grupa staje się zbyt duża, wówczas oczywiście tworzy się odłam, 
który po pewnym czasie oddala się, ale pojedyncze żyjące oddzielnie małpy stanowią 
anomalię. Grupy przemieszczają się razem i trzymają się razem we wszelkich 
okolicznościach. Ta uległość jest nie tylko skutkiem tyranii przywódców, czyli dominujących 
osobników męskich. Może są one despotami, ale odgrywają też rolę opiekunów i obrońców. 
W razie zagrożenia grupy z zewnątrz, na przykład atakiem głodnego drapieżnika, one właśnie 
wykazują największą aktywność obronną. W obliczu wyzwania z zewnątrz najsilniejsze 
samce, zapominając o konfliktach wewnętrznych, muszą się skupić, aby dać odpór 
zagrożeniu. Natomiast w innych sytuacjach aktywna współpraca wewnątrz grupy ogranicza 
się do minimum. 
Wracając do zwierząt ludzkich, możemy zauważyć, że ten podstawowy układ -
współpraca w obliczu zagrożeń z zewnątrz i współzawodnictwo wewnątrz stada, istnieje 
także u nas, jakkolwiek nasi najdawniejsi przodkowie byli zmuszeni nieco zakłócić 
równowagę tego układu. Ich niebotyczne zmagania związane z przejściem od diety roślinnej 
do mięsnej wymagały szerszej i aktywniejszej współpracy wewnętrznej. Niezależnie od 
zwykłych codziennych zagrożeń świat zewnętrzny niemal bezustannie rzucał wyzwania 
wchodzącym na arenę życia myśliwym. Wymagało to przestawienia się na wzajemną pomoc, 
na dzielenie się zasobami i łączenie ich. Nie znaczy to jednak, że pradawni ludzie 
przemieszczali się jako jeden organizm, niczym ławica ryb. Byłoby to niemożliwe ze względu 
na złożoność życia. Współzawodnictwo i przywództwo zostały utrzymane, gdyż stanowiły 
siłę napędową i umożliwiały skuteczniejsze podejmowanie decyzji, uległ tylko poważnemu 
ograniczeniu despotyczny autorytaryzm. Osiągnięto stan subtelnej równowagi, która, jak już 
się przekonaliśmy, pozwoliła pradawnym myśliwym rozprzestrzenić się niemal na całym 
obszarze kuli ziemskiej przy użyciu minimum środków technicznych. 
A co się stało z tą subtelną równowagą, gdy niewielkie plemiona rozwinęły się w 
ogromne superplemiona? Gdy zniknęły plemienne wzorce zachowań oparte na relacjach 
osobistych, wahadło oscylujące między współzawodnictwem a współpracą zaczęło 
niebezpiecznie wychylać się to w jedną, to w drugą stronę i te szkodliwe oscylacje trwają do 
dziś. Ponieważ podrzędni członkowie superplemion zamienili się w bezosobowy tłum, 
wychylenia wahadła stawały się coraz gwałtowniejsze. Nadmiernie rozrośnięte skupiska 
populacji miejskiej łatwo i często padały ofiarą wszelkich form spotęgowanej tyranii, 
despotyzmu i dyktatury. Superplemiona zrodziły superprzywódców, dysponujących tak 
potężną władzą, że tyrańskie rządy małp jawiły się przy niej jak niewinna igraszka. Zrodziły 
one także superpoddanych w postaci niewolników, którzy musieli znosić skrajne 
podporządkowanie, nieporównywalne z tym, czego mogły doświadczyć najpośledniej 
usytuowane małpy. 
Aby panować nad superplemieniem, nie wystarczał już jeden despota. Nawet mając do 
dyspozycji nowe, śmiercionośne środki techniczne, takie jak broń, lochy i tortury, potrzebne 
do utrzymania w ryzach mas ludzkich, despota musiał mieć za sobą cały orszak 
popleczników, aby skutecznie utrzymywać owo biologiczne wahadło w stanie tak znacznego 
wychylenia. Było to możliwe, ponieważ zarówno poplecznicy jak przywódcy byli zakażeni 
bezosobowością właściwą superplemionom. Głos sumienia kooperantów uciszali, 
przynajmniej w pewnej mierze, powołując do życia w obrębie superplemienia podgrupy 
społeczne i pseudoplemiona. Każdy indywidualnie nawiązywał oparte na dawnych wzorcach 
biologicznych stosunki osobiste z jakąś niewielką grupą, mającą rozmiar dawnego plemienia i 
skupiającą ludzi na zasadzie koleżeństwa na gruncie towarzyskim lub zawodowym. W 
obrębie takiej grupy można było zrealizować podstawową konieczność wzajemnej pomocy i 
dzielenia się. Inne podgrupy, na przykład klasę niewolników, można było traktować bez 
skrupułów, jako ludzi spoza układu objętego specjalną ochroną. W ten sposób zrodził się 
"podwójny status" społeczny. Podstępna siła tych nowych wtórnych podziałów tkwiła w tym, 
że umożliwiały one utrzymywanie w tym bezosobowym systemie nawet relacji osobistych. 
Mimo iż poddany, niewolnik, sługa czy chłop pańszczyźniany mógł być osobiście znany 
swemu panu, jego niewątpliwa przynależność do innej kategorii społecznej pozwalała go 
traktować jak kogoś należącego do bezosobowego tłumu. 
Powiedzenie, że władza deprawuje, jest tylko częściowo prawdziwe. Krańcowe 
poddaństwo może deprawować równie skutecznie. Gdy biologiczne wahadło wychyla się ze 
strony czynnej współpracy w stronę tyranii, całe społeczeństwo ulega deprawacji. Cóż z tego, 
że jest ono w stanie osiągnąć wielki postęp w sferze materialnej. Potrafi przemieścić 4 883 
000 ton kamieni, aby zbudować piramidę, ale z powodu deformacji strukturalnej dni takiego 
społeczeństwa są policzone. 
Można panować nad pewnym obszarem, nad pewną liczbą ludzi, przez pewien okres, 
ale nawet w cieplarnianej atmosferze superplemienia istnieje pewna granica. Gdy granica ta 
zostanie osiągnięta i wahadło biologiczno-społeczne odchyli się łagodnie do środkowego 
punktu równowagi, społeczeństwo może to uznać za szczęśliwy przypadek. Jeżeli jednak, co 
jest bardziej prawdopodobne, zakołysze się gwałtownie tam i z powrotem, wówczas dojdzie 
do przelewu krwi na taką skalę, jaka nie mogła się nawet przyśnić naszym prymitywnym 
przodkom -myśliwym. 
To, że ludzki pęd do współpracy daje o sobie znać tak silnie i tak często, stanowi 
prawdziwy cud przetrwania cywilizacyjnego. Działa przeciw niemu tak wiele czynników, a 
on wciąż powraca. Z upodobaniem mówimy o tym zjawisku jako o przezwyciężaniu 
zwierzęcej ułomności za pomocą potęgi altruizmu intelektualnego, tak jakby etyka i 
moralność były jakimś nowoczesnym wynalazkiem. Gdyby to była prawda, zapewne nie 
dożylibyśmy dnia dzisiejszego, aby to stwierdzić. Gdybyśmy nie mieli w sobie tego 
podstawowego biologicznego popędu do współpracy z bliźnimi, nie przetrwalibyśmy jako 
gatunek. Gdyby nasi myśliwscy przodkowie byli tylko bezlitosnymi, chciwymi tyranami, 
obciążonymi "grzechem pierworodnym", nić sukcesów człowieka dawno by się już urwała. 
Teorię grzechu pierworodnego, w takiej czy innej postaci, wciąż wciska się nam do głowy 
dlatego, że sztucznie stworzone warunki superplemienne nieustannie działają przeciw 
tkwiącemu w nas altruizmowi biologicznemu, któremu w związku z tym należy się wszelkie 
możliwe wsparcie. 
Jestem świadom istnienia autorytetów, które gwałtownie zanegują to, co tu napisałem. 
Postrzegają one człowieka jako istotę słabą, chciwą i niegodziwą, wymagającą narzucenia jej 
surowych kodeksów, które mają tak sterować jej postępowaniem, żeby stała się silna, 
życzliwa i dobra. Jednakże wyszydzając pojęcie "szlachetnego dzikusa", autorytety owe 
zaciemniają tylko sprawę. Wskazując na to, że nie było nic szlachetnego w ignorancji i w 
przesądach, mają rację. Jest to jednak tylko część problemu. Druga część dotyczy 
postępowania dawnych myśliwych wobec swoich towarzyszy. Tu sytuacja musiała być inna. 
Wyrozumiałość, życzliwość, wzajemna pomoc i podstawowy popęd do współpracy 
wewnątrz-plemiennej musiały stanowić wzór dla pradawnych zespołów ludzi, aby mogły one 
przetrwać w pełnym zagrożeń środowisku. Dopiero gdy plemiona rozrosły się do wymiarów 
bezosobowych superplemion, starodawne wzory postępowania poczęły się załamywać pod 
naciskiem tej sytuacji. Wtedy dopiero trzeba było narzucić sztucznie stworzone prawa i 
kodeksy dyscyplinarne, by przywrócić utraconą równowagę. Gdyby narzucono je tylko w 
takim zakresie, w jakim było to konieczne do skorygowania skutków świeżo powstałych 
napięć, wszystko byłoby w porządku. Jednakże w tych wczesnych cywilizacjach ludzie byli 
nowicjuszami w dziedzinie osiągania owej subtelnej równowagi. Dlatego też często 
doznawali porażek, co przynosiło zgubne skutki. Obecnie mamy już więcej doświadczenia, 
ale system ten nigdy nie osiągnął doskonałości, gdyż ze względu na nieprzerwany rozrost 
superplemion problem wciąż daje osobie znać. 
Spróbuję to wyrazić inaczej. Często powiada się, że "prawo zakazuje ludziom jedynie 
tego, do czego mają oni wrodzone skłonności". Stąd wniosek, że jeżeli prawo zakazuje 
kradzieży, mordowania i gwałcenia, to znaczy, że ludzkie zwierzę jest z natury złodziejem, 
mordercą i gwałcicielem. Czy jest to istotnie właściwy opis człowieka jako gatunku 
biologicznego i społecznego? Niezbyt przystaje on do zoologicznego wizerunku gatunku 
plemiennego. Natomiast niestety bardzo pasuje do wizerunku superplemienia; 
Świetnym przykładem jest tu kradzież, jako chyba najbardziej powszechne 
przestępstwo. Członek superplemienia znajduje się pod ciągłą presją, doświadczając 
najróżniejszych stresów i napięć związanych ze swoją sztucznie wytworzoną sytuacją 
społeczną. Większość jego współplemieńców to ludzie mu obcy. Nie łączy go z nimi ani 
żadna więź osobista, ani plemienna. Typowy złodziej nie kradnie znajomemu. Nie łamie 
starodawnego kodeksu plemiennego. We własnym mniemaniu umieszcza swoją ofiarę 
całkowicie poza swoim plemieniem. Przeciwdziała temu prawo superplemienne. W związku z 
tym właśnie mówimy często o "złodziejskim honorze" i o "kodeksie podziemia". Podkreśla to 
fakt, że przestępców traktujemy jako przynależnych do osobnych, wyodrębnionych 
pseudoplemion, które istnieją w obrębie superplemienia. Przy okazji warto zauważyć, jak 
traktujemy przestępcę. Otóż zamykamy go w przestrzennie ograniczonej, całkowicie 
przestępczej społeczności. Na krótką metę rozwiązanie takie działa dość skutecznie, ale 
dalszym jego efektem jest umacnianie tożsamości pseudoplemiennej zamiast jej osłabiania. 
Co więcej, ułatwia ono także poszerzanie pseudoplemiennych kontaktów społecznych. 
Rozważając dalej myśl, iż "prawo zakazuje ludziom jedynie tego, do czego mają oni 
wrodzone skłonności", można by ją przeformułować i stwierdzić, że "prawo zakazuje ludziom 
jedynie tego, do czego popychają ich sztuczne warunki cywilizacyjne". W ten sposób można 
spojrzeć na prawo jako na narzędzie utrzymywania równowagi, mające na celu 
przeciwdziałanie zniekształceniom cechującym życie superplemienne i sprzyjające, mimo 
nienaturalnych warunków, podtrzymywaniu tych form zachowań społecznych, które są 
wrodzone gatunkowi ludzkiemu. 
Jest to jednak nadmierne uproszczenie. Zakłada ono doskonałość przywódców i 
prawodawców. A przecież tyrani i despoci mogą narzucać surowe i nieracjonalne prawa 
ograniczające wolność w większym stopniu, niż uzasadniają to panujące warunki 
superplemienne. Natomiast słabe przywództwo może narzucić system prawny nie dość silny, 
aby okiełznać panoszące się pospólstwo. Każda z tych ewentualności niesie ze sobą katastrofę 
kulturową lub upadek. 
Jest też inny rodzaj prawa, mający niewiele wspólnego z argumentacją, którą tu 
przedstawiam, poza tym że także służy ono scalaniu społeczeństwa. Jest to "prawo izolujące", 
które sprzyja tworzeniu się odrębności kulturowej. Spaja ono społeczeństwo przez przydanie 
mu niepowtarzalnej tożsamości. Tego rodzaju prawa nie mają zbyt wielkiego znaczenia w 
sądach. Należą one raczej do sfery właściwej religii i obyczajom społecznym. Ich rola polega 
na stwarzaniu iluzji, że należy się do plemienia, które jest jednolite i zwarte, nie zaś do 
bezkształtnego i niestałego superplemienia. Na krytykę, że prawa takie wydają się 
nieuzasadnione i pozbawione znaczenia, odpowiada się, że reprezentują one tradycję i należy 
ich bezwzględnie przestrzegać. Kwestionowanie ich nie miałoby zresztą sensu, ponieważ 
same w sobie są one w istocie nieuzasadnione i nierzadko pozbawione znaczenia. Ich wartość 
polega na tym, że stanowią wspólną własność wszystkich członków danej społeczności. Wraz 
z ich zanikiem, niknie też po trosze jedność społeczności. Przybierają one formy różnych 
wymyślnych obrzędów -ślubów, pogrzebów, obchodów, pochodów, procesji i innych 
uroczystości właściwych życiu społecznemu. Przybierają także postać zawiłej etykiety w 
stosunkach społecznych, obyczajów, protokołów dworsko-dyplomatycznych, jak również 
stosownych do okoliczności strojów, mundurów, dekoracji i popisów. 
Wszystko to jest i było przedmiotem szczegółowych opisów etnologów i 
kulturoznawców, którzy zachwycają się niezwykłą rozmaitością tych zjawisk. Rozmaitość i 
kulturowe zróżnicowanie stanowią oczywiście najbardziej rzucającą się w oczy cechę owych 
zachowań. Jednak zdumiewając się tą różnorodnością, nie można nie dostrzec pewnych 
podstawowych podobieństw. Obyczaje i stroje mogą istotnie różnić się w różnych kulturach 
w szczegółach, ale spełniają tę samą zasadniczą funkcję i przybierają tę samą zasadniczą 
formę. Gdybyśmy sporządzili listę obyczajów społecznych panujących w danej kulturze, to 
niemal dla wszystkich znaleźlibyśmy odpowiedniki niemal we wszystkich kulturach. Różnice 
wystąpią jedynie w szczegółach, lecz ponieważ różnice te będą bardzo wyraźne, niekiedy 
przyćmią fakt, że mamy do czynienia z tymi samymi podstawowymi wzorcami społecznymi. 
A oto przykład. W niektórych kulturach obrzędy żałobne wymagają czarnych strojów, 
w innych zaś -na zasadzie kontrastu -strój żałobny jest koloru białego. Co więcej, jeżeli 
pójdziemy dalej w poszukiwaniach, znajdziemy kultury, w których właściwymi kolorami są: 
granatowy, szary, żółty czy brązowy. Dla człowieka wychowanego w kulturze, w której dany 
kolor, powiedzmy czarny, był zawsze związany ze śmiercią i żałobą, szokująca będzie myśl o 
noszeniu w takich okolicznościach rzeczy w kolorze żółtym czy niebieskim. Taki człowiek, 
stwierdziwszy, że gdzieś indziej stroje w takich kolorach są stosowne jako żałobne, zareaguje 
uwagą, iż tamtejszy obyczaj jest odmienny od rodzimego. W tym właśnie tkwi sprytna 
pułapka izolacji kulturowej. Powierzchowna obserwacja, że kolory zdecydowanie się różnią, 
nie pozwala dostrzec znacznie ważniejszego faktu, że we wszystkich kulturach występuje 
"popis" żałoby, co wymaga przywdziania zupełnie innego stroju niż ten, który nosi się na co 
dzień. 
Podobnie reaguje Anglik, gdy po raz pierwszy odwiedza Hiszpanię i zdumiewa się 
widokiem różnych miejsc publicznych, gdzie tłumy ludzi. spacerują tam i z powrotem, bez 
widocznego celu. W pierwszym odruchu postrzega to zjawisko jako jakiś dziwny obyczaj 
miejscowy, nie uświadamiając sobie, że jest to przecież tamtejszy ekwiwalent kulturowy tak 
dobrze znanych mu koktajli. Znowu okazuje się, że podstawowy wzorzec społeczny jest taki 
sam, a różnica tkwi w szczegółach. 
Takie przykłady można mnożyć i odnosić je do niemal wszystkich form zachowań 
wspólnotowych, gdyż obowiązuje tu zasada, że im bardziej społeczny charakter mają dane 
okoliczności, tym dziwniejsze na pozór i bardziej zróżnicowane wydają się szczegóły 
zachowań ludzi innej kultury. Najważniejsze wydarzenia tego rodzaju, a więc koronacje, 
inwestytury, wielkie imprezy sportowe, parady wojskowe, festiwale i garden party (lub ich 
równoważniki) są najpełniejszym świadectwem działania praw izolujących. Imprezy te różnią 
się od siebie tysiącami drobnych szczegółów, z których każdego przestrzega się skrupulatnie, 
jakby od niego zależało życie uczestników. W pewnym sensie od tych szczegółów istotnie 
zależy ich życie społeczne, gdyż poczucie tożsamości grupowej oraz przynależności do danej 
wspólnoty podtrzymuje się i umacnia jedynie przez odpowiednie zachowanie się ludzi w 
miejscach publicznych. Dlatego też im większy wymiar wydarzenia, tym silniejsze 
oddziaływanie jego oprawy. 
Fakt ten bywa często nie dostrzegany lub nie doceniany przez skutecznych skądinąd 
przywódców rewolucji. Pozbywając się starej struktury władzy, której nie mogą dłużej 
tolerować, czują się zmuszeni do usunięcia wraz z nią większości dawnych obrzędów. Nawet 
jeśli te rytuały nie są bezpośrednio związane z obalonym systemem, zbyt przypominają ten 
system i dlatego należy je odrzucić. Bywa tak, że na ich miejsce wprowadza się jakieś 
pośpiesznie zaimprowizowane spektakle, trudno jednak wymyślić natychmiast cały nowy 
rytuał. (Rzuca to ciekawe światło na atrakcyjność wczesnego chrześcijaństwa, którego 
powodzenie w pewnej mierze było skutkiem przejęcia wielu starodawnych obrzędów 
pogańskich i włączenia ich, w odpowiednim przebraniu, do własnych ceremonii 
świątecznych). Gdy rewolucyjne wrzenie i związane z nim emocje dobiegną kresu, u 
niejednego postrewolucjonisty pojawia się poczucie niezadowolenia i niedosytu, które ma 
swoje utajone źródło w poczuciu utraty społecznego ceremoniału i pompy. Przywódcom 
rewolucji wyszłoby na dobre, gdyby potrafili przewidywać zaistnienie tego problemu. 
Okowami, które pragną zrzucić z siebie ich zwolennicy, nie są okowy tożsamości społecznej 
w ogóle, lecz raczej okowy jakiejś szczególnej tożsamości społecznej. Gdy one ulegną 
zniszczeniu, powstaje potrzeba nowych, zwolennikom rewolucji wkrótce przestaje wystarczać 
abstrakcyjna "wolność". Takie są wymagania prawa izolującego. 
Liczą się także inne aspekty zachowań społecznych, pełniące funkcję sił scalających. 
Jednym z nich jest język. Na ogół myślimy o języku jako o narzędziu służącym do 
komunikowania się, chociaż jest on czymś więcej. Gdyby nie owo coś, wszyscy mówilibyśmy 
tym samym językiem. Spoglądając wstecz na historię superplemion, łatwo można zauważyć, 
że antykomunikacyjna funkcja języka była i jest równie istotna jak jego funkcja 
komunikacyjna. Język, bardziej niż jakikolwiek inny obyczaj społeczny, stwarza potężne 
bariery między-grupowe. Służy on najlepiej do rozpoznania danej jednostki jako członka 
określonego superplemienia, stawiając jednocześnie zapory pragnącym zdezerterować do 
jakiejś innej grupy. W miarę rozrastania się i łączenia superplemion języki lokalne również 
ulegały fuzji lub wchłonięciu przez inne, co doprowadziło do zmniejszenia się ogólnej liczby 
języków na świecie. Towarzyszyło temu jednak zjawisko odwrotne -wzrost znaczenia 
różnych odmian wymowy i dialektów, a także pojawienie się slangu, gwary i żargonu. W 
miarę jak członkowie ogromnego superplemienia usiłują wzmocnić swoją tożsamość 
plemienną za pomocą tworzenia podgrup, rozwija się też cała gama "odmian językowych" w 
obrębie oficjalnego języka głównego. Podobnie jak język angielski czy niemiecki służą jako 
identyfikatory i mechanizmy izolujące Anglików i Niemców, akcent, z jakim mówią po 
angielsku członkowie klasy wyższej, oddziela ich od członków klasy niższej, a żargon 
zawodowy chemii i psychiatrii oddziela chemików od psychiatrów. (Smutkiem napawa fakt, 
że świat akademicki, który, spełniając funkcje edukacyjne, powinien przede wszystkim 
kultywować komunikację między ludźmi, posługuje się pseudoplemiennymi językami 
izolującymi, równie dalekimi od normy jak slang przestępczy. Usprawiedliwieniem ma tu być 
niezbędna precyzja wypowiedzi. Do pewnych granic jest tak istotnie, ale nader często 
bezpardonowo przekracza się te granice). 
Żargon staje się niekiedy tak wyspecjalizowany, że powstaje jakby zupełnie nowy 
język. Wyrażenia slangowe mają taką właściwość, że gdy tylko rozprzestrzenią się i staną się 
własnością ogółu, tworząca je podgrupa wynajduje na ich miejsce nowe. Przyjęcie ich przez 
całe superplemię i przeniknięcie do języka ogólnego jest znakiem, iż przestały one spełniać 
swą pierwotną funkcję. (Wątpliwe, czy ktokolwiek używa tych samych wyrażeń slangowych, 
których w swoim czasie używali jego rodzice na określenie, dajmy na to, atrakcyjnej 
dziewczyny, policjanta czy zbliżenia seksualnego. Wszyscy jednak wciąż używają tych 
samych wyrazów języka urzędowego). W skrajnych przypadkach zdarza się, że dana 
podgrupa przyjmuje zupełnie obcy język. Na przykład w sądach rosyjskich w pewnym 
okresie mówiono po francusku. W Wielkiej Brytanii można jeszcze zaobserwować 
pozostałości takich zachowań w co bardziej luksusowych restauracjach, gdzie w kartach dań z 
reguły używa się francuskiego. W podobny sposób oddziałuje religia -zacieśnia więzy 
wewnątrz grupy, osłabiając przy tym więzy międzygrupowe. Funkcjonuje ona na podstawie 
jednego prostego założenia, a mianowicie że istnieją potężne siły działające ponad i poza 
zwykłymi członkami grupy i że siły te, a są to herosi lub bogowie, należy zadowolić i zjednać 
sobie, okazując im bezwarunkowe posłuszeństwo. Fakt, że nie są one nigdy bezpośrednio 
obecne i nie można przedstawić im swoich wątpliwości, pomaga im utrzymać swoją pozycję. 
Z początku boskie moce były ograniczone, a sfery boskich wpływów podzielone, ale 
gdy superplemiona poczęły się rozrastać do rozmiarów uniemożliwiających kierowanie nimi, 
potrzebne się stały skuteczniejsze siły spajające. Władza pośledniejszych bogów nie była 
dostatecznie silna. Ogromne superplemię wymagało jednego, wszechmocnego, 
wszechmądrego i wszechwiedzącego boga, dlatego właśnie ten rodzaj boga wygrał 
konkurencję ze swymi starodawnymi rywalami i przetrwał wiele wieków. W mniejszych i 
bardziej zacofanych kulturach do dziś rządy sprawują pomniejsi bogowie, ale wszystkie 
wielkie kultury zwróciły się do jednego superboga. 
Powszechnie zauważa się, że od pewnego czasu moc oddziaływania religii jako siły 
istotnej społecznie ulega zmniejszeniu. Są dwie przyczyny tego stanu rzeczy. Po pierwsze, 
religia nie jest już w stanie spełniać swej podwójnej funkcji spajającej. Nieustanny liczebny 
wzrost populacji doprowadził do tego, że niemożliwe stało się zarządzanie dawnymi 
imperiami i dlatego rozpadły się one na grupy narodowościowe. Nowe superplemiona 
walczyły o ustanowienie swych tożsamości, stosując wszystkie znane dotąd sposoby. 
Jednakże wiele z tych superplemion miało już wtedy wspólną religię. Znaczy to, że będąc 
wciąż potężną siłą wiążącą naród, religia przestała spełniać swą drugą funkcję, jaką jest 
osłabianie więzów  z innymi narodami. Kompromis osiągnięto, tworząc sekty w obrębie 
głównych religii. Jakkolwiek sekciarstwo przywróciło niektóre właściwości izolujące i 
sprzyjało odtworzeniu lokalnych, plemiennych ceremoniałów religijnych, było to rozwiązanie 
jedynie częściowe. 
Drugą przyczyną utraty wpływu religii było rosnące znaczenie powszechnej oświaty 
wraz z nasilającym się oczekiwaniem, że człowiek, miast ślepo akceptować dogmaty, 
powinien zadawać pytania. Zwłaszcza religia chrześcijańska doznała poważnych 
niepowodzeń. Coraz bardziej logicznie myślący umysł superplemiennego człowieka Zachodu 
nie może nie dostrzec pewnych rzucających się w oczy nielogiczności. Być może 
najważniejszą z nich jest ogromna rozbieżność między głoszoną przez Kościół pokorą i 
łagodnością a wystawnym przepychem, pompą i potęgą jego przywódców. 
Obok prawa, obyczaju, języka i religii istnieje jeszcze inna, bardziej gwałtowna postać 
siły spajającej, która zacieśnia więzy między członkami superplemienia. Jest nią wojna. 
Można cynicznie stwierdzić, że nic tak nie sprzyja przywódcy jak porządna wojna. Daje mu 
ona jedyną szansę, by będąc tyranem, być za to wielbionym. Wojna pozwala przywódcy 
wprowadzić najbardziej bezwzględne formy kontroli i wysyłać tysiące swoich zwolenników 
na śmierć, a równocześnie uchodzić za ich opiekuna. Nic tak nie zacieśnia więzów wewnątrz 
grupy swoich jak zagrożenie ze strony grupy obcych. 
Dawni i obecni przywódcy zawsze mieli na uwadze fakt, iż wewnętrzne sprzeczki dają 
się stłumić dzięki istnieniu wspólnego wroga. Gdy tylko superplemię zaczyna puszczać w 
szwach, można je błyskawicznie pozszywać, stwarzając pozór, że istnieją jacyś potężni i 
wrodzy ONI, co natychmiast jednoczy jego członków pod wspólnym mianem MY. Trudno 
stwierdzić, jak często przywódcy, mając to na względzie, świadomie doprowadzają do 
konfliktów międzygrupowych; jednakże takie działania, zamierzone czy nie, niemal zawsze 
skutkują spajaniem. Tylko wyjątkowo nieudolny przywódca może coś tu spartaczyć. 
Naturalnie musi istnieć wróg, który nadaje się do odmalowania w dostatecznie nikczemnych 
barwach, gdyż inaczej przywódca tylko narazi się na kłopoty. Straszliwe okropności wojny 
dają się przekształcić we wspaniałe bitwy jedynie wtedy, gdy zagrożenie zewnętrzne jest 
istotnie poważne albo przynajmniej można je tak przedstawić. 
Mimo wszelkich uroków, jakie roztacza przed bezwzględnym przywódcą wojna, ma 
ona dla niego jedną oczywistą niedogodność. Któraś strona na ogół ponosi klęskę i może to 
być jego strona. Człowiek żyjący w superplemieniu powinien błogosławić tę niedogodność. 
Takie są więc siły spajające, które wpływają na wielkie społeczności miejskie. Każda 
z nich ukształtowała własnego, wyspecjalizowanego przywódcę, a więc sędziego, polityka, 
przywódcę grupy, arcykapłana czy generała. W mniej skomplikowanych czasach wszystkie te 
role były połączone w jednej -wszechmocnego imperatora lub króla, który potrafił podołać 
całości działań przywódczych. W miarę upływu czasu i rozrostu grup prawdziwe 
przywództwo przesuwało się jednak z jednej sfery do drugiej i zawsze znajdowało w rękach 
najwybitniejszej indywidualności. 
W bliższych nam czasach wykształciła się praktyka dopuszczająca szerokie masy do 
współuczestnictwa w wyborze przywódcy. Ten obyczaj polityczny jest sam w sobie cenną 
siłą spajającą, gdyż daje on członkowi superplemienia większe poczucie przynależności do 
swojej grupy i wpływu na nią. Gdy tylko dokona się wyboru nowego przywódcy, okazuje się, 
że wpływ ten jest mniejszy, niż sobie wyobrażano, mimo to jednak w procesie wyborów 
społeczeństwo doświadcza jednostkowego, lecz cennego przypływu poczucia swojej 
tożsamości. 
Chcąc wesprzeć ten proces, deleguje się lokalnych wodzów pseudoplemiennych 
niższej rangi, aby współrządzili krajem. W niektórych państwach przerodziło się to w niemal 
pusty rytuał, ponieważ tzw. lokalni przedstawiciele są niczym innym niż specjalnie 
sprowadzonymi profesjonalistami. Jednakże w tak złożonym społeczeństwie jak współczesne 
superplemię takie wypaczenie jest nieuchronne. 
Cel rządów sprawowanych przez przedstawicieli z wyboru jest czysty i jasny, nawet 
jeśli jest on trudny do urzeczywistnienia. Jest nim częściowy powrót do "polityki" 
pierwotnego systemu plemiennego, w którym każdy członek plemienia (a przynajmniej 
mężczyźni) miał coś do powiedzenia w dowodzeniu społeczeństwem. Ówcześni ludzie byli w 
pewnym sensie komunistami -kładli nacisk na dzielenie się i nie przywiązywali wielkiej wagi 
do ścisłej ochrony dóbr osobistych. Własność istniała zarówno po to, by ją rozdawać, jak i po 
to, by ją utrzymywać. Ale -jak już mówiliśmy -plemiona były niewielkie i wszyscy się znali. 
Jeżeli nawet cenili dobytek osobisty, to jednak drzwi i zamki nie były jeszcze wtedy znane. 
Gdy tylko plemię stało się bezosobowym superplemieniem, w którym żyli także obcy, 
koniecznością stała się rygorystyczna ochrona własności, odgrywająca odtąd dużo większą 
rolę w życiu społecznym. Każda polityczna próba zignorowania tego faktu napotkałaby 
poważne trudności. Doświadczył tego współczesny komunizm i został zmuszony do różnych 
działań dostosowawczych. 
Inne działanie dostosowawcze stało się konieczne w tych wszystkich systemach, które 
były ukierunkowane na przywrócenie starodawnego modelu plemienno-myśliwskiego 
opartego na zasadzie "rządów ludu sprawowanych przez lud". Superplemiona stały się po 
prostu zbyt liczne, a problemy związane z rządzeniem zbyt złożone i zbyt zawiłe. Sytuacja 
wymagała wprowadzenia systemu przedstawicielskiego, a jednocześnie potrzebna była 
profesjonalna klasa fachowców. O tym, jak bardzo można się oddalić od idei "rządów 
sprawowanych przez lud", świadczy pomysł, który zrodził się ostatnio w Anglii, gdzie 
zaproponowano, aby debaty parlamentarne przekazywać za pośrednictwem telewizji; w ten 
sposób, dzięki nowoczesnej technice, szerokie rzesze mogłyby wreszcie bardziej 
bezpośrednio uczestniczyć w sprawach państwowych. Pomysł ten spotkał się jednak z ostrym 
sprzeciwem i został odrzucony, gdyż zakłócałoby to atmosferę grupowego profesjonalizmu. 
Tyle o rządach ludu. I nic dziwnego. Dowodzenie superplemieniem przypomina 
balansowanie słonia na linie. Jak się wydaje, najlepsze, co może w tym zakresie osiągnąć 
współczesny ustrój polityczny, to realizowanie lewicowej polityki prawicowymi metodami. 
(To właśnie dzieje się zarówno na Wschodzie jak na Zachodzie). Trudna to sztuka i 
wymagająca wielce finezyjnego profesjonalizmu, nie mówiąc już o odpowiednio 
dwuznacznym języku. Współcześni politycy często 
bywają obiektem kpin i pogardy, gdyż wielu ludziom udaje się przejrzeć tę grę. 
Zważywszy jednak na rozmiary współczesnych superplemion, trudno wyobrazić sobie jakieś 
inne rozwiązanie. 
Ponieważ zarządzanie współczesnymi superplemionami bywa często niemożliwe ze 
względów społecznych, superplemiona te wykazują dużą skłonność do fragmentacji. 
Mówiliśmy już, że w obrębie głównego członu krystalizują się wyspecjalizowane 
pseudoplemiona jako grupy towarzyskie, klasowe, zawodowe, akademickie, sportowe i inne. 
Odtwarzają one różne formy tożsamości plemiennej dla poszczególnych mieszkańców miast. 
Tego typu grupy pozostają jeszcze w obrębie głównej społeczności, ale często zdarzają się 
dużo bardziej radykalne podziały. Imperia dzielą się na niepodległe państwa, państwa zaś 
rozpadają się na sektory samorządowe. Pomimo coraz lepszej komunikacji, pomimo rosnącej 
liczby wspólnych celów i kierunków działania, podziały wciąż się dokonują. Podczas wojny 
ujawniają się czynniki spajające i w wyniku ich działania powstawać mogą doraźnie 
zmontowane sojusze, ale w czasach pokoju na porządku dziennym są rozłamy i podziały. Gdy 
grupy odłamowe usiłują za wszelką cenę osiągnąć jakąś własną tożsamość, oznacza to po 
prostu, że siły spajające w obrębie ich macierzystego superplemienia są zbyt słabe lub zbyt 
mało atrakcyjne, by zapobiec rozłamowi. 
Marzenie o pokojowym, globalnym superplemieniu wciąż pada w gruzy. Wydaje się, 
że jedynie zagrożenie stworzone przez "obcych" z innej planety mogłoby stanowić 
dostateczną siłę spajającą, i to tylko na pewien czas. Przyszłość pokaże, czy człowiek w 
swojej pomysłowości wprowadzi do swojej egzystencji jakiś nowy element, pozwalający 
rozwiązać ten problem. W chwili obecnej nie wydaje się to możliwe. 
Ostatnio wiele się mówi o tym, jak dzięki współczesnym środkom masowego 
przekazu, na przykład telewizji, "kurczy się" światowa przestrzeń społeczna, tworząc 
globalną telewioskę. Słyszy się pogląd, że tendencja ta będzie sprzyjać powstawaniu 
prawdziwie międzynarodowego społeczeństwa. Niestety jest to mit, z tej prostej przyczyny, 
że w odróżnieniu od bezpośrednich stosunków interpersonalnych, telewizja jest systemem 
jednokierunkowym. Słucham i poznaję kogoś na ekranie telewizyjnym, ale ten ktoś nie może 
mnie ani usłyszeć, ani poznać. Dowiaduję się, co ten ktoś myśli, i trzeba przyznać, że jest to 
rzecz pożyteczna, gdyż poszerza mój zasób informacji o społeczeństwie, ale nie może 
zastąpić dwukierunkowych stosunków, jakie istnieją w rzeczywistych kontaktach z ludźmi. 
Jeśli nawet w najbliższych latach nastąpi ogromny i trudny obecnie do wyobrażenia 
postęp w technice komunikacji masowej, będzie on hamowany przez biologiczne i społeczne 
ograniczenia gatunku ludzkiego. W odróżnieniu od termitów nie jesteśmy przystosowani do 
chętnego uczestnictwa w ogromnych zbiorowościach. Jesteśmy zasadniczo stworzeniami 
plemiennymi i takimi chyba pozostaniemy. 
Mimo to jednak, a także mimo nie dających się opanować fragmentacji, które ciągle 
się dokonują, musimy stawić czoło dominującej tendencji do utrzymania potężnej struktury 
superplemiennej. Każdemu podziałowi w jakiejś części świata towarzyszy scalenie w innej 
jego części. Jeżeli jednak przez całe wieki układ ten jest tak samo niestabilny i niebezpieczny, 
dlaczego uporczywie staramy się go utrzymać? 
Chodzi tu o coś więcej niż o międzynarodową grę sił. Istnieją pewne wewnętrzne, 
biologiczne właściwości człowieka, które sprawiają, że czerpie on głęboką satysfakcję z życia 
w miejskim chaosie superplemiennym. Właściwości te to nienasycona ciekawość, 
wynalazczość i żyłka sportowa w jego umyśle. Zgiełk wielkiego miasta, jak się wydaje, 
pobudza te właśnie cechy. Jak ptaki morskie pobudza do podjęcia reprodukcji gromadzenie 
się w wielkich skupiskach lęgowych i budowa gniazd w ogromnych koloniach, tak zwierzę 
ludzkie doznaje pobudzenia intelektualnego, żyjąc w wielkich i gęsto zaludnionych 
skupiskach miejskich. Skupiska te są koloniami lęgowymi ludzkich myśli. Jest to godna 
uznania strona całej tej historii. To dzięki niej, mimo licznych wad system ten nadal istnieje. 
Dostrzegliśmy już niektóre z tych wad na płaszczyźnie społecznej, istnieją one jednak 
także na płaszczyźnie jednostkowej. Jednostka, żyjąc w wielkich zespołach miejskich, 
narażona jest na rozmaite stresy i napięcia: hałas, zanieczyszczenie powietrza, brak ruchu, 
ciasnota, przeludnienie, nadmiar bodźców i, paradoksalnie, u niektórych także izolacja i nuda. 
Można by sądzić, że cena, jaką płaci członek superplemienia, jest zbyt wysoka, i że 
lepiej miałby się, prowadząc ciche, spokojne, kontemplacyjne życie. On też tak myśli, ale, 
podobnie jak z ćwiczeniami fizycznymi, które ciągle odkłada na później, i w tej sprawie 
rzadko kiedy podejmuje jakieś działania. Co najwyżej przenosi się na przedmieście, gdzie z 
dala od wielkomiejskich napięć może sobie stworzyć atmosferę pseudoplemienną, ale z 
nadejściem poniedziałku znów rzuca się w wir walki. Mógłby się wynieść gdzieś dalej, ale 
wówczas odczuwałby brak podniet, jakich doświadcza współczesny myśliwy, polujący na 
najgrubszą zwierzynę na największym i najlepszym terenie łowieckim dostępnym w jego 
najbliższej okolicy. 
Można by więc przypuszczać, że każde wielkie miasto to piekielne kłębowisko 
nowości i wynalazczości. W porównaniu z wioską istotnie może sprawiać takie wrażenie, 
jednakże wielkim miastom daleko jeszcze do wyczerpania możliwości eksploratorskich. 
Dlatego mianowicie, że w społeczeństwie istnieje zasadnicza sprzeczność między konwencją 
a inwencją. Ta pierwsza zmierza do utrwalenia istniejącego stanu rzeczy, a zatem do 
powielania tego, co stare i niezmienne. Ta druga skierowana jest na nowości i rewizję starych 
wzorców. Podobnie jak istnieje konflikt między współzawodnictwem i współpracą, istnieje 
też konflikt między zachowawczością a wynalazczością. Jedynie w wielkim mieście 
nieustające nowatorstwo ma rzeczywistą szansę realizacji. Jedynie wielkie miasto jest na tyle 
potężne i bezpieczne w swoim zmasowanym konformizmie, by dopuścić istnienie 
niszczących sił buntowniczej nowości i kreatywności. Ostry miecz obrazoburcy to zaledwie 
szpilka wbita w cielsko olbrzyma. Szpilka ta sprawia, że budzi się on ze snu i powstaje do 
działania, odczuwając jej ukłucie jako przyjemne swędzenie. 
Owo podniecenie wynalazczości wespół z oddziaływaniem opisanych wyżej sił 
zachowawczych sprawia, że tak wielu współczesnych mieszkańców wielkich miast ochoczo 
zamyka się w klatkach na terenie ludzkiego zoo. Radości i wyzwania superplemiennego stylu 
życia są tak znaczne, że przy niewielkim tylko wsparciu mogą przeważyć nad ogromnymi 
niebezpieczeństwami i niedogodnościami. A jak owe niedostatki mają się do niedostatków 
właściwych zoo zwierzęcemu? 
Zwierzę przebywające w zoo zamknięte jest w pojedynkę albo też w grupie 
nienaturalnie zniekształconej. Obok, w innych klatkach, może ono zobaczyć lub usłyszeć inne 
zwierzęta, ale nie może nawiązać z nimi skutecznego kontaktu. Super-społeczności 
wielkomiejskie funkcjonują, o ironio, w ten sam sposób. Samotność w wielkim mieście to 
powszechna bolączka. Łatwo się zgubić w ogromnym, bezosobowym tłumie. Łatwo tam o 
zniekształcenie, rozbicie czy rozerwanie naturalnych więzi rodzinnych i plemiennych. W 
wiosce wszyscy sąsiedzi są osobistymi przyjaciółmi lub, w najgorszym razie, osobistymi 
wrogami. Nikt nie jest obcy. W wielkim mieście wiele osób nie zna nawet nazwisk swoich 
sąsiadów. 
Ta bezosobowość sprzyja buntownikom i nowatorom, którzy w mniejszych 
społecznościach plemiennych byliby poddani działaniu o wiele silniejszych sił 
zachowawczych. Zostaliby przywołani do porządku przez wymagania konformizmu. Zarazem 
jednak paradoks izolacji społecznej w przeludnionym mieście przysparza stresu i niedoli 
wielu mieszkańcom ludzkiego zoo. 
Obok izolacji na jednostkę działa jeszcze bezpośredni nacisk fizycznego zagęszczenia. 
Każdy gatunek zwierząt rozwinął w sobie zdolność bytowania w określonej przestrzeni 
życiowej. Zarówno w zwierzęcych jak i w ludzkich ogrodach zoologicznych przestrzeń ta jest 
znacznie uszczuplona, co może mieć bardzo poważne następstwa. Przyzwyczailiśmy się 
uważać klaustrofobię za reakcję patologiczną. W skrajnych postaciach istotnie taka jest, ale 
na łagodniejsze, nie zawsze łatwo zauważalne jej formy cierpią wszyscy mieszkańcy wielkich 
miast. Bez większego przekonania próbuje się jej zaradzić, wyodrębniając osobne sektory 
miejskie, mające symbolizować otwarte przestrzenie -jakby fragmenty "środowiska 
naturalnego" zwane parkami. Początkowo parki były terenami myśliwskimi, pełnymi 
zwierzyny płowej i innych zwierząt łownych, gdzie zamożni członkowie superplemienia 
mogli oddawać się odtwarzaniu myśliwskich zachowań swoich przodków. Natomiast we 
współczesnych parkach miejskich jedynym przejawem życia są rośliny. 
Jeśli zaś chodzi o przestrzeń życiową, to park miejski jest kiepskim żartem. Jako 
obszar nieskrępowanych wędrówek ogromnych rzesz ludzi zamieszkujących miasta park 
musiałby zajmować powierzchnię wielu tysięcy kilometrów kwadratowych. Można o nim 
powiedzieć tylko, że lepsze to niż nic. 
Dla miejskich poszukiwaczy otwartych przestrzeni szansę stanowią krótkie wypady za 
miasto, toteż oddają się im z wielkim zapałem. W każdy weekend sznur samochodów -
zderzak przy zderzaku -wyjeżdża z miasta i tak samo do niego wraca. Ale co tam, 
najważniejsze, że udało się odbyć wędrówkę, przemierzyć obszar rozciągający się dalej niż 
najbliższe sąsiedztwo, i w ten sposób kolejny raz przezwyciężyć uciążliwości nienaturalnie 
skurczonej przestrzeni miejskiej. Jeżeli nawet zatłoczone drogi przekształciły wędrówki 
współczesnego superplemienia w swoisty rytuał, i tak lepsze to niż całkowita rezygnacja. 
Mieszkańcy zwierzęcego zoo są w gorszej sytuacji. Ich wersja wypraw samochodowych 
zderzak przy zderzaku to daleko bardziej bezcelowe przemierzanie klatki tam i z powrotem. 
A przecież i one nie rezygnują. My, ludzie powinniśmy się cieszyć, że możemy robić coś 
więcej niż tylko przemierzać krokami pokój, w którym mieszkamy. 
Dokonawszy przeglądu wydarzeń, które doprowadziły nas jako społeczeństwo do 
obecnego stanu, możemy teraz dokładniej przyjrzeć się tym naszym zachowaniom, dzięki 
którym udało się nam przystosować do życia w ludzkim zoo, a także tym, które nas w tym 
względzie zawiodły.


2.	STATUS I SUPERSTATUS

W każdej zorganizowanej grupie ssaków, bez względu na to, jak dalece współpracują 
one ze sobą, zawsze toczy się walka o społeczną dominację. W wyniku tej walki każdy 
dorosły osobnik uzyskuje pewną rangę społeczną, która określa jego pozycję lub status w 
hierarchii danej grupy. Sytuacja nie jest stabilna na długo, głównie z powodu starzenia się 
uczestników walki o status. Gdy suwerenowie, czyli najwyżsi notable, osiągają wiek starczy, 
ich starszeństwo podlega zakwestionowaniu i zostają odsunięci przez bezpośrednich 
podwładnych. Wciąż na nowo odżywają spory o dominację, przy czym każdy członek grupy 
wspina się nieco wyżej po drabinie społecznej. Na przeciwnym końcu skali młodsi, szybko 
dorastający członkowie grupy wywierają nacisk od dołu. Ponadto, niektórych członków grupy 
może dotknąć nagła choroba czy przypadkowa śmierć, w wyniku czego w hierarchii tworzy 
się luka, którą należy szybko wypełnić. 
W rezultacie powstaje stan permanentnego napięcia spowodowanego walką o status. 
W normalnych warunkach napięcie jest możliwe do zniesienia dzięki temu, że rozmiary grup 
nie przekraczają pewnych granic. Jeżeli jednak w sztucznym środowisku, jakim jest niewola, 
grupa staje się zbyt liczna albo też dostępna przestrzeń staje się zbyt mała. "wyścig 
szczurów", którego celem jest wyższy status, wkrótce wymyka się spod kontroli, a walki o 
dominację toczą się w sposób żywiołowy. Wówczas przywódcy stad, watah, gromad i 
plemion narażeni są na ogromne stresy. W takich sytuacjach najsłabsi członkowie grupy 
bywają często zaszczuwani na śmierć, ponieważ umiarkowane zazwyczaj rytuały 
demonstrowania władzy i przeciwstawiania się jej wyradzają się w krwawą przemoc. 
Ma to także inne następstwa. Poświęcanie nadmiernej ilości czasu na porządkowanie 
nienaturalnie skomplikowanych stosunków w sferze statusu społecznego odbija się 
niekorzystnie na innych aspektach życia społecznego, takich jak opieka rodziców nad 
dziećmi. 
Jeśli rozstrzyganie sporów o dominację stwarza problemy mieszkańcom 
umiarkowanie tylko zatłoczonych zwierzęcych ogrodów zoologicznych, to rzecz jasna w 
ludzkim zoo, zamieszkanym przez niesamowicie rozrośnięte superplemiona, konflikty są 
jeszcze ostrzejsze. Walka o status w warunkach naturalnych charakteryzuje się tym, że 
rozgrywa się na poziomie relacji osobistych między poszczególnymi osobnikami w obrębie 
grupy. Dlatego też dla pierwotnego członka plemienia problem ten był stosunkowo prosty. 
Kiedy jednak plemiona rozrosły się w superplemiona, a stosunki międzyludzkie stawały się 
coraz bardziej bezosobowe, problem statusu rychło przybrał kształt koszmaru, któremu na 
imię superstatus. 
Zanim zajmiemy się tym delikatnym obszarem życia miejskiego, spróbujmy rzucić 
okiem na podstawowe prawa rządzące walką o dominację. Najlepiej uczynić to, spoglądając 
na pole bitwy z punktu widzenia osobnika dominującego. 
Chcąc rządzić grupą i utrzymywać się przy władzy, trzeba przestrzegać dziesięciu 
złotych reguł. Stosują się one do wszystkich przywódców, poczynając od pawianów, a na 
współczesnych prezydentach i premierach kończąc. Ów dekalog dominacji przedstawia się 
następująco: 

a.	Należy wyraźnie demonstrować strój, postawę i gesty znamionujące dominację 

U pawiana jest to lśniące, starannie utrzymane i przepyszne owłosienie, spokojna, 
swobodna postawa, którą przyjmuje zawsze, gdy nie jest zaangażowany w żadne spory, oraz 
zdecydowany i ukierunkowany na określony cel chód w okresach aktywności. Nie wolno 
okazywać niepokoju, niepewności i braku zdecydowania. 
Z pewnymi drobnymi modyfikacjami to samo można odnieść do przywódców wśród 
ludzi. Przepyszny futrzany płaszcz ma swój odpowiednik w bogatych i wyszukanych szatach 
władcy, znacznie przewyższających swym przepychem ubiór poddanych. Władca przybiera 
postawy właściwe dla swej roli dominującego. Odpoczywa siedząc lub półleżąc, podczas gdy 
inni muszą stać, nim zezwoli im, by usiedli. Jest to też typowe u dominującego pawiana, który 
może rozwalać się leniwie, podczas gdy jego gorliwi poddani, pozostając w pobliżu, muszą 
zachowywać pozycje wyrażające gotowość. Sytuacja ulega zmianie, gdy przywódca podnosi 
się, aby podjąć jakieś agresywne działania, i zaczyna domagać się uznania swej pozycji. W 
tym celu, czy to pawian czy książę, musi przybrać postawę, która wywiera większe wrażenie 
aniżeli postawa członków jego świty. Musi dosłownie wznieść się ponad nich, dostosowując 
pozycję ciała do swojego statusu psychologicznego. Dla szefa pawianów nie jest to trudne, 
gdyż dominująca małpa jest prawie zawsze dużo większa od swoich podwładnych. 
Wystarczy, że trzyma się prosto, a wtedy jego ogromne cielsko mówi samo za siebie. Efekt 
potęguje się jeszcze, gdyż co bojaźliwsi podwładni kurczą się i płaszczą przed swoim władcą. 
Przywódcy grup ludzkich muszą niekiedy uciekać się do jakichś sztucznych środków. Mogą 
więc powiększyć swoje rozmiary przywdziewając obszerne płaszcze czy wysokie nakrycia 
głowy. Powiększają swój wzrost zasiadając na tronie, wchodząc na podwyższenie, dosiadając 
konia czy innego zwierzęcia, korzystając z jakiegoś pojazdu lub każąc się nosić. Płaszczenie 
się słabszych pawianów przyjmuje różne formy. Tak więc poddani, pozorując zmniejszenie 
swojego wzrostu, skłaniają głowy, wykonują ukłony, dygają, klękają, zamiatają podłogę 
kapeluszem, padają na twarz, czy wreszcie biją głową pokłony. 
Pomysłowość cechująca gatunek ludzki pozwala przywódcom osiągnąć dwa cele 
równocześnie. Siedząc na tronie umieszczonym na podwyższeniu, monarcha ma możność 
jednoczesnego napawania się rozluźnioną postawą osoby dominującej w chwilach bierności i 
wyniosłą postawą osoby dominującej w chwilach aktywności. W ten sposób z podwójną siłą 
wyraża swoją potęgę. 
Nacechowane dostojeństwem popisywanie się władzą, wspólne dla ludzi i pawianów, 
w różnych formach towarzyszy nam do dziś. Najbardziej pierwotne i oczywiste przejawy 
można zaobserwować u generałów, sędziów, arcykapłanów i istniejących jeszcze monarchów. 
W odróżnieniu od dawniejszych czasów obecnie ograniczają się one na ogół jedynie do 
specjalnych okazji, ale wówczas są równie okazałe jak dawniej. Nawet najwybitniejsi uczeni 
ulegają wymogom pompy i dekoracyjności, które obowiązują podczas ważniejszych 
uroczystości akademickich. 
Gdy imperatorzy byli zmuszeni ustąpić miejsca prezydentom i premierom, pokazy 
osobistej dominacji stały się mniej ostentacyjne.. Nastąpiło pewne przesunięcie akcentów w 
roli przywódcy. Przywódca w nowym stylu jest sługą ludu i tylko niejako przy okazji osobą 
dominującą, nie zaś dominującym władcą, który przy tym służy ludowi. Jego względnie 
bezbarwny strój ma być wyrazem aprobaty dla tej sytuacji, ale jest to jedynie rodzaj wybiegu. 
Może on sobie pozwolić na tę drobną nieuczciwość, aby stworzyć wrażenie, że jest "jednym z 
tłumu", ale nie ośmiela się posuwać tej gry zbyt daleko, w obawie że zanim się spostrzeże, 
istotnie znowu stanie się tylko kimś z tłumu. Dlatego musi kontynuować przedstawienie 
dominacji, aczkolwiek za pomocą innych, mniej wyzywających sposobów. Nie sprawia mu to 
trudności, ma bowiem do swojej dyspozycji całą złożoność współczesnego środowiska 
wielko-miejskiego. Wspaniałość stroju zastępuje mu wyszukany i ekskluzywny wystrój 
pomieszczeń, w których sprawuje władzę, a także budynków, w których mieszka i pracuje. 
Okazałość zaś może teraz przejawiać się podczas podróży, z udziałem kawalkad 
samochodów, eskorty i przy użyciu prywatnych samolotów. W dalszym ciągu może się 
otaczać gronem "profesjonalnych podwładnych", czyli doradców, sekretarzy, służących, 
osobistych sekretarzy, ochroniarzy, asystentów itp., których zadaniem jest, między innymi, 
okazywanie mu uniżoności, co ma utrwalać i umacniać jego wizerunek jako osoby na 
piedestale. Jego zachowanie, ruchy i gesty znamionujące dominację mogą pozostać nie 
zmienione. Ponieważ u rodzaju ludzkiego są one nośnikami podstawowych sygnałów władzy, 
odbiera się je nieświadomie i dlatego mogą nie podlegać żadnym ograniczeniom Ruchy i 
gesty władcy są spokojne i swobodne bądź też pewne i nieśpieszne. (Czy widział kto, jak 
prezydent lub premier biegnie, pomijając ćwiczenia fizyczne?). Podczas rozmowy posługuje 
się wzrokiem jak bronią, wpatrując się w rozmówcę, gdy podwładni raczej uprzejmie 
unikaliby kontaktu wzrokowego, natomiast odwracając głowę, gdy podwładni raczej. 
obserwowaliby go uważnie. Nie drapie się, nie kręci, nie wykonuje nerwowych ruchów ani 
nie okazuje objawów niezdecydowania. Są to bowiem atrybuty zachowania podwładnych. U 
władcy oznaczałyby one, że istnieje jakieś poważne zakłócenie w jego roli dominującego 
członka grupy. 

b.	W chwilach rywalizacji należy znacząco pogrozić podwładnym 

Na najmniejszy choćby przejaw prowokacji ze strony podwładnego pawiana 
przywódca grupy natychmiast reaguje spektakularnym popisem zachowania wyrażającego 
groźbę. Do tego celu ma on do dyspozycji całą gamę środków, poczynając od pogróżek 
motywowanych wielkim natężeniem agresji z lekką domieszką obawy do takich, które są 
umotywowane wielkim natężeniem obawy z niewielką domieszką agresji. Te ostatnie, czyli 
"pogróżki ze strachu" osobników słabych, acz wrogo usposobionych, nigdy nie bywają 
demonstrowane przez dominującego, dopóki jest on pewny swojej pozycji przywódczej. 
Dopóki pozycja ta pozostaje nie zachwiana, demonstruje on jedynie najbardziej agresywne 
formy pogróżek. Bywa też na tyle pewny swego, że nie musi się trudzić, aby robić cokolwiek, 
markuje jedynie zamiar, czyli intencję zademonstrowania pogróżki. Zwykłe potrząśniecie 
potężnym łbem pod adresem niesfornego podwładnego może wystarczyć do osadzenia go w 
miejscu. Tego typu gesty noszą miano "ruchów intencyjnych". Są one identyczne u ludzi. 
Silny przywódca, zirytowany postępowaniem podwładnego, by skutecznie potwierdzić swoją 
dominację, może ograniczyć się jedynie do potrząśnięcia głową i karcącego spojrzenia. Jeżeli 
zmuszony jest podnieść głos lub powtórzyć polecenie, znaczy to, że jego dominacja nie jest 
już tak pewna i że będzie musiał, po opanowaniu sytuacji, na nowo ustalić swój status, 
udzielając napomnienia lub wymierzając jakąś, choćby symboliczną karę. 
Podniesienie głosu lub wybuch gniewu jako reakcja na bezpośrednie zagrożenie to 
dość słabe sygnały u przywódcy. Silny przywódca może się nimi posłużyć zarówno 
spontanicznie, jak rozmyślnie, jako uniwersalnym środkiem potwierdzenia swojej pozycji. 
Dominujący pawian może zachować się tak samo, znienacka rzucając się na swych 
podwładnych i wywołując w nich strach celem przypomnienia o swojej władzy. Zyskuje w 
ten sposób kilka punktów, dzięki czemu może potem łatwiej wymusić posłuch za pomocą 
zwykłego skinienia głową. Podobnie postępują czasem przywódcy wśród ludzi, wydając 
surowe dekrety, przeprowadzając błyskawiczne inspekcje lub wygłaszając pełne wigoru 
przemówienia. Będąc przywódcą, niebezpiecznie jest przez dłuższy czas milczeć, być 
niewidzialnym i nie dawać znać o sobie. Jeżeli naturalne okoliczności nie dają okazji do 
zademonstrowania władzy, okazję taką należy stworzyć. Nie wystarczy mieć władzę, należy 
ją też publicznie okazywać. Na tym właśnie polega wartość spontanicznych pogróżek. 

c.	W chwilach zagrożeń fizycznych należy dysponować odpowiednią siłą, aby 
osobiście lub przez swoich przedstawicieli użyć jej do opanowania poddanych 

Jeżeli pogróżki nie skutkują, trzeba zastosować atak fizyczny. Dla przywódcy 
pawianów jest to krok ryzykowny z dwóch powodów. Po pierwsze, w walce fizycznej nawet 
zwycięzca może doznać uszczerbku, a dla zwierzęcia dominującego obrażenia są zawsze 
groźniejsze w skutkach niż dla podporządkowanego. Wódz staje się przez to mniej groźny dla 
kolejnego napastnika. Po drugie, poddani zawsze mają nad nim przewagę liczebną, i jeśli 
prowokacja posunie się zbyt daleko, mogą oni połączyć swe siły, aby wspólnie pozbawić go 
władzy. Z tych dwóch powodów dla osobników dominujących pogróżka jest lepszą metodą 
niż rzeczywisty atak. 
Przywódca społeczności ludzkich do pewnego stopnia przezwycięża te trudności, 
utrzymując specjalną grupę "poskramiaczy". Są to wojskowi lub policjanci, tak dalece 
profesjonalni i wyspecjalizowani w wykonywaniu zadań, że jedynie powszechne powstanie 
całej ludności mogłoby stanowić siłę zdolną ich pokonać. W sytuacjach skrajnych despota 
utrzymuje dodatkową, jeszcze bardziej wyspecjalizowaną grupę poskramiaczy (taką jak tajna 
policja), których zadaniem jest poskramianie także zwyczajnych poskramiaczy, gdyby 
wyłamali się z szyku. Manipulując i zręcznie sterując tego rodzaju systemem agresji, można 
tak kierować, aby tylko przywódca był w pełni poinformowany o wydarzeniach i jako jedyny 
mógł je kontrolować. Wszyscy inni, o ile nie otrzymają rozkazów z góry, pozostają 
zdezorientowani. W ten sposób współczesny despota może trzymać lejce w rękach i 
skutecznie dominować nad innymi. 

d. Jeżeli zagrożenie wymaga posłużenia się raczej , mózgiem niż mięśniami, należy 
przechytrzyć swoich podwładnych
Szef pawianów musi być chytry,. bystry i inteligentny, a także silny i agresywny. 
Cechy te są jeszcze ważniejsze u przywódcy w społeczeństwie ludzkim. W ustrojach, w 
których przywództwo jest dziedziczne, głupiec zostaje szybko odsunięty od władzy i staje się 
zwykłym figurantem lub pionkiem w grze rzeczywistych przywódców. 
Problemy dzisiejszego świata są tak złożone, że nowoczesny przywódca musi otaczać 
się intelektualistami o wysokim stopniu specjalizacji, a i tak nie może mu brakować 
niezbędnej bystrości umysłu. To on właśnie musi podejmować ostateczne decyzje, i to w 
sposób pewny, jasny i nie budzący wątpliwości. Jest to sprawa tak istotna dla każdego 
przywódcy, że podjęcie decyzji stanowczej i pewnej jest ważniejsze od podjęcia. decyzji 
"właściwej". Niejednemu możnowładcy uszła płazem sporadyczna decyzja błędna, ale 
podjęta w dobrym stylu i z pewnością siebie, natomiast tylko nielicznym udało się przetrwać 
skutki wahań i niezdecydowania. Styl, w jakim coś się robi, liczy się bardziej niż to, co się 
robi. Jest to złota reguła wszelkiego przywództwa, choć niełatwa do zaakceptowania w dobie 
racjonalizm\). Jest smutną prawdą, że przywódca postępujący niewłaściwie, ale w dobrym 
stylu, przynajmniej do jakiegoś momentu, uzyskuje większe poparcie i odnosi większe 
sukcesy niż ten, który postępuje dobrze, ale w kiepskim stylu. Z tego powodu nieraz ucierpiał 
postęp cywilizacyjny; Społeczeństwo, któremu przewodzi człowiek postępujący słusznie i 
przestrzegający przy tym dziesięciu złotych zasad dominacji, może się uważać za szczęśliwe. 
Zdarza się to jednak rzadko. Istnieje natomiast, jak się zdaje, nieprzypadkowy, złowieszczy 
związek między wybitnym przywództwem a wypaczeniami politycznymi. 
Jest chyba przekleństwem superplemienia, że z racji niezwykłej złożoności sytuacji 
prawie nie istnieje możliwość podejmowania jednoznacznych i racjonalnych decyzji w 
najważniejszych kwestiach. Dane, jakie należy wziąć pod uwagę, są tak złożone i 
zróżnicowane, a często wzajemnie sprzeczne, że wszelka racjonalna, płynąca z przesłanek 
rozumowych decyzja wymaga sporej dozy namysłu. Tymczasem wybitny przywódca 
superplemienia nie może sobie pozwolić na luksus dłuższego namysłu i "dokładniejszego 
przyglądania się faktom", tak typowego dla wybitnych uczonych. Zasadniczo biologiczna 
natura jego roli jako zwierzęcia dominującego zmusza go do podejmowania doraźnych 
decyzji pod groźbą utraty twarzy. 
Niebezpieczeństwo jest oczywiste, a polega na tym, że sytuacja taka niechybnie 
faworyzuje jako wybitnych przywódców osobników niezupełnie normalnych, ogarniętych 
ogniem jakiegoś fanatyzmu, gotowych bezceremonialnie potraktować ogromną liczbę nieraz 
sprzecznych ze sobą danych i faktów, które wyrzuca z siebie system superplemienny. Jest to 
cena, którą musi zapłacić członek plemienia za przejście z warunków naturalnych do 
sztucznych, gdy staje się on członkiem superplemienia. Jedyne rozwiązanie to znalezienie 
wspaniałej, malowniczej, pewnej siebie i barwnej osobowości obdarzonej błyskotliwym, 
racjonalnym, rozważnym i przenikliwym umysłem. Sprzeczność? Zapewne. Niemożliwość? 
Być może. Iskra nadziei tkwi jednak w tym, że liczebność superplemienia, która jest wszak 
przyczyną zaistnienia problemu, pozwala wybierać spośród milionów potencjalnych 
kandydatów. 

e.	Należy tłumić waśnie, które wybuchają między podwładnymi 

Przywódca pawianów, będąc świadkiem waśni, w której zawsze przejawia się 
rozluźnienie dyscypliny, zapewne podejmie interwencję i waśń tę stłumi, nawet jeśli nie 
stwarza ona dla niego żadnego bezpośredniego zagrożenia. Jest to jednak sposobność do 
ponownego wykazania dominacji, a zarazem pozwala utrzymać porządek w grupie. Tego typu 
interwencja dominującego zwierzęcia zwykle dotyczy wadzących się młodych osobników i 
pomaga już w młodym wieku wpoić im przekonanie o potędze władcy, który żyje wśród nich. 
U ludzi odpowiednikiem takiego zachowania jest przestrzeganie i egzekwowanie 
prawa obowiązującego w grupie. Władcy dawniejszych, mniejszych superplemion byli pod 
tym względem niezwykle aktywni, ale w ostatnich czasach obowiązki z tym związane coraz 
częściej powierzane są komuś innemu, głównie z powodu rosnącej wagi innych obciążeń, 
bardziej bezpośrednio związanych ze statusem przywódcy. Mimo to, ponieważ zwaśniona 
społeczność nie jest efektywna, należy zachować pewien stopień kontroli i wpływu. 

f.	Należy nagradzać bezpośrednich podwładnych, pozwalając im odnosić korzyści z 
zajmowania wysokich stanowisk 

Bezpośredni podwładni pawiana dominującego, mimo iż są to najgroźniejsi rywale, 
stanowią dla przywódcy wielką pomoc w chwilach zagrożenia z zewnątrz. Co więcej, jeżeli 
są zbyt krótko trzymane przez przywódcę, mogą się wspólnie zbuntować i odsunąć go od 
władzy. Dlatego też cieszą się one przywilejami, które nie mogą być udziałem słabszych 
członków grupy. Mają więcej swobody działania i wolno im przebywać bliżej zwierzęcia 
dominującego niż samcom w młodszym wieku. 
U ludzi każdy przywódca, który nie przestrzega tej zasady, szybko popada w tarapaty. 
Potrzebuje on jeszcze większej pomocy ze strony podwładnych i jest narażony na większe 
niebezpieczeństwo "rewolucji pałacowej" aniżeli jego odpowiednik wśród pawianów. O wiele 
więcej może się przecież zdarzyć za jego plecami, System nagradzania pomocników w 
rządzeniu wymaga autentycznego mistrzostwa. Niewłaściwa nagroda daje zbyt wiele 
możliwości poważnemu rywalowi. Trudność polega na tym, że prawdziwy przywódca nie 
może sobie pozwolić na posiadanie prawdziwych przyjaciół. Prawdziwa przyjaźń może się w 
pełni realizować jedynie między osobami o podobnym statusie społecznym. Ograniczona 
przyjaźń może, rzecz jasna, istnieć między przełożonym a podwładnym, niezależnie od 
statusu, ale jest ona zawsze skażona przez różnicę stanowisk. Przy najlepszej woli partnerów 
taki układ przyjacielski nieuchronnie ulega skażeniu przez protekcjonalizm i pochlebstwo. 
Przywódca, który znajduje się na szczycie piramidy społecznej, jest całkowicie i na zawsze 
pozbawiony prawdziwych przyjaciół, ci zaś, którzy podają się za przyjaciół, są nimi w 
mniejszym stopniu, niż jest on skłonny przypuszczać. Jak już powiedziałem, rozdawanie 
zaszczytów wymaga wielkiego mistrzostwa. 

g.	Należy chronić słabszych członków grupy przed nieuzasadnionymi szykanami 

Samice ze swoimi młodymi lubią skupiać się wokół dominującego pawiana. Każdy 
atak na nie lub na nie chronione potomstwo spotyka się z jego bezlitosnym odporem. Jako 
obrońca słabszych zapewnia on przetrwanie przyszłym dorosłym członkom grupy. U ludzi 
przywódcy, rozszerzając zakres ochrony słabszych, obejmują nią starców, chorych i 
niepełnosprawnych. Dzieje się tak dlatego, że kompetentni władcy nie tylko muszą chronić 
dzieci, które kiedyś zasilą szeregi ich popleczników, lecz także muszą dbać o obniżanie 
poziomu lęku u wszystkich aktywnych dorosłych, którzy czują się zagrożeni czekającą ich 
starością, nagłą chorobą czy też możliwym kalectwem. U większości ludzi impuls do 
udzielania w takich przypadkach pomocy jest wrodzony i wynika z konieczności współpracy 
tkwiącej w biologicznej naturze człowieka. Ale przywódcy uwalniając swoich podwładnych 
od konieczności rozwiązywania poważnych problemów -skłaniają ich do wydajniejszej pracy. 

h.	Należy stymulować aktywność społeczną członków grupy 

Gdy przywódca pawianów postanawia przemieścić się z miejsca na miejsce, cała 
grupa rusza wraz z nim. Gdy przywódca odpoczywa, grupa także odpoczywa. Gdy przywódca 
pożywia się, grupa też się pożywia. Ten rodzaj kontroli nie występuje już bezpośrednio u 
przywódców super-plemion ludzkich. Przywódca może jednak odgrywać istotną rolę we 
wspieraniu pewnych abstrakcyjnych sfer działania grupy. Może on więc promować rozwój 
nauki lub też starać się wzmocnić wojskowość. Zasadę tę -podobnie jak pozostałe -powinien 
przywódca wcielać w życie nawet wówczas, gdy nie wydaje się to bezwzględnie konieczne. 
Również w czasach, gdy społeczeństwo chętnie podąża w ustalonym i dobrze wytyczonym 
kierunku, należy w pewnym zakresie zmieniać ten kierunek, aby społeczeństwo mogło 
odczuwać wpływ przywódcy. Modyfikacja kursu nie powinna być tylko reakcją na jakieś 
niepowodzenia. Przywódca musi z własnej inicjatywy, spontanicznie wymuszać pewne nowe 
działania, gdyż inaczej zostanie uznany za bezbarwnego słabeusza. Jeżeli nie ma on gotowych 
już wzorców swoich preferencji czy fascynacji, musi je wymyślić. Jeżeli będzie postrzegany 
jako ktoś o niezachwianych przekonaniach w pewnych dziedzinach, będzie poważniej 
traktowany we wszystkich dziedzinach. Wielu współczesnych przywódców zdaje się tego nie 
doceniać, przez co ich programy polityczne wykazują całkowity brak oryginalności. Jeżeli 
wygrywają oni w walce o przywództwo, to nie dlatego, że są niebanalni, lecz jedynie dlatego, 
że są mniej banalni od swoich rywali. 

i.	Od czasu do czasu należy uśmierzać lęki swoich najniżej usytuowanych 
podwładnych 

Gdy dominujący pawian ma chęć spokojnie podejść do któregoś ze swoich 
podwładnych, może napotkać trudności, gdyż jego bliska obecność jest zawsze odbierana 
jako zagrożenie. Może on przezwyciężyć tę postawę, dając pokaz dobrych intencji. Podchodzi 
więc ostrożnie, nie wykonując żadnych nagłych czy gwałtownych ruchów, czemu towarzyszy 
mimika (cmokanie wargami) typowa dla przyjaźnie nastawionych podwładnych. W ten 
sposób zwierzę dominujące uśmierza lęk słabszego i może się do niego zbliżyć. 
U ludzi przywódcy, którzy wobec swoich bezpośrednich 
podwładnych są zwykle twardzi i surowi, w kontaktach z najniżej usytuowanymi 
podwładnymi często przybierają postawę przyjacielskiej łagodności. Stwarzają więc pozory 
przesadnej uprzejmości, machając ręką, bez końca ściskając dłonie, a nawet pieszcząc małe 
dzieci. Uśmiechy znikają jednak z twarzy przywódców, gdy tylko odwracają się i odchodzą 
do swego bezlitosnego świata władzy. 

j.	Należy uprzedzać zagrożenia i ewentualne ataki z zewnątrz 

Dominujący pawian znajduje się zawsze na przedniej linii obrony przed atakiem ze 
strony wroga zewnętrznego. W ten sposób, jako opiekun grupy, odgrywa on najważniejszą 
rolę. Dla pawiana wrogiem jest zwykle jakiś groźny przedstawiciel innego gatunku, natomiast 
u ludzi wróg przybiera zbiorowy kształt jakiejś rywalizującej grupy osobników tego samego 
gatunku. W takich chwilach status przywódcy jest wystawiony na ciężką próbę, ale w 
pewnym sensie na: jeszcze cięższą jest wystawiony w czasie pokoju. Jak już mówiliśmy, 
zagrożenie zewnętrzne jest tak potężną siłą spajającą dla członków zagrożonej grupy, że 
zadanie przywódcy pod wieloma względami staje się łatwiejsze. Im odważniejszy i bardziej 
bezwzględny jest przywódca, tym lepsze sprawia wrażenie jako energiczny obrońca swojej 
grupy, która w ogniu walki nigdy nie ośmieli się wątpić w słuszność jego nawet najbardziej 
nieracjonalnych poczynań (co może się zdarzyć w czasie pokoju). Silny przywódca utrzymuje 
się na swoich pozycjach, unoszony przez wznieconą wojną absurdalną falę entuzjazmu. Mimo 
głęboko wpojonego przekonania, że zabijanie ludzi jest najohydniejszą zbrodnią, bez 
najmniejszego trudu udaje mu się nakłonić członków swojej grupy do zabijania w aurze 
honoru i bohaterstwa. Mało prawdopodobne, żeby mógł wykonać jakiś fałszywy krok, ale 
nawet jeśli to się zdarzy, można zawsze zataić wiadomość o popełnionym błędzie jako 
szkodliwą dla morale narodu. Jeśli nawet wyjdzie ona na światło dzienne, zawsze można ją 
przedstawić jako skutek pecha, a nie błędnej oceny sytuacji. Uwzględniając wszystkie te 
okoliczności, trudno się dziwić, że w czasie pokoju przywódcy są skorzy doszukiwać się lub 
przynajmniej wyolbrzymiać zagrożenia ze strony obcych potęg i chętnie przypisują im rolę 
potencjalnych wrogów. Niewielki dodatek czynnika spajającego przydaje się na przyszłość. 
Takie są więc szablony, wedle których funkcjonuje władza. Muszę się zastrzec, ii 
porównując dominującego pawiana z dominującym przywódcą grupy ludzkiej, nie sugeruję 
wcale, ale ewolucyjnie wywodzimy się od pawianów, ani też że nasze zachowania 
dominacyjne wywodzą się od zachowań pawianów. To prawda, że zgodnie z przebiegiem 
procesu ewolucji, kiedyś mieliśmy wspólnego z pawianami przodka. Nie o to jednak tu 
chodzi. Porównanie to wzięło się stąd, że pawiany podobnie jak nasi pradawni antenaci, 
wyprowadzili się niegdyś z bujnego środowiska, jakim była puszcza, do znacznie surowszego 
świata otwartych przestrzeni, gdzie niezbędna jest dużo bardziej rygorystyczna dyscyplina 
grupowa. Mniejsze i większe małpy leśne żyją w o wiele luźniej zorganizowanych zespołach, 
bowiem ich przywódcy nie znajdują się pod tak wielką presją. Dominujący pawian ma o 
wiele ważniejszą rolę do spełnienia -dlatego wybrałem ten przykład. Porównanie człowieka z 
pawianem pozwala ukazać fundamentalną istotę szablonów dominacyjnych u ludzi. 
Uderzające podobieństwa, które tu zachodzą, pozwalają nam świeżym okiem spojrzeć na 
ludzką grę o władzę i dostrzec jej istotę jako autentyczny przykład zwierzęcego zachowania 
się. Musimy jednak teraz pozostawić pawiany ich własnym, mniej skomplikowanym losom i 
dokładniej zająć się złożoną sytuacją wśród ludzi. 
Pragnąc skutecznie wypełniać swą dominującą funkcję w nowoczesnej społeczności 
ludzkiej, przywódca napotyka pewne określone trudności. Karykaturalnie rozbudowana 
władza, jaką dzierży, nieustannie stwarza rosnącą groźbę, że tylko osobnik o proporcjonalnie 
rozbudowanym ego może sprostać zadaniu trzymania lejców służących do kierowania 
superplemieniem. Ogromne ciśnienia, jakim podlega przywódca, łatwo też popychają go do 
aktów przemocy, będących naturalną reakcją na napięcia związane z superstatusem. Co 
więcej, posunięta do granic absurdu złożoność jego zadań pochłania go tak dalece, że 
nieuchronnie traci on kontakt ze zwykłymi problemami trapiącymi jego zwolenników. Dobry 
przywódca plemienny wie dokładnie, co się aktualnie dzieje w każdym miejscu pod niebem 
jego panowania. Przywódca superplemienia, całkowicie wyizolowany na swoim wyniosłym 
stanowisku związanym z superstatusem i bez reszty uwikłany w mechanizmy władzy, rychło 
traci więź z resztą społeczeństwa. 
Mówi się czasem, że skuteczne przewodzenie w nowoczesnym świecie wymaga 
umiejętności podejmowania brzemiennych w skutki decyzji na podstawie minimum 
informacji. Taki sposób rządzenia superplemieniem napawa grozą, a jednak stosuje się go 
nagminnie. Znajdująca się w obiegu liczba informacji jest zbyt wielka, aby mógł ją sobie 
przyswoić jeden człowiek, a w dodatku, o wiele większa liczba informacji pozostaje ukryta i 
niedostępna w owym labiryncie, jakim jest superplemię. Racjonalnym rozwiązaniem byłoby 
pozbycie się osoby potężnego przywódcy, pozostawienie go w dawnej plemiennej 
przeszłości, do której przynależy, i zastąpienie go organizacją powiązanych z sobą 
wyspecjalizowanych ekspertów, posługujących się informacjami płynącymi z komputerów.
Coś zbliżonego do tego typu organizacji już oczywiście istnieje -każdy angielski 
urzędnik państwowy bez wahania potwierdzi, że to właśnie administracja państwowa rządzi 
krajem. Na poparcie tej opinii doda, że podczas sesji parlamentu jego praca ulega poważnemu 
zahamowaniu, a jedynie podczas przerw w pracy parlamentu dokonuje się istotny postęp. 
Wszystko to jest bardzo logiczne, ale niestety nie biologiczne, a tymczasem kraj, który, jak 
twierdzi urzędnik, znajduje się pod jego rządami, składa się z jednostek biologicznych -
członków superplemienia. To prawda, że superplemię wymaga superkontroli i że jeśli 
przerasta to możliwości jednego człowieka, racjonalnym rozwiązaniem wydaje się zastąpienie 
figury rządzącej organizacją rządzącą. Jednak nie zaspokaja to biologicznych potrzeb jego 
zwolenników. Nawet jeśli są oni w stanie rozumować na sposób superplemienny, ich uczucia 
mają wciąż charakter plemienny i wciąż będą się domagać prawdziwego przywódcy w osobie 
jednostki o określonej tożsamości. Jest to podstawowa norma gatunku ludzkiego i nie ma 
sposobu na jej uchylenie. Instytucje i komputery mogą być użytecznymi sługami panów, ale 
same nie mogą stać się panami (bez względu na to, co można wyczytać w opowieściach 
science fiction). Rozproszona organizacja i bezosobowa maszyna nie spełniają dwóch 
podstawowych warunków: nie potrafią nikogo do niczego natchnąć i nie da się ich usunąć ze 
stanowiska. Dlatego też indywidualny dominujący przywódca jest skazany na kontynuowanie 
walki, publicznie zachowując się jak przywódca plemienny, z ostentacją i pewnością siebie, a 
prywatnie zmagając się z niemal niewykonalnymi zadaniami kierowania superplemieniem. 
Mimo wielkich obciążeń, jakie nakłada współczesne przywództwo i mimo 
zniechęcającej okoliczności, że dla ambitnego członka nowoczesnego superplemienia szansa 
stania się postacią dominującą w swojej grupie wynosi mniej niż jeden do miliona, pragnienie 
osiągania wysokiego statusu nie słabnie. Odwieczny pęd do wspinania się po drabinie 
społecznej jest tak silnie ugruntowany, że nie ulega stłumieniu na skutek racjonalnej oceny 
nowej sytuacji. 
Dlatego też wielkie społeczności ludzkie, we wszystkich swoich wymiarach i 
warstwach obfitują w setki tysięcy zawiedzionych kandydatów na przywódców, nie mających 
żadnej nadziei na objęcie przywództwa. Co można powiedzieć o ich nieudanej wspinaczce? 
Gdzie podziewa się ich energia? Oczywiście mogą odpaść i zrezygnować, ale jest to 
rozwiązanie wysoce niepożądane. Jego wada polega na tym, że z tej gry nikt tak naprawdę nie 
wypada. Niefortunni jej uczestnicy, pozostając w pozycji biernej, z pogardą obserwują 
rozgrywający się wokół wyścig szczurów. Członkowie superplemienia zazwyczaj starają się 
uniknąć takiego obrotu rzeczy i natychmiast zaczynają ubiegać się o przywództwo w 
wyspecjalizowanych podgrupach wchodzących w skład superplemienia. Jednym przychodzi 
to łatwiej, innym trudniej. Zawody i rzemiosła związane z konkurencją automatycznie 
wytwarzają własne hierarchie społeczne. Ale nawet tam szanse na zdobycie prawdziwego 
przywództwa mogą być znikome. Prowadzi to do powstawania praktycznie nieograniczonej 
liczby coraz nowych podgrup, w których konkurencja nie jest tak silna i daje więcej szans. 
Powołuje się więc do życia cały szereg niezwykłych ugrupowań, zrzeszających, na zasadzie 
zamiłowania; hodowców kanarków, obserwatorów pociągów, badaczy UFO, czy wreszcie 
kulturystów. W tych strukturach skierowane na zewnątrz aspekty działalności nie są ważne. 
Chodzi przede wszystkim o to, że dane zajęcie wytwarza nową hierarchię społeczną tam, 
gdzie nie istniała ona przedtem. W obrębie takiej hierarchii powstaje rychło wiele regulacji i 
procedur, powołuje się rozmaite komisje i -co najważniejsze -wyłaniają się przywódcy. 
Według wszelkiego prawdopodobieństwa ani mistrz hodowli kanarków, ani mistrz 
kulturystyki nie mieliby żadnej szansy, by cieszyć się upajającymi owocami przywództwa, 
gdyby nie zaangażowanie się w działania swojej wyspecjalizowanej podgrupy. 
W ten sposób potencjalny przywódca może przezwyciężyć opór, jaki napotyka w 
swoim marszu w górę po schodach hierarchii społecznej gigantycznego superplemienia. 
Główną funkcją znakomitej większości wszelkiego rodzaju sportów, rozrywek, "koników" i 
działań dobroczynnych jest nie tyle dążenie do realizacji jakiegoś szczególnego, publicznie 
zadeklarowanego celu, ile pragnienie zaspokojenia o wiele ważniejszej potrzeby, którą można 
by ująć w słowa: "Spróbuj doścignąć i prześcignąć przywódcę". Jest to jedynie opis sytuacji, 
a nie jej krytyka. W istocie rzeczy byłoby o wiele gorzej, gdyby ta ogromna liczba 
nieszkodliwych podgrup czy pseudoplemion nie istniała. Stanowią one bowiem ujście energii 
dla ogromnej rzeszy zawiedzionych uczestników wspinaczki po drabinie społecznej. Brak 
takiego ujścia mógłby się stać przyczyną poważnych perturbacji. 
Jak już powiedziałem, istota tej działalności nie ma większego znaczenia. Mimo to 
jest rzeczą ciekawą, iż tak wiele sportów i rozrywek, poza zwykłym duchem 
współzawodnictwa, ma w sobie pewien element zrytualizowanej agresji. Oto prosty przykład: 
"branie na cel". Wywodzi się ono ze wzoru skoordynowanego zachowania się o charakterze 
typowo agresywnym. W stosownie przetworzonej formie wciąż pojawia się w wielu 
rozrywkach, takich jak kręgle, bilard, rzutki, tenis, tenis stołowy, krokiet, łucznictwo, squash, 
siatkówka, krykiet, piłka nożna, hokej, polo, strzelectwo i łowienie ryb harpunem. Czynność 
ta pojawia się też niezwykle często w zabawach dziecięcych i w wesołych miasteczkach. W 
nieco bardziej zakamuflowany sposób stanowi ona o atrakcyjności fotografii amatorskiej. Oto 
bowiem obiektyw aparatu "wcelowuje się" w jakimś kierunku, dokonuje się bezkrwawych 
"łowów", "poluje się" z kamerą na jakąś okazję, "ujmuje się" jakąś scenę, przy czym aparat 
fotograficzny pełni rolę pistoletu, obiektyw teleskopowy -strzelby, a kamera filmowa -broni 
maszynowej. Mimo iż te symbole mogą być pomocne, nie są one jednak istotnymi 
elementami starań o zdobycie "dominacji w rozrywce". Niemal taką samą rolę może spełniać 
filumenistyka, jeśli tylko znajdzie się rywali o podobnych zainteresowaniach i posiadających 
zbiory, którymi można usiłować zawładnąć. 
Tworzenie wyspecjalizowanych podgrup nie jest jedynym rozwiązaniem problemów 
związanych z superstatusem. Istnieją także pseudoplemiona tworzone według kryteriów 
geograficznych. Każda wioska, miasteczko, miasto czy kraj w obrębie superplemienia tworzy 
własną hierarchię regionalną, dostarczającą substytutów nieosiągalnej władzy nad 
superplemieniem. 
W jeszcze mniejszej skali każdy ma swoje własne, ścisłe "kółko towarzyskie", złożone 
z osobistych znajomych. Lista nazwisk w prywatnym spisie telefonów i adresów wskazuje 
zakres, jaki obejmuje ten rodzaj pseudoplemienia. Jest to szczególnie ważne, gdyż, tak jak w 
prawdziwym plemieniu, wszyscy członkowie takiego pseudoplemienia są osobistymi 
znajomymi właściciela spisu. Natomiast, w odróżnieniu od prawdziwego plemienia, nie 
wszyscy oni znają się wzajemnie. Poszczególne grupy towarzyskie stanowią skomplikowaną 
sieć nachodzących na siebie i w różny sposób powiązanych elementów. Niemniej, dla każdej 
jednostki takie pseudoplemię stanowi jeszcze jedną sferę, w której może ona potwierdzić swój 
status i zrealizować się jako przywódca. 
System klas społecznych to jeszcze jeden ważny sposób rozczłonkowania 
superplemienia bez zniszczenia grupy. Klasy społeczne istnieją od najdawniej szych czasów 
w niemal nie zmienionej podstawowej formie. Składają się one z klasy rządzącej, czyli 
wyższej, klasy średniej, a więc kupców i rozmaitych specjalistów, oraz klasy niższej, czyli 
chłopów i robotników. Wraz z rozrostem grup tworzyły się podpodziały i różnicujące je 
szczegóły, .ale zasada pozostała wciąż nie zmieniona. 
Uznanie odrębności poszczególnych klas umożliwiło członkom klas znajdujących się 
poniżej klasy najwyższej walkę o uzyskanie realnej dominacji w obrębie danej klasy. 
Przynależność do klasy społecznej to coś więcej niż jedynie kwestia pieniędzy. Ktoś 
znajdujący się na szczycie swojej klasy społecznej może mieć wyższe dochody niż ktoś 
zajmujący najniższą pozycję w klasie usytuowanej wyżej. Korzyści płynące z dominacji na 
przynależnym sobie poziomie mogą być tak znaczne, że nie ma się ochoty na porzucanie 
swojego plemienia klasowego. Takie częściowe pokrywanie się klas dowodzi właśnie, w jak 
wielkim stopniu mogą one przybierać charakter plemienny. 
Jednakże ostatnio rozczłonkowywanie superplemienia na klasy plemienne uległo 
znacznemu zahamowaniu. Wraz z rozrostem superplemienia do jeszcze większych rozmiarów 
i wraz l nieustannym rozwojem techniki wystąpiła konieczność podniesienia poziomu 
edukacji masowej, aby mogła ona sprostać tym nowym okolicznościom. Edukacja, w 
połączeniu z udoskonaleniami komunikacji masowej, a zwłaszcza naporem masowej reklamy, 
doprowadziła do zniwelowania barier klasowych. Satysfakcja płynąca z zajmowania 
"własnego miejsca" w życiu przestała wystarczać, gdy okazało się, że istnieją fascynujące, a 
przy tym coraz bardziej realne, możliwości uzyskania lepszego miejsca. A jednak dawny 
system klasowo plemienny stawiał i wciąż stawia znaczny opór. Zewnętrzne oznaki tej 
trwającej wciąż walki są dobrze widoczne w postaci rosnącego tempa cyklicznych zmian w 
zakresie mody. Nowe style w ubiorach, umeblowaniu, dekoracji wnętrz, muzyce i sztuce 
następują kolejno po sobie z coraz większą częstotliwością. Twierdzi się, iż przyczyną tych 
zmian jest presja czynników ekonomicznych i żądza zysku, ale przecież byłoby równie łatwo, 
a nawet jeszcze łatwiej, wciąż sprzedawać nowe wersje starych motywów zamiast wciąż 
wprowadzać nowe motywy. Mimo to istnieje stałe zapotrzebowanie na nowe motywy, 
ponieważ te stare nazbyt szybko przenikają do całego systemu społecznego. Im szybciej 
docierają one do jego niższych poziomów, tym szybciej na samym szczycie należy je zastąpić 
czymś nowym i ekskluzywnym. Dawna historia nie zna tak niesamowitej karuzeli stylów i 
gustów. Rezultatem tego jest, rzecz jasna, oczywiście znaczna utrata tożsamości 
pseudoplemiennej, której trwanie było możliwe dzięki dawnemu, sztywnemu systemowi klas. 
Ową utratę do pewnego stopnia rekompensuje nowy system rozczłonkowania 
superplemienia, który się właśnie pojawił. Powstaje oto podział na klasy wiekowe. Pojawia 
się i wciąż powiększa przepaść między tym, co zmuszeni jesteśmy nazwać pseudoplemieniem 
młodych dorosłych a pseudoplemieniem starych dorosłych. To pierwsze posiada własne 
zwyczaje i własny system dominacji, które coraz bardziej różnią się od zwyczajów i systemu 
dominacji obowiązujących w tym drugim. Zupełnie nowe zjawisko, jakim są idole 
nastolatków i przywódcy studenccy, zapoczątkowało nowy podział pseudoplemienny. 
Podejmowane przez pseudoplemię starych dorosłych chaotyczne próby wchłonięcia nowej 
grupy można uznać za udane jedynie w bardzo ograniczonym stopniu. Obsypywanie 
zaszczytami młodych dorosłych przywódców lub też tolerancyjna akceptacja radykalizmu 
charakterystycznego dla młodzieżowej mody i stylu życia prowadzą jedynie do nasilenia 
przejawów buntu. (Na przykład, gdyby kiedykolwiek zalegalizowano palenie haszyszu i 
gdyby stało się ono powszechnym zwyczajem, natychmiast zaistniałaby potrzeba 
wprowadzenia na jego miejsce czegoś innego, podobnie jak sam haszysz musiał zająć kiedyś 
miejsce alkoholu). Tak długo jak rozmiary tych przejawów buntu uniemożliwiają dorosłym 
ich przyswojenie lub skopiowanie, młodzi dorośli nie mają się czym martwić. Śmiało 
powiewając swoimi pseudoplemiennymi sztandarami, mogą cieszyć się świeżo nabytą 
niezależnością superplemienia i łatwiejszym w zastosowaniu, odrębnym systemem dominacji. 
Wynika z tego pouczający wniosek praktyczny, że nie można stłumić pradawnego, 
biologicznego pędu gatunku ludzkiego do doświadczania tożsamości plemiennej. Każde 
scalenie rozczłonkowanego superplemienia natychmiast pociąga za sobą pojawienie się 
następnego rozczłonkowania. Rozmaite autorytety w najlepszej wierze rozprawiają o 
"powstaniu społeczeństwa światowego". Dostrzegają one możliwości techniczne takiego 
rozwoju wydarzeń, opierając się na cudach nowoczesnej komunikacji, a uparcie lekceważąc 
trudności natury biologicznej. 
Czy jestem pesymistą? Bynajmniej. Nie wyjdziemy jednak na prostą, nie 
uwzględniwszy biologicznych wymagań gatunku. Teoretycznie nie ma powodu, aby 
ugrupowania spełniające warunki tożsamości plemiennej nie mogły w produktywny sposób 
powiązać się wzajemnie w łonie prosperujących super-plemion, które z kolei produktywnie 
współdziałałyby z potężnym megaplemieniem światowym. Dzisiejsze niepowodzenia w tym 
względzie są spowodowane głównie próbami tłumienia istniejących różnic między 
rozmaitymi grupami. Tymczasem należałoby dążyć do udoskonalenia istoty tych różnic, 
przekształcając je w bardziej satysfakcjonujące i pokojowe formy współzawodnictwa i 
współpracy. Wszelkie próby takiego sprasowania świata, aby powstał jeden wielki,. 
monotonny obszar, są skazane na niepowodzenie. Dotyczy to wszystkich poziomów, od 
walczących o niezależność narodów do zwalczających się gangów. Poczucie tożsamości 
społecznej w aktywny sposób daje o sobie znać w chwili zagrożenia. Utrzymanie tego 
poczucia wymaga jakiejś walki, a to prowadzi w najlepszym razie do społecznego wrzenia, a 
w najgorszym -do przelewu krwi. Przyjrzymy się tej sprawie dokładniej w jednym z 
następnych rozdziałów, tu zaś musimy wrócić do zagadnienia statusu społecznego, które 
rozpatrzymy w odniesieniu do jednostki. 
Jaka jest właściwie sytuacja tego nowoczesnego poszukiwacza statusu? Po pierwsze, 
ma on swoich osobistych przyjaciół i znajomych, którzy wspólnie z nim tworzą jego pseudo- 
plemię towarzyskie. Po drugie, ma swoją społeczność lokalną, czyli swoje pseudoplemię 
regionalne. Po trzecie, jest specjalistą w pewnych zakresach, takich jak zawód, rzemiosło czy 
zatrudnienie, pasje, rozrywki i sporty. Zapewniają mu one funkcjonowanie wewnątrz 
pseudoplemion specjalistycznych. Po czwarte, pozostały mu resztki plemienia klasowego, 
jako dodatek do nowego plemienia wiekowego. 
W sumie podgrupy te stwarzają mu znacznie większe szanse na uzyskanie jakiejś 
dominacji i zaspokojenie podstawowej potrzeby osiągnięcia statusu niż ogromna masa, w 
której byłby on jedynie maleńkim elementem, ludzką mrówką pełzającą po ogromnym 
mrowisku superplemienia. Na razie w porządku. Jest jednak pewien szkopuł. 
Na początek zauważmy, że dominacja osiągnięta w ograniczonej podgrupie również 
jest ograniczona. Nawet jeśli jest rzeczywista, stanowi tylko rozwiązanie cząstkowe. Nie 
można nie dostrzegać tego, że wokół dzieją się rzeczy mające dużo większą wagę. Będąc 
dużą rybą żyjącą w małym stawie, nie można przestać marzyć o większym stawie. W 
przeszłości problem ten nie był aż tak istotny, gdyż bezwzględnie funkcjonujący system 
klasowy utrzymywał każdego na przypisanym mu miejscu. Być może, zapewniało to 
porządek, ale też łatwo prowadziło do stagnacji w superplemieniu. Służyło to dobrze 
jednostkom o niewielkich zdolnościach, lecz ograniczało osoby bardziej utalentowane, które 
trwoniły energię na realizację bardzo skromnych celów. Możliwe były sytuacje, w których 
potencjalny geniusz należący do klasy niższej miał mniejsze szanse na odniesienie sukcesu 
aniżeli kompletny idiota należący do klasy wyższej. 
Sztywna struktura klasowa miała swoje zalety jako czynnik rozczłonkowujący. Był to 
jednak system nadzwyczaj marnotrawny, nic więc dziwnego, że ostatecznie upadł. Jego duch 
przetrwał, ale w zasadzie zastąpił go dziś o wiele efektywniejszy system merytokratyczny, w 
którym teoretycznie każdy człowiek może odnaleźć swój poziom optymalny. Gdy tak się 
stanie, ma on możność utrwalenia swojej tożsamości społecznej dzięki rozmaitym 
ugrupowaniom pseudo- plemiennym. 
Chociaż system merytokratyczny skutecznie pobudza do działania, ma on także i inne 
oblicze. Wszelkie podniety wiążą się z napięciem. Merytokracja charakteryzuje się tym, że co 
prawda zapobiega trwonieniu talentów, ale otwiera wyraźnie widoczny kanał, który ciągnie 
się od samego dna do samego szczytu ogromnej społeczności superplemiennej Jeżeli każdy 
chłopiec, ze względu na swoje osobiste zalety, ma możność zostania największym z 
przywódców, to na każdego odnoszącego sukces musi przypadać ogromna liczba 
przegranych. Nie mogą oni przypisywać swojej klęski złośliwości sił zewnętrznych 
działających w systemie klasowym. Muszą uznać własną winę, upatrując jej źródła w swoich 
osobistych niedostatkach. 
Wydaje się więc, że w każdym wielkim, energicznym i postępowym superplemieniu 
musi nieuchronnie istnieć wielka liczba głęboko zawiedzionych poszukiwaczy statusu. Bierne 
zadowolenie panujące w społeczeństwie sztywnym i nieruchawym ustępuje miejsca 
gorączkowym pragnieniom i niepokojom ogarniającym społeczeństwo dynamiczne i 
rozwijające się. Jak reagują na to aktywnie walczący poszukiwacze statusu? Otóż mogąc 
dostać się na szczyt robią, co mogą, by stworzyć wrażenie, że ich podległość jest mniejsza niż 
jest naprawdę. By lepiej to zrozumieć, warto zatrzymać się na chwilę przy świecie owadów. 
Istnieje wiele gatunków owadów jadowitych. Większe stworzenia uczą się ich unikać jako 
niejadalnych. W interesie tych owadów leży, by miały jakiś znak działający jak flaga 
ostrzegawcza. Na przykład typowa osa ma na sobie dobrze widoczny wzór złożony z 
czarnych i żółtych pasów. Jest on tak charakterystyczny, że każdy drapieżnik bez trudu może 
go zapamiętać. Po kilku nieprzyjemnych doświadczeniach drapieżnik szybko uczy się unikać 
owadów o podobnym wzorze. Inne nie spokrewnione gatunki owadów jadowitych mogą też 
mieć podobne wzory. Stają się one członkami czegoś w rodzaju "klubu ostrzegania". 
Dla naszych rozważań istotne jest to, że niektóre nieszkodliwe gatunki owadów 
korzystają z tego systemu, przybierając wzory podobne do wzorów właściwych jadowitym 
członkom "klubu ostrzegania". Na przykład niektóre niegroźne muchy zdobią czarne i żółte 
pasy imitujące kolorystyczne wzory os. Stając się fałszywymi członkami "klubu ostrzegania", 
odnoszą one z tego korzyści, mimo że pozbawione są prawdziwego jadu. Zabójcy nie 
odważają się ich atakować, chociaż mogłyby stanowić niezły posiłek. 
Ta prosta analogia pozwoli nam lepiej zrozumieć, co przydarzyło się ludzkiemu 
poszukiwaczowi statusu, jeśli przyjmiemy założenie, że posiadanie jadu odpowiada 
posiadaniu dominacji. Osobnicy rzeczywiście dominujący okazują swój wysoki status na 
wiele różnych, dobrze widocznych sposobów. A więc aby zasygnalizować dominację, 
powiewają flagami, mającymi formę ubiorów, jakie noszą, domów, w których mieszkają, a 
także sposobów podróżowania, bawienia się, jedzenia. Posługując się społecznymi odznakami 
przynależności do "klubu dominacji", natychmiast ujawniają oni swój wyższy status, tak 
podwładnym, jak i sobie nawzajem, i dlatego nie muszą już nieustannie potwierdzać swojej 
dominacji w sposób bardziej bezpośredni. Podobnie jak jadowite owady, nie muszą wciąż 
"zapuszczać żądła" w swoich wrogów, lecz tylko wymachują flagą; która informuje, że gdyby 
chcieli, mogliby to uczynić. 
Wynika stąd, rzecz jasna, te nieszkodliwi podwładni, jeśli uda im się wywiesić te 
same flagi, mogą przyłączyć się do "klubu dominacji" i odnosić z tego korzyści. Jeżeli 
niczym czarno-żółte muchy potrafią naśladować czarno-żółte osy, mogą przynajmniej 
stworzyć pozór dominacji. 
Imitowanie dominacji stało się w istocie głównym zajęciem superplemiennych 
poszukiwaczy statusu i dlatego musimy dokładniej przyjrzeć się temu zjawisku. Po pierwsze, 
należy wyraźnie odróżnić symbol statusu od naśladownictwa dominacji. Symbol statusu jest 
zewnętrznym znakiem poziomu dominacji społecznej, jaki się rzeczywiście osiągnęło. 
Naśladownictwo dominacji jest zewnętrznym znakiem poziomu dominacji, jaki pragnęłoby 
się osiągnąć, ale jest on jeszcze nieosiągalny .Przenosząc rozumowanie na płaszczyznę 
materialną, symbol statusu jest czymś, na co nas stać, natomiast naśladownictwo dominacji 
jest czymś, na co nas nie stać, ale jednak nabywamy to. Dlatego naśladownictwo dominacji 
nierzadko wymaga poważnych poświęceń, rezygnacji z czegoś innego, gdy tymczasem 
prawdziwe symbole statusu tego nie wymagają. 
Dawniejsze społeczeństwa o sztywniejszych strukturach klasowych nie poświęcały 
oczywiście tyle uwagi naśladowaniu dominacji. Jak już mówiłem, ludzie byli wówczas 
bardziej zadowoleni ze swojego miejsca w określonym porządku rzeczy. Ale pęd ku górze 
jest potężnym motorem działań i dlatego zawsze istniały wyjątki, niezależnie od sztywności 
struktury klasowej. Jednostki dominujące, gdy tylko dostrzegały osłabienie swojej pozycji 
spowodowane przez czyjeś naśladownictwo, reagowały ostro. Wprowadzano więc ścisłe 
przepisy, a nawet ustawy, mające ukrócić praktyki naśladowcze. 
Dobrym przykładem są tu regulacje prawne dotyczące ubiorów. Sprawa ta nabrała 
takiej wagi, że ustawa z roku 1363 uchwalona przez parlament westminsterski w Anglii 
poświęcona była głównie uporządkowaniu fasonów ubiorów noszonych przez różne stany. W 
renesansowych Niemczech kobieta nosząca ubiór przynależny wyższemu stanowi mogła być 
zmuszona do włożenia ciężkiego drewnianego chomąta, które zatrzaskiwano na jej szyi. W 
Indiach wprowadzono ścisłe reguły wiązania turbanów wedle przynależności do 
poszczególnych kast. W Anglii za panowania Henryka VIII kobieta, której męża nie było stać 
na utrzymanie konia na użytek króla, nie mogła nosić aksamitnych czepków ani złotych 
łańcuchów. W Ameryce, w dawnej Nowej Anglii, kobiecie nie wolno było nosić jedwabnych 
szarf, o ile jej małżonek nie posiadał tysiąca dolarów. Przykładów takich można by znaleźć 
bez liku. 
W dzisiejszych czasach, wraz z załamaniem się struktury klasowej, prawa te zostały 
znacznie złagodzone. Obecnie ograniczają się one do kilku zaledwie szczególnych kategorii, 
takich jak odznaczenia, tytuły i regalia, których nie uzasadnione odpowiednim statusem 
używanie jest wciąż bezprawne lub przynajmniej społecznie nie akceptowane. Jednak ogólnie 
biorąc, jednostka dominująca w dużo mniejszym niż ongiś stopniu jest teraz chroniona przed 
praktykami naśladowczymi. 
Dominujący rewanżuje się w bardzo przemyślny sposób. Godząc się z faktem, że 
jednostki o niższym statusie uporczywie praktykują naśladownictwo, dominujący udostępnia 
tanie, masowo produkowane imitacje przedmiotów symbolizujących wysoki status. Przynęta 
jest bardzo kusząca i zostaje chciwie połknięta. A oto przykład działania tej pułapki. 
Małżonka o wysokim statusie społecznym nosi naszyjnik z brylantów. Małżonka o niskim 
statusie nosi naszyjnik z paciorków. Oba naszyjniki są pięknie wykonane, jednak paciorki, 
choć barwne i atrakcyjne, są niedrogie i nie mogą uchodzić za nic więcej ponad to, czym są. 
Mają one niestety małą wartość jako wskaźnik statusu, gdy tymczasem małżonka o niskim 
statusie pragnęłaby czegoś więcej. Nie istnieje prawo ani dekret, który zabraniałby jej 
noszenia naszyjnika z brylantów. Ciężko pracując i składając grosz do grosza, za cenę 
przekraczającą właściwie jej możliwości, być może, będzie mogła w końcu nabyć naszyjnik z 
małych, ale prawdziwych brylantów. Jeżeli zdecyduje się na to i przystroi się w owo 
naśladownictwo dominacji, stanie się zagrożeniem dla małżonki o wysokim statusie, 
ponieważ różnica między symbolami ich statusu zatrze się. Dlatego też małżonek o wysokim 
statusie rzuca na rynek naszyjniki z wielkimi sztucznymi brylantami. Są one niedrogie i na 
tyle atrakcyjne, że małżonka o niskim statusie społecznym rezygnuje z walki o prawdziwe 
brylanty i zadowala się sztucznymi. W ten sposób pułapka się zatrzaskuje, a groźba 
naśladownictwa prawdziwej dominacji zostaje oddalona. 
Nie jest to widoczne na pierwszy rzut oka. Małżonka o niskim statusie, paradując w 
swoim sztucznym naszyjniku, wydaje się naśladować dominującą rywalkę. Ale jest to tylko 
złudzenie. Naszyjnik, w porównaniu ze zwykłym stylem życia kobiety, jest zbyt kosztowny, 
żeby mógł być prawdziwy. Nikogo nie może on zmylić i dlatego nie może spełnić swojej roli 
jako wskaźnik jej wyższego statusu. 
Aż dziwne, że owa sztuczka tak znakomicie i tak często się udaje. Można się z nią 
zetknąć we wszystkich dziedzinach życia, co ma określone następstwa. W ten sposób doszło 
do zniszczenia dużej części autentycznej sztuki i rzemiosła, będących jednak wyrazem 
niskiego statusu twórców. Sztuka ludowa różnych narodów została wyparta przez tanie 
reprodukcje wielkich mistrzów, muzyka ludowa ustąpiła miejsca płycie gramofonowej, a 
rzemiosło wiejskie zostało zastąpione przez masową produkcję z plastiku, imitującą bardziej 
kosztowne wyroby. 
Pośpiesznie tworzone stowarzyszenia ludowe boleją na tym i usiłują powstrzymać ten 
bieg wydarzeń, ale szkoda już się dokonała. Co najwyżej mogą one teraz spełniać rolę 
muzealników kultury ludowej. Gdy wyścig o status objął całe społeczeństwo, od jego dołów 
aż po szczyty, nie ma już powrotu. Jak już mówiłem, bunt społeczeństwa przeciw ponurej 
jednostajności charakteryzującej tę "nową monotonię" będzie polegać jedynie na tworzeniu 
nowych wzorców kulturowych, nie zaś na wspieraniu wzorców starych i wymierających. 
Zresztą prawdziwy poszukiwacz statusu nie uznaje buntu. Nie zadowalają go też żadne tanie 
falsyfikaty. Rozpoznaje w nich zmyślnie rozstawione atrapy, czyli złudną wersję 
rzeczywistego naśladownictwa dominacji. Według niego w naśladowaniu dominacji liczą się 
tylko autentyczne przedmioty. Nabywając je, płaci nieco więcej, niż mu na to pozwala jego 
stan majątkowy, aby wywołać wrażenie, że osiągnął nieco wyższy stopień dominacji niż ten, 
który istotnie jest jego udziałem. Jedynie wtedy może liczyć na powodzenie. 
Na wszelki wypadek skupia się on zwykle tylko na tych dziedzinach, w których tanie 
falsyfikaty w ogóle nie wchodzą w grę. Jeśli stać go na mały samochód, kupuje samochód 
średniej wielkości. Jeśli stać go na samochód średniej wielkości, kupuje wielki samochód, a 
gdy stać go na jeden wielki samochód, kupuje jeszcze jeden mniejszy, gdy zaś wielkie 
samochody stają się zbyt popularne, kupuje mały, ale kosztowny samochód sportowy 
zagranicznej marki. Gdy modne stają się wielkie tylne światła pozycyjne, on kupuje 
najnowszy model z jeszcze większymi światłami, "żeby ci za nim wiedzieli, że on jest z 
przodu", jak to lapidarnie wyrażają twórcy reklam. Nie kupi natomiast na pewno rzędu 
kartonowych modeli rolls-royce'a w naturalnej wielkości, aby ustawić je przed garażem. W 
świecie fanatyka ubiegającego się o wyższy status nie ma miejsca na sztuczne brylanty. 
Przykład samochodów, choć jednostkowy, jest bardzo ważny ze względu na ich 
powszechność. Żarliwy bojownik o status nie może jednak na tym poprzestać. Jeżeli 
malowany przez niego wizerunek własny ma przekonać rywali w walce o wysoki status, musi 
on rozszerzać swoje działanie i zasięg użytku, jaki robi z konta bankowego, na wszelkie 
możliwe dziedziny. Cały system sprzedaży ratalnej, hipotek i kredytów bankowych 
funkcjonuje dzięki silnie działającemu pędowi ku górze, który uzewnętrznia się właśnie jako 
naśladownictwo dominacji. 
Niestety przesadnie eksponowane atrybuty niezłomnego poszukiwacza statusu 
uzyskują tak wielkie znaczenie, że zaczyna się wydawać, iż są one większe, niż są w 
rzeczywistości. Mimo wszystko nie świadczą one o dominacji, lecz jedynie o jej 
naśladownictwie. Prawdziwa dominacja, a więc prawdziwy status społeczny, jest związana z 
posiadaniem władzy i wpływem na podwładnych w superplemieniu, nie zaś z posiadaniem 
jeszcze jednego telewizora kolorowego. Rzecz jasna, jeśli ktoś bez wysiłku może sobie 
pozwolić na drugi telewizor kolorowy, jest to naturalne odzwierciedlenie statusu i stanowi 
autentyczny jego symbol. Jednakże drugi telewizor kolorowy u kogoś, kogo ledwie stać na 
zakup jednego, to zupełnie inna sprawa. U stojących na wyższym szczeblu hierarchii może to 
wywołać przekonanie, że ten ktoś jest gotów do nich dołączyć, ale w żaden sposób nie daje 
gwarancji, że ów ktoś rzeczywiście to zrobi. Wszyscy rywale znajdujący się na tym samym 
szczeblu będą w tym samym celu skrzętnie instalować po jeszcze jednym telewizorze, ale 
podstawowe prawo hierarchii stanowi, że tylko kilku z tego szczebla dosięgnie następnego. Ci 
szczęśliwcy mają powód, by na swoich drugich telewizorach zawiesić laurowe wieńce, gdyż 
udała im się sztuczka z naśladowaniem dominacji. Wszyscy inni, sromotnie pokonani, muszą 
dalej tkwić na swoim miejscu, otoczeni naśladującymi dominację kosztownymi rupieciami, 
które nagle ujawniły swoją prawdziwą naturę złudnej wspaniałości. Świadomość, że będąc 
cenną pomocą w skutecznym wspinaniu się po drabinie do dominacji, dominacji tej nie 
zapewniają, jest gorzką pigułką. 
Szkody wyrządzone przez przesadne naśladownictwo dominacji bywają ogromne. 
Prowadzi ono nie tylko do deprymującego rozczarowania pechowych poszukiwaczy statusu, 
lecz także stawia członkowi superplemienia tak wielkie wymagania, że może mu już nie 
starczy czasu i energii na nic innego. 
Poszukujący statusu mężczyzna, który zbytnio angażuje się w naśladownictwo 
dominacji, nierzadko bywa zmuszony do zaniedbania życia rodzinnego. Rodzicielską rolę 
mężczyzny w domu musi przejąć kobieta. Powstaje wówczas szkodliwa dla dzieci atmosfera 
psychiczna, która łatwo może wypaczyć ich tożsamość płciową w okresie dorastania. Dziecko 
dostrzega jedynie to, że jego ojciec stracił główną rolę w rodzinie. Dla dziecka nie ma 
większego znaczenia, że poświęcił się on walce o dominację na zewnątrz, na szerszym terenie 
superplemienia. Nie należy się spodziewać, że dziecko dorastające w tych warunkach będzie 
się rozwijać harmonijnie. Nawet w starszym wieku, kiedy dziecko rozumie już, na czym 
polega wyścig o status w superplemieniu, i być może chwali się osiągnięciami ojca, nie uzna 
ich jako dostateczną rekompensatę za brak jego rodzicielskiej aktywności. Mimo rosnącego 
statusu na zewnątrz ojciec może łatwo stać się obiektem rodzinnych żartów. 
Wprawia to naszego uczestnika walki o status w superplemieniu w niemałe 
zakłopotanie. Przecież działał zgodnie z wszelkimi zasadami, a jednak gdzieś popełnił błąd. 
Wymagania nakładane przez superstatus w ludzkim zoo są istotnie okrutne. Albo się 
przegrywa i trzeba przeżyć rozczarowanie, albo się wygrywa i wtedy traci się wpływ na 
własną rodzinę. Bywa też jeszcze gorzej, kiedy pracuje się tak intensywnie, że traci się wpływ 
na rodzinę, a mimo to ponosi się klęskę. 
W ten sposób dochodzimy do nowego zjawiska -gwałtownej reakcji, jaką wywołują u 
niektórych członków superplemienia frustracje walki o dominację. Badacze zachowań 
zwierząt nazywają to przeadresowaniem agresji. Jest to zjawisko co najmniej przykre, a w 
skrajnych formach bywa dosłownie zabójcze. Można je zaobserwować podczas spotkań 
dwóch rywalizujących ze sobą zwierząt. Każde z nich pragnie zaatakować, ale każde się boi. 
Jeżeli pobudzona agresja nie może się wyładować na budzącym lęk przeciwniku, który ją 
wywołał, wówczas zostanie ona skierowana gdzie indziej. Szuka się wtedy kozła ofiarnego w 
postaci łagodniejszego i mniej groźnego osobnika, aby wyładować na nim nagromadzoną 
wściekłość. Nie zrobił on niczego, co mogłoby tę agresję uzasadnić. Jedyną jego winą jest, że 
jest słabszy i mniej groźny niż właściwy przeciwnik. 
W wyścigu o status zdarza się często, że podwładny nie ośmiela się bezpośrednio 
okazać gniewu swojemu przełożonemu. Stawka jest zbyt wysoka. Musi on swój gniew 
przeadresować, czyli skierować na inny obiekt. Mogą to być jego nieszczęsne dzieci, żona lub 
pies. W dawnych czasach mogły na tym ucierpieć boki jego konia, a obecnie -skrzynia 
biegów w jego samochodzie. Być może korzysta on z luksusu posiadania własnego personelu 
podwładnych, których może wy. chłostać językiem. Jeżeli ma opory przed działaniami w tych 
kierunkach, pozostaje zawsze jedna osoba, czyli on sam. Może więc na przykład zafundować 
sobie chorobę wrzodową. 
W krańcowych sytuacjach, gdy już wszystko wydaje się zupełnie beznadziejne, może 
on zwiększyć do maksimum agresję wobec samego siebie i skończyć ze sobą. 
(Zaobserwowano, że zwierzęta w zoo, gdy nie są w stanie dosięgnąć przeciwnika przez kraty, 
dokonują poważnych uszkodzeń własnego ciała, kąsając się do kości, jednakże samobójstwo 
występuje chyba tylko u ludzi). Poglądy na główne przyczyny samobójstw znacznie różnią się 
między sobą, ale raczej nikt nie przeczy, że jednym z głównych czynników jest 
przeadresowana agresja. Jeden z wybitnych znawców przedmiotu posuwa się do twierdzenia, 
że "nikt nie zabija sam siebie, jeśli nie pragnie zabijać innych lub co najmniej nie życzy im 
śmierci". Może jest to lekka przesada. Człowiek popełniający samobójstwo z powodu bólu 
lub nieuleczalnej choroby nie należy przecież chyba do tej kategorii. Dziwaczna byłaby 
sugestia, że pragnie on zabić lekarza, któremu nie udało się go wyleczyć. Chce jedynie 
wyzwolić się od bólu. Jednakże wydaje się, że przeadresowanie agresji istotnie jest powodem 
wielu samobójstw. Oto niektóre fakty potwierdzające tę myśl. 
Liczba samobójstw w miastach i metropoliach jest większa niż w rejonach wiejskich. 
Innymi słowy, tam, gdzie trwa najbardziej zażarty wyścig o status, liczba samobójstw jest 
największa. Samobójstwa wśród mężczyzn są częstsze niż wśród kobiet, choć kobiety szybko 
nadrabiają ten dystans. Inaczej mówiąc, ta płeć, która bardziej angażuje się w wyścig o status, 
ma też większy udział w liczbie samobójstw. Dlatego dziś kobiety, coraz bardziej się 
emancypując i dołączając do wyścigu, narażają się na podobne ryzyko. Liczba samobójstw 
rośnie w okresach kryzysu gospodarczego. Oznacza to, że gdy wyścig o status napotyka 
trudności na szczycie hierarchii, zwiększa się ilość przeadresowanej agresji na wszystkich 
niższych szczeblach hierarchii, co ma katastrofalne skutki. 
Liczba samobójstw spada podczas wojny. Krzywe obrazujące liczbę samobójstw w 
dwudziestym wieku ukazują dwa wielkie spadki w okresach dwóch wojen światowych. 
Krócej mówiąc: po co zabijać samego siebie, gdy można zabić kogoś innego? To właśnie 
opory przed zabijaniem osób dominujących doprowadzają potencjalnego samobójcę do stanu 
frustracji i zmuszają go do przeadresowania agresji. Ma on wtedy do wyboru: albo zabić 
mniej groźnego kozła ofiarnego, albo siebie. W czasie pokoju wewnętrzne opory wobec 
zabijania sprawiają, że zwykle wybiera on siebie, ale podczas wojny, gdy zabija się na rozkaz, 
liczba samobójstw spada. 
Istnieje ścisły związek między samobójstwem a morderstwem. Są to jakby dwie 
strony tego samego medalu. W krajach o wysokiej liczbie morderstw liczba samobójstw jest 
na ogół niewielka i odwrotnie. Można odnieść wrażenie, że istnieje jakaś określona ilość 
silnej agresji, która musi ulec wyzwoleniu, przybierając taką czy inną formę. Jej 
ukierunkowanie zależy od tego, w jakim stopniu dane społeczeństwo odczuwa opory wobec 
popełniania morderstw. Jeżeli opory te są słabe, liczba samobójstw spada, podobnie jak 
podczas wojen, gdy opory wobec zabijania są skutecznie i celowo tłumione. 
Jednak ogólnie biorąc, współczesne superplemiona wykazują niezwykle silne opory 
wobec zabijania. Większości z nas, którzy nie stawali przed koniecznością losowego, być 
może, wyboru między morderstwem a samobójstwem, z trudnością przychodzi zrozumieć, na 
czym polega ten konflikt, jakkolwiek teoretycznie, z biologicznego punktu widzenia, zabicie 
samego siebie jest bardziej nienaturalne niż zabicie kogoś innego. A jednak cyfry mówią co 
innego. W Wielkiej Brytanii w ostatnich latach roczne statystyki samobójstw oscylowały 
wokół liczby 5000, podczas gdy liczba (wykrytych) morderstw utrzymywała się na poziomie 
poniżej 200. Co więcej, przyglądając się tym morderstwom, dostrzegamy coś zaskakującego. 
Większość z nas czerpie swoją wiedzę o morderstwach z reportaży prasowych i powieści 
kryminalnych. Jednak i gazety, i autorzy utworów sensacyjnych zajmują się takimi 
morderstwami, dzięki którym można sprzedać wiele egzemplarzy gazet i książek. Tymczasem 
najczęstszym tłem zabójstwa jest nieefektowna, ohydna rozgrywka rodzinna, w której ofiarą 
jest jakiś bliski krewny. W 1967 roku w Wielkiej Brytanii popełniono 172 morderstwa, z 
których 81 było właśnie takich. Co więcej, 51 morderców po dokonaniu zbrodni popełniło 
samobójstwo. Wiele spośród tych przypadków wyróżniał charakterystyczny przebieg zdarzeń: 
mężczyzna, gotów skierować swoją pełną frustracji agresję przeciwko sobie, najpierw zabija 
swoich najbliższych, a potem popełnia samobójstwo. Wydaje się, że nie potrafi on pogodzić 
się z myślą, że skazał ich na cierpienie, i dlatego najpierw usuwa właśnie ich. Badacze 
problemu morderstwa zauważyli, że w takich sytuacjach zabójca podlega! niekiedy ciekawej 
przemianie. Doświadcza on tak wielkiej ulgi psychicznej, że jeśli natychmiast nie dokończy 
dzieła i nie powiększy grona trupów o własny, prawdopodobnie straci ochotę na popełnienie 
samobójstwa. Był gotów pozbawić się, życia, ponieważ został skrajnie zdominowany i 
sfrustrowany! przez społeczeństwo, ale zabójstwo dokonane na rodzinie zaspokoiło jego 
żądzę rewanżu na społeczeństwie tak skutecznie, że wydobył się ze stanu depresji i odczuł 
ulgę. Stawia go to w ekstremalnie trudnej sytuacji. Wokół leżą ciała zabitych i wszystko 
świadczy o tym, że popełnił wielokrotne morderstwo, gdy tymczasem był to jedynie element 
rozpaczliwej próby samobójstwa. Oto jak koszmarne bywają przypadki przeadresowanej 
agresji. 
Na szczęście większość z nas nie ucieka się do tak drastycznych sposobów. Nasi 
bliscy bywają czasem narażeni co najwyżej na konieczność znoszenia naszego kiepskiego 
humoru, którym witamy ich wracając do domu. Wielu członków superplemienia potrafi się 
rozładować, obserwując w telewizji lub w kinie, jak inni zabijają rozmaitych łajdaków. Fakt, 
że w społecznościach, gdzie panuje wysoki stopień podporządkowania lub represji, lokalne 
kina wyświetlają wyjątkowo dużo filmów obrazujących przemoc, ma swoją wymowę. 
Właściwie można by wykazać, że fikcyjna przemoc oddziałuje na widzów proporcjonalnie do 
stopnia frustracji związanej z dominacją, jakiej doznają w rzeczywistości. 
Ponieważ wszystkie wielkie superplemiona w wysokim stopniu dotknięte są tego typu 
frustracją, uczestnictwo w fikcyjnej przemocy jest zjawiskiem powszechnym. Aby to 
udowodnić, wystarczy porównać międzynarodowe wskaźniki j sprzedaży książek, w których 
opisuje się przemoc, z innymi książkami. Według ostatnich badań dotyczących bestsellerów 
wszechczasów w światowej literaturze powieściowej nazwisko jednego z autorów 
specjalizujących się w opisywaniu skrajnej przemocy pojawiło się w pierwszej dwudziestce 
aż siedem razy, przy czym ogólna liczba sprzedanych książek tego autora wynosiła ponad 34 
miliony egzemplarzy. Obraz telewizji jest niemal identyczny. Dokładna analiza programów 
nadawanych w rejonie Nowego Jorku w roku 1954 ujawniła, że tylko w jednym tygodniu 
pokazano nie mniej niż 6800 aktów agresji. 
Niewątpliwie istnieje silna potrzeba oglądania innych ludzi poddawanych najbardziej 
skrajnym formom dominacji. Gorące spory toczą się wokół kwestii, czy jest to pożyteczny i 
nieszkodliwy sposób na rozładowanie tłumionej agresji. Tak jak w naśladownictwie 
dominacji, przyczyna oglądania przemocy jest oczywista, ale jego wartość jest wątpliwa. Ani 
oglądanie aktu przemocy, ani czytanie o nim nie zmieniają sytuacji życiowej widza czy 
czytelnika. Być może uczestnictwo w wydarzeniach zmyślonych sprawia mu przyjemność, 
gdy je ogląda, ale w końcu wraca on do obojętnego świata rzeczywistości i dalej podlega tej 
samej dominacji co przedtem. Wyzwolenie od napięć jest więc tylko chwilowe, jak 
podrapanie się po ukąszeniu owada. Co więcej drapanie łatwo może zaostrzyć stan zapalny. 
Wielokrotne oglądanie fikcyjnych krwawych epizodów prowadzi na ogół do zwiększonego 
zainteresowania zjawiskiem przemocy jako takiej. Jedyną dobrą stroną takich widowisk jest 
to, że oglądając je, publiczność nie dokonuje jednocześnie aktów przemocy. 
Przeadresowanie agresji opisuje się niekiedy jako zjawisko z gatunku "...no i służący 
kopnął kota". W opisie tym zawiera się przekonanie, że tylko ludzie najniżej stojący w 
hierarchii społecznej wyładowują swój hamowany gniew na zwierzęciu. Na nieszczęście dla 
zwierząt nie jest to prawda, co potwierdzają dane liczbowe towarzystw opieki nad 
zwierzętami. Od najstarszych cywilizacji aż do dnia dzisiejszego okrucieństwo wobec 
zwierząt stanowi jeden z głównych sposobów rozładowania agresji i bynajmniej nie ogranicza 
się do najniższych szczebli hierarchii społecznej. Od jatek w amfiteatrach rzymskich, przez 
średniowieczne szczucie psów na uwiązanego niedźwiedzia, aż do współczesnych walk 
byków -zadawanie cierpienia zwierzętom i ich zabijanie stanowi niekwestionowaną 
powszechną atrakcję dla członków społeczności superplemiennych. To prawda, że od czasów, 
gdy nasi praprzodkowie zaczęli uprawiać łowiectwo jako sposób przeżycia, człowiek zadawał 
cierpienie innym gatunkom zwierząt i uśmiercał je, ale w czasach prehistorycznych inne były 
motywy takiego postępowania. Nie istniało wówczas czyste okrucieństwo, które określa się 
jako "rozkoszowanie się cudzym cierpieniem". 
W czasach superplemiennych zabijamy zwierzęta w następujących celach: aby 
uzyskać pożywienie, ubranie i inne produkty; aby zniszczyć szkodniki i robactwo; w celach 
naukowych; dla samej przyjemności zabijania. Dwa pierwsze cele odziedziczyliśmy po 
naszych polujących przodkach, natomiast dwa następne stanowią innowację czasów 
superplemiennych. Nas interesuje zwłaszcza cel czwarty. W pozostałych trzech może 
oczywiście być element okrucieństwa, nie ono jednak stanowi główną ich cechę. 
Dzieje rozmyślnego okrucieństwa człowieka wobec innych gatunków mają dziwne 
koleje. Dawnego myśliwego łączyło ze zwierzętami jakieś pokrewieństwo. Żywił on do nich 
szacunek. Podobne naturalne relacje panowały w czasach wczesnego rolnictwa. Jednakże od 
chwili gdy rozpoczął się rozwój populacji miejskiej, wielkie grupy istot ludzkich utraciły 
bezpośredni kontakt ze zwierzętami, a wraz z nim szacunek dla nich. W miarę rozwoju 
cywilizacji człowiek stawał się coraz bardziej arogancki. Nie chciał dostrzegać, że jest takim 
samym zwierzęciem jak każdy inny gatunek. Powstała wielka przepaść, wynikająca z 
przekonania, że tylko człowiek jest obdarzony duszą, a inne zwierzęta jej nie mają. Że są one 
tylko dzikimi bydlętami, które żyją na ziemi jedynie gwoli przyjemności człowieka. Wraz z 
rosnącym wpływem chrześcijaństwa zwierzęta znajdowały się w coraz gorszej opresji. Nie 
ma potrzeby wchodzić w szczegóły: wystarczy zauważyć, że jeszcze w połowie 
dziewiętnastego wieku papież Pius IX nie wyraził zgody na otwarcie urzędu ochrony zwierząt 
w Rzymie, uzasadniając odmowę tym, że człowiek ma obowiązki wobec swych bliźnich, ale 
nie wobec niższych stworzeń. Nieco później, w tym samym wieku, pewien wykładowca 
jezuicki pisał: "Dzikie bydlęta, jako pozbawione rozumu, nie są osobami, a zatem nie mogą 
posiadać żadnych praw... Wobec niższych stworzeń nie mamy więc żadnych obowiązków 
wynikających z miłosierdzia, ani obowiązków innego rodzaju, tak jak nie mamy ich wobec 
rzeczy martwych". 
Wielu chrześcijan wątpiło w słuszność takiej postawy, ale dopiero pod wpływem 
teorii ewolucji Darwina ukształtował się pogląd, że ludzi i zwierzęta wiele łączy. Ponowne 
uznanie oczywistego dla dawnych myśliwych pokrewieństwa między ludźmi i zwierzętami 
rozpoczęło drugą erę poszanowania dla zwierząt. Skutkiem tego w okresie ostatnich stu lat 
nasz stosunek do rozmyślnego okrucieństwa uległ dość szybkiej zmianie, jednakże mimo 
nasilającej się dezaprobaty zjawisko to wciąż jeszcze występuje. Publicznie objawia się 
rzadko, ale wciąż zdarzają się indywidualne akty bestialstwa. Chociaż, być może, obdarzamy 
zwierzęta poszanowaniem, są one wciąż naszymi poddanymi i jako takie służą za cel 
rozładowywania przeadresowanej agresji. 
Zaraz za zwierzętami znajdują się dzieci, nasi najsłabsi poddani. Pomimo większych 
niż wobec zwierząt oporów one także narażone są na wiele przeadresowanej przemocy. 
Zjadliwość towarzysząca prześladowaniu zwierząt, dzieci i innych bezbronnych poddanych 
jest miernikiem siły, z jaką oddziałuje na prześladowców presja związana z dominacją. 
Mechanizm ten nie przestaje działać nawet podczas wojny, gdy zabijanie uważa się za 
chwalebne. Sierżanci i inni podoficerowie często niezwykle brutalnie okazują dominację 
swoim podwładnym, mając na względzie nie tylko utrzymanie dyscypliny, lecz także 
wzniecenie nienawiści, która podczas bitwy ma być przeadresowana i skierowana na wroga. 
Z tego, co wyżej powiedziałem, widać jasno, jakie żniwo zbiera nienaturalnie silne ciążenie 
odgórnej dominacji, będące nieodłączną cechą stosunków superplemiennych. Nienormalność 
sytuacji zwierzęcia ludzkiego, które jeszcze kilka tysięcy lat temu było zwyczajnym 
myśliwym plemiennym, wytworzyła wzorce zachowania uznawane za nienormalne również 
wśród zwierząt. Należą do nich: przesadne oddawanie się naśladownictwu dominacji, 
podniecenie na widok aktów przemocy, rozmyślne okrucieństwo wobec zwierząt, dzieci i 
najniższych podwładnych, morderstwa i wreszcie -po wyczerpaniu innych środków -przemoc 
wobec siebie oraz samobójstwo. Tak więc członek superplemienia, który zaniedbuje rodzinę, 
by wspiąć się o szczebel wyżej po drabinie społecznej, rozkoszuje się przemocą w książkach i 
filmach, kopie psy, bije dzieci, szykanuje podwładnych. torturuje ofiary, zabija wrogów, 
nabawia się chorób wskutek stresu i wreszcie strzela sobie w łeb, nie przedstawia sobą 
pięknego widoku. Często chwali się, że jest czymś niezwykłym w świecie zwierząt. Biorąc 
pod uwagę te jego wyczyny, trzeba mu przyznać rację. 
To prawda, że inne gatunki zwierząt również angażują się w zaciekłe boje o status i że 
zdobycie dominacji pochłania im bardzo wiele czasu. Jednakże w zachowaniach dzikich 
zwierząt w naturalnym środowisku nie da się zaobserwować takich skrajności, jakie 
występują u współczesnych ludzi. Jak już mówiłem, jedynie w ciasnocie klatek ogrodów 
zoologicznych można się spotkać z czymś, co jest bliskie zachowaniom ludzi. Jeżeli grupa 
zwierząt w niewoli przewyższa zwykłą dla danego gatunku liczbę i zostaje ściśnięta na zbyt 
małej przestrzeni, z pewnością wystąpią poważne problemy. Dojdzie do prześladowań, 
okaleczeń i zabójstw. Pojawią się też nerwice. Ale nawet najmniej doświadczonemu 
dyrektorowi ogrodu zoologicznego nie przyszłoby do głowy stłoczyć i ścieśnić grupę zwierząt 
w takim stopniu, w jakim człowiek tłoczy się i ścieśnia we współczesnych miastach i 
metropoliach. Dyrektor zoo nie miałby żadnych wątpliwości co do tego, że nienormalny 
poziom zagęszczenia spowodowałby rozchwianie i załamanie się życia społecznego danego 
gatunku zwierząt. Byłby zdumiony głupotą pomysłu, żeby w ten sposób rozmieścić 
powierzone jego pieczy małpy, drapieżniki czy też gryzonie. A jednak rodzaj ludzki ochoczo 
stosuje to do siebie. Człowiek stacza swoją walkę w takich właśnie warunkach i jakoś udaje 
mu się przetrwać. Wedle wszelkich prawideł ludzkie zoo do dziś powinno być wrzaskliwym 
domem wariatów, o krok od kompletnego rozpadu i chaosu. Cynik może powiedziałby, że tak 
właśnie jest, ale z pewnością nie miałby racji. Tendencja do życia w coraz większym 
zagęszczeniu wcale się nie zmniejsza, przeciwnie, przybiera na sile. Rozmaite niepokojące 
zachowania, jakie opisałem w tym rozdziale, zdumiewają nie tyle dlatego, że istnieją, ale 
raczej ze względu na to, że występują tak rzadko w stosunku do rozmiarów populacji. Do 
opisanych tu skrajnych działań ucieka się jedynie zdumiewająco mały odsetek walczących 
członków superplemienia. Na każdego zdesperowanego poszukiwacza statusu, rozbijacza 
rodziny, mordercę, samobójcę, prześladowcę czy wrzodowca przypadają setki mężczyzn i 
kobiet, którzy nie tylko potrafią przetrwać, ale prosperują w tych nieprawdopodobnych 
warunkach, jakie panują w skupiskach superplemiennych. Jest to najlepszym świadectwem 
ogromnej trwałości, prężności i zaradności rodzaju ludzkiego.


3.	SEKS I SUPERSEKS

Gdy wkładamy do ust coś do jedzenia, nie znaczy to koniecznie, że jesteśmy 
złaknieni. Gdy coś pijemy, nie oznacza to także, że jesteśmy spragnieni. W ludzkim zoo 
czynność jedzenia i picia zaczęła spełniać wiele innych funkcji. Orzeszki można gryźć dla 
zabicia czasu, cukierki zaś można ssać, aby uspokoić nerwy. Można też tylko, jak kiper, 
poczuć aromat i wypluć napój, a można obciągnąć dziesięć dużych piw, aby wygrać zakład. 
W pewnych sytuacjach, aby zachować swoją pozycję towarzyską, trzeba być gotowym 
połknąć żabę. 
W żadnej z opisanych sytuacji rzeczywistą funkcją jedzenia nie jest odżywianie się. 
Ta wielofunkcyjność podstawowych wzorców zachowania nie jest obca światu zwierząt, ale 
w ludzkim zoo uleganie popędom realizowane jest tak pomysłowo, że zjawisko to rozszerza 
się i intensyfikuje. Teoretycznie należałoby uznać je za korzystny czynnik bytowania w 
super-plemieniu. Jeśli jednak korzysta się z jego mechanizmu nie dość umiejętnie, może ono 
mieć pewne skutki ujemne. Objadanie się dla uspokojenia nerwów jest niezdrowe i prowadzi 
do otyłości, nadużywanie pewnych płynów rujnuje wątrobę lub prowadzi do nałogu, brak 
umiarkowania w poszukiwaniu nowych smaków może prowadzić do niestrawności. 
Komplikacje te pojawiają się dlatego, że nie potrafimy oddzielić jedzenia i picia w celach 
innych niż odżywianie od jedzenia i picia w ich pierwotnej funkcji odżywczej. Krzywimy się 
na staro-rzymski zwyczaj łaskotania piórkiem gardła w celu zwrócenia zbyt obfitego posiłku, 
to zaś, że kiper nie przełyka napoju, który testuje, jest dla nas jedynym wyjątkiem od ogólnej 
reguły. Jednakże przy zachowaniu odpowiedniej ostrożności możemy pozwolić sobie na 
sporą dozę jedzenia i picia w celach nieodżywczych bez żadnych zbyt przykrych 
konsekwencji. 
Podobna sytuacja istnieje w sferze seksu, tyle że jest o wiele bardziej skomplikowana i 
dlatego zasługuje na szczególne omówienie. Tu jeszcze trudniej przychodzi nam oddzielić 
nierozrodcze akty seksualne od ich pierwotnej funkcji rozrodczej. Nie uchroniło to jednak 
ludzkiego zoo od przemienienia seksu w wielofunkcyjny superseks, mimo iż skutki bywają 
dla ludzkich zwierząt nader zgubne. Uleganie okolicznościom u człowieka nie zna granic, 
trudno się więc dziwić, że ta tak podstawowa i dająca tyle zadowolenia strefa aktywności tak 
się zróżnicowała. W istocie, mimo pewnych niebezpieczeństw, seks jest najbardziej 
funkcjonalnie rozbudowanym rodzajem -aktywności człowieka i jako taki da się podzielić na 
co najmniej dziesięć głównych kategorii. Dla rozjaśnienia obrazu nie od rzeczy będzie 
przyjrzeć się kolejno tym różnym funkcjom zachowania seksualnego. Na wstępie warto sobie 
uprzytomnić, że choć funkcje te są odrębne i różne i choć czasami kolidują ze sobą, nie 
wszystkie jednak wykluczają się wzajemnie. Każde zaloty lub każdy akt płciowy może 
spełniać kilka funkcji jednocześnie. 
A oto owe dziesięć kategorii funkcjonalnych: 

a.	Seks prokreacyjny 

Jest to bezspornie podstawowa funkcja zachowania seksualnego. Niekiedy błędnie 
była uznawana za jedynie zgodną z naturą, a więc jedynie prawidłową. Paradoksalnie niektóre 
ugrupowania religijne wyznające ten pogląd nie stosują swych nauk w praktyce, gdyż mnisi, 
mniszki i liczni księża odmawiają sobie tych właśnie zachowań, którym przypisują tak 
wyjątkową naturalność. 
Należy też koniecznie dodać, że gdy przeludnienie wzrasta ponad miarę, znaczenie 
seksu prokreacyjnego wydatnie maleje. W końcu staje się on niepożądany. Zamiast służyć 
jako podstawowy mechanizm przetrwania, zamienia się w potencjalny mechanizm destrukcji. 
Zdarza się to niekiedy wśród takich gatunków jak lemingi i nornice, które w wyjątkowo 
sprzyjających warunkach rozmnażają się do takich rozmiarów, że dochodzi do eksplozji 
zagęszczenia, populacja popada w chaos i płaci ogromną liczbą ofiar. To właśnie dzieje się 
obecnie z rodzajem ludzkim, toteż ludzkie zwierzę wkrótce może stanąć w obliczu 
konieczności wprowadzenia zezwoleń na prokreację. 
Nie jest to sprawa, którą można zlekceważyć, dlatego ostatnio trwają na ten temat 
liczne i ożywione dyskusje. Warto przyjrzeć się obu stronom sporu, o co obecnie nie jest 
łatwo, gdyż na ogół jego uczestnicy spychają się na coraz bardziej skrajne pozycje. 
Podstawowe pytanie brzmi: czy stać nas na manipulowanie procesem prokreacji? Lub 
też, jak sformułowałaby je druga strona sporu: czy stać nas na niemanipulowanie nim? 
Wytacza się tu zwykle argumenty natury filozoficznej, etycznej lub religijnej. Jak jednak 
przedstawia się sprawa, gdy spojrzeć na nią z biologicznego punktu widzenia? 
Grupa ludzi sprzeciwiających się skutecznym technikom zapobiegającym prokreacji 
odnosi z tego dwie korzyści. Po pierwsze, będzie się ona rozmnażać szybciej niż grupy, które 
stosują nowoczesne środki antykoncepcyjne. Zyskując liczbowo, grupa ta spodziewa się, iż 
wkrótce całkowicie wyeliminuje przeciwników, których liczba stopnieje do zera. Jest to fakt. 
który musi przemawiać do ich przywódców wojskowych i religijnych. Po drugie, grupa taka 
zapewni sobie trwałość swoich podstawowych jednostek społecznych, czyli rodzin. 
Para małżeńska stanowi nie tylko jedność seksualną, lecz także jedność rodzicielską, a 
im lepiej spełnia ona swe funkcje rodzicielskie, tym bardziej się stabilizuje.. 
Są to silne racje, ale równie silne są racje przeciwne. Zwolennicy skutecznej 
antykoncepcji mają do dyspozycji argument, że nie jest to już sprawa zdobywania przewagi 
jednej grupy nad drugą. Przeludnienie stało się problemem ogólnoświatowym i tak należy je 
traktować. Pod tym względem jesteśmy jedną wielką kolonią lemingów i ewentualna 
eksplozja dotknie nas wszystkich. A właściwie już nas dotyka. 
Jeśli chodzi o rodzinę, trzeba przypomnieć, że antykoncepcja nie stwarza sytuacji 
nienaturalnej, lecz jedynie odtwarza sytuację naturalną. Przed wprowadzeniem nowoczesnej 
opieki medycznej, higienicznej i innych środków ochronnych, rodzina produkowała wielką 
liczbę potomstwa, ale też spora jego część ginęła. Umiarkowanie stosowana antykoncepcja 
przesuwa jedynie te straty w czasie, do momentu poprzedzającego zapłodnienie ludzkiego 
jaja. 
Jeżeli nie będzie się stosować polityki antykoncepcji w skali światowej, nieuchronnie 
zacznie działać jakiś inny czynnik ograniczający populację. Jako gatunek w szybkim tempie 
zbliżamy się do stanu przerostu i jeżeli z własnej woli nie ograniczymy naszej płodności, 
ucierpią na tym już żyjące populacje. Jeśli lepiej zapobiegać niż leczyć, trzeba oczywiście 
wybrać antykoncepcję. Trudno sobie wyobrazić, żeby ktoś twierdził, iż zapobieganie życiu 
jest gorsze aniżeli pozbawienie kogoś życia traktowane jako środek leczniczy. Istota .ludzka 
nie jest prostym organizmem, którym można niefrasobliwie szafować. Jest to produkt 
najwyższej jakości, który wymaga lat wzrostu i rozwoju, i produkt ten należy chronić 
wszelkimi możliwymi sposobami. A jednak przeciwnicy antykoncepcji upierają się przy 
swoim. Jeżeli wygrają w tym sporze, ogromne masy zaproszonych przez nich na świat istot 
ludzkich, poczętych w wyniku niestosowania antykoncepcji, być może doczekają całkowitej 
zagłady ludzkości. 

b.	Seks kształtujący związek pary 

Ze swej natury biologicznej zwierzę ludzkie należy do gatunku tworzącego pary. 
Stosunki uczuciowe między potencjalnymi małżonkami ożywia i wspomaga wspólne 
uprawianie seksu. Ta parotwórcza funkcja zachowań seksualnych ma tak wielkie znaczenie 
dla naszego gatunku, że regularna aktywność seksualna osiąga najwyższe natężenie właśnie w 
fazie dobierania się par. 
Kolidując z rozmaitymi niereproduktywnymi formami seksu, funkcja ta stwarza wiele 
trudności. Nawet jeśli partnerzy skutecznie unikają seksu prokreacyjnego i nie dochodzi do 
zapłodnienia, więź pary może się zacząć między nimi kształtować niezależnie od ich woli. Z 
tego właśnie powodu przypadkowe kontakty seksualne stwarzają tyle problemów. 
Jeśli któryś z partnerów, mężczyzna lub kobieta, doznał w dzieciństwie urazu 
mechanizmu odpowiedzialnego za kształtowanie więzi pary i na skutek tego nie jest zdolny 
do "zakochania się" lub też jeżeli doszło u niej lub u niego do chwilowego świadomego 
stłumienia popędu do tworzenia pary, wówczas taka osoba może oddawać się przypadkowym 
kontaktom seksualnym bez żadnych dalszych następstw. Ale do aktu seksualnego trzeba 
dwóch osób, a drugi partner w takim układzie może mieć mniej szczęścia. Jeżeli on lub ona, 
na skutek silnego ładunku emocjonalnego, który towarzyszy życiu płciowemu, ma 
aktywniejszy mechanizm tworzenia par, może zacząć się tworzyć w obrębie pary więź 
jednostronna. Dlatego społeczeństwo obfituje w jednostki o "złamanym sercu", 
"zawiedzione" i "porzucone", które potem mają wielkie problemy ze znalezieniem nowego 
partnera do utworzenia nowego związku. 
Tylko wtedy gdy mechanizm tworzenia par u obu partnerów działa jednako.. 
przypadkowy akt seksualny może dokonać się bez nadmiernego ryzyka. Nawet wówczas 
jednak istnieje niebezpieczeństwo, że jeden z partnerów reaguje seksualnie na tyle silnie, że 
zaczyna się u niego lub u niej odtwarzać zdolność albo odblokowywać popęd do tworzenia 
więzi pary. 

c.	Seks podtrzymujący związek pary 

Gdy już szczęśliwie powstanie związek pary, aktywność seksualna służy do 
nieustannego podtrzymywania i umacniania tego związku. Chociaż aktywność ta może się 
stać bardziej wyszukana, bardziej ekstensywna, zazwyczaj jednak staje się mniej intensywna 
niż na etapie tworzenia pary, gdyż nie działa już wtedy funkcja samego tworzenia związku 
pary. 
To rozróżnienie między funkcją kształtowania związku pary i funkcją 
podtrzymywania aktywności seksualnej pary jest wyraźnie widoczne wtedy, gdy partnerzy 
pozostający w długoletnim związku małżeńskim są na pewien czas rozłączeni przez wojnę, 
sprawy służbowe lub z jakichś innych względów. Gdy znów znajdą się razem, w ciągu kilku 
pierwszych nocy następuje zwykle wznowienie intensywnej aktywności seksualnej, gdyż 
przeżywają oni wówczas coś w rodzaju procesu ponownego kształtowania związku pary. 
Istnieje tu pewna pozorna sprzeczność, którą należy wyjaśnić. W niektórych kulturach, gdzie 
naturalny proces biologiczny zwany "zakochaniem się" zakłócony jest przez małżeństwa z 
rozsądku lub przez propagandę przeciwną seksowi pozamałżeńskiemu, młodzi mogą zostać 
małżeństwem, jeszcze zanim zacznie się u nich tworzyć związek lub też mając ogromne 
zahamowania wobec czynności płciowych. W takich sytuacjach może się okazać, że ich 
zachowania płciowe (jeśli mają szczęście) przybierają na sile nieco później. Na pierwszy rzut 
oka u takich małżeństw faza podtrzymywania związku pary zdaje się bardziej intensywna niż 
faza jego tworzenia, co jest pozornie sprzeczne z opisaną przeze mnie korelacją. Jest to 
jednak tylko pozorna sprzeczność, gdyż zachodzi tu przypadek sztucznego opóźnienia 
rzeczywistej fazy tworzenia pary. 
Stadła takie nie zawsze jednak mają tyle szczęścia. Często zdarza się, że jedność 
rodziny zasadza się raczej na zewnętrznej presji społecznej niż na istotniejszym i dającym 
większą rękojmię trwałości procesie spajającym rodzinę od wewnątrz. Jeżeli partner w 
małżeństwie pozostaje "niezwiązany" biologicznie, istnieje poważne niebezpieczeństwo, że 
nieoczekiwanie stworzy silny związek pozamałżeński. Autentyczna zdolność do tworzenia 
pary będzie niejako uśpiona i może się w każdej chwili uaktywnić, czyniąc spustoszenie w 
oficjalnym, formalnym pseudozwiązku. 
Młode stadło, któremu udaje się zbudować małżeństwo na fundamencie 
autentycznego związku, narażone jest na jeszcze jedno niebezpieczeństwo. Jego źródłem nie 
jest propaganda antyseksualna, lecz raczej nadmiar propagandy proseksualnej, która może 
wytworzyć w nich przeświadczenie, że wysokie natężenie aktywności seksualnej, właściwe 
fazie tworzenia pary, powinno się utrzymywać także po ukształtowaniu więzi pary. Jeżeli, co 
oczywiste, to wysokie natężenie nie utrzymuje się, wówczas uważają oni, że w ich związku 
coś się psuje, podczas gdy w rzeczywistości po prostu osiągnęli naturalną fazę seksu 
podtrzymującego związek pary. Tak więc źródłem trudności może być zarówno przecenianie, 
jak i niedocenianie prokreacyjnej funkcji seksu. 
Omówione dotąd trzy kategorie seksu -prokreacyjny, kształtujący związek pary i 
podtrzymujący związek pary -składają się na podstawowe funkcje rozrodcze zachowań 
seksualnych człowieka. Zanim zajmiemy się funkcjami nierozrodczymi, trzeba jeszcze 
sformułować pewną ważną uwagę natury ogólnej. Osoby o zakłóconym działaniu 
mechanizmu kształtowania związków pary są czasem skłonne twierdzić, że u ludzi nie istnieje 
nic takiego jak biologiczny popęd do łączenia się w pary. Określając ten popęd raczej jako 
"miłość romantyczną", postrzegają go jako całkowicie sztuczny wynalazek współczesności. 
Dowodzą oni, że zachowania seksualne człowieka, podobnie jak pokrewnych mu małp, w 
zasadzie cechuje promiskuityzm. Jednakże fakty przeczą temu. Co prawda w wielu kulturach 
względy ekonomiczne spowodowały poważne zakłócenia wzorca charakteryzującego 
tworzenie się związków pary, ale nawet tam, gdzie za pomocą kar i sankcji bezlitośnie 
represjonowano takie związki jako niezgodne z oficjalnie uznawanymi pseudozwiązkami, 
zawsze jakoś się one broniły. Ten podstawowy mechanizm biologiczny działa tak silnie, że od 
najdawniejszych czasów młodzi kochankowie podejmowali ryzyko ze świadomością, iż 
działają wbrew prawu i w razie wykrycia ich związku mogą zapłacić życiem. 

d.	Seks fizjologiczny 

Każdy dorosły człowiek, zarówno mężczyzna jak kobieta, od czasu do czasu odczuwa 
potrzebę zaspokojenia seksualnego. Brak tego zaspokojenia stwarza w organizmie 
domagające się rozładowania napięcia fizjologiczne. Takie rozładowanie daje każdy akt 
połączony z orgazmem. Jeżeli nawet akt płciowy nie spełnia żadnej z pozostałych dziewięciu 
funkcji zachowania seksualnego, to przynajmniej zaspokaja on tę podstawową potrzebę 
fizjologiczną. U mężczyzny nieżonatego i nie mającego innych możliwości zaspokojenia 
seksualnego funkcję tę może spełnić wizyta u prostytutki. Rozwiązaniem powszechniejszym, 
stosowanym przez osoby obu płci, jest masturbacja. 
Niedawne badania amerykańskie wykazały, że aż 58 procent kobiet i 92 procent 
mężczyzn w jakimś okresie życia uprawia masturbację zakończoną orgazmem. W różnych 
epokach podejmowano purytańskie próby stłumienia tego rodzaju zachowania, używając 
argumentu, ze me wymagając partnera, me prowadzi ono do zapłodnienia. Dlatego też 
powstało wiele dziwacznych przesądów na tym tle. Na liście nieszczęść, które rzekomo 
zagrażają masturbującym się osobnikom, znalazły się takie przypadłości jak: utrata sił 
żywotnych, bezpłodność, wycieńczenie, oziębłość, konwulsje, bladość cery, histeria, zawroty 
głowy, żółtaczka, zniekształcenie ciała, obłęd, bezsenność, wyczerpanie, krosty, boleści, 
śmierć, rak, wrzody żołądka, rak narządów rodnych, niestrawność, bóle głowy, zapalenie 
wyrostka robaczkowego, choroby serca, choroby nerek, zaburzenia hormonalne i ślepota. Ta 
niebywała kolekcja plag byłaby śmieszna, gdyby nie to, że w ciągu wielu setek lat owe 
ponure prognozy były powodem niewypowiedzianych cierpień i lęków. Na szczęście te 
całkowicie fałszywe przesądy zaczynają nareszcie zanikać, a wraz z nimi znika wiele 
zbędnego niepokoju. 
Przy braku aktywnego ujścia seksualnego sytuację reguluje sam organizm. Żyjący w 
celibacie mężczyźni i kobiety mogą doświadczać spontanicznych orgazmów w czasie snu. U 
osób obu płci występują sny erotyczne, którym mogą towarzyszyć pełne orgazmy z 
towarzyszącymi im reakcjami mięśniowymi i wydzielinami z narządów rodnych u kobiet oraz 
"zmazami' nocnymi" u mężczyzn. 
Jak się zdaje, orgazmy spontaniczne występują nawet u osób najbardziej 
wstrzemięźliwych i głęboko religijnych, które opisują je przy użyciu raczej takich określeń 
jak uniesienie religijne, ekstaza czy trans. Na przykład święta Teresa w następujący sposób 
opisała wizję nawiedzającego ją anioła: 
W rękach jego ujrzałam długą, złotą włócznię, a na jej stalowym końcu coś jakby 
ognisty szpic. Czułam, jak kilka razy przeszył nią me serce aż do głębi wnętrzności. Czułam, 
jak wyrywa mi je wraz z włócznią, pozostawiając mnie całkowicie przepełnioną wielką 
miłością Boga. Ból był tak dojmujący, że byłam zmuszona kilkakrotnie wydać z siebie głośny 
jęk. A tak niezmierna była słodycz, jaką przejmujący ten ból sprawił, że pragnę, by trwał on 
wiecznie. 
Niestety stanowczo zbyt mało wiemy o spontanicznych rozładowaniach seksualnych 
osób żyjących w bezwzględnym celibacie, aby móc formułować jakieś kategoryczne wnioski 
odnośnie do zakresu i częstotliwości występowania takich orgazmów. Wiemy jednak, że u 
osób bardzo aktywnych seksualnie, które zamknięto w więzieniu, występuje znaczne 
nasilenie snów prowadzących do orgazmu. Jak wykazały badania z udziałem 208 więźniarek, 
miało to miejsce aż u 60 procent badanych. 
Fałszywy byłby jednak wniosek, że sny prowadzące do orgazmu służą jedynie jako 
sposób rozładowania napięć seksualnych w braku innych, bardziej aktywnych środków. 
Chodzi tu o coś więcej, podobnie zresztą jak w prostytucji i masturbacji, które także spełniają 
inne funkcje seksualne. Na przykład u niektórych osób częstotliwość snów prowadzących do 
orgazmu wzrasta w okresach wyjątkowo nasilonej aktywności seksualnej na zasadzie 
wzmożonego pobudzenia, którego istotę oddaje wyrażenie: "Im więcej masz, tym więcej. 
chcesz". Nie podważa to jednak pewności, że orgazm spontaniczny może pojawiać się i 
pojawia jako reakcja na niezaspokojenie seksualne. Znaczy to jedynie tyle, że mamy do 
czynienia ze zjawiskiem bardziej złożonym. Tu zajmujemy się jednak tylko zwyczajnym 
"uwolnieniem się od napięcia fizjologicznego" jako funkcją zachowania seksualnego, którą 
należy oczywiście uwzględnić wśród dziesięciu podstawowych kategorii funkcjonalnych 
zachowania seksualnego ludzi. 
Ponieważ seks fizjologiczny można też zaobserwować u innych gatunków zwierząt, 
warto przyjrzeć się kilku takim przykładom. Zgodnie z oczekiwaniami łatwiej je znaleźć u 
zwierząt żyjących w ogrodzie zoologicznym aniżeli u zwierząt na wolności. Zauważono, że 
wiele zwierząt żyjących w zoo uprawia masturbację, gdy znajdują się w odosobnieniu. 
Najczęściej obserwuje się to u żyjących w niewoli małp. Osobniki męskie najczęściej drażnią 
penis łapą lub stopą, niekiedy pyskiem, a czasami także chwytnym końcem ogona. Słonie 
drażnią penis trąbą, a słonice trzymane w stadach pozbawionych osobników męskich 
wzajemnie drażnią swe genitalia, także używając trąb. Zaobserwowano nawet, jak lew 
trzymany w klatce w zoo rzuca się tyłem na ścianę i masturbuje się łapami. Widziano też, jak 
jeżozwierze chodzą na trzech łapach, trzymając jedną z przednich łap na genitaliach. U 
pewnego delfina wytworzył się zwyczaj podstawiania wzwiedzionego członka pod silny 
strumień wody wpływającej do basenu. Wydaje się też, że u różnych zwierząt, nie wyłączając 
kotów domowych, występują sny o charakterze seksualnym, gdyż zaobserwowano, że 
podczas snu doznają one wzwodu członka i pełnej ejakulacji. 

e. Seks poszukiwawczy 

Jedną z najważniejszych cech człowieka jest wynalazczość. Według wszelkiego 
prawdopodobieństwa już nasi małpi praprzodkowie wykazywali dość wysoki poziom 
dociekliwości, jest to bowiem cecha charakterystyczna dla całego rzędu naczelnych. Kiedy 
jednak nasi wcześni przodkowie zaczęli uprawiać myślistwo, niewątpliwie postawiło ich to 
przed koniecznością rozwinięcia i udoskonalenia tej cechy jak też i podstawowego popędu do 
szczegółowej eksploracji środowiska. Z pewnością wynalazczość stała się celem samym w 
sobie, skłaniając człowieka do poszukiwania nowych terenów łowieckich, do ciągłych badań, 
do zadawania wciąż nowych pytań i do niezadowalania się uzyskanymi odpowiedziami. 
Popęd ten stał się tak silny, że wkrótce objął wszystkie inne dziedziny. Z nadejściem 
warunków superplemiennych, nawet tak proste czynności jak przemieszczanie się stały się 
przedmiotem poszukiwania nowych rozwiązań. Nie zadowalając się chodzeniem i bieganiem, 
człowiek zaczął skakać, podskakiwać, przeskakiwać, maszerować, tańczyć, stawać na rękach, 
robić salta, nurkować i pływać. Częściową nagrodą była czysta satysfakcja płynąca z samego 
eksperymentowania, z odkrycia czegoś nowego. (Druga część to przyjemność wynikająca ze 
stałego wykorzystywania nowo odkrytych możliwości, ale to inny temat). 
W dziedzinie seksu wynalazcza inklinacja człowieka stała się źródłem wielkiego 
urozmaicenia zachowań seksualnych. Partnerzy seksualni zaczęli eksperymentować z nowymi 
sposobami wzajemnego pobudzania się. W starożytnych źródłach można znaleźć 
szczegółowy opis ogromnie zróżnicowanych i nowatorskich ruchów, sposobów dotykania, 
dźwięków, kontaktów cielesnych, zapachów i pozycji kopulacyjnych, które stanowiły 
przedmiot erotycznych eksperymentów. 
Człowiek nieustannie i nieuchronnie dążył do wzbogacania doznań zmysłowych w tej 
sferze, podobnie zresztą jak w innych, na przykład związanych z jedzeniem, mimo iż w 
różnych kulturach wielokrotnie próbowano stłumić te dążenia. Oficjalnie jako powód 
podawano często wzgląd, o którym już tu mówiliśmy, a mianowicie, że takie zachowania 
seksualne wykraczają poza ramy wyznaczone przez konieczność prokreacji. Pomijano rolę, 
jaką seksualna eksploracja odgrywa w cementowaniu więzi pary i wynikającym z .tego 
umocnieniu jedności rodziny. Były to działania wysoce szkodliwe. Jak już wspomniałem, 
intensywność stosunków seksualnych charakterystyczna dla fazy tworzenia się pary maleje 
nieco po ustaniu tej fazy. Gdy rodzina jest w pełni udana i nie podlega niekorzystnemu 
działaniu sił zewnętrznych, teoretycznie wszystko powinno przebiegać prawidłowo. Jest to 
system samo dostosowujący się, gdyby bowiem młodzi przedłużali w nieskończoność 
wyczerpującą fazę intensywnych stosunków płciowych towarzyszących tworzeniu się pary, 
obniżyłoby to ich sprawność działania w innych dziedzinach. Jednakże stresy i napięcia życia 
w warunkach superplemiennych niekorzystnie oddziałują na rodzinę. Ciśnienie zewnętrzne 
wciąż istnieje. Zastąpienie intensywności towarzyszącej tworzeniu się pary eksploracyjną 
ekstensywnością późniejszej aktywności płciowej jest idealnym rozwiązaniem i dlatego, 
mimo ciągłych prób jej stłumienia, eksploracja seksualna ciągle istniała i istnieje także w 
naszych czasach. 
Ma ona jednak pewien rys ujemny. Podniecenie towarzyszące poszukiwaniu nowych 
form stymulacji seksualnej dobrze służy rodzinie, jeśli znajduje ono praktyczny wyraz w 
obrębie pary małżeńskiej. Może tez jednak przybrać inną formę. Pęd do nowości można 
zaspokoić nie tylko próbując nowych wzorców ze znajomym partnerem, ale też próbując 
nowego partnera przy zastosowaniu znajomych wzorców, a jeszcze skuteczniej -stosując 
nowe wzorce z nowym partnerem. 
Dlatego też seks poszukiwawczy staje się mieczem obosiecznym. Ponieważ kultury 
superplemienne coraz bardziej akcentują korzyści płynące z zachowań eksploratorskich, na 
których opiera się cały nasz system edukacji, wraz z wywodzącą się z niego wspaniałą sztuką, 
nauką i techniką, wzmagają się nasze popędy eksploratorskie we wszystkich dziedzinach. W 
dziedzinie seksu prowadzi to często do poważnych komplikacji. Sama myśl, że zamężna 
kobieta może uczęszczać na zajęcia praktyczne z technik kopulacyjnych albo że żonaty 
mężczyzna może uprawiać ćwiczenia w seksualnej sali gimnastycznej, głęboko obraża 
uczucia stałych i długoletnich partnerów seksualnych, gdyż jest niezgodna z wyłącznością, 
jaka ma być nieodzownym składnikiem więzi pary. Dlatego też eksperymenty seksualne bez 
udziału małżonka muszą odbywać się prywatnie i w tajemnicy, w związku z czym pojawia się 
nowe niebezpieczeństwo, jakim jest zdrada małżeńska. Rodzina, pradawne i fundamentalne 
społeczne jądro rodzaju ludzkiego, jest z tego powodu narażona na szwank, a mimo to, 
dziwną koleją rzeczy, udaje się jej przetrwać. 
Problemy te nie zaistniałyby, gdyby ludzie byli innym rodzajem zwierząt i gdyby, tak 
jak żółwie, składali w piasku jaja, z których samodzielnie wylęgałyby się młode. Jednakże dla 
nas, mających poważne obowiązki rodzicielskie, seksualne eksperymenty pozamałżeńskie 
niosą z sobą dwojakie niebezpieczeństwo. Nie tylko wyzwalają one silną zazdrość na tle 
seksualnym, ale też sprzyjają przypadkowemu tworzeniu się nowych związków, z wielką i 
długotrwałą szkodą dla istniejącego już potomstwa i związków rodzinnych. Próbowano 
czasami tworzyć jakieś skomplikowane układy seksualne i różne komuny, ale w pełni 
udawało to się rzadko i chyba tylko nielicznym, zupełnie wyjątkowym ludziom, obdarzonym 
niezwykłą osobowością. Bezkonfliktowy charakter takich związków jest możliwy jedynie 
przy jak najściślejszej dyscyplinie intelektualnej wszystkich uczestników eksperymentu. 
Nawet dość rozpowszechniona instytucja haremu nie sprawdza się najlepiej, jeśli 
rozpatrywać ją na szerszym tle, jakim jest superplemię. Niektórzy badacze formułowali też 
oskarżenie, że system haremowy ma istotny wpływ na upadek życia społecznego w kulturach, 
w których występuje. 
Rola seksu poszukiwawczego, podobnie jak pozostałych dziewięciu kategorii 
zachowań seksualnych, jest tak istotna, że można ją zaobserwować takie u innych gatunków 
zwierząt. Wymaga on wysokiego stopnia wynalazczości, nic więc dziwnego, że ogranicza się 
w zasadzie do wyższych naczelnych. W szczególności, żyjące w niewoli małpy 
człekokształtne demonstrują szeroki zakres eksperymentów seksualnych, w tym wiele pozycji 
kopulacyjnych nie spotykanych u takich samych małp żyjących na wolności. 

f. Czysty seks, czyli seks dla przyjemności

Przegląd funkcji, jakie spełnia seks, nie byłby pełny, gdyby nie uwzględnić kategorii 
związanej z poglądem, że istnieje "seks dla samego seksu". Jest to zachowanie seksualne, 
które -niezależnie od wszystkich innych ról -stanowi nagrodę samo dla siebie (funkcja bliska 
ostatniej z omawianych, jednak od niej odrębna). 
Relacja między seksem poszukiwawczym a czystym seksem przypomina relację 
między badaniem możliwości, jakie daje nowa gra, a graniem w nią, lub też między zabawą 
dzieci, która przebiega w sposób chaotyczny, a zabawą o ustalonej strukturze. Gdy dzieci 
wybiegają na nowy teren zabaw, zaczynają zwykle od bezładnej bieganiny, badając nowe 
otoczenie. Po pewnym czasie to niemal przypadkowe zachowanie zaczyna układać się w jakiś 
określony wzorzec. Pojawia się jakaś struktura zabawy i powstaje nowa "gra". W zależności 
od otoczenia mogą to być gry polegające na wspinaniu się, chowaniu się czy też polowaniu, i 
gdy jakaś gra już się ukształtuje, dzieci chętnie powtarzają ją potem bez żadnych 
dodatkowych urozmaiceń. Jeśli taka właśnie gra przynosi zadowolenie jej uczestnikom, wciąż 
do niej wracają, nawet wtedy, gdy przestała już być nowością. Początkowe, bezładne 
zachowanie się było pasjonujące, bo było zabawą poszukiwawczą. Późniejszy, powtarzający 
się wzór zachowania dostarcza emocji jako określona gra przynosząca przyjemność. 
Analogia między dwiema ostatnimi kategoriami seksu jest dość oczywista. 
Małżonkowie doświadczają wielu satysfakcjonujących aktów płciowych, które w zamierzeniu 
nie mają na celu prokreacji, znacznie przekraczają potrzeby wynikające z podtrzymywania 
więzi pary i nie są też eksperymentowaniem z nowymi formami seksu. Są one właśnie 
przykładem omawianej kategorii funkcjonalnej. Jest to seks dla samego seksu, dla 
przyjemności, albo, jak kto woli, czysty erotyzm. Jest on dla obojga partnerów tym, czym 
sztuka kulinarna dla konsumenta posiłku czy też estetyka dla artysty. Opiewanie rozkoszy 
podniebienia czy wzniosłych doznań estetycznych i równoczesne spychanie w cień pięknych 
przeżyć erotycznych jest dowodem niekonsekwencji. A jednak często się to zdarza. Prawdą 
jest, że nadmiar bywa szkodliwy, ale szkodliwy jest też nadmiar w dziedzinie gastronomii i 
estetyki. Skrajna wyczynowość seksualna może być tak wyczerpująca, że nie starcza już 
energii na nic innego i zakłócona zostaje równowaga życiowa, ale podobnie zbytnie uleganie 
łakomstwu może doprowadzić do otyłości i utraty zdrowia, a obsesja estetyczna może 
spowodować zaniedbanie innych aspektów życia w społeczeństwie. Wszędzie tu działają te 
same zasady. 
Oddawanie się działaniu dla samego działania wymaga po siadania jakiejś ilości 
wolnego czasu i energii. To z kolei wymaga zaspokojenia podstawowych potrzeb życiowych. 
U ludzi wynika to z życia w społeczności miejskiej. U zwierząt z życia w zoo, gdzie człowiek 
zapewnia im pożywienie i eliminuje nieprzyjaciół. Nic więc dziwnego, że właśnie tam 
spotyka się najwięcej objawów zwierzęcej hiperseksualności. 

g. Seks dla zabicia czasu 

Jest to seks funkcjonujący na zasadzie terapii zajęciowej lub, jak kto woli, jako środek 
na nudę. Jest on ściśle związany z poprzednią kategorią, daje się jednak od niej odróżnić. 
Posiadanie wolnego czasu to nie to samo co nuda. Czysty seks może być jednym z wielu 
sposobów konstruktywnego spędzania wolnego czasu, bez najmniejszego przejawu zjawiska 
nudy. Jego funkcją jest pozytywnie nacechowane poszukiwanie zadowolenia zmysłowego. 
Natomiast seks dla zabicia czasu funkcjonuje jako środek terapeutyczny przeciwko 
negatywnie nacechowanemu stanowi spowodowanemu przebywaniem w jałowym i 
monotonnym środowisku. W swej łagodnej postaci znudzenie powoduje apatię i poczucie 
braku celu lub motywacji. Silne znudzenie, które powstaje w ponurym i wypełnionym pustką 
środowisku, ma zupełnie inny efekt. Wywołuje niepokój, podniecenie, rozdrażnienie, a 
wreszcie złość. 
Przeprowadzono badania z udziałem studentów, których umieszczono w 
pojedynczych, pustych kabinach, zakładając im na oczy matowe gogle, a na ręce ciężkie 
rękawice, uniemożliwiające jakiekolwiek precyzyjne ruchy. Doświadczenia te dały 
zaskakujące wyniki. Z upływem godzin uczestnicy eksperymentu stopniowo tracili zdolność 
do odprężenia się. Robili wszystko, aby znaleźć sobie jakiekolwiek, choćby najprostsze 
zajęcie, które mogliby wykonywać w tak ograniczonych warunkach. Zaczynali więc gwizdać, 
mówić do siebie, wystukiwać jakieś rytmy i wykonywać różne inne najbardziej absurdalne 
czynności, aby tylko przerwać monotonię. Po kilku dniach zaczęli odczuwać objawy silnego 
stresu i uznali, że nie mogą kontynuować eksperymentu. 
Tak więc bezczynne leżenie nie wynika z nudy, lecz wręcz odwrotnie. Osiąga się stan, 
w którym zadowala jakakolwiek czynność, jeśli tylko związane z nią zachowanie przyniesie 
jakiś skutek. Stan taki jest na tyle groźny, że nie pozwala cieszyć się doznaniami 
zmysłowymi, płynącymi z działania dla samego działania. Chodzi tu raczej o pozbycie się 
cierpienia wynikającego z całkowitej bezczynności. Niedostatek aktywności uszkadza system 
nerwowy i dlatego mózg robi wszystko, aby się przed tym uchronić. 
Nudy doświadczamy zazwyczaj w pustce -nie w znaczeniu pustego otoczenia, 
sztucznie stworzonego dla celów opisanego wyżej doświadczenia. W tych warunkach własne 
ciało stanowi najłatwiej dostępny obiekt, który może być wykorzystany do przerwania 
monotonii. Mamy je zawsze pod ręką, nawet wtedy, gdy nie ma nic innego. Można więc 
obgryzać paznokcie, dłubać w nosie, drapać się po głowie lub drażnić ciało celem wywołania 
reakcji seksualnej. Ponieważ celem jest w tej sytuacji maksymalne pobudzenie, aktywność 
seksualna często staje się wówczas brutalna i bolesna, a nierzadko prowadzi do uszkodzeń lub 
okaleczeń genitaliów. Wynikający stąd ból staje się kuriozalnym elementem terapii, nie zaś 
ubocznym jej efektem. Typowym przejawem tego zachowania jest niepohamowana i 
długotrwała masturbacja, która polegać może na wprowadzaniu do otworów genitalnych 
ostrych przedmiotów i kaleczeniu się. 
Skrajne formy seksu dla zabicia czasu obserwuje się u więźniów, którzy zostali 
wyrwani ze swoich normalnych, stymulujących ich środowisk. Nie jest to seks fizjologiczny, 
który zaspokaja określone potrzeby fizjologiczne za pomocą dużo mniejszych dawek. 
Zjawisko to obserwuje się także u patologicznych introwertyków. Tu może ono 
występować w warunkach, które poziomie zapewniają wystarczającą stymulację. Po bliższym 
zbadaniu okazuje się jednak, że chociaż ludzie tacy zdają się żyć wśród wielkiej liczby 
podniet, od podniet tych odgradza ich nienormalna osobowość, która wywołuje 
psychologiczny głód wśród dostatku. Jeżeli z jakichś powodów ludzie tacy stali się 
jednostkami z gruntu antyspołecznymi i wyizolowanymi psychicznie, stracili umiejętność 
nawiązywania kontaktów z otaczającym ich normalnym światem -mogą cierpieć na skutek 
braku stymulacji równie dotkliwie jak fizycznie odizolowani w celach więźniowie. Dla osób 
skrajnie wyizolowanych, czy to psychicznie czy fizycznie, bolesne ekscesy seksu dla zabicia 
czasu stają się mniejszym złem niż całkowita zabójcza bezczynność. 
Podobnie reagują zwierzęta trzymane w sterylnych klatkach ogrodu zoologicznego. 
Gdy odizoluje się je od partnerów, mogą uprawiać seks fizjologiczny. Uwolnione od napięć 
związanych z szukaniem pożywienia i unikaniem wrogów, mając wiele wolnego czasu, mogą 
też zażywać przyjemności czystego seksu. Doprowadzone jednak do stanu skrajnej nudy, 
mogą także uciekać się do najbardziej drastycznych form seksu dla zabicia czasu. Wśród 
małp niektóre samce obsesyjnie uprawiają masturbację. Zdarza się, że samce kopytne 
trzymane z samicami, nie mając żadnych innych zajęć, zadręczają je dosłownie na śmierć, 
goniąc je i nękając ponad wszelką miarę. Wiadomo, że małpy człekokształtne mogą 
zachowywać się tak samo. Gdy pewnemu orangutanowi żyjącemu w pustej klatce dano dla 
towarzystwa samicę, parzył się z nią i obejmował ją tak uporczywie, że utraciła ona chwilowo 
władzę w przednich kończynach i musiano ją usunąć z klatki. Małpy wychowane z dala od 
swych pobratymców, gdy już jako dorosłe -zostaną przeniesione do grupy przedstawicieli 
własnego gatunku, nie potrafią przystosować się do życia społecznego. Podobnie jak człowiek 
cierpiący na zaburzenia psychiczne, który "żyje we własnym świecie", mogą one siedzieć 
wciśnięte w kąt i dalej samotnie oddawać się seksowi w odległości zaledwie metra lub dwóch 
od ochoczej partnerki. Jest to bardzo częste u żyjących w zoo szympansów, które nader często 
wychowywane są samotnie jako zwierzątka domowe, a następnie, gdy dorosną, dołączane do 
innych dorosłych osobników. Pewna para małp, które w dzieciństwie żyły w nienormalnych 
warunkach, umieszczona w klatce jako "małżeństwo" i pozbawiona innego towarzystwa, 
systematycznie wykazywała wielką aktywność seksualną, która jednak nigdy nie była 
skierowana na partnera. Mimo że zwierzęta były zamknięte w tym samym pomieszczeniu, 
pozostawały psychicznie rozdzielone od siebie. Siedząc osobno, systematycznie oddawały się 
różnym formom masturbacji. Samica posługiwała się gałązkami i odgryzionymi od ściany 
kawałkami drewna, które wprowadzała sobie do pochwy, podczas gdy samiec onanizował się 
w drugim rogu klatki.

h. Seks jako środek uspokajający 

System nerwowy nie znosi całkowitej bezczynności, ale też buntuje się przeciwko 
napięciom nadmiernej aktywności. Seks jako środek uspokajający jest odwrotnością seksu dla 
zabicia czasu. Jest on więc środkiem przeciw nadczynności, nie zaś środkiem przeciw nudzie. 
W obliczu nadmiaru niezwykłych, sprzecznych, nieznanych lub przerażających bodźców 
człowiek szuka ratunku w wykonywaniu dobrze znanych czynności, co pomaga uspokoić 
stargane nerwy. Przy ogromnym natłoku spraw, jakie niesie życie, zestresowany może 
znaleźć ukojenie w czynnościach, które same z siebie przynoszą mu zadowolenie. Stres jako 
skutek nadmiernej aktywności nie pozwala mu doprowadzić niczego do końca. Miotany we 
wszystkie strony -nie potrafi rozwiązać żadnego problemu z powodu przeszkód i powikłań, 
które nieustannie pojawiają mu się na drodze. Coraz większa frustracja doprowadza go do 
tego, że jakakolwiek dobrze znana czynność, choćby nie miała żadnego związku z jego 
głównymi zajęciami, może mu przynieść tak upragnioną ulgę, jeśli tylko da się ją wykonać 
bez zakłóceń. 
Najprostsze czynności, takie jak zapalenie papierosa, żucie gumy czy wypicie drinka, 
pozwalają uśmierzyć niepokój. Tak samo działa seks jako środek uspokajający. Żołnierz 
przed bitwą lub biznesmen borykający się z kryzysem firmy mogą znaleźć chwilowy spokój 
w ramionach czułej kobiety. Osobiste zaangażowanie emocjonalne może być wówczas 
minimalne, a sam akt najzupełniej stereotypowy. W pewnym sensie im większy automatyzm, 
tym lepiej, gdyż umysł jest tak pochłonięty innymi problemami, że łaknie jedynie prostoty. 
Jest to podobne do formy aktywności zwierzęcej znanej pod nazwą przemieszczenia 
czynności. Gdy spotykają się dwa rywalizujące ze sobą zwierzęta i popadają we wzajemny 
konflikt, każde z nich pragnie zaatakować przeciwnika, ale się boi. Ich zachowanie ulega 
wówczas zablokowaniu, a z powodu udaremnienia zamiarów oraz wynikającej z tego 
frustracji zajmują się one czymś innym, wykonują proste, nieważne czynności, jak 
czyszczenie się, skubanie jedzenia czy grzebanie w materiale do budowy gniazda. Takie 
przemieszczenie czynności nie rozwiązuje, rzecz jasna, pierwotnego konfliktu, ale dostarcza 
chwilowego wytchnienia od stanu napięcia. Jeżeli w pobliżu przypadkiem znajdzie się 
samica, może dojść do krótkiej kopulacji, tak jak u ludzi -o nieskomplikowanym i 
stereotypowym przebiegu. 

i. Seks sprzedajny

O prostytucji wspomnieliśmy już, ale tylko z punktu widzenia klienta. Dla samej 
prostytutki akt płciowy spełnia inną funkcję. Jakkolwiek w grę mogą wchodzić dodatkowe 
czynniki, jest to przede wszystkim po prostu głównie transakcja handlowa. Pewien rodzaj 
seksu sprzedajnego istnieje i pełni ważną rolę w wielu małżeństwach, a mianowicie tam, 
gdzie istnieje więź jednostronna i gdzie jeden z partnerów świadczy drugiej stronie usługi 
seksualne w zamian za środki materialne i dach nad głową. Strona, która płaci za te usługi i u 
której istnieje autentyczna więź, musi w zamian zadowolić się jej imitacją. Kobieta (czy 
mężczyzna), wchodząc w związek małżeński za pieniądze, uprawia, rzecz jasna, prostytucję. 
Jedyna różnica polega na tym, że on lub ona otrzymuje wynagrodzenie nie bezpośrednio, 
podczas gdy zwykła prostytutka działa na zasadzie "bierz i płać". Jednak bez względu na to, 
czy układ działa jak kontrakt długo- czy krótkoterminowy, występujące w tym systemie 
zachowanie seksualne spełnia zasadniczo tę samą rolę. 
Łagodniejszą postać seksu dla korzyści materialnych praktykują striptizerki, 
fordanserki, królowe piękności, panienki z klubów towarzyskich, tancerki, modelki i wiele 
aktorek. Za odpowiednim wynagrodzeniem demonstrują one wcześniejsze etapy gry miłosnej, 
nie doprowadzając jej jednak do fazy aktu płciowego (przynajmniej nie oficjalnie). Aby 
zrekompensować tę niekompletność aktu, często wyolbrzymiają one i wzbogacają fazy 
wstępne. Pozycje i ruchy, a także nasycona seksualizmem prezencja i sylwetka nacechowane 
są ogromną przesadą, która ma zrównoważyć braki wynikające z poważnie ograniczonego 
zakresu świadczonych usług. 
Seks sprzedajny raczej rzadko występuje u innych gatunków, nawet w zoo, pewną 
formę "prostytucji" zaobserwowano jednak u niektórych naczelnych. Zanotowano przypadki, 
gdy żyjące w niewoli samice małp prowokowały seksualnie samców, traktując to jako sposób 
na zdobycie kawałków jedzenia porozrzucanych na ziemi. Czynności płciowe odciągały 
samców od współzawodnictwa o jedzenie.

j. Seks jako znamię statusu 

Mówiąc o1ej ostatniej już kategorii funkcjonalnej zachowania seksualnego, 
wkraczamy W dziwny świat, pełen nieoczekiwanych wydarzeń i wątków. Seks jako znamię 
statusu przenika nasze życie na wiele ukrytych i słabo rozpoznanych jeszcze sposobów. Ze 
względu na złożoność zjawiska nie uwzględniłem go w rozdziale, poświęconym problemom 
statusu, by móc dokładniej omówić je teraz. Aby ułatwić sobie zadanie, spróbujemy, zanim 
przyjrzymy się tej funkcji seksu u człowieka, zbadać różne formy, jakie przybiera ona u 
innych gatunków. 
Seks jako znamię statusu nie jest związany z reprodukcją, lecz z dominacją, i aby 
zrozumieć, w jaki sposób tworzy się ten związek, musimy uwzględnić różnice między rolami 
męskimi i żeńskimi w zakresie seksu. Mimo że pełna realizacja seksualizmu wymaga 
aktywnego uczestnictwa obu płci, należy zgodnie ze stanem rzeczywistym stwierdzić, że u 
ssaków rola żeńska jest zasadniczo "submisywna", czyli jest postawą podległości, natomiast 
rola męska jest zasadniczo agresywna, czyli napastnicza. (Nie przypadkiem gdy mężczyzna 
dotyka kobietę w niedwuznacznym celu, w żargonie prawniczym działanie takie nosi miano 
"napastowania" seksualnego). Nie wynika to tylko z faktu, że mężczyzna jest fizycznie 
silniejszy od kobiety, lecz jest integralnym czynnikiem samej istoty kopulacji. U ssaków to 
właśnie samiec musi wejść na samicę. To właśnie on musi dokonać penetracji i wedrzeć się w 
jej ciało. Nazbyt podległa partnerka i nazbyt agresywny partner jedynie wyolbrzymiają swoje 
przyrodzone role, ale agresywna partnerka i podległy partner całkowicie te role odwracają. 
U małp seksualne czynności samicy polegają na tym, ze "prezentuje się" ona 
samcowi, zwracając się ku niemu uniesionymi do góry pośladkami i pochylając jednocześnie 
przednią część ciała. Seksualne czynności samca polegają na wejściu na samicę od tyłu, 
wprowadzeniu członka do jej pochwy i wykonywaniu ruchów biodrami. Ponieważ podczas 
stosunku samica się poddaje, samiec zaś się narzuca, czynności te zostały "zapożyczone" i 
wykorzystywane w innych sytuacjach, które nie mają charakteru seksualnego, ale które 
wymagają bardziej ogólnych oznak uległości i agresji. Jeśli "prezentowanie się", stosowane 
przez samicę w sytuacjach seksualnych, oznacza uległość, może ono być stosowane w tym 
samym znaczeniu w sytuacjach konfliktowych. Samica małpy prezentuje na przykład swoje 
pośladki samcowi po prostu na znak nieagresji. Jest to gest pokoju i funkcjonuje jako 
wskaźnik jej statusu podległości. W odpowiedzi samiec może na nią wejść i wykonać kilka 
pośpiesznych ruchów biodrami jedynie w celu zademonstrowania swojego dominującego 
statusu. 
Stosowany w ten sposób seks jako znamię statusu jest ważnym mechanizmem w życiu 
społecznym małp. Jako rytuał podległości i dominacji pozwala uniknąć przelewu krwi. 
Zamierzając wszcząć bójkę, samiec agresywnie zbliża się do samicy. Tymczasem ona, 
zamiast podnieść wrzask lub próbować ucieczki, co tylko wzmogłoby jego agresję, 
"prezentuje mu" się jako partnerka seksualna, a wtedy samiec odpowiednio reaguje, i rozstają 
się potwierdziwszy w ten sposób właściwą sobie pozycję w układzie dominacji. 
Jest to tylko początek. Seks jako znamię statusu ma tak wielką wartość, że rozszerzył 
się na wszelkie formy wewnątrz-grupowych kontaktów nacechowanych agresją. Gdy silny 
samiec zagraża słabemu, wówczas ten może zastosować obronę polegającą na tym, że na znak 
uległości zachowuje się jak pseudosamica.. Sygnalizuje swoje poddaństwo, przybierając 
pozycję seksualną samicy i oferując zad dominującemu samcowi, który może wejść na owego 
słabszego samca, podobnie jak by to zrobił, mając do czynienia z uległą samicą. 
Taką samą interakcję można zaobserwować między dwiema samicami. Podległa 
samica, której zagraża samica stojąca wyżej, "prezentuje się" jej i zostaje przez nią "pokryta". 
Nawet młodociane małpy, mimo swej niedojrzałości seksualnej, stosują ten sam rytuał. 
Pokazuje to, do jakiego stopnia seks jako znamię statusu oddalił się od swojej pierwotnej 
funkcji seksualnej. Czynności wciąż jeszcze są czynnościami seksualnymi, ale nie są już 
umotywowane seksualnie. Przejęte zostały przez sferę dominacji. 
Fakt, że czynności seksualne tak często i tak regularnie występują w nieseksualnym 
kontekście, wyjaśnia pozornie orgiastyczne zachowania w niektórych koloniach małp. Ludzie 
zwiedzający ogrody zoologiczne często nabierają przekonania, że małpy są wciąż 
nienasyconymi wyczynowcami seksualnymi, reagującymi na każde poruszenie zadem 
gotowością do parzenia się -zarówno z samcem jak z samicą, z osobnikiem dorosłym lub 
niedojrzałym. W jakimś sensie jest to oczywiście prawda i jest to spostrzeżenie dość trafne. 
Fałszywa jest natomiast jego interpretacja. Obraz seksu jako znamienia statusu nabiera 
właściwych proporcji, gdy zrozumie się, na czym polega jego nieseksualna motywacja.
Pomocny może tu być przykład zaczerpnięty z życia domowego. Prawie każdy spotkał 
się z przyjaznym, pełnym uległości powitaniem kota domowego, który ociera się o ludzką 
nogę ze sztywno sterczącym ogonem i wysoko uniesioną tylną częścią ciała. Robią to 
zarówno kocury jak kotki i jeżeli i w odpowiedzi pogłaszczemy je po grzbiecie, poczujemy, i 
jak przyciskają one owe uniesione tylne części ciała do i naszej ręki. Większość ludzi traktuje 
to po prostu jako koci gest powitania i nie zastanawia się nad jego pochodzeniem czy 
znaczeniem. W rzeczywistości jest to jeszcze jeden przejaw seksu jako znamienia statusu. 
Zachowanie to wywodzi się z prezentacji seksualnej, która przeniosła się z kotek także na 
kocury, a swoje źródła ma w przedkopulacyjnym ukazaniu sromu. Ale podobnie jak u małp 
zachowanie to uniezależniło się obecnie od swych funkcji czysto seksualnych i stosowane jest 
przez obie płcie w celu zasygnalizowania przyjaźni i uległości. Z powodu swoich rozmiarów i 
siły człowiek, jako właściciel kota, jest zawsze i niewątpliwie stroną dominującą w stosunku 
do zwierzęcia. Gdy po chwilowej nieobecności następuje wznowienie kontaktu, kot odczuwa 
potrzebę potwierdzenia swojej podległości, co staje się powodem ceremonii powitalnej z 
zastosowaniem seksu jako znamienia statusu uległości. 
Koci wzorzec zachowania się jest dość prosty, ale wracając do małp, należy zauważyć 
istnienie pewnych cech anatomicznych, dzięki którym zakres seksu jako znamienia statusu 
rozszerza się. Nim zajmiemy się tymi problemami u ludzi, powinniśmy się im przyjrzeć. 
Samice niektórych gatunków małp mają na siedzeniu jaskrawe, czerwone plamy obrzmiałej, 
nieowłosionej skóry, tzw. modzele siedzeniowe. Podczas seksualnej czynności prezentowania 
pośladków ukazują je ostentacyjnie samcowi. Rzecz jasna, wystawiają je także na pokaz, gdy 
samica chce zasygnalizować swój niższy ,podległy status. Ostatnio stwierdzono, że u 
niektórych gatunków na siedzeniach samców wytwarzają się podobne modzele, wzbogacając 
ich repertuar środków służących do stosowania seksu jako znamienia statusu podległości. U 
samic owe czerwone plamy spełniają dwojaką funkcję, podczas gdy u samców służą one 
tylko posługiwaniu się seksem jako znamieniem statusu. 
Przechodząc od używania seksu jako znamienia statusu podległości do używania go 
jako znamienia statusu dominacji, można zauważyć analogiczne zjawiska. Główną 
czynnością seksualną samca jest wzwód członka. Ona także uległa wzbogaceniu za sprawą 
rzucających się w oczy kolorów. U wielu gatunków samców penisy mają kolor 
jaskrawoczerwony, a w okolicy moszny często otacza je fałda skóry w żywym kolorze 
niebieskim. Dlatego męskie genitalia są bardzo dobrze widoczne. Częsty jest widok samca, 
który siedzi z rozkraczonymi nogami, by w maksymalnym stopniu ukazać te jaskrawe kolory. 
W ten sposób sygnalizuje on swój wysoki status, nie ruszając się nawet z miejsca. U 
niektórych gatunków samce popisujące się w ten sposób siedzą na skraju stada i gdy zbliża się 
jakieś inne stado, czerwony członek ulega wzwodowi i wielokrotnie podnosi się, bijąc 
właściciela po brzuchu. W starożytnym Egipcie pawian, uważany za uosobienie męskiej 
seksualności, był czczony jako zwierzę święte. Nie tylko tworzono jego rzeźby i obrazy 
ukazujące go w pozycji właściwej dla seksu jako znamienia statusu, lecz także balsamowano 
go i grzebano w tej właśnie pozycji, przy czym na balsamowanie poświęcano siedemdziesiąt 
dni, a ceremonie pogrzebowe trwały dwa dni. Jest rzeczą oczywistą, że popisywanie się przez 
ten gatunek seksem dla zasygnalizowania własnego statusu dominującego wywierało wielkie 
wrażenie nie tylko na innych pawianach, lecz także na starożytnych Egipcjanach. Jak się za 
chwilę przekonamy, nie było to dziełem przypadku. 
Podobnie jak u niektórych gatunków samce naśladują sygnał uległości samic, 
wytwarzając własne modzele siedzeniowe, tak też samice imitują niekiedy popisy dominacji 
samców. U niektórych samic małp południowoamerykańskich łechtaczki wydłużyły się tak, 
że stały się niemal pseudo członkami. Czasami są one z wyglądu tak podobno do 
prawdziwych członków męskich, że rozróżnienie płci może nastręczyć trudności. Na tym tle 
na terenach zamieszkanych przez te gatunki powstało wiele legend. Ponieważ wszystkie 
zwierzęta mają wygląd samców, miejscowa ludność żywi przekonanie, że są one wyłącznie 
homoseksualne. (Ciekawe, że u samicy hieny także rozwinął się podobny pseudo członek, ale 
mit, który powstał w Afryce, głosi, że gatunek ten jest hermafrodytyczny i każdy osobnik 
uprawia seks występując zarówno w roli męskiej jak żeńskiej). 
U samic kilku gatunków małp utworzył się nie tylko pseudo członek, ale i pseudo 
moszna. Jak dotąd mamy za mało danych, by ocenić, jakie zastosowanie znajdują te fałszywe 
męskie genitalia u żyjących dziko zwierząt. Wiemy jednak, że niektóre samce małp 
południowoamerykańskich wykorzystują wzwód penisa jako bezpośrednią groźbę skierowaną 
do małpy podporządkowanej. U małpki saimiri w całym repertuarze środków sygnalizowania 
dominacji erekcja stała się sygnałem najważniejszym. Obserwujemy tu coś więcej niż zwykłe 
siedzenie z rozkraczonymi nogami. By wyrazić groźbę, stojący wyżej w hierarchii samiec 
tego gatunku zbliża się do osobnika podległego i natrętnie podtyka mu pod pysk swój członek 
w stanie wzwodu. Jednakże pseudo członek u samic nie ulega, jak się wydaje, erekcji. Być 
może wystarczy skierowanie go ku podległej małpie. 
Taka jest więc funkcja seksu jako znamienia statusu u naszych najbliższych 
krewniaków, czyli u małp. Zająłem się tą sprawą dość szczegółowo, gdyż stanowi ona tło 
ewolucyjne, użyteczne przy badaniu problemu seksu jako znamienia statusu u ludzi. Ułatwia 
to nieco zrozumienie, dlaczego ludzkie zwierzę posunęło się tak daleko w tym kierunku. Już 
poznając niektóre szczegóły zachowania się małp, można było, wzorem starożytnych 
Egipcjan, zauważyć pewne podobieństwa do sytuacji u ludzi. Podobnie jak u małp, seksualne 
wzorce podległości kobiet i dominacji mężczyzn zaczęły oznaczać podległość i dominację 
także w kontekstach pozaseksualnych. 
Dawny wzorzec prezentowania samcowi siedzenia przetrwał jako gest wyrażający 
podległość. Dzieci bywają często zmuszane do przybrania podobnej pochylonej pozycji, gdy 
wymierza im się karę. Pośladki są też powszechnie uważane za najbardziej "komiczną" część 
ciała, która stanowi przedmiot żartów i śmiechów i w którą wbija się szpilki. Bezradne ofiary 
pornografii sadomasochistycznej, nie mówiąc już o bohaterach popularnych komedii 
rysunkowych i karykatur, często ukazywane są z pośladkami uniesionymi ku górze. 
Naprawdę jednak człowiek popuścił wodze fantazji głównie w dziedzinie wzorców 
zachowania się dominującego mężczyzny. Od najdawniejszych czasów sztuka i literatura, 
jako produkty cywilizacji, obfitują w najrozmaitsze symbole falliczne. Ostatnio bywają one 
dość zakamuflowane i odległe od swego oryginału, czyli męskiego członka w stanie wzwodu, 
ale w większości zachowanych kultur prymitywnych wciąż jeszcze można napotkać bardziej 
bezpośrednie i niedwuznaczne demonstracje fallusa. Na przykład wśród szczepów w Nowej 
Gwinei mężczyźni prowadzą wojny, mając długie rury przytwierdzone do członków. 
Stanowią one przedłużenie członka, często o ponad 30 centymetrów, i utrzymuje się je w 
pozycji niemal pionowej za pomocą linek przywiązanych do ciała wojownika. Także w 
innych kulturach stosuje się rozmaite sposoby ozdabiania i powiększania członka. 
Jeśli wzwód członka ma służyć jako groźny symbol męskiej dominacji, jest rzeczą 
jasną, że im pokaźniejszy jest wzwód, tym większa groźba. Sygnały wizualne przekazujące 
nasilenie groźby są czworakiego rodzaju: podczas wzwodu członek zmienia kąt, twardnieje, 
zwiększa szerokość i zwiększa długość. Jeżeli wszystkie te cztery właściwości uda się 
sztucznie wyolbrzymić, to wówczas maksymalnie zwiększy się też efekt. Istnieje pewna 
granica tego, czego można dokonać na rzeczywistym ciele (do której doszły już chyba 
szczepy w Nowej Gwinei), ale gdy chodzi o ludzkie podobizny, nie istnieją żadne granice. Na 
rysunkach, obrazach i rzeźbach przedstawiających ciało ludzkie członek może być ukazany w 
dowolnym powiększeniu. Przeciętna długość członka w stanie wzwodu wynosi około 16 
centymetrów, co odpowiada niespełna jednej dziesiątej wzrostu dorosłego mężczyzny. Na 
rzeźbach fallicznych długość członka często przekracza wzrost przedstawionej figury. Dalsze 
wyolbrzymianie fallusa prowadzi do całkowitego pominięcia reszty ciała i wtedy rysunek lub 
rzeźba ukazują po prostu ogromny, pionowy, odcieleśniony penis. Tego rodzaju starożytne 
rzeźby, nierzadko wznoszące się na wiele metrów w górę, znajdowano w różnych częściach 
świata. Gigantyczne rzeźby fallusa o wysokości około 60 metrów strzegły świątyni Wenus w 
Hierapolis, ale nawet one ustępowały rozmiarem innemu starożytnemu fallusowi, który, jak 
mówiono, wznosił się na wysokość około 120 metrów, siedmiuset krotnie przekraczając 
długość przedstawianego organu. Podobno był on cały pokryty szczerym złotem. 
Od dosłownych reprezentacji tego typu już tylko krok do świata symbolizmu 
fallicznego, w którym niemal każdy długi, sztywny i prosty przedmiot może odgrywać role 
fallusa. Dzięki psychoanalitycznym studiom nad marzeniami sennymi dowiadujemy się, jak 
bardzo zróżnicowane mogą być te symbole. Nie występują one jednak tylko w snach. 
Wykorzystują je często twórcy reklam, artyści i pisarze. Pojawiają się w filmach, sztukach i 
niemal w każdej innej formie rozrywki. Nawet jeśli nie odbieramy ich świadomie, mogą one 
wywierać określony wpływ przez podstawowy sygnał, jaki przekazują. Wśród tych symboli 
znajduje się wszystko -od świec, bananów, krawatów, kijów do szczotek, węgorzy, lasek, 
węży, marchewek, strzał, węży gumowych i fajerwerków, aż po obeliski, drzewa, wieloryby, 
słupy latami, drapacze chmur, maszty, armaty, kominy fabryczne, rakiety kosmiczne, latarnie 
morskie i wieże. Wszystkie te obiekty mają znaczenie symboliczne z powodu swego 
ogólnego kształtu, ale niekiedy w grę wchodzi jakaś cecha szczególna. Ryby stały się 
symbolem fallicznym zarówno ze względu na swój kształt i budowę, ale .również dlatego, że 
pływają, przebijając się przez wodę. Słonie stały się takim symbolem ze względu na 
wyprężające się trąby, nosorożce ze względu na róg, ptaki, ponieważ unoszą się w górę, nie 
bacząc na przyciąganie ziemskie, czarodziejskie różdżki, gdyż dają specjalną moc 
czarnoksiężnikom, miecze, włócznie i lance, ponieważ przenikają w głąb ciała ludzkiego, 
butelki szampana, ponieważ po ich otwarciu następuje wytrysk, klucze, ponieważ wkłada się 
je do dziurki, i cygara, ponieważ wyglądają jak nabrzmiałe papierosy. Lista jest prawie 
nieskończona i ogromny jest też zasięg porównań symbolicznych, które możemy sobie 
wyobrazić. 
Wszystkie te symbole mogą być używane i często są używane jako wyrażające 
męskość. Twardy, dominujący mężczyzna (albo ktoś pragnący za takiego uchodzić), który 
ssie grube cygaro, a potem ciska je kumplowi w twarz, stosuje w zasadzie taką samą 
demonstrację seksu jako znamienia dominacji jak samiec małpki saimiri, który rozkraczywszy 
nogi podtyka swojemu podwładnemu pod pysk członek w sta nie wzwodu. Z powodu 
kulturowych tabu zostaliśmy zmuszeni do kamuflowania agresywnych popisów seksu za 
pomocą środków zastępczych, ale ponieważ wyobraźnia ludzka funkcjonuje tak, a nie inaczej, 
nie zmniejszyło to skali zjawiska, spowodowało tylko, że przybrało ono bardziej 
zróżnicowane i wy~ szukane formy. Jak wyjaśniałem w poprzednim rozdziale, w 
charakterystycznej dla superplemienia sytuacji istnieją wszelkie podstawy, by symbole 
statusu stawały się przedmiotem wspaniałej zabawy. To samo można powiedzieć o seksie 
jako znamieniu statusu. 
Nietrudno zauważyć różnego rodzaju udoskonalenia rozmaitych symboli fallicznych, 
które dokonują się niemal na naszych oczach. Dobrą ilustracją są tu modele samochodów 
sportowych. Zawsze emanuje z nich brawurowa, agresywna męskość, w dużej mierze za 
sprawą ich właściwości fallicznych. Przypominają one członek pawiana; bo mają sterczące 
przody, są długie, błyszczące, często jaskrawoczerwone, i z wielką energią prą przed siebie. 
Mężczyzna siedzący w otwartym samochodzie sportowym wygląda jak mocno stylizowana 
rzeźba falliczna. Ciało uległo zanikowi, widoczna jest tylko malutka głowa i ręce obejmujące 
długi, lśniący członek. (Można by dowodzić, że kształt samochodów sportowych jest ściśle 
zdeterminowany technicznymi wymogami aerodynamiki, tyle że tłok na współczesnych 
drogach i coraz surowsze ograniczenia szybkości czynią to twierdzenie absurdalnym). Nawet 
zwyczajne samochody mają cechy falliczne i w pewnym stopniu tłumaczy to, dlaczego 
mężczyźni za kierownicą stają się tak agresywni i za wszelką cenę usiłują się wzajemnie 
wyprzedzić, nie bacząc na spore ryzyko i na to, że i tak wszyscy się spotkają pod kolejnymi 
światłami, a w najlepszym razie uda im się zaoszczędzić kilka sekund. 
Kolejny przykład dotyczy świata muzyki popularnej, w którym gitara przeszła ostatnio 
zmianę płci. Gitara w starym stylu, o zaokrąglonym i wciętym kształcie, była zasadniczo 
symbolem kobiecości. Przyciskano ją do piersi, delikatnie pieszcząc jej struny. Ale czasy się 
zmieniły i jej kobiecość odeszła w niebyt. Gdy grupy męskich "idoli seksu" wzięły się za 
granie na gitarach elektrycznych, konstruktorzy tych instrumentów trudzą się, by przydać im 
coraz więcej cech męskich i fallicznych. Zmniejszenie pudła rezonansowego gitary (obecnie 
ma ono symboliczny kształt jąder) i pozbawienie go wcięć, a przydanie jaskrawych kolorów, 
pozwoliło na wydłużenie gryfu (symbolizującego obecnie członek). Gitarzyści wnoszą do 
tego swój wkład, opuszczając gitary coraz niżej, tak iż obecnie trzyma się je w okolicy 
genitaliów. Zmienił się też kąt, pod którym trzyma się gitary podczas gry, gdyż gryf 
przyjmuje coraz wyraźniej pozycję wzwodu. Dzięki wszystkim tym modyfikacjom 
współczesne grupy muzyki pop wykonują na estradzie ruchy masturbacyjne przy użyciu 
potężnych elektrycznych fallusów, dominując nad oddanymi "niewolnikami" zapełniającymi 
widownię. (Wokalista musi zadowolić się pieszczeniem fallicznego mikrofonu). 
Na drugim biegunie tych fallicznych "udoskonaleń" są liczne przejawy zaniku lub 
ubożenia symboli fallicznych. Wraz z wymieraniem wczesnych cywilizacji (które, jak już 
mówiłem, znacznie chętniej posługiwały się symbolami fallicznymi) niedwuznaczna 
obrazowość rekwizytów fallicznych ulegała zatarciu i zniekształceniu. Chyba najbardziej 
uderzającym tego przykładem jest chrześcijański krzyż. W dawnych czasach był to oczywisty 
symbol falliczny, w którym część pionowa przedstawiała członek, a poprzeczna jądra. Można 
go znaleźć czasem w bardziej dosadnej formie na starodawnych wizerunkach 
przedchrześcijańskich -u szczytu jego części pionowej widnieje głowa człowieka, a stylizacja 
narządów płciowych w kształcie krzyża zastępuje ciało. Według jednego z autorów symbol 
ten był dawniej oznaką "siły witalnej", co zapewne ułatwiło przejęcie go w jego nowej roli 
przez chrześcijaństwo. 
Innym krzyżem, który dawno utracił swoje pierwotne znaczenie, jest słynny krzyż 
maltański. Starożytne, prehistoryczne ruiny na Malcie obfitowały w fallusy, z których 
większość zaginęła, została rozkradziona lub zniszczona. Znajdował się wśród nich krzyż 
składający się z czterech ogromnych kamiennych fallusów, które według jednego z autorów 
"uległy potem metamorfozie za sprawą cnotliwych rycerzy świętego Jana", by służyć im jako 
herb. 
Zanikły też dawne jawnie falliczne elementy obchodów uroczystości wielkanocnych. 
W wielu kulturach starożytnych był to okres przygotowywania fallicznych ciastek. 
Wypiekano je w kształcie męskich i żeńskich genitaliów, ale do dziś symbole te przetrwały w 
niektórych krajach jedynie jako cukierki w kształcie ryby (odpowiednik ciastka męskiego) i w 
kształcie lalki (odpowiednik ciastka żeńskiego). Falliczny charakter symbolu ryby przejawiał 
się pierwotnie również w rytualnym spożywaniu ryby w piątki, ale obyczaj ten dawno utracił 
znaczenie seksualne. 
Można by przytoczyć jeszcze wiele innych przykładów. Jednym z nich jest ognisko, 
które, zachowując jeszcze w pewnych okolicznościach niemal magiczny i rytualny charakter, 
straciło już swoje znaczenie seksualne. Pierwotnie rozpalano je w specjalny sposób, 
pocierając "męskim" patykiem o patyk "żeński" w akcie symbolicznej kopulacji i tym 
sposobem rozniecano iskrę, dzięki której wybuchały płomienie ognia o symbolice seksualnej. 
Na zewnętrznych ścianach wielu pomieszczeń mieszkalnych wywieszano rzeźbione fallusy 
jako ochronę przed "złym okiem" i innymi urojonymi niebezpieczeństwami. Będąc wyrazem 
groźby skierowanej do świata zewnętrznego za pośrednictwem symbolu seksu jako znamienia 
statusu dominacji, strzegły one domostw i ich mieszkańców. Jeszcze dzisiaj w niektórych 
krajach śródziemnomorskich można zobaczyć podobne symbole, chociaż nie mają już one tak 
wyraźnie seksualnego charakteru. Obecnie są to zwykle rogi jakiegoś dużego samca, solidnie 
przymocowane do wyższych partii zewnętrznej ściany domu lub do narożnej części dachu. 
Jednakże mimo tych zabiegów kastracyjnych i cenzorskich, dzięki którym drzewo poznania 
cielesnego zamieniło się w zwykłe drzewo wiadomości, a niedwuznaczny woreczek na 
genitalia ustąpił miejsca mniej jednoznacznemu krawatowi, istnieją jeszcze dziedziny, w 
których agresywne symbole seksualne zachowały swoje pierwotne i wyraziste cechy. Do dziś 
występuje to bardzo wyraźnie w sferze przekleństw i obelg. 
Obelgi słowne często mają formę falliczną. Niemal wszystkie prawdziwie nienawistne 
przekleństwa zawierają słowa z domeny seksu. Ich dosłowne znaczenia odnoszą się do 
kopulacji lub do rozmaitych szczegółów anatomii płci. Używa się ich głównie w momentach 
skrajnej agresji, co także jest charakterystyczne dla seksu jako znamienia statusu i wyraźnie 
wskazuje, jak seks przenosi się do sfery dominacji. 
Tę samą tendencję wykazują obelgi wizualne, które jako sposób wyrażania wrogości 
również miały różne formy falliczne. Tak powstał zwyczaj pokazywania języka. Wysunięty 
do przodu język jest symbolem członka w stanie erekcji. Wrogie gesty, z użyciem tzw. "ręki 
fallicznej", w różnych formach istnieją od co najmniej dwóch tysięcy lat. Jeden z najstarszych 
takich gestów polega na skierowaniu środkowego palca, sztywno wyprostowanego z 
zaciśniętej dłoni, ku osobie, która jest przedmiotem wzgardy. Środkowy palec jest symbolem 
członka, a zaciśnięty kciuk i palec wskazujący z jednej strony i pozostałe dwa palce z drugiej 
symbolizują jądra. Gest ten był powszechnie stosowany w czasach rzymskich, a palec 
środkowy określano jako digitus impudicus lub digitus infamis. W ciągu wieków gest ten 
ulegał różnym modyfikacjom, ale wciąż występuje on w różnych częściach świata. Zamiast 
środkowego bywa używany palec wskazujący, może dlatego, że łatwiej jest go utrzymać w tej 
pozycji. Czasami wyciąga się dwa palce: wskazujący i środkowy, co ma podkreślać rozmiar 
symbolicznego członka. Tak ułożoną "rękę falliczną" szybkimi ruchami unosi się zwykle 
kilkakrotnie w kierunku osoby, którą się chce obrazić, co symbolizuje ruchy kopulacyjne. 
Dwa wyciągnięte palce mogą być złączone lub też rozdzielone na kształt litery V. 
W ostatnich czasach ta właśnie forma uległa interesującej modyfikacji: palce ułożone 
w literę V stały się znakiem zwycięstwa. Zmiana ta nie da się sprowadzić do prostego 
zapożyczenia pierwszej litery wyrazu "victoria" oznaczającego zwycięstwo. Nie bez 
znaczenia były tu również właściwości falliczne znaku. V zwycięskie różni się jednak od V o 
intencji obraźliwej pozycją ręki. Osoba pokazująca znak V w intencji obraźliwej zwraca 
wewnętrzną stronę dłoni ku własnej twarzy, podczas gdy pokazując V zwycięskie, zwraca ją 
w kierunku tłumu podziwiających ją widzów. Z ich punktu widzenia oznacza to w efekcie, że 
osoba dominująca, wykonując znak V nacechowany triumfalnie, w istocie wykonuje znak 
nacechowany obraźliwie w ich imieniu -za nich, a nie przeciwko nim. Gdy patrzą oni na 
swego przywódcę, widzą wówczas rękę w tej samej pozycji, w jakiej widzieliby ją, gdyby 
sami wykonywali znak nacechowany obraźliwie. Za sprawą zwyczajnego obrotu ręki 
falliczny znak obrazy staje się fallicznym znakiem ochrony. Jak już zauważyliśmy, grożenie i 
ochranianie należą do najważniejszych aspektów dominacji. Jeżeli osobnik dominujący 
wykonuje gest grożenia skierowany do osoby z własnej grupy, obraża ją, ale jeśli adresuje ten 
sam gest do rzeczywistego lub domniemanego wroga, wówczas jego podwładni będą go 
chwalić za to, że ich broni. Myśl, że przywódca może całkowicie zmienić swój wizerunek za 
sprawą zwykłego obrotu dłoni o 180 stopni, musi napawać zdumieniem, ale na tym właśnie 
polegają dzisiejsze subtelności sygnałów seksu jako znamienia statusu. 
Inna pradawna figura "fallicznej ręki", również sięgająca co najmniej dwóch tysięcy 
lat wstecz, to tak zwana "figa". Polega ona na zaciśnięciu dłoni w pięść z kciukiem 
wciśniętym między palec wskazujący i środkowy. Koniuszek kciuka, niby żołądź członka, 
lekko wystaje, wskazując poddanego lub wroga. Wyciągnięcie tak ułożonej dłoni jest znane 
niemal na całym świecie i prawie wszędzie nosi nazwę "pokazywanie figi". W języku 
angielskim powiedzenie "nie dam za niego nawet figi" oznacza, że dana osoba nie zasługuje 
nawet na to, by ją obrazić. 
Wiele przykładów takich "fallicznych rąk" znaleziono na starożytnych amuletach i 
innych ozdobach. Noszono je jako zabezpieczenie przed "złym spojrzeniem". W dzisiejszych 
czasach uznano by pewnie takie emblematy za niewłaściwe lub sprośne, ale dawniej, gdy je 
noszono, nie miały takiego charakteru. Służyły za najzupełniej przyzwoite ochronne symbole 
seksu jako znamienia statusu. W szczególnych sytuacjach symboliczny fallus był postrzegany 
jako coś godnego uznania, a nawet czci, jako magiczny stróż gotów do niszczenia, ale nie 
swoich, lecz tych, co zagrażali z zewnątrz. Podczas rzymskich Liberaliów ogromny fallus 
umieszczony na wspaniałym rydwanie przejeżdżał przez miasto w uroczystym pochodzie, a 
na środku głównego placu kobiety, nie wyłączając najbardziej szacownych matron, 
uroczyście ozdabiały go girlandami, "aby wyzwolić kraj od złych uroków". W średniowieczu 
na zewnętrznych ścianach wielu kościołów widniały fallusy mające chronić przed złymi 
siłami, ale prawie wszystkie zostały później zniszczone jako "niemoralne". 
Celom fallicznym służyły nawet rośliny. Mandragora, roślina o korzeniach w kształcie 
fallusa, była szeroko używana jako amulet ochronny. Aby wzmocnić jej symboliczne 
działanie, osadzano w korzeniu ziarnka prosa lub jęczmienia, po czym wkopywano go na 
powrót w ziemię na około dwadzieścia dni, czekając, aż ziarna wypuszczą pędy. Potem 
wykopywano go i przycinając pędy, modelowano korzeń na kształt owłosienia łonowego. W 
takiej postaci roślina ta podobno tak skutecznie chroniła właściciela przed niekorzystnym 
działaniem sił zewnętrznych, że jego dochody z każdym rokiem podwajały się. 
Przykładami symbolizmu fallicznego można by zapełnić całą książkę, ale jak 
mniemam, te, które przytoczyłem, wystarczą, aby wykazać wielką powszechność i 
zróżnicowanie tego zjawiska. Omawiając jeden z elementów agresywnego męskiego popisu 
seksu jako znamienia statusu, erekcję członka, dotknęliśmy zaledwie tematu. Poza tym 
istniały różne inne ważne zjawiska, których nie można pominąć. Jak już podkreślałem, dla 
osobnika męskiego pierwotnym i najprostszym wzorcem kopulacyjnym jest zdecydowany i 
agresywny w swojej istocie akt penetracji. W pewnych warunkach może on więc pełnić 
funkcję seksu jako znamienia statusu. Mężczyzna może mieć stosunek z kobietą bardziej po 
to, by dowartościować swoje męskie ego niż po to, by osiągnąć którykolwiek z dziewięciu 
omówionych wyżej celów uprawiania seksu. Wówczas może on mówić o dokonaniu 
"podboju", jakby chodziło o bitwę, a nie o akt płciowy. Używając słowa "mówić", mam na 
myśli jego znaczenie dosłowne, ponieważ chwalenie się przed innymi mężczyznami jest 
istotnym elementem zwycięskiego seksu jako znamienia statusu. Gdy mężczyzna zachowuje 
milczenie, sukcesem karmi się tylko jego własne ego, ale jego status zyska znacznie więcej, 
jeśli pochwali się znajomym. Każda kobieta, która się o tym dowie, będzie dobrze wiedziała, 
z jakiego rodzaju seksem miała do czynienia. Natomiast szczegóły aktów płciowych, których 
funkcją jest tworzenie więzi pary, są sprawą czysto osobistą. 
Mężczyźnie wykorzystującemu kobiety dla celów seksu jako znamienia statusu 
najbardziej zależy na popisaniu się. Może się on nawet zadowolić pokazaniem podległych mu 
kobiet swojej grupie, nie zadając sobie wcale trudu spółkowania z nimi. Taki popis jest często 
zupełnie wystarczający, jeśli tylko wszyscy dokładnie widzą, że kobiety te są mu 
podporządkowane. 
Ogromne haremy władców w niektórych kulturach służyły również głównie do 
demonstracji seksu jako znamienia statusu. Nie świadczyły bynajmniej o istnieniu 
zwielokrotnionych więzi pary. Zdarzało się często, że któraś z żon stawała się ulubienicą i 
wówczas powstawał z jej udziałem jakiś rodzaj więzi pary, ale rychło górę brał interes seksu 
jako znamienia statusu. Sytuację wyrażało proste równanie: potęga władzy = liczba kobiet w 
haremie. Czasami kobiet było tak wiele, że władcy nie starczało ani czasu, ani sił, aby 
uprawiać seks ze wszystkimi, ale by wykazać swą jurność, starał się spłodzić jak najwięcej 
potomstwa. Współczesny następca pana na haremie musi zwykle zadowolić się długim 
szeregiem kobiet, nad którymi kolejno obejmuje panowanie, zamiast zgromadzić je wszystkie 
naraz wokół siebie. Jego reputacja opiera się na słowach, a nie na efektownych, widocznych 
popisach potencji seksualnej. 
Należy też wspomnieć o specjalnym nastawieniu, jakie mają zwolennicy seksu 
heteroseksualnego jako znamienia statusu do mężczyzn homoseksualnych. Jest to stosunek 
szczególnej wrogości i pogardy, spowodowany podświadomym przekonaniem, że "jeśli nie 
uczestniczą oni w grze, nie można ich pokonać". Innymi słowy, brak seksualnego 
zainteresowania kobietami ze strony homoseksualnych mężczyzn daje im nieuczciwe fory w 
seksualnej walce o status, gdyż bez względu na to, ile kobiet zniewoli heteroseksualny 
rekordzista, na homoseksualiście nie zrobi to żadnego wrażenia. Dlatego należy go pokonać, 
ośmieszając. Rzecz jasna w świecie homoseksualistów, podobnie jak wśród 
heteroseksualistów, trwa ostre współzawodnictwo seksualne w walce o status, ale nie wpływa 
to w najmniejszym stopniu na lepsze wzajemne zrozumienie między tymi dwiema grupami, 
jako że obiekty, o które toczy się walka w tych dwóch grupach, tak bardzo różnią się od 
siebie. 
Gdy współczesnemu mężczyźnie uprawiającemu seks jako znamię statusu nie uda się 
dokonać rzeczywistych podbojów, ma on jeszcze wiele innych możliwości. Niezbyt pewny 
siebie osobnik może się wypowiedzieć opowiadając sprośne dowcipy. Implikują one, że ten, 
kto je opowiada, jest wyczynowcem seksualnym, ale obsesyjne i uporczywe opowiadanie 
sprośnych dowcipów może wzbudzić u słuchających pewne podejrzenia. Mogą oni dostrzec 
w tym mechanizm kompensacyjny. 
Mężczyźni o silnym poczuciu niższości bywają klientami prostytutek. Wspominałem 
już o innych funkcjach tego rodzaju aktywności seksualnej, ale najważniejszą jest chyba 
podniesienie statusu. Najistotniejszą cechą tej formy seksu jako znamienia statusu jest to, że 
kobieta ulega tu upodleniu. Mężczyzna, jeśli tylko dysponuje pewną ilością gotówki, może 
żądać seksualnej uległości. Świadomość, że dziewczyna nie aprobuje jego awansów, ale 
mimo to poddaje mu się, może tylko wzmagać jego poczucie siły i przewagi nad nią. Inną 
możliwością jest pokaz striptizu. Tu także, za niewielką sumę pieniędzy, kobieta rozbiera się 
do naga, poniżając się przy tym i tym samym podnosząc status oglądających ją mężczyzn. 
Istnieje okrutny rysunek satyryczny na temat striptizu, podpisany po prostu "tripes-tease", 
czyli drażnienie flaków. Pokazuje on nagą dziewczynę, która już zdjęła z siebie wszystko, ale 
wciąż słyszy okrzyki "jeszcze", więc nacina sobie brzuch i z uwodzicielskim uśmiechem, w 
takt muzyki; zaczyna wyrywać sobie wnętrzności. Ten okrutny komentarz pokazuje, że 
mówiąc o striptizie, wkraczamy w domenę skrajnej formy seksu jako znamienia statusu, czyli 
w domenę sadyzmu. 
Równie niesmaczne jak oczywiste jest to, że im drastyczniejsza jest męska potrzeba 
dowartościowania ego, tym bardziej desperackich środków wymaga jej zaspokojenie. Im 
bardziej poniżające i gwałtowne jest działanie, tym skuteczniejsze dowartościowanie. 
Większość mężczyzn nie potrzebuje uciekać się do tak skrajnych sposobów, gdyż życie w 
normalnym społeczeństwie zapewnia im wystarczającą pewność siebie. 
Jednakże w warunkach superplemiennych, w których żyje niewielka liczba osób 
dominujących i masa uległych im poddanych i gdzie istnieje silna presja na podnoszenie 
statusu, można dostrzec wzrost tendencji do mnożenia zachowań sadystycznych. U 
większości mężczyzn ograniczają się one do sfery wyobraźni, ich sadystyczne fantazje nigdy 
się nie urzeczywistniają. Niektórzy posuwają się dalej, z upodobaniem studiując sceny bicia, 
chłost i tortur widniejące w sadystycznych książkach, filmach i na obrazkach. Niektórzy 
uczęszczają na pseudo sadystyczne pokazy, a tylko bardzo, bardzo nieliczni zostają czynnymi 
sadystami. Prawdą jest, że wielu mężczyzn stosuje w grze erotycznej umiarkowany stopień 
brutalności i że niektórzy odbywają ze swoimi partnerkami jakieś niby-sadystyczne seanse, 
ale sadysta z krwi i kości jest na szczęście istotą rzadko spotykaną. 
Jedną z najczęstszych form sadyzmu jest gwałt. Być może wynika to z faktu, że gwałt 
to wyłącznie męska czynność, która lepiej wyraża męską agresywność niż jakikolwiek inny 
akt sadyzmu. (Mężczyźni mogą zadawać ból kobietom, a kobiety mogą zadawać ból 
mężczyznom. Mężczyźni mogą gwałcić kobiety, ale kobiety nie mogą gwałcić mężczyzn). 
Poza całkowitym zdominowaniem i poniżeniem kobiety, jedną z najbardziej dziwacznych 
przyjemności, jakich doświadcza gwałcący sadysta, jest wywołany przez niego wyraz bólu na 
twarzy i konwulsyjne ruchy ciała, które na swój sposób przypominają ruchy ciała i grymasy 
twarzy kobiety przeżywającej intensywny orgazm. Co więcej, jeśli gwałciciel zabija następnie 
swoją ofiarę, staje się ona natychmiast bezsilna i bierna, co stanowi makabryczną parodię 
osłabienia i odprężenia, które przychodzą po orgazmie. 
Pewną odmianą gwałtu, której dopuszczają się mężczyźni o łagodniejszym 
usposobieniu, jest coś, co można by nazwać "gwałtem na wzroku". Zwykle określa się to jako 
ekshibicjonizm, który polega na tym, że mężczyzna nagle obnaża swoje genitalia i pokazuje 
je obcej kobiecie lub kobietom, nie dążąc do żadnego kontaktu fizycznego. Ma to na celu 
wywołanie wstydu i zażenowania u patrzących niechętnych mu kobiet, i cel ten osiąga on 
przez posłużenie się najbardziej elementarną formą seksu jako znamienia statusu, czyli 
wyrażając pogróżkę. Przypomina to pogróżki wyrażane za pomocą członka przez małpki 
saimiri. 
Chyba najbardziej skrajną postacią sadyzmu jest znęcanie się, gwałt i morderstwo 
popełnione przez dorosłego mężczyznę na dziecku. U takich sadystów występować musi, nie 
spotykany u innych ludzi, niezwykle silny kompleks niższości na tle statusu. Pragnąc 
dowartościować swoje ego, muszą oni wybierać najsłabszych i najbardziej bezbronnych, aby 
narzucić im najostrzejszą formę dominacji, na jaką ich stać. Na szczęście do tych skrajności 
dochodzi stosunkowo rzadko. Choć ze względu na rozgłos, jaki im towarzyszy, wydawać się 
może, że są to przypadki częste, w rzeczywistości stanowią one zaledwie niewielki ułamek 
zbrodni przy użyciu przemocy. Jednakże superplemię, w którym znajdzie się choćby kilku 
osobników zdolnych do takich ekscesów na tle dążenia do dominacji, jest zapewne 
społeczeństwem o niezwykle wysokim natężeniu presji na podnoszenie statusu. 
I ostatnia sprawa wiążąca się z seksem jako znamieniem statusu. Jest rzeczą godną 
zastanowienia, że u niektórych osobników o niezwykle silnej żądzy władzy występowały 
nieprawidłowości w budowie organów płciowych. Na przykład sekcja zwłok Hitlera ujawniła, 
że miał on tylko jedno jądro. Podczas sekcji zwłok Napoleona stwierdzono 
nieproporcjonalnie małe genitalia. U obu życie płciowe przybierało niecodzienne formy i 
można tylko zgadywać, czy i do jakiego stopnia dzieje Europy wyglądałyby inaczej, gdyby 
byli oni normalni pod względem seksualnym. Możliwe, że jako osobnicy o upośledzonej 
anatomii seksualnej byli zmuszeni cofnąć się do bardziej bezpośrednich form wyrażania 
agresji. Choćby jednak osiągnęli najwyższy poziom dominacji, nigdy nie mogli zaspokoić 
swojego popędu superstatusu, żadne bowiem zdobycze nie mogły ich wyposażyć w 
prawidłowe genitalia typowego dominującego mężczyzny. I tu dochodzimy do punktu 
wyjścia naszych rozważań o seksie jako znamieniu dominacji: Najpierw seksualizm 
dominującego mężczyzny zaczyna służyć jako wyraz agresji właściwej dominacji. Potem 
staje się w tej roli tak ważny, że wszelkie jego niedostatki domagają się kompensacji we 
wzroście poziomu agresji jako takiej. 
Może jednak da się powiedzieć coś pozytywnego o seksie jako znamieniu statusu (w 
jego najłagodniejszych przejawach). W swoich zrytualizowanych i symbolicznych formach 
daje on względnie niewinne ujście dla skądinąd potencjalnie szkodliwych agresji. Gdy 
dominujący samiec małpy wchodzi na podległą mu samicę, utwierdza się w swojej 
dominującej roli, nie uciekając się do zatapiania zębów w ciele słabszego od siebie 
zwierzęcia. Wzajemne opowiadanie sobie dowcipów erotycznych w barze wyrządza mniej 
szkody niż bijatyka czy burda. Pięść ułożona w nieprzyzwoitą figurę nie podbija nikomu oka. 
W gruncie rzeczy seks jako znamię statusu rozwinął się jako bezkrwawy substytut krwawej 
przemocy właściwej bezpośredniej agresji i dominacji. Tyle tylko, że w naszych 
przerośniętych superplemionach, gdzie drabina statusu sięga aż do nieba, a presje związane z 
utrzymaniem lub poprawieniem pozycji w hierarchii społecznej stały się już nieznośne, seks 
jako znamię statusu wymknął się spod kontroli i przybrał równie krwawe formy jak sama 
agresja. Jest to jeszcze jedna cena, którą przyszło zapłacić człowiekowi superplemienia za 
wielkie osiągnięcia będące udziałem superplemiennego świata i za ekscytacje, jakie przynosi 
życie w tym świecie. 
Przegląd dziesięciu podstawowych funkcji zachowania seksualnego uzmysłowił nam, 
w jaki sposób seks współczesnego ludzkiego zwierzęcia żyjącego w mieście zamienił się w 
super-seks. Chociaż funkcje te są wspólne dla człowieka i innych stworzeń, człowiek 
rozwinął je w dużo wyższym stopniu niż inne gatunki. Nawet w najbardziej purytańskich 
kulturach seks odgrywał i odgrywa ważną rolę, choćby dlatego, że wciąż jest obecny w 
umysłach ludzi jako coś, co należy tłumić. To chyba prawda, że nikt nie jest tak opętany 
seksem jak fanatyczny purytanin. 
Rozmaite czynniki wpływające na kształtowanie się superseksu są ze sobą wzajemnie 
powiązane. Główny z nich to wykształcenie się ogromnego mózgu. Doprowadziło ono do 
przedłużenia dzieciństwa, co z kolei oznacza długotrwałość rodziny. Należało więc tworzyć i 
utrzymywać związki par. Dlatego seks służący kształtowaniu się więzi pary i seks 
podtrzymujący więź pary powstał jako uzupełnienie seksu pro kreacyjnego. Gdy sposoby 
aktywnego zaspokojenia popędu seksualnego okazały się trudno osiągalne, pomysłowość 
człowieka z ogromnym mózgiem stworzyła możliwości zastosowania różnych technik 
służących do rozładowania fizjologicznych napięć seksualnych. Charakterystyczny dla 
człowieka wzmożony popęd do szukania nowości, a także jego wzmożona ciekawość i 
wynalazczość spowodowały znaczny przyrost seksu eksploratorskiego. Wysoka efektywność 
ogromnego mózgu pozwoliła człowiekowi tak zorganizować sobie życie, że ma on coraz 
więcej wolnego czasu, a przy tym stał się bardziej wymagający, jeśli idzie o sposób jego 
wypełnienia. Dlatego powstały warunki, w których może rozkwitać czysty seks - seks dla 
przyjemności. Nadmiar wolnego czasu zrodził seks dla zabicia czasu. Gdy natomiast napięcia 
i stresy życia w superplemieniu stały się zbyt silne, człowiek sięgnął po seks jako środek 
uspokajający. Pogłębiająca się złożoność życia superplemienia przyniosła postępujący podział 
pracy i specjalizację, w którą to orbitę została wciągnięta także sfera seksu w postaci seksu 
sprzedajnego. Wreszcie, w związku z rosnącym znaczeniem problemów dominacji i statusu w 
rozległej strukturze superplemienia, seks coraz szerzej przenosił się do innych nieseksualnych 
dziedzin, przybierając wszechobecną postać seksu jako znamienia statusu. 
Największe zamieszanie w dziedzinie seksu powstało w związku ze sprzecznością, 
jaka zachodzi między kategoriami, których zasadniczą funkcją jest reprodukcja (seks 
prokreacyjny, seks kształtujący więzi pary i podtrzymujący więzi pary), a kategoriami 
zasadniczo niereprodukcyjnymi. W czasach poprzedzających erę pigułek antykoncepcyjnych, 
gdy wszelkie środki antykoncepcyjne były zakazane, trudno dostępne lub nieskuteczne, seks 
prokreacyjny stanowił główne zagrożenie dla seksu poszukiwawczego i wszystkich 
pozostałych jego kategorii. Nawet w tak zwanym "raju ery pigułkowej", postrzeganym przez 
niektórych jako epoka niepohamowanej rozwiązłości, problem jest jeszcze daleki od 
rozwiązania, bowiem podstawowa funkcja stosunków seksualnych u ludzi, jaką jest tworzenie 
więzi pary, pozostaje wciąż niezmienna. Szeroko rozpowszechniona beztroska rozwiązłość 
jest i pozostanie mitem. Jest to mit zrodzony z myślenia życzeniowego, przynależnego do 
seksu jako znamienia statusu, który na zawsze pozostanie w sferze życzeń. Występujący u 
człowieka silny popęd do łączenia się w pary, który -ujmowany w kategoriach ewolucyjnych 
-ma swe źródło w zwiększeniu obowiązków rodzicielskich, będzie dalej istniał, bez względu 
na przyszły postęp w dziedzinie antykoncepcji. Nie znaczy to, że postęp ten nie będzie miał 
wpływu na naszą aktywność seksualną. Wprost przeciwnie, zmieni on radykalnie nasze 
zachowanie. Udoskonalone, pozbawione skutków ubocznych środki antykoncepcyjne, zanik 
chorób wenerycznych i wciąż rosnące zaludnienie spowodują spektakularny wzrost 
nieprokreacyjnej aktywności seksualnej. Nie ma co do tego wątpliwości. Podobnie nie ma 
wątpliwości, że nasili to sprzeczność między takimi formami uprawiania seksu a 
wymaganiami stawianymi przez więzi pary. Niestety ucierpią na tym dzieci, a nie tylko ich 
żyjący w seksualnym bezładzie rodzice. 
Byłoby nam dużo łatwiej, gdyby nasze rodzicielstwo -jak pokrewnych nam małp -
stawiało nam mniej wymagań i gdybyśmy w naturalny sposób byli bardziej swobodni w 
sferze seksualizmu. Wówczas moglibyśmy wzbogacać i wzmagać naszą aktywność seksualną 
równie łatwo, jak wzbogacamy zakres naszych działań związanych z utrzymaniem ciała w 
czystości. Jeśli bezkarnie spędzamy całe godziny w łazience, chodzimy do masażystów i 
fryzjerów, odwiedzamy salony piękności, łaźnie tureckie i orientalne, baseny kąpielowe czy 
sauny -w ten sam sposób moglibyśmy, bez żadnych konsekwencji, brać udział w dłuższych 
eskapadach erotycznych w dowolnym czasie i z dowolną osobą. Tymczasem w istocie wydaje 
się, że nasza podstawowa natura zwierzęca zawsze będzie stała temu na przeszkodzie, a 
przynajmniej powstrzyma taki bieg zdarzeń. dopóki nie dokona się w nas jakaś podstawowa 
zmiana genetyczna. 
Jedyna nadzieja, że stojąc przed koniecznością sprostania coraz większym 
wymaganiom stawianym przez sprzeczności tkwiące w superseksie, nauczymy się zręczniej 
prowadzić tę grę. Można przecież, mimo wszystko, oddawać się przyjemnościom jedzenia, 
nie narażając się na otyłość czy chorobę. Z seksem sztuka ta jest trudniejsza, czego dowodem 
jest ogromna w każdym społeczeństwie liczba nienawistnych zazdrośników, złamanych serc, 
nieszczęśliwych rozbitych rodzin i nie chcianego potomstwa. 
Nic dziwnego, że superseks stał się tak wielkim problemem dla miejskiej super małpy. 
Nic dziwnego, że tak często się go nadużywa. Może on dostarczyć człowiekowi najwyższej 
satysfakcji fizycznej i emocjonalnej. Ale gdy coś źle się układa, seks może być dla człowieka 
przyczyną największych cierpień. Poszerzając jego zakres, wzbogacając go i manipulując 
nim, człowiek zwiększył możliwości seksu jako źródła satysfakcji, ale też jako źródła udręki. 
Niestety, nie ma w tym nic dziwnego. W wielu innych sferach zachowania ludzkiego spotyka- 
my się z tym samym zjawiskiem. Na przykład opieka medyczna, przynosząca tak oczywiste 
korzyści, nie jest pozbawiona skutków negatywnych. Rozwój tej opieki łatwo może wpłynąć 
na wzrost przeludnienia, co z kolei prowadzi do zwiększenia liczby chorób mających swoje 
źródła w stresie. Innym skutkiem może być zwiększona wrażliwość na ból. Członek 
plemienia z Nowej Gwinei lepiej znosi wyrwanie włóczni z uda niż członek superplemienia 
usunięcie drzazgi z palca. Ale nie jest to sygnał do odwrotu. Jeżeli nasza zwiększona 
wrażliwość może działać w dwóch kierunkach, musimy skierować ją we właściwym. Obecnie 
trzymamy sprawy w swoich rękach, lub raczej w mózgach, i na tym polega ogromna zmiana. 
Napięta lina, po której stąpa nasz gatunek i usiłując przetrwać. wykonuje różne niebezpieczne 
sztuczki, podnosi się coraz wyżej i wyżej. Coraz większe są niebezpieczeństwa, ale też 
silniejszy dreszczyk emocji. Jedyny kruczek tkwi w tym, że przemianie plemion w 
superplemiona towarzyszyło usunięcie naturalnej, i biologicznej siatki ubezpieczającej. Teraz 
już tylko od nas j zależy, czy nie spadniemy z liny i nie zabijemy się. Przejęliśmy we 
władanie ewolucję i nikogo prócz siebie samych nie możemy już winić. Wciąż nosimy w 
sobie siłę naszych właściwości zwierzęcych, ale też i zwierzęce słabości. .Im lepiej je 
zrozumiemy, im lepiej pojmiemy, jak ogromne wyzwania rzuca nam sztuczny świat 
ludzkiego zoo -tym większą mamy szansę na sukces.


4.	GRUPY SWOICH I GRUPY OBCYCH

Pytanie: Jaka jest różnica między czarnymi tubylcami, którzy ćwiartują białego 
misjonarza, a zgrają białych linczujących bezbronnego Murzyna? Odpowiedź: Niewielka, a 
dla ofiar -żadna. Bez względu na przyczyny, wyjaśnienia czy motywy -podstawowy 
mechanizm zachowania jest ten sam: członkowie grupy swoich atakują członka z grupy 
obcych. 
Zagłębiając się w ten temat, wchodzimy w dziedzinę, w której trudno nam będzie 
zachować obiektywizm. Przyczyna jest oczywista: każdy z nas jest członkiem jakiejś grupy 
swoich trudno badać problem konfliktów między grupowych, nie stając -nawet nieświadomie 
-po którejś stronie. Jednak zarówno ja, dopóki nie skończę pisać tego rozdziału, jak i 
czytelnik, póki nie skończy go czytać, musimy wyjść poza nasze grupy i spojrzeć z góry na 
ludzkie pole bitewne nieuprzedzonym okiem wznoszącego się nad nim Marsjanina. Nie 
będzie o łatwe i muszę od razu jasno stwierdzić, że nic z tego, co tu napiszę, nie powinno być 
odczytane jako faworyzowanie jakiejś grupy kosztem innej albo jako próba uznania, że jedna 
grupa jest w jakiś niewątpliwy sposób lepsza od innej. 
Używając dość prymitywnego argumentu z dziedziny ewolucji, można by powiedzieć, 
że jeśli dwie grupy ludzi wchodzą we wzajemny konflikt i jedna z nich niszczy drugą, to 
zwycięzca odnosi biologiczny sukces nad pokonanym. Ale jest to spojrzenie ograniczone i 
argumentu tego nie można użyć, jeśli potraktuje się gatunek jako całość. Spojrzenie szersze 
pozwala j sobie uzmysłowić, że gatunek jako całość odniósłby jeszcze większy sukces, gdyby 
ci sami ludzie potrafili współzawodniczyć ze sobą, żyjąc obok siebie w pokoju. 
Nam potrzebne jest właśnie to szersze spojrzenie. Jeżeli wydaje się nam ono 
oczywiste, to jest tu sporo do wyjaśnienia. Nie należymy do gatunków rozmnażających się na 
skalę masową przez tarło, jak niektóre rodzaje ryb, które jednorazowo produkują tysiące 
małych, z których większość jest skazana na zagładę, a jedynie kilka przeżywa. U ludzi w 
procesie rozmnażania nie liczy się ilość, lecz jakość, co oznacza mniejszą liczbę potomstwa, 
ale za to dłuższy niż u innych stworzeń okres pielęgnacji, dbałości i starań o nie. Blisko 
dwadzieścia lat poświęcania sił rodzicielskich potomkowi, a następnie narażenie go na 
zasztyletowanie, zastrzelenie, spalenie czy zbombardowanie przez cudze potomstwo, trzeba 
uznać, zupełnie niezależnie od innych względów, za całkowicie nieracjonalne z punktu 
widzenia skuteczności działania. A jednak w okresie nieco dłuższym niż jedno stulecie (od 
roku 1820 do 1945) nie mniej niż 59 milionów istot ludzkich zostało zabitych w takich czy 
innych konfliktach między grupowych. To jest właśnie rzecz trudna do wyjaśnienia, skoro 
umysł ludzki uważa za oczywistą myśl, że lepiej byłoby żyć w pokoju. Opisujemy te 
zabójstwa, mówiąc, że ludzie zachowują się "jak zwierzęta", ale gdyby się nam udało znaleźć 
dzikie zwierzę, które wykazywałoby oznaki takiego działania, byłoby stosowniej powiedzieć, 
że zachowuje się ono jak ludzie. W rzeczywistości jednak takiego stworzenia nie można 
znaleźć. Mamy tu do czynienia z jeszcze jedną wątpliwej wartości cechą, która czyni z 
człowieka gatunek unikatowy. 
Z biologicznego punktu widzenia człowiek ma wrodzone poczucie konieczności 
obrony samego siebie, swojej rodziny i swojego plemienia. Człowiek zmuszony jest do tego, i 
to w sposób bezwzględny, jako tworzący pary, terytorialnie ograniczony i żyjący w grupie 
ssak naczelny. Jeżeli jemu samemu, jego rodzinie lub jego plemieniu zagraża jakaś przemoc, 
w naturalny sposób zareaguje on kontr przemocą. Jak długo istnieje szansa odparcia ataku, 
biologicznym obowiązkiem człowieka jest próba uczynienia tego za pomocą wszystkich 
dostępnych mu środków. Wiele innych stworzeń znajduje się w identycznej sytuacji, ale w 
warunkach naturalnych ilość rzeczywistej przemocy fizycznej jest ograniczona. Zwykle jest 
to niewiele więcej niż groźba użycia przemocy, na którą odpowiedzią jest podobna kontr 
groźba. Jak się wydaje, gatunki stosujące rzeczywistą przemoc wyniszczyły się wzajemnie, co 
jest dla nas lekcją, której nie powinniśmy zignorować. 
Wydaje się to dość proste, ale ostatnie kilka tysięcy lat historii człowieka nadmiernie 
obciążyło nasz bagaż ewolucyjny. Człowiek jest wciąż człowiekiem, a rodzina rodziną, ale 
plemię nie jest już plemieniem. Jest ono superplemieniem. Jeśli mamy w ogóle zrozumieć 
brutalność naszych konfliktów narodowych, ideowych i rasowych, musimy jeszcze raz 
przeanalizować istotę sytuacji superplemiennej. Widzieliśmy już niektóre rodzące się w niej 
napięcia, a więc agresje związane z walką o status. Obecnie musimy przyjrzeć się temu, w 
jaki sposób stworzyła ona i wzmocniła napięcia zewnętrzne, a więc między jedną grupą a 
drugą. 
Jest to historia pełna bolesnych szczegółów. Pierwszy krok stanowiło osiedlenie się w 
stałych miejscach zamieszkania. W ten sposób uzyskaliśmy coś, czego należało bronić. Nasi 
najbliżsi krewni, małpy, żyją zwykle w wędrownych stadach. Każde stado zajmuje pewne 
własne terytorium, w obrębie którego ciągle jednak zmienia miejsce pobytu. Jeżeli dwie 
grupy spotkają się ze sobą, grożąc sobie nawzajem, nie dochodzi do jakichś poważniejszych 
incydentów. Po prostu oddalają się od siebie i każda grupa zajmuje się swoimi sprawami. Gdy 
pradawni ludzie ograniczyli swoje terytoria, należało uszczelnić system obronny. Ale w 
dawnych czasach obszary były tak ogromne, a ludzi tak mało, że wystarczało miejsca dla 
wszystkich. Nawet późniejsze, liczniejsze już plemiona wciąż posługiwały się prostą i 
prymitywną bronią. Przywódcy w większej mierze osobiście uczestniczyli w konfliktach. 
(Gdyby dzisiejsi przywódcy sami musieli służyć na pierwszej linii frontu, o ileż ostrożniejsze 
i bardziej "humanitarne" byłyby ich wcześniejsze decyzje. Chyba nie będzie to nadmierny 
cynizm, jeśli stwierdzę, że to właśnie dlatego są oni tak chętni do wzniecania "drobnych" 
wojen, a tak bardzo lękają się wielkich wojen nuklearnych. Zasięg broni jądrowej 
spowodował, że znów znaleźli się oni na pierwszej linii frontu. Może więc zamiast likwidacji 
broni jądrowej powinniśmy żądać zniszczenia betonowych schronów, które sobie już 
zbudowali dla własnej ochrony). 
Następny wielki krok w kierunku jeszcze brutalniejszych konfliktów uczyniono, gdy z 
rolnika człowiek stał się mieszkańcem miasta. Dzięki podziałowi pracy i specjalizacji, które 
wówczas powstały, jedna kategoria ludzi mogła zostać przeznaczona wyłącznie do zabijania, 
co dało początek wojsku. Rozwój superplemion miejskich przyśpieszył tempo wydarzeń. 
Rozrost struktury społecznej stał się tak gwałtowny, że postęp w jednej dziedzinie łatwo 
wyprzedzał rozwój w innej dziedzinie. Bardziej zrównoważony układ sił w obrębie plemienia 
ustąpił wyraźnej niestabilności, charakterystycznej dla nierówności społecznych w 
superplemieniu. Wraz z rozkwitem i ekspansją różnych cywilizacji grupy musiały się 
konfrontować nie z równorzędnymi rywalami, z którymi musieliby postępować rozważnie, 
posługując się zrytualizowanymi formami gróźb stosowanych w ubijaniu targu, ale ze 
słabszymi i bardziej zacofanymi grupami, które można było z łatwością zaatakować. 
Przerzucając atlas historyczny, bez trudu można odczytać smutne dzieje marnotrawstwa i 
rozrzutności -budowania i niszczenia, ponownego budowania i ponownego niszczenia. Miało 
to oczywiście pewne niezamierzone dobre strony, takie jak mieszanie się ludności, które 
sprzyjało gromadzeniu wiedzy i rozprzestrzenianiu się nowych idei. Co prawda lemiesze 
przekuto na miecze, ale dzięki intensywnej pracy nad nowymi rodzajami broni udoskonalano 
wszelkie inne urządzenia. Koszty były jednak ogromne. 
Rozwój superplemion sprawił, że rządzenie rozprzestrzeniającą się, a przy tym coraz 
liczniejszą ludnością stawało się coraz trudniejsze. Rosły napięcia związane z 
przeludnieniem, a frustracje wyścigu o superstatus nasilały się. Gromadziło się przy tym 
coraz więcej powstrzymywanej agresji, która szukała ujścia. Potężnego ujś9ia dostarczały 
konflikty międzygrupowe. 
Tak więc dla współczesnego przywódcy wojna ma wiele dobrych stron, których nie 
miała dla przywódcy z epoki kamiennej. Przede wszystkim nie musi on ryzykować unurzania 
się we krwi. Dalej, ludzie, których wysyła na wojnę, nie są jego osobistymi znajomymi. Na 
wojnę idą specjaliści, a pozostała ludność może prowadzić normalne życie codzienne. 
Prowodyrzy, spragnieni walki z powodu napięć płynących z warunków życia w 
superplemieniu, mogą sobie prowadzić swoją wojnę nie ukierunkowując jej przeciwko 
superplemieniu. Posiadanie zaś wroga zewnętrznego czyni z przywódcy bohatera, jednoczy 
naród i pozwala zapomnieć o niepokojach wewnętrznych przysparzających tyle kłopotów 
każdemu przywódcy. 
Byłoby naiwnością sądzić, że przywódcy są na tyle superludźmi, iż nie ulegają takim 
czynnikom. A jednak głównym czynnikiem jest tu ciągle żądza utrzymania statusu wodza i 
podniesienia go na jeszcze wyższy poziom. Niewątpliwie największym problemem jest 
nienadążanie niektórych superplemion za rozwojem, o czym wyżej wspomniałem. Jeśli jedno 
superplemię, dzięki lepszym zasobom naturalnym lub większej przemyślności wyprzedzi inne 
o długość skoku, musi dojść do konfliktu. Grupa wyżej rozwinięta tak czy inaczej będzie się 
starała zapanować nad grupą mniej zaawansowaną, ta zaś tak czy inaczej będzie się przed tym 
bronić. Grupa lepiej rozwinięta jest ekspansywna z samej swej natury i po prostu nie potrafi 
pozostawić spraw swojemu biegowi i zająć się tylko własnymi problemami. Próbuje ona 
wywrzeć wpływ na inne grupy, obejmując nad nimi dominację bądź "pomagając" im, Jeżeli 
nie uda jej się na tyle zdominować rywali, aby utracili swoją tożsamość i zostali całkowicie 
wchłonięci przez wyżej rozwinięte superplemię (co jest często niemożliwe ze względu na 
warunki geograficzne), powstanie sytuacja niestabilna. Jeżeli wyżej rozwinięte superplemię 
pomaga innym grupom i wzmacnia je, ale robi to według ich własnych wzorów, to w końcu 
nadejdzie dzień, kiedy staną się one na tyle silne, aby się zbuntować i zrzucić z siebie 
dominację superplemienia, stosując własną broń i własne metody. 
Przywódcy innych potężnych i wysoko rozwiniętych superplemion pilnie obserwują 
scenę, pragnąc się upewnić, czy ekspansja nie okaże się zbyt udana. Mogłoby to bowiem 
zachwiać ich pozycję międzyplemienną. 
Wszystko to odbywa się pod niedostrzegalnym, ale zawsze obecnym płaszczykiem 
ideologii. Czytając oficjalne dokumenty, nikt nie wpadłby na to, że chodzi tu zawsze o 
kwestię ambicji i statusu przywódców. Z pozoru zawsze jest to kwestia ideałów, zasad 
moralnych, różnych filozofii społecznych czy wierzeń religijnych. Ale dla żołnierza, 
przyglądającego się swojej uciętej nodze albo trzymającego w rękach własne wnętrzności, 
oznacza to zawsze to samo: zmarnowane życie. A poszło to tak łatwo nie tylko dlatego, że 
jest on zwierzęciem potencjalnie agresywnym, ale też w wysokim stopniu gotowym do 
współpracy. Cała ta mowa o obronie zasad superplemienia dotarła do niego tylko dlatego, że 
chodziło o udzielenie pomocy przyjaciołom. W napięciu wojennym, w obliczu 
bezpośredniego widomego zagrożenia ze strony grupy obcych, znacznie umocniła się więź 
między nim a jego towarzyszami broni. Zabijał więc raczej po to, aby ich nie zawieść, a nie z 
jakiejś innej przyczyny. Pradawna lojalność plemienna była w nim tak silna, że w 
decydującym momencie nie miał innego wyjścia. 
Przy naciskach panujących w obrębie superplemienia, przy przeludnieniu całego 
świata i przy nierównomiernym postępie różnych superplemion nie ma wielkiej nadziei na to, 
aby nasze dzieci dorosły, nie wiedząc, czym jest wojna. Skóra ssaka naczelnego stała się już 
dla ludzkiego zwierzęcia zbyt ciasna. Jego naturalne wyposażenie nie wystarcza już do 
zmagania się z nienaturalnym środowiskiem, które sam stworzył. Tylko niezwykły wysiłek 
umysłowy pozwoli mu teraz uratować sytuację. Pewne oznaki można już czasem tu i ówdzie 
zauważyć, ale ich pojawianiu się w jednym miejscu towarzyszy zanik w innym. Co więcej, 
jesteśmy na tyle elastyczni jako gatunek, że zawsze udaje nam się jakoś zneutralizować 
wstrząsy i wyrównać straty, tak by nie wyciągnąć wniosków z brutalnych lekcji. Największe i 
najbardziej krwawe wojny, jakie znamy, na dłuższą metę spowodowały jedynie niewielkie i 
nieregularne załamania na krzywej obrazującej nieustanny wzrost zaludnienia świata. Po 
każdej wojnie następuje szybki przyrost liczby urodzeń i ludzkość szybko nadrabia straty. Ten 
olbrzym regeneruje się niczym pokrojona glista i żwawo posuwa się do przodu. 
Co sprawia, że dany człowiek, uznany za jednego z "nich", musi zginąć, zabity jak 
szkodliwy robak, innego zaś trzeba bronić jak ukochanego brata? Co sprawia, że jednego 
uznaje się za członka grupy obcych, a drugiego za członka grupy swoich? Jak rozpoznajemy 
"ich"? Najłatwiej jest oczywiście, jeśli należą oni do zupełnie innego superplemienia, o 
innych obyczajach, odmiennym wyglądzie, posługującego się obcym językiem. Wszystko jest 
u nich tak odmienne od tego, co jest u "nas", że bardzo łatwo dokonać wielkiego 
uproszczenia, uznając ich wszystkich za złowrogich łajdaków. Siły spajające, które pozwoliły 
utrzymać grupę w całości jako osobne i dobrze zorganizowane społeczeństwo, służą też do 
oddzielenia "ich" od "nas" i wzbudzają lęk, że "ich" nie znamy, niczym Szekspirowski smok, 
"który dokoła szerzy postrach, wszakże / Bardziej w podaniach niż w rzeczy istnieje".
Takie grupy stanowią najbardziej oczywisty obiekt wrogości. Ale przypuśćmy, żeśmy 
ich zaatakowali i pokonali. Co wtedy? Albo przypuśćmy, że nie ośmielamy się zaatakować. 
Przypuśćmy, że, z jakichś powodów, utrzymujemy pokój w stosunkach z innymi 
superplemionami. Co wówczas dzieje się w grupie swoich? Przy dużej dozie szczęścia 
możemy utrzymywać pokój i dalej skutecznie i konstruktywnie współpracować w obrębie 
własnej grupy. Wewnętrzne siły spajające, nawet w braku wsparcia w postaci zagrożeń ze 
strony grupy obcych, mogą być wystarczające, by zapewnić nam jedność. Ale właściwe 
superplemieniu napięcia i stresy będą na nas oddziaływać i jeśli walka o wewnętrzną 
dominację przybierze zbyt ostry charakter, a poddani na najniższym szczeblu doświadczą 
zbyt wielkiego ucisku lub nędzy, wkrótce zaczną pojawiać się rysy. Gdy istnieją duże 
nierówności między poszczególnymi podgrupami, co jest nieuchronne w każdym 
superplemieniu, zdrowe dotąd współzawodnictwo nagle przybiera formę przemocy. 
Powstrzymywana agresja podgrup, która nie łączy się z powstrzymywaną agresją innych 
podgrup przeciwko wspólnemu obcemu wrogowi, wyładowuje się w formie zamieszek, 
prześladowań i buntów. 
Historia dostarcza wiele takich przykładów. Gdy Imperium Rzymskie podbiło świat 
(w granicach, jakie wówczas znano), jego pokój wewnętrzny legł w gruzach z powodu całej 
serii wojen domowych i innych zaburzeń. Nie inaczej działo się w Hiszpanii, gdy utraciła ona 
zdolność dokonywania podbojów i przestała wysyłać ekspedycje kolonialne. Istnieje niestety 
stosunek odwrotnie proporcjonalnej zależności między wojnami zewnętrznymi a niesnaskami 
wewnętrznymi. Implikacja jest tu dość wyraźna i polega na tym, że w obu przypadkach 
znajduje ujście ten sam rodzaj niewyżytej energii, która przejawia się w agresji. Jedynie 
znakomicie funkcjonująca struktura superplemienna może zapobiec jednocześnie obu tym 
zjawiskom. 
Łatwo rozpoznać "ich", gdy należą do zupełnie innej kultury, ale jak to uczynić, jeśli 
"oni" należą do naszej własnej kultury? Ani język, ani obyczaje, ani wygląd wewnętrznych 
"ich" nie są nam obce czy nie znane, i dlatego zwykłe etykietowanie i klasyfikowanie staje się 
trudne. Ale jest możliwe. Dana podgrupa może nie wydawać się obca czy nie znana innej 
podgrupie, ale często zupełnie wystarczy, że wygląda inaczej. 
Różne klasy społeczne, różne grupy zawodowe, różne grupy wiekowe mają własne, 
charakterystyczne sposoby mówienia, ubierania się i zachowania. Każda podgrupa tworzy 
własne obyczaje językowe czy własny slang. Styl ubierania się również podlega wyraźnemu 
zróżnicowaniu i gdy między podgrupami dochodzi do działań wojennych albo gdy sytuacja 
do tego zmierza (co stanowi ważną wskazówkę), sposób ubierania staje się jeszcze bardziej 
ostentacyjny i agresywny, stanowiąc znak rozpoznawczy. W pewnym sensie strój zaczyna 
przypominać mundur: Oczywiście w razie rzeczywistej wojny domowej strój istotnie staje się 
mundurem, ale nawet w konfliktach na mniejszą skalę charakterystyczne jest pojawianie się 
atrybutów paramilitarnych, takich jak opaski, odznaki, a nawet herby i emblematy. Używają 
ich chętnie zwłaszcza tajne organizacje o agresywnym nastawieniu. 
Te i inne podobne atrybuty skutecznie służą utrwalaniu tożsamości wewnątrz 
podgrupy, ułatwiając jednocześnie innym grupom tego samego superplemienia rozpoznanie i 
sklasyfikowanie określonych osób jako "ich". Ale są to jedynie środki doraźne. Po 
zakończeniu konfliktu odznaki można pozdejmować. Osoby, które je nosiły, mogą szybko 
wtopić się z powrotem w tłum. Nawet najsilniejsze urazy szybko mogą ulec wyciszeniu i 
zapomnieniu. Zupełnie inaczej wygląda jednak sytuacja, gdy podgrupa ma wyraźnie 
odmienne cechy fizyczne, jeżeli jej członkowie mają, dajmy na to, czarną lub żółtą skórę, 
kędzierzawe włosy czy skośne oczy, których to odznak nie można zdjąć z siebie, choćby ich 
właściciele byli nastawieni najbardziej pokojowo. Jeśli w danym superplemieniu znajdują się 
oni w mniejszości, automatycznie patrzy się na nich z góry, jako na "onych". Bez znaczenia 
wydaje się fakt, że są to bierni "oni". Żadne zabiegi mające na celu wyprostowanie włosów 
czy korektę rysów twarzy nie są w stanie przekazać podstawowego komunikatu: "Nie 
izolujemy się w sposób rozmyślny i agresywny". Pozostaje jeszcze zbyt wiele innych, 
rzucających się w oczy cech charakterystycznych. 
Racjonalnie patrząc, pozostała część superplemienia doskonale wie, że te fizyczne 
"odznaki" nie są zamierzone, ale sposób reagowania na nie jest racjonalny. Reakcja ta jest 
głęboko zakorzeniona w grupie swoich i gdy powstrzymywana agresja gwałtownie szuka 
jakiegoś celu, znajdujący się w pobliżu nosiciele tych fizycznych odznak muszą naturalnie 
odegrać rolę kozłów ofiarnych. 
Wkrótce powstaje błędne koło. Jeżeli nie popełniających żadnego wykroczenia 
osobników o wyróżniających ich cechach fizycznych traktuje się jako wrogą podgrupę, to 
wkrótce zaczynają się oni zachowywać tak, jakby właśnie taką grupę stanowili. Socjologowie 
nazywają to "samo spełniającym się proroctwem". Posługując się fikcyjnym przykładem, 
zilustruję, jak działa taka przepowiednia. Oto jej etapy: 

1.	Zobacz, jak ten zielonowłosy mężczyzna bije dziecko. 
2.	Ten zielonowłosy mężczyzna jest okropny. 
3.	Wszyscy zielonowłosi mężczyźni są okropni. 
4.	Zielonowłosy mężczyzna atakuje każdego. 
5.	Jest tu jeszcze jeden zielonowłosy mężczyzna -przyłóż mu, zanim on przyłoży 
tobie. (Zielonowłosy mężczyzna, który nie zrobił nic, żeby sprowokować agresję, broniąc się, 
oddaje ciosy). 
6.	Proszę -oto dowód: zielonowłosi mężczyźni naprawdę są okropni. 
7.	Bić wszystkich zielonowłosych mężczyzn. 

Ta eskalacja przemocy jest zabawna, jeśli manifestuje się ją w tak uproszczony 
sposób. Owszem, to jest zabawne, ale pokazuje, jak ludzie naprawdę myślą. Nawet półgłówek 
dojrzy fałszywość rozumowania występującą w wymienionych siedmiu -jak grzechy główne -
etapach eskalacji uprzedzeń grupowych, a jednak proces ten tak przebiega. 
Jeśli przez odpowiednio długi okres, bez żadnej przyczyny atakuje się zielonowłosych 
mężczyzn, stają się oni rzeczywiście okropni. Pierwotne fałszywe proroctwo samo spełnia się 
i w ten sposób staje się prawdziwe. 
Jest to prosta historyjka o tym, jak grupa obcych staje się znienawidzonym wrogiem. 
Opowiadanie to ma dwa morały: nie powinno się mieć zielonych włosów, ale jeśli już się je 
ma, trzeba dać się osobiście poznać ludziom nie mającym zielonych włosów, żeby przekonali 
się, że naprawdę nie jest się okropnym. Sedno sprawy tkwi w tym, że gdyby mężczyzna, 
który bił dziecko, nie miał żadnych szczególnych cech wyróżniających go od innych 
mężczyzn, byłby oceniany jako jednostka, bez żadnych szkodliwych uogólnień. Gdy jednak 
,już się stało", dalsze szerzenie się wrogości grupowej można powstrzymać jedynie, opierając 
się na indywidualnym traktowaniu ludzi o zielonych włosach w osobistych kontaktach i 
znajomościach. Inaczej -wrogość między grupami utrwali się, a osobnicy o zielonych 
włosach, nawet ci najbardziej pokojowo usposobieni, będą odczuwali potrzebę zespalania sił, 
a nawet wspólnego zamieszkania, aby móc się razem bronić. Stąd już tylko krok do 
rzeczywistej przemocy. Kontakty między członkami obu grup staną się coraz rzadsze i 
wkrótce zaczną się oni zachowywać tak, jakby należeli do dwóch różnych plemion. 
Zielonowłosi zaczną głosić, że są dumni ze swoich zielonych włosów, podczas gdy w 
rzeczywistości, zanim stały się one ich wyróżnikiem, nie przypisywali im nigdy 
najmniejszego znaczenia. 
Cechą, dzięki której zielone włosy jako sygnał działają tak silnie, jest ich widoczność. 
Nie mają one nic wspólnego z prawdziwą osobowością i stanowią tylko przypadkową 
etykietkę. Nigdy nie powstała przecież żadna grupa "swoich", która składałaby się z ludzi 
mających grupę krwi O, mimo że podobnie jak kolor skóry czy rodzaj włosów jest to czynnik 
wyróżniający i zdeterminowany genetycznie. Wyjaśnienie jest proste: patrząc na kogoś, nie 
jesteśmy w stanie stwierdzić, że ma on grupę krwi O. Dlatego niechęć do jakiegoś znanego 
nam osobnika mającego grupę krwi O i bijącego dziecko trudno przenieść na innych ludzi o 
grupie krwi O. 
Wydaje się to zupełnie oczywiste, a mimo to leży u podstaw owej nieracjonalnej 
nienawiści między grupami swoich i obcych, która zwykle określana jest jako "nietolerancja 
rasowa" niektórym ludziom trudno. zrozumieć, że w rzeczywistości zjawisko to me ma 
zupełnie nic wspólnego z Istotnymi różnicami rasowymi w sferze osobowości, inteligencji 
czy emocji J (na istnienie których nie ma, jak dotąd, żadnych dowodów), lecz jest to jedynie 
kwestia nieistotnych i nie mających dziś żadnego znaczenia, powierzchownych "odznak" 
związanych z rasą. Wychowane w superplemieniu czarnych białe czy żółte dziecko; 
otrzymując równe szanse, będzie sobie radziło tak samo dobrze jak dzieci czarnoskóre i tak 
samo jak one będzie się zachowywało. Prawdziwa jest też sytuacja odwrotna. Jeżeli wydaje 
się, że tak nie jest, to tylko dlatego, że prawdopodobnie nie mają one równych szans. Aby to 
zrozumieć, musimy wiedzieć coś niecoś o tym, jak powstały rasy. 
Trzeba zacząć od tego, że sam wyraz "rasa" nie jest najszczęśliwszy. Zbyt często jest 
on nadużywany. Mówi się o "rasie" ludzkiej, białej "rasie", a nawet o "rasie" brytyjskiej, 
mając na myśli, odpowiednio, gatunek ludzki, podgatunek białych i superplemię brytyjskie. 
W zoologii nazwa gatunek odnosi się do populacji zwierząt, które mogą się swobodnie 
rozmnażać między sobą, ale nie mogą tego robić lub nie robią tego z innymi populacjami. W 
miarę obejmowania swoim i zasięgiem coraz szerszych obszarów geograficznych gatunek 1. 
wykazuje tendencję do rozpadania się na pewną liczbę rozpoznawalnych podgatunków. Gdy 
sztucznie zmiesza się te podgatunki, wciąż swobodnie rozmnażają się one między sobą i 
mogą znów zlać się w jeden typ, choć normalnie się to nie zdarza. Różnice klimatyczne i inne 
wpływają na kolor, kształt i rozmiary rozmaitych podgatunków żyjących w różnych rejonach 
naturalnych. Na przykład, grupa żyjąca w rejonie chłodnym może składać się z osobników 
cięższych i bardziej krępych. U innej grupy, zamieszkującej rejony leśne, mogą pojawić się 
cętkowane futra, które dobrze ją maskują w pstrobarwnym świetle. Różnice fizyczne 
ułatwiają podgatunkowi wtopienie się w środowisko, dzięki czemu każdy podgatunek 
najlepiej czuje się na jakimś własnym terenie. W miejscach, gdzie poszczególne zasięgi 
podgatunków przylegają do siebie, nie powstają żadne sztywne granice między 
podgatunkami, które stopniowo stapiają się ze sobą. Jeżeli jednak z upływem czasu 
podgatunki zaczynają się coraz bardziej różnić od siebie, może ostatecznie dojść do tego, że 
w pobliżu granic swych zasięgów przestają się one krzyżować między sobą i wówczas tworzy 
się wyraźna linia podziału. Ewentualne późniejsze rozszerzenie zasięgów, prowadzące do 
częściowego ich zachodzenia na siebie, nie doprowadzi już do mieszania się tych 
podgatunków, ponieważ wyodrębniły się One tymczasem w prawdziwe gatunki. 
Rozprzestrzeniając się po całej kuli ziemskiej, gatunek ludzki, jak inne zwierzęta, zaczął 
wykształcać wyraźne podgatunki. Trzy spośród nich, grupa biała (europeidzi), czarna 
(negroidzi) i żółta (mongoloidzi), osiągnęły przewagę liczebną nad innymi. Z dwóch innych 
pozostały tylko resztki, jako cienie dawnych grup. Są to australoidzi, czyli aborygeni 
australijscy, oraz kapoidzi, czyli Buszmeni południowoafrykańscy. Te dwa ostatnie 
podgatunki występowały dawniej na dużo większych obszarach (Buszmeni zajmowali 
niegdyś większą część Afryki), ale poza ich bardzo ograniczonymi obecnymi terytoriami 
zostały całkowicie wytępione. Według niedawno przeprowadzonych badań nad względną 
liczebnością tych podgatunków ich obecna populacja w skali światowej przedstawia się 
następująco: 
europeidzi: 1757 mi1ionów 
mongoloidzi:1171 milionów 
negroidzi: 216 milionów 
australoidzi: 13 milionów 
kapoidzi: 126 tysięcy 

Ponieważ cała ludność kuli ziemskiej wynosi nieco ponad 3 miliardy istot ludzkich, 
podgatunek białych uzyskał przewagę, stanowiąc ponad 55 procent tej całości. Tuż za nimi, 
na drugim miejscu, znajduje się podgatunek mongoloidów, stanowiący 37 procent, a na 
trzecim -podgatunek negroidów, stanowiący 7 procent całej ludności. 
Z konieczności są to liczby przybliżone, ale dają pewien obraz ogólny. Nie mogą one 
być dokładne, gdyż, jak już wyjaśniałem, cechą charakterystyczną podgatunku jest to, że 
stapia się on ze swymi sąsiadami tam, gdzie zasięgi podgatunków stykają się. Sprawa 
komplikuje się jeszcze bardziej z powodu coraz lepiej funkcjonujących środków transportu. 
Nastąpił ogromny wzrost migracji i przemieszczania się poszczególnych populacji 
podgatunkowych i w ten sposób w wielu rejonach wystąpiły bogate mieszaniny i następują 
dalsze procesy stapiania się. Dzieje się tak mimo antagonizmów między grupami swoich i 
grupami obcych i mimo krwawych konfliktów, a jest to możliwe, ponieważ poszczególne 
podgatunki mogą wciąż swobodnie i skutecznie kojarzyć się między sobą. 
Gdyby rozmaite podgatunki ludzkie przez dłuższy czas pozostawały w geograficznej 
izolacji, mogłoby dojść do podziału na odrębne gatunki, z których każdy, zgodnie ze 
zwykłym biegiem rzeczy byłby przystosowany pod względem fizycznym do swych lokalnych 
warunków klimatycznych i środowiskowych. Jednakże coraz sprawniejsze pod względem 
technicznym panowanie ludzi nad środowiskiem w połączeniu z coraz większą ich 
mobilnością sprawiły, że ów ewolucyjny kierunek rozwoju stracił rację bytu. Z zimnym 
klimatem uporano się różnymi sposobami, poczynając od ubrań i kominków, a kończąc na 
centralnym ogrzewaniu. Upały pokonano przy użyciu lodówek i klimatyzacji. I tak na 
przykład fakt, że Murzyn ma więcej od europeida chłodzących go gruczołów potowych, 
szybko przestaje mieć jakiekolwiek znaczenie przystosowawcze. 
Z czasem nieuchronnie dojdzie do tego, że różnice między podgatunkami, czyli 
charakterystyczne "cechy rasowe", ulegną wymieszaniu i całkowicie zanikną. Nasi następcy 
w odległej jeszcze przyszłości będą ze zdumieniem oglądać stare fotografie swych dziwnie 
wyglądających przodków. Niestety będzie to rzeczywiście trwało bardzo długo, a to z 
powodu irracjonalnego nadużywania tych cech wyróżniających jako odznak wzajemnej 
wrogości. Jedynym sposobem na przyśpieszenie tego wartościowego i w końcu 
nieuchronnego procesu ponownego mieszania się podgatunków byłoby ustanowienie i 
przestrzeganie zakazu kojarzenia się par w obrębie własnego podgatunku, w skali światowej. 
Ponieważ jest to czysta fantazja, rozwiązanie tego problemu musi polegać na racjonalnym 
podejściu do tego, co wciąż jest obarczone wielkim ładunkiem emocjonalności. Że jest to 
problem łatwy do rozwiązania, przekonamy się, dokonując krótkiego przeglądu skrajnych 
przejawów irracjonalizmu, z którymi można się spotkać przy tak wielu okazjach. Wystarczy 
posłużyć się tylko jednym przykładem, a mianowicie następstwami sprowadzenia 
niewolników murzyńskich do Ameryki. 
Między wiekiem szesnastym a dziewiętnastym niemal 15 milionów Murzynów zostało 
schwytanych i przewiezionych do Ameryki jako niewolnicy. Niewolnictwo nie było niczym 
nowym, ale skala tej operacji i fakt, że została ona przeprowadzona przez superplemiona 
wyznające wiarę chrześcijańską, nadały jej zupełnie wyjątkowy charakter. Wymagało to 
szczególnego nastawienia umysłowego, które mogło powstać jedynie jako reakcja na różnice 
fizyczne między biorącymi w tym udział podgatunkami. Było to możliwe pod warunkiem 
postrzegania Murzynów afrykańskich jako, dosłownie, jakiegoś nowego gatunku zwierząt 
domowych. 
Jednak początki wcale takie nie były. Pierwsi podróżnicy dokonujący penetracji 
czarnej Afryki byli zdumieni wspaniałością i doskonałością organizacji murzyńskiego 
imperium. Istniały tam wielkie miasta, nauka i szkolnictwo, dobrze rozwinięta administracja i 
panował znaczny dobrobyt. Dzisiaj niejednemu trudno w to uwierzyć, pozostało bowiem już 
niewiele dowodów i wciąż utrzymuje się propagandowy wizerunek nagich, leniwych i 
krwiożerczych dzikusów. Łatwo natomiast zapomina się o pięknie sztuki Beninu. Wygodniej 
było ukryć i skazać na zapomnienie dawne opisy cywilizacji murzyńskiej. 
Rzućmy tylko przelotne spojrzenie na starożytne miasto murzyńskie w Afryce 
Zachodniej zwiedzane ponad trzysta pięćdziesiąt lat temu przez dawnego podróżnika 
holenderskiego. Pisał on: 
Miasto jawi się ogromne: Wchodząc doń, idziemy wielką, szeroką ulicą... siedem lub 
osiem razy szerszą od ulicy Warmoes w Amsterdamie... widać tam wiele bocznych ulic, które 
także biegną prosto. 
...Porządne domostwa w tym mieście stoją równo obok siebie, tak jak domy w 
Holandii. 
Dwór królewski jest ogromny, a wewnątrz jest tam wiele dziedzińców otoczonych 
krużgankami... 
...Zapuściłem się tak daleko w głąb dworu, że zostawiłem za sobą aż cztery takie 
wielkie dziedzińce i gdziekolwiek spojrzałem, widziałem długi szereg bram prowadzących do 
dalszych miejsc... 

Z opisu tego nie wyłania się wioska lepianek. Nie można tez uznać twórców tych 
starożytnych cywilizacji zachodnioafrykańskich za nieokrzesanych, wymachujących 
włóczniami dzikusów. Już w połowie czternastego wieku pewien bywały w świecie 
podróżnik pozostawił wzmiankę o tym, jak łatwo się tam podróżuje, bez trudu otrzymując 
wyżywienie i wygodny nocleg. Napisał on że: "Ich kraj jest zupełnie bezpieczny. Ani 
podróżny, ani tubylec nie muszą obawiać się niczego ze strony rozbójników czy też innych 
napastników". 
Kontakty, które nastąpiły po tych dawnych podróżach, rychło przybrały postać 
eksploatacji ekonomicznej. Na skutek napaści, rabunków, ucisku i wywózek "dzikusów" ich 
cywilizacja legła w gruzach. To, co pozostało z ich obróconego w proch świata, istotnie 
odpowiadało wyobrażeniom o rasie barbarzyńskiej i nie zorganizowanej. Opisy stały się teraz 
liczniejsze i nie pozostawiały wątpliwości co do tego, że kultura negroidów była 
pośledniejszej natury. Wygodnie było pomijać milczeniem to, że owa pośledniość kulturowa 
była właśnie skutkiem brutalności i zachłanności białych. Chrześcijańskie sumienie nie miało 
natomiast większych trudności z zaakceptowaniem poglądu, że czarna skóra (i inne różnice 
fizyczne) są zewnętrznymi znakami niższości umysłowej. Wtedy bezpiecznie już można było 
dowodzić, że niższość murzyńskiej kultury była wyłącznie skutkiem ich umysłowej niższości. 
A jeśli tak, to eksploatacja nie może poniżać, gdyż stworzenia tej "rasy" już ze swojej natury 
stoją niżej. Sumienie chrześcijańskie mogło spać spokojnie dzięki "dowodowi", że Murzyni 
są niewiele lepsi od zwierząt. 
Teoria ewolucji Darwina jeszcze wówczas nie istniała. Wyznawcy religii 
chrześcijańskiej zajmowali wobec istnienia negroidalnej odmiany ludzi jedną z dwóch 
postaw: monogenetyczną albo poligenetyczną. Monogenetycy uważali, że wszystkie typy 
człowieka miały jedno źródło, ale dawno, dawno temu Murzynów dotknął jakiś kataklizm 
fizyczny i moralny i dlatego najwłaściwsza jest dla nich rola niewolników. Pewien 
amerykański ksiądz piszący w połowie ubiegłego wieku wyraził to bardzo jasno:
Murzyn jest zastanawiającym rodzajem stworzenia, obecnie nie podlegającego 
zmianom, podobnie jak liczne rodzaje zwierząt domowych. Murzyn pozostanie tym, czym 
jest, chyba że jego kształt zmieni się na skutek domieszki innych ras, na samą myśl o czym 
robi się niedobrze. Jego inteligencja stoi znacznie niżej od inteligencji białych, o ile wiemy, 
jest on też całkowicie niezdolny do kierowania sobą. Został powierzony naszej opiece. 
Niewolnictwo znajduje swoje uzasadnienie w Piśmie Świętym... Określa ono obowiązki 
panów i niewolników... możemy skutecznie bronić naszych instytucji słowem pochodzącym 
od Boga. 
Tymi słowami urągał on wczesnym reformatorom chrześcijaństwa. Jakim prawem 
ośmielali się przeczyć Biblii? 
Stwierdzenie to, sformułowane po kilku wiekach eksploatacji, dowodzi, że dawna 
wiedza o starożytnej cywilizacji Murzynów afrykańskich uległa kompletnemu utajnieniu. 
Gdyby jej nie utajniono, kłamstwo, że są oni "całkowicie niezdolni do kierowania sobą", 
wyszłoby na jaw, a cała argumentacja i wszelkie uzasadnienia stałyby się bezzasadne. 
Monogenetykom przeciwstawiali się poligenetycy. Uważali oni, że każda "rasa" 
została stworzona osobno i posiada własne cechy, własne zalety i własne wady. Niektórzy 
poligenetycy uważali, że świat zamieszkuje aż piętnaście różnych gatunków człowieka. Mieli 
też coś dobrego do powiedzenia o Murzynach: 
Doktryna poligenetyczna przypisuje pośledniejszym rasom ludzkim bardziej 
zaszczytne miejsce niż doktryna przeciwna. Być z natury pośledniejszym od innego 
człowieka pod względem inteligencji, siły czy też urody to nic upokarzającego. Można 
natomiast czuć wstyd z powodu doznania fizycznego lub moralnego upadku, zejścia na niższy 
poziom w hierarchii stworzeń. 
To także napisano w połowie dziewiętnastego wieku. Mimo różnicy postaw, podejście 
poligenetyczne także oczywiście akceptuje ideę niższości rasowych. Tak czy owak, Murzyni 
byli przegrani. 
Stare postawy zachowały się w różnych formach nawet wtedy, gdy amerykańscy 
niewolnicy oficjalnie uzyskali wolność. Gdyby Murzyni nie byli obarczeni swymi fizycznymi 
"odznakami" przynależności do grupy obcych, łatwo zostaliby zasymilowani w swym nowym 
superplemieniu. Jednak wyglądem odróżniają się od reszty, co pozwoliło zachować dawne 
uprzedzenia. Pierwotne kłamstwo o trwałej niższości kultury murzyńskiej, która miała być 
dowodem niższości samych Murzynów, wciąż tkwiło w umysłach ludzi białych. Dlatego 
zachowywali się stronniczo, stale zaogniając wzajemne stosunki. Takie zachowanie 
cechowało nawet ludzi najbardziej inteligentnych i skądinąd oświeconych. Tak więc ciągła 
niechęć do czarnych trwała, a urzędowo przyznana im wolność jeszcze ją wzmogła. Musiało 
to mieć określone następstwa. Ponieważ niższość Murzynów amerykańskich była tylko 
mitem, wymyślonym za sprawą fałszowania historii, gdy tylko opadły z nich kajdany niewoli, 
przestali oni zachowywać się jak istoty niższe. Zaczęli się więc buntować, żądając 
prawdziwej, a nie tylko urzędowej równości. 
Te próby spotkały się z irracjonalnymi gwałtownymi sprzeciwami. Rzeczywiste 
kajdany zastąpiono kajdanami niewidzialnymi. Stali się ofiarami segregacji, dyskryminacji i 
wszelkich upokorzeń. Przewidzieli to dawni reformatorzy. W ubiegłym wieku, całkiem serio, 
zgłoszono propozycję, aby wszystkich Murzynów amerykańskich "sowicie wynagrodzić" za 
to, co przeszli, i wysłać z powrotem do rodzimej Afryki. Ale na skutek takiej repatriacji nie 
wróciliby oni już przecież do swej dawnej cywilizacji, która dawno została zniszczona. Nie 
było możliwości powrotu w przeszłość i naprawienia zaistniałych szkód. Pozostali więc, 
usiłując zdobyć to, co im się należy. Po wielokrotnych niepowodzeniach zaczęli tracić 
cierpliwość i dlatego w okresie ostatniego półwiecza ich bunty nie tylko nie wygasły, lecz 
jeszcze przybrały na sile. Liczba czarnych Amerykanów wzrosła do około dwudziestu 
milionów. Stanowią zatem siłę, z którą należy się liczyć, a murzyńscy ekstremiści zostali 
zepchnięci na polityczne pozycje już nie zwykłej równości, lecz wręcz czarnej dominacji. 
Wydaje się, że nad Ameryką zawisła groźba drugiej wojny domowej. 
Myślący biali Amerykanie rozpaczliwie walczą ze swoimi uprzedzeniami, ale trudno 
jest zapomnieć okrutną indoktrynację z lat dzieciństwa. Podstępnie wkrada się teraz nowy 
rodzaj uprzedzenia, jakim jest nadkompensacja. Poczucie winy rodzi przesadną życzliwość i 
przesadną chęć pomagania, co prowadzi do stosunków równie fałszywych jak poprzednie. 
Murzyni wciąż nie są traktowani jako odrębne osoby ludzkie. Wciąż postrzegani są jak 
członkowie grupy obcych. Fałsz ten znakomicie uchwycił pewien amerykański piosenkarz 
murzyński, który po przesadnie entuzjastycznej owacji białej widowni w ostrych słowach 
zwrócił na to uwagę mówiąc, że czuliby się głupio, gdyby się okazało, że jest on białym 
człowiekiem z pomalowaną na czarno twarzą. 
Dopóki podgatunki ludzkie nie przestaną traktować innych podgatunków ludzkich tak, 
jakby z cech fizycznych wynikać miały jakieś cechy umysłowe, i dopóki na kolor skóry nie 
przestanie się reagować jak na celowo noszoną odznakę wrogiej grupy obcych, nie ustaną 
bezsensowne, wyniszczające i krwawe konflikty. Nie staram się dowieść, że możliwe jest 
panowanie światowego braterstwa wszystkich ludzi. Jest to marzenie naiwne i utopijne. 
Człowiek jest stworzeniem plemiennym i dlatego wielkie superplemiona zawsze będą ze sobą 
współzawodniczyły. W dobrze zorganizowanych społeczeństwach przybierze to kształt 
zdrowej i ożywczej konkurencji, ostrego współzawodnictwa w handlu czy w sporcie, co 
uchroni różne społeczności od zastoju i monotonii. Przyrodzona ludziom agresywność nie 
przekroczy miary i będzie istniała jako dopuszczalna forma samo potwierdzania się. Do 
wybuchu przemocy będzie mogło dojść jedynie wtedy, gdy ciśnienie stanie się zbyt silne. 
Zarówno na poziomie ambicjonalnym, jak na poziomie przemocy, zwykłe (nie oparte 
na różnicach rasowych) grupy swoich i grupy obcych będą się ze sobą konfrontować na 
swoich własnych warunkach. Uczestniczący w tym ludzie nie pojawią się tam przypadkowo. 
Zupełnie inna jest natomiast sytuacja człowieka, który jedynie z powodu koloru skóry, 
przypadkowo, choć z konieczności, został uwikłany w przynależność do jakiejś grupy. Nie 
może on sam decydować o tym, czy chce czy nie chce należeć do danego podgatunku. A 
jednak traktuje się go tak, jakby został członkiem jakiegoś klubu lub też wstąpił do wojska. 
Jak już powiedziałem, można tylko mieć nadzieję, że w przyszłości mieszanie się odrębnych 
niegdyś pod względem geograficznym podgatunków, dokonujące się coraz częściej na całym 
świecie, doprowadzi do coraz większego stapiania się ich cech charakterystycznych, aż w 
końcu uderzające i widzialne różnice całkowicie zanikną. Tymczasem odwieczna potrzeba 
kierowania agresji nagromadzonej w grupach swoich na grupy obcych będzie zaciemniać 
sytuację i sprawiać, że w dalszym ciągu podgatunki obcych będą odgrywać narzucone im 
role. Nasze irracjonalne emocje nie pozwalają na dokonywanie właściwych rozróżnień. 
Niezbędny jest do tego racjonalny i logiczny rozum. 
Posłużyłem się przykładem położenia Murzynów amerykańskich, gdyż problem ten 
ma obecnie wyjątkowe znaczenie. Nie jest on niestety niczym niezwykłym. Ten wzorzec 
powtarza się na całej kuli ziemskiej od czasu, gdy człowiek stał się rzeczywiście mobilny. 
Nawet przy braku jakichkolwiek różnic podgatunkowych, które mogłyby podtrzymywać i 
podsycać konflikt, szerzą się niezwykłe wprost przejawy irracjonalizmu. Wciąż istnieje 
fałszywe przekonanie, że członek innej grupy musi posiadać jakieś szczególne dziedziczne 
cechy charakteru typowe dla tej grupy. Jeśli nosi on inny mundur, mówi innym językiem, czy 
wyznaje inną religię., w zupełnie nielogiczny sposób mniema się, że ma on również inną, 
biologicznie uwarunkowaną osobowość. Niemcom przypisuje się obsesyjną pracowitość i 
metodyczność, Włochom nadmierną emocjonalność, Amerykanom ekspansywność i 
ekstrawertyzm, Brytyjczykom sztywność i rezerwę, Chińczykom pokrętność i tajemniczość, 
Hiszpanom wyniosłość i pychę, Szwedom uprzejmość i łagodność, Francuzom gderliwość i 
kłótliwość, i tak dalej. 
Uogólnienia te są prostackimi uproszczeniami, nawet jeśli traktować je jako 
powierzchowną ocenę nabytych cech narodowych, ale niestety idą one jeszcze dalej, gdyż 
wielu ludzi uznaje je za wrodzone wyróżniki charakteryzujące odnośne grupy obcych. W 
gruncie rzeczy jest to rezultat przekonania, że jakimś cudem "rasy" zaczęły się od siebie 
różnić i że doszło przy tym do jakichś zmian genetycznych. Jest to jednak tylko absurdalne 
myślenie życzeniowe związane ze skłonnością do tworzenia grup swoich. Ponad dwa tysiące 
lat temu bardzo dobrze wyraził to Konfucjusz, mówiąc: "Ludzie mają podobną naturę; to ich 
zwyczaje oddalają ich od siebie". Ale zwyczaje, jako część tradycji kulturowej, można łatwo 
zmienić, gdy tymczasem popęd do tworzenia grup swoich bazuje na czymś bardziej trwałym i 
fundamentalnym, co skutecznie oddzielałoby "ich" od "nas". Jako gatunek pomysłowy, gdy 
nie potrafimy odkryć takich różnic, nie wahamy się je wynaleźć. Z niesłychaną pewnością 
siebie beztrosko pomijamy fakt, że prawie wszystkie narody, które wymieniłem, powstały ze 
skomplikowanych kombinacji wcześniejszych przegrupowań, wielokrotnych krzyżówek i 
zrostów. Ale na logikę nie ma tu miejsca. 
Cały gatunek ludzki ma wspólny zakres wzorców zachowania. Między 
poszczególnymi ludźmi istnieją wprost kolosalne podstawowe podobieństwa. Paradoksalnie, 
jednym z tych podobieństw jest tendencja do tworzenia odrębnych grup "swoich" i poczucie, 
że jest się w jakiś bardzo zasadniczy sposób innym od członków pozostałych grup. Poczucie 
to jest tak silne, że poglądy, jakie wyraziłem w tym rozdziale, wcale nie spotykają się z 
powszechną aprobatą. Jednak dowody dostarczone przez biologię są nie do odparcia i im 
prędzej trafią ludziom do przekonania, tym bardziej może staniemy się tolerancyjni w 
naszych stosunkach międzygrupowych. 
Jedną z naszych cech biologicznych, na którą już zwracałem uwagę, jest 
wynalazczość. Nie ulega wątpliwości, że wciąż będziemy próbowali wyrażać siebie w jakiś 
nowy sposób i że te nowe sposoby będą się różnić w różnych grupach i w różnych epokach. 
Ale dotyczy to cech powierzchownych, które łatwo się pojawiają i równie łatwo znikają. 
Mogą one powstawać i znikać w okresie życia jednego pokolenia, podczas gdy wyłonienie się 
jednego gatunku, takiego jak nasz, i wytworzenie jego podstawowych cech biologicznych 
trwa setki tysięcy lat. Cywilizacja liczy sobie zaledwie dziesięć tysięcy lat. Zasadniczo wciąż 
jesteśmy tym samym rodzajem zwierzęcia, jakim byli nasi myśliwscy przodkowie. Wszyscy 
bez wyjątku, bez względu na narodowość, wyrośliśmy z tego samego pnia. Wszyscy mamy te 
same podstawowe cechy genetyczne. Pod fantastyczną rozmaitością kostiumów, które 
nosimy, wszyscy jesteśmy nagimi małpami. Lepiej o tym pamiętać, gdy przystępujemy do 
zabawy w te nasze grupowe gry w "swoich" i "obcych" i gdy ciśnienie życia w 
superplemieniu sprawia, że gry te wymykają się spod naszej kontroli, a my stwierdzamy, że 
jesteśmy o krok od przelewu krwi ludzi, którzy pod innym przybraniem są dokładnie tacy 
sami jak my. 
To powiedziawszy, mimo wszystko czuję się nieswojo. Łatwo zgadnąć dlaczego. Z 
jednej strony stwierdziłem, że popęd do tworzenia grup swoich jest nielogiczny i irracjonalny, 
z drugiej zaś strony -że warunki na tyle dojrzały do walki międzygrupowej, że jedyną naszą 
nadzieją jest zastosowanie racjonalnej i inteligentnej kontroli. Zachęcanie do racjonalnego 
kontrolowania czegoś, co jest głęboko nieracjonalne, może być poczytane za przejaw 
nieuzasadnionego optymizmu z mojej strony. Być może postulat, by procesy racjonalnego 
myślenia wykorzystać chociaż jako pomoc w rozwiązaniu problemu, nie jest zbyt 
wygórowany, ale na razie nic nie wróży, że one same pozwolą tego dokonać. Wystarczy tylko 
spojrzeć, jak najzupełniej sprawni intelektualnie protestujący walą po głowach policjantów 
transparentami z napisem "Powstrzymać przemoc", albo posłuchać, jak najznakomitsi 
politycy popierają wojnę "dla zapewnienia pokoju" -aby sobie uświadomić, że racjonalna 
powściągliwość w takich sprawach jest czymś dość złudnym. Trzeba tu czegoś innego. 
Musimy znaleźć jakiś sposób, by u źródła rozprawić się z tymi czynnikami naszej ludzkiej 
kondycji, które tak skutecznie pchają nas do używania przemocy w stosunkach 
międzygrupowych. 
Jakkolwiek mówiłem już, co to takiego, warto jeszcze przypomnieć, co mam na myśli. 
1.	Powstanie odrębnych terenów zamieszkanych przez poszczególne plemiona 
ludzi.
2.	Rozrost plemion do wymiarów przeludnionych superplemion. 
3.	Wynalezienie broni, która zabija na odległość. 
4.	Odsunięcie przywódców od bitewnych linii frontu. 
5.	Utworzenie klasy specjalistów od zabijania. 
6.	Powiększające się różnice w rozwoju techniki w poszczególnych grupach. 
7.	Wzrost poziomu frustracji spowodowanej walką o status w obrębie grup. 
8.	Wymagania stawiane przywódcom w rywalizacji o status międzygrupowy. 
9.	Utrata tożsamości społecznej w obrębie superplemion. 
10.	Wykorzystanie popędu do współpracy w celu udzielenia pomocy atakowanym 
współtowarzyszom. 

Jedynym czynnikiem, który celowo pominąłem, jest rozwój różniących się między 
sobą ideologii. Jako zoologowi, opisującemu człowieka jako zwierzę, trudno mi, w 
omawianym kontekście, poważnie traktować takie różnice. Przy ocenie sytuacji 
międzygrupowej, w kategoriach rzeczywistego zachowania, nie zaś w kategoriach słownego 
teoretyzowania, różnice ideologiczne tracą ważność w porównaniu z czynnikami o 
charakterze bardziej podstawowym. Różnice te są po prostu gorączkowo poszukiwanymi, 
górnolotnymi wymówkami, usprawiedliwiającymi zabijanie tysięcy istnień ludzkich. 
Przyglądając się tej liście, trudno ustalić, od czego należałoby zacząć poprawianie 
sytuacji. Czynniki te jako całość zdają się stanowić niewzruszoną gwarancję, że ludzie 
zawsze będą toczyli między sobą wojny. 
Pamiętając, że obecny stan opisałem jako ludzkie zoo, można przypuszczać, iż 
spojrzenie do wnętrza klatek w zwierzęcym zoo zaowocuje jakimś pomysłem. Jak już 
mówiłem, dzikie zwierzęta żyjące w naturalnym środowisku nie zabijają zwykle masowo 
zwierząt tego samego gatunku. Ale co z tymi, które żyją w klatkach? Czy w małpiarniach 
zdarzają się masakry, czy w lwiarniach dokonuje się linczów, czy wreszcie w ptaszarniach 
odbywają się walne bitwy? Z pewnymi dość oczywistymi zastrzeżeniami, na pytania te trzeba 
odpowiedzieć twierdząco. Walki o status między stałymi członkami zbyt licznych grup 
zwierząt w zoo są krwiożercze, a jak dobrze wie każdy pracownik zoo, sytuacja staje się 
jeszcze gorsza, gdy do takiej grupy próbuje się wprowadzić nowe osobniki. Istnieje wielkie 
niebezpieczeństwo, że intruzi staną się przedmiotem zbiorowej wrogości i będą bezlitośnie 
prześladowani. Traktuje się ich jak najeźdźców, stanowiących nieprzyjacielską grupę obcych. 
Niewiele mogą one zrobić, aby powstrzymać wściekłe napaści na siebie. Jeżeli zamiast 
paradować dumnie w środku klatki, przycupną dyskretnie w kącie, i tak zostaną stamtąd 
wypłoszone i zaatakowane. 
Nie dzieje się tak zawsze i wszędzie. Zwykle zdarza się to wtedy, gdy mamy do 
czynienia z gatunkiem najbardziej narażonym na nienaturalne stłoczenie, wynikające z braku 
dostatecznej przestrzeni. Jeżeli dotychczasowi stali mieszkańcy klatki mają więcej miejsca, 
niż potrzebują, z początku mogą oni atakować nowo przybyłych i wypędzać ich ze swoich 
ulubionych miejsc, ale nie będą ich dalej prześladować w zbyt brutalny sposób. Obcym 
pozwala się zwykle w końcu zamieszkać w jakiejś innej części pomieszczenia. Jeśli jednak 
przestrzeń jest zbyt mała, tego rodzaju stabilizacja stosunków nigdy nie nastąpi i nieuchronnie 
dojdzie do rozlewu krwi. 
Można to zademonstrować w doświadczeniu. Cierniki (Gas-terosteus) to rybki 
trzymające się swych terenów w okresach tarła. Samczyk buduje gniazdo w wodorostach i 
broni swego obszaru przed innymi samcami tego samego gatunku. Pojedynczy samczyk -w 
tej sytuacji samotnik -reprezentuje "grupę swoich", a każdy z jego posiadających swój własny 
rewir rywali reprezentuje "grupę obcych". W naturalnych warunkach, w rzece lub w potoku, 
każdy samczyk ma dość miejsca i dlatego wrogie spotkania z rywalami ograniczają się na 
ogół do pogróżek i kontr pogróżek. Dłuższe walki zdarzają się rzadko. Jeżeli nakłoni się 
dwóch samczyków do zbudowania gniazd po dwóch przeciwnych stronach długiego 
akwarium, wówczas, podobnie jak w warunkach naturalnych, spotykają się one, grożąc sobie 
nawzajem, mniej więcej w połowie zbiornika. Nie dochodzi do żadnych gwałtownych akcji. 
Jeśli jednak wodorosty do budowania gniazd umieści się w małych ruchomych pojemnikach, 
prowadzący doświadczenie może te pojemniki przysuwać coraz bliżej do siebie i w ten 
sposób sztucznie zagęszczać terytoria. W miarę zbliżania się pojemników gospodarze 
terytoriów coraz wyraźniej demonstrują swoją wrogość. Wreszcie system zrytualizowanych 
pogróżek i kontr pogróżek puszcza i wywiązuje się ostra walka. Zapominając o budowaniu 
gniazd, samczyki nieustannie skubią i szarpią sobie wzajemnie płetwy, a ich światek staje się 
nagle sceną przemocy i brutalności. Gdy tylko jednak znów odsunie się od siebie pojemniki z 
gniazdami, powraca pokój, a pole bitwy ucisza się, by znów stać się areną nieszkodliwych, 
zrytualizowanych demonstracji pogróżek. 
Lekcja ta jest dość pouczająca. Gdy małe, pierwotne plemiona ludzi rozrosły się do 
wymiarów superplemion, miało to w istocie niemal taki sam skutek, jakbyśmy na sobie 
samych przeprowadzali doświadczenie z ciernikami. Jeżeli ludzkie zoo ma się czegoś 
nauczyć od zwierzęcego zoo, musimy zwrócić szczególną uwagę na ten drugi etap tego 
doświadczenia. 
Patrząc bezlitośnie obiektywnym okiem ekologa na pełne przemocy zachowanie się 
gatunków żyjących w warunkach przeludnienia, dostrzega się działanie samo ograniczającego 
się mechanizmu adaptacyjnego. Mechanizm ten można opisać jako okrucieństwo wobec 
jednostki, a dobrodziejstwo dla gatunku. Każdy bowiem gatunek ma swój własny "pułap" 
populacyjny. Jeżeli liczby przekroczą ten pułap, następuje jakieś śmiercionośne działanie 
interwencyjne, w wyniku którego liczby znowu maleją. Warto w tym świetle przez chwilę 
zastanowić się nad przemocą w świecie u ludzi. 
Być może zabrzmi to bezdusznie, ale wydaje się, że od chwili gdy po raz pierwszy, 
jako gatunek, doświadczyliśmy przeludnienia, gorączkowo poszukujemy sposobów 
skorygowania tej sytuacji i zmniejszenia liczby nas samych tak, by była ona właściwsza z 
biologicznego punktu widzenia. Działanie to nie ogranicza się do masowych rzezi takich jak 
wojny, zamieszki, bunty i rewolucje. Pomysłowość nasza nie zna granic. W ciągu wieków 
wprowadziliśmy całą gamę czynników samo ograniczających. Społeczeństwa pierwotne, gdy 
tylko po raz pierwszy doświadczyły przeludnienia, zaczęły stosować takie praktyki jak 
dzieciobójstwo, ofiary z ludzi, okaleczenia, polowanie na głowy, kanibalizm i wszelkiego 
rodzaju wymyślne tabu seksualne. Nie były to oczywiście świadomie wdrażane sposoby 
kontroli liczby ludności, a jednak tej kontroli służyły. Ich stosowanie nie doprowadziło 
wszakże do całkowitego zahamowania stałego wzrostu liczby ludności. 
Wraz z postępem w dziedzinie techniki podnosił się poziom ochrony życia jednostki 
ludzkiej i te pierwotne praktyki stopniowo zarzucano. Jednocześnie przypuszczono 
zmasowany atak na choroby, susze i głód. Gdy tylko liczba ludności w poszczególnych 
rejonach znów zaczęła gwałtownie wzrastać, pojawiły się nowe czynniki samo ograniczające. 
Po zaniku dawnych tabu seksualnych pojawiły się nowe filozofie seksu, których skutkiem 
było zmniejszenie płodności w poszczególnych grupach. Szerzyły się nerwice i psychozy, 
negatywnie wpływając na rozrodczość. Zwiększyła się liczba niektórych praktyk seksualnych, 
takich jak antykoncepcja, masturbacja, stosunki oralne i analne, homoseksualizm, fetyszyzm i 
sodomia, które dostarczają zaspokojenia seksualnego bez ryzyka zapłodnienia. Niewolnictwo, 
więzienia, kastracja i dobrowolny celibat także odgrywały tu swoją rolę. 
Na domiar wszystkiego jednostki traciły życie za sprawą szeroko stosowanej aborcji, 
morderstw, wyroków śmierci, zabójstw, samobójstw, pojedynków oraz dobrowolnego 
uprawiania niebezpiecznych lub grożących śmiercią sportów i innych rozrywek. 
Wszystkie te praktyki służą wyeliminowaniu wielkiej liczby istnień ludzkich spośród 
naszych przeludnionych społeczności albo przez zapobieganie zapłodnieniom albo przez 
niszczenie życia. Zebrane razem, praktyki te tworzą listę przeraźliwą. A jednak ostatecznie 
okazało się, że nawet w połączeniu z licznymi wojnami i rewolucjami są one całkowicie 
nieskuteczne. Gatunek ludzki nie tylko przetrwał to wszystko, ale dalej rozmnaża się 
nadmiernie w coraz szybszym tempie. 
Całe lata uparcie wzbraniano się przed uznaniem tych tendencji za przejaw jakiegoś 
biologicznego defektu w mechanizmach ustalania liczebności populacji. Wciąż nie chcemy 
uznać, że jest to sygnał ostrzegawczy przed wielką katastrofą ewolucyjną. Robi się wszystko, 
co możliwe, aby zdelegalizować owe praktyki i aby chronić prawo każdego człowieka do 
życia i do rozmnażania się. A następnie, gdy populacje ludzkie osiągają rozmiary coraz 
bardziej niemożliwe do opanowania, wykorzystujemy naszą pomysłowość i rozwijamy postęp 
techniczny, który pomaga jakoś znosić te nienaturalne warunki społeczne. 
Z upływem każdego dnia, w którym pojawiają się na świecie kolejne setki tysięcy 
mieszkańców naszego globu, walka staje się coraz trudniejsza. Jeżeli nie zmienią się obecne 
postawy, wkrótce stanie się ona zupełnie niemożliwa. Pojawi się coś, co zredukuje liczbę 
ludności bez względu na nasze działania. Może będzie to wzrost liczby zaburzeń 
umysłowych, który doprowadzi do szaleńczego i nie kontrolowanego stosowania broni o 
wielkiej sile rażenia. Może będą to rosnące zanieczyszczenia chemiczne albo błyskawicznie 
szerzące się choroby, przybierające rozmiary epidemii. Stoimy przed wyborem: albo 
pozostawić sprawy losowi, albo próbować wpłynąć na zmianę sytuacji. Jeżeli wybierzemy to 
pierwsze, istnieje realne niebezpieczeństwo, że potężny i gwałtowny wzrost demograficzny 
zniszczy w końcu nasze systemy obronne: jego skutki będą porównywalne do skutków 
pęknięcia tamy i będzie to całkowita zagłada naszej cywilizacji. Jeżeli zaś wybierzemy drugą 
z tych możliwości, potrafimy może zapobiec katastrofie. Jak przeto zabieramy się do 
wdrożenia właściwej metody kontrolowania sytuacji? 
Pomysł narzucenia jakiegoś szczególnego sposobu powstrzymującego rozmnażanie 
się i skierowanego przeciw życiu jest sprzeczny z właściwym nam duchem współpracy. 
Jedyną możliwością jest zachęcanie do dobrowolnej kontroli. Moglibyśmy oczywiście 
promować i nobilitować coraz bardziej niebezpieczne sporty i rozrywki. Moglibyśmy 
popularyzować samobójstwa ("Nie czekaj na chorobę -umieraj teraz, bezboleśnie!"), albo też 
wykreować nowy, wyrafinowany kult celibatu ("czystość to radość"). Można by zaangażować 
agencje reklamowe na całym świecie do szerzenia przekonywającej propagandy, która 
wychwalałaby zalety natychmiastowej śmierci. 
Nawet gdybyśmy zastosowali takie nadzwyczajne (a z biologicznego punktu widzenia 
marnotrawne środki), należy wątpić, czy pozwoliłyby one w znaczący sposób ograniczyć 
przyrost ludności. Ogólnie preferowaną dziś metodą jest technicznie zaawansowana 
antykoncepcja, wraz z dodatkowym drugorzędnym środkiem, jakim jest legalne usuwanie nie 
chcianych ciąż. Jak zaznaczyłem w jednym z poprzednich rozdziałów, istnieje walny 
argument na rzecz antykoncepcji: zapobieganie życiu jest lepsze niż leczenie jego patologii. 
Jeżeli coś ma zginąć, to lepiej, jeśli jest to jajo i sperma aniżeli myślące i czujące istoty 
ludzkie, które kochają i są kochane i które już się stały integralną i współzależną cząstką 
społeczeństwa. W odpowiedzi na argument, że stosując antykoncepcję w karygodny sposób 
marnuje się nie zapłodnione jaja i spermę, można zauważyć, że sama natura jest 
zdumiewająco rozrzutna, gdyż kobieta produkuje w ciągu swojego życia około czterystu jaj, a 
dojrzały mężczyzna -co dzień dosłownie miliony plemników zawartych w spermie. 
Niemniej są tu też i strony ujemne. Podobnie jak niebezpieczne sporty stwarzają duże 
prawdopodobieństwo selektywnego eliminowania ze społeczeństwa najśmielszych jednostek, 
a samobójstwa eliminują jednostki najbardziej wrażliwe i pełne wyobraźni, tak też 
antykoncepcja może najbardziej dotknąć najinteligentniejszych. Aby działać skutecznie, w 
obecnym stadium rozwoju środki antykoncepcyjne wymagają pewnego poziomu inteligencji, 
rozwagi i samokontroli. Osoby o niższym poziomie inteligencji mają więc większe szanse na 
dokonanie poczęć. A jeśli ich poziom inteligencji jest w jakiejś mierze zależny od czynników 
genetycznych, czynniki te zostaną przekazane ich potomstwu. Powoli, lecz nieuchronnie te 
cechy genetyczne będą się szerzyć i rozpowszechniać w skali społeczeństwa jako całości. 
Aby więc współczesna antykoncepcja mogła funkcjonować skutecznie i równomiernie, 
należy dokonać szybkiego postępu w kierunku wynalezienia jak najmniej skomplikowanych 
technik, wymagających minimum starań i uwagi. Wraz z tym trzeba przypuścić atak na 
postawy społeczne wobec praktykowania antykoncepcji. Jedynie zmniejszenie zapłodnień o 
150 tysięcy dziennie w stosunku do stanu obecnego zapewniłoby utrzymanie ludności kuli 
ziemskiej na obecnym, i tak już nadmiernie wysokim poziomie. 
Co więcej, jakkolwiek samo to zmniejszenie już jest wystarczająco trudnym celem, 
należałoby jeszcze doprowadzić do tego, aby kontrola urodzeń była równomierna na całym 
świecie, a nie skupiała się jedynie w kilku najbardziej oświeconych regionach. Jeżeli postęp w 
dziedzinie antykoncepcji będzie nierównomierny pod względem geograficznym, doprowadzi 
on nieuchronnie do destabilizacji i tak już bardzo napiętych stosunków między 
poszczególnymi regionami. 
Rozważając te problemy, trudno być optymistą, ale przypuśćmy na chwilę, że udało 
się je w jakiś cudowny sposób rozwiązać i że ludzka populacja utrzymuje się mniej więcej na 
obecnym poziomie. Oznacza to, że jeśli uwzględnimy całą lądową powierzchnię kuli 
ziemskiej i wyobrazimy sobie, że jest ona równomiernie zaludniona, to i tak okaże się, że 
gęstość zaludnienia jest 600 razy większa niż w czasach człowieka pierwotnego. Nawet 
gdyby nam się udało zatrzymać przyrost ludności i w jakiś sposób rozgęścić ludzi na całym 
obszarze kuli ziemskiej, nie wolno się łudzić, że osiągniemy stan, który chociaż w 
przybliżeniu będzie przypominał warunki, w jakich rozwijali się nasi pradawni przodkowie. 
Gdybyśmy chcieli zapobiec wybuchom przemocy i wszelkim konfliktom, będziemy wciąż 
musieli podejmować olbrzymie wysiłki na rzecz samodyscypliny. Byłaby to jednak 
przynajmniej jakaś szansa. Jeżeli jednak beztrosko dopuścimy do dalszego wzrostu 
zaludnienia, już wkrótce szansę tę zaprzepaścimy. 
Na domiar złego, musimy też pamiętać, że owo sześćsetkrotne przekroczenie 
pierwotnego poziomu naturalnego jest tylko jednym z dziesięciu czynników usposabiających 
nas do wojen. Jest to perspektywa przerażająca, gdyż z dnia na dzień coraz bardziej realne 
staje się niebezpieczeństwo całkowitego zniszczenia obecnej cywilizacji. 
Intrygujące jest rozważanie, co by się stało, gdybyśmy już naprawdę przestali istnieć. 
Czynimy tak wielkie postępy w rozwijaniu coraz skuteczniejszych technik wojny biologicznej 
i chemicznej, że broń jądrowa może już wkrótce stać się osobliwym zabytkiem. Gdy do tego 
dojdzie, urządzenia nuklearne zajmą miejsce właściwe broni konwencjonalnej i będą używane 
do wzajemnej nierozważnej wymiany ciosów między głównymi superplemionami. (W miarę 
powiększania się liczby państw nuklearnych "gorąca linia" stanie się niesłychanie 
skomplikowaną "gorącą siecią"). Powstała w ten sposób chmura radioaktywna okrywająca 
ziemię będzie roznosić śmierć wśród wszystkich form życia, na które spadnie deszcz lub 
śnieg. Jedynie Buszmeni afrykańscy i inne odległe grupy żyjące na jałowych terenach 
pustynnych będą miały szansę przetrwania. Jak na ironię, Buszmeni, wciąż żyjąc w 
prymitywnych warunkach właściwych wczesnym ludom myśliwskim, są dziś najbardziej 
upośledzoną grupą ludzką. Wydaje się, że oznacza to zaczynanie wszystkiego od nowa lub też 
jest znakomitym przykładem sprawdzenia się proroctwa, że cisi posiądą ziemię.


5.	WPOJENIE I FAŁSZYWE WPOJENIE

Żyjąc w ludzkim zoo musimy wiele się uczyć i wiele pamiętać, ale wśród 
biologicznych maszyn do uczenia się umysł człowieka jest pod tym względem niezrównany. 
Mając do dyspozycji 14 miliardów ściśle ze sobą powiązanych i aktywnych komórek, 
jesteśmy w stanie przyswoić sobie i zmagazynować ogromną liczbę wrażeń. 
Na co dzień maszyneria ta funkcjonuje bez żadnych zakłóceń, ale gdy na zewnątrz 
dzieje się coś niezwykłego, włącza f się specjalny system do sytuacji nagłych. W warunkach 
superplemiennych wtedy właśnie sprawy przybierają niewłaściwy obrót. Są po temu dwie 
przyczyny. Z jednej strony ludzkie zoo, w którym żyjemy, jest dla nas osłoną przed 
niektórymi l doświadczeniami. Zwykle nie zabijamy zwierzyny, lecz jedynie kupujemy 
mięso. Nie oglądamy trupów, bowiem przykrywa się je kocem lub chowa w jakiejś skrzyni. 
Oznacza to, że gdy bariery ochronne zostaną sforsowane przemocą, wywiera to na nasz mózg 
niezwykle silny wpływ. Z drugiej strony -przejawy przemocy występującej w 
superplemionach i forsującej te bariery przybierają często tak ogromne rozmiary, że nasze 
mózgi nie są przygotowane do zmagania się z nimi. Właśnie ten typ uczenia się w sytuacjach 
nagłych wart jest tego, aby przyjrzeć mu się dokładniej. 
Każdy, kto kiedykolwiek brał udział w poważnym wypadku drogowym, łatwo 
zrozumie, o co mi chodzi. Najmniejszy i najbardziej przykry szczegół w ułamku sekundy 
zapada nam głęboko w pamięć i pozostaje tam do końca życia. Wszyscy marny osobiste 
doświadczenia tego typu. Na przykład, gdy miałem siedem lat, omal nie utopiłem się i do dziś 
pamiętam wszystko tak wyraziście, jakby to zdarzyło się dopiero wczoraj. Skutek tego 
doświadczenia z lat dzieciństwa był taki, że dopiero po trzydziestu latach byłem zdolny 
zmusić się do opanowania irracjonalnego lęku przed pływaniem. Jak wszystkie dzieci w 
okresie dojrzewania miałem później wiele różnych innych nieprzyjemnych doświadczeń, ale 
znakomita ich większość nie pozostawiła we mnie żadnych trwałych śladów. 
Wydaje się więc, że idąc przez życie, marny do czynienia z dwoma rodzajami 
doświadczeń. Pierwszy to taki, w którym krótki kontakt z jakąś sytuacją wywiera niezatarty i 
niezapomniany wpływ, w drugim zaś powstaje jedynie ulotne wrażenie, które łatwo ulega 
zapomnieniu. Posługując się tymi terminami dość swobodnie, możemy określić ten pierwszy 
rodzaj jako uczenie się metodą traumatyczną, a ten drugi jako uczenie się metodą zwykłą. W 
uczeniu się metodą traumatyczną skutek jest zupełnie nieproporcjonalny do poprzedzającego 
doświadczenia. W uczeniu się metodą zwykłą doświadczenie musi się wielokrotnie 
powtórzyć, aby jego wpływ był trwały. Brak wzmocnienia w zwykłym uczeniu się powoduje 
zanik reakcji, co nie zachodzi w uczeniu się metodą traumatyczną. 
Próby zmodyfikowania uczenia się metodą traumatyczną napotykają wielkie trudności 
i łatwo mogą jeszcze pogorszyć sytuację, co nie grozi w uczeniu się metodą zwykłą. Dobrze 
ilustruje to mój własny przykład tonięcia. Im bardziej mi zachwalano rozkosze pływania, tym 
bardziej byłem mu niechętny. Gdyby ten pierwszy wypadek nie był dla mnie tak 
traumatyczny, zamiast reagować coraz bardziej negatywnie, reagowałbym coraz bardziej 
pozytywnie. 
Chociaż tematem tego rozdziału nie są przeżycia traumatyczne, stanowią one 
pożyteczne dla nas wprowadzenie. Pokazują wyraźnie, że istota ludzka jest zdolna do 
specjalnego rodzaju uczenia się -niewiarygodnie szybkiego, trudnego do zmodyfikowania, 
niesłychanie trwałego, a przy tym nie wymagającego ćwiczenia celem uzyskania doskonałych 
wyników. Aż korci, aby sobie życzyć nabycia umiejętności takiego czytania książek, co 
pozwoliłoby na zawsze zapamiętać całą treść po zaledwie jednorazowym pobieżnym 
przejrzeniu. Jednakże1 gdyby całe nasze uczenie się miało przebiegać w ten sposób, 
całkowicie stracilibyśmy poczucie wartości. Wszystko miałoby dla nas jednakowe znaczenie i 
cierpielibyśmy na nieumiejętność rozróżniania tego, co ważne, od tego, co nieważne. Szybkie 
i trwałe uczenie się jest możliwe jedynie w ważniejszych chwilach życia. Przeżycia 
traumatyczne, czyli urazy, są tylko jedną stroną medalu. Teraz pragnę go odwrócić i zbadać 
jego drugą stronę, którą można określić mianem "wpojenie" (imprinting). 
Podczas gdy urazy są związane z bolesnymi doświadczeniami negatywnymi, wpojenie 
jest procesem pozytywnym. Zwierzę doświadczające wpojenia rozwija w sobie pozytywne 
przywiązanie do czegoś. Podobnie jak w urazach -proces szybko dobiega końca, jest 
nieodwracalny i nie wymaga dalszych wzmocnień. U ludzi zachodzi to między matką i 
dzieckiem. 
Ponownie może się zdarzyć, gdy dziecko dorośnie i zakocha się. Przywiązanie się do 
matki, do dziecka lub do towarzysza życia są to trzy spośród najbardziej istotnych przejawów 
uczenia się, jakie są naszym udziałem w ciągu całego życia i one właśnie wyróżniają się tym, 
że otrzymują specjalne wsparcie ze strony mechanizmu wpojenia. W gruncie rzeczy słowo 
"miłość" określa powszechne emocje towarzyszące procesowi wpojenia. Zanim jednak 
wnikniemy głębiej w istotę tej sytuacji u ludzi, przyda nam się krótkie spojrzenie na inne 
gatunki. 
Wiele młodych ptaków natychmiast po wykluciu się z jaja musi wyrobić w sobie 
przywiązanie do matki i nauczyć się ją rozpoznawać. Wtedy mogą one już podążać za nią i 
bezpiecznie trzymać się blisko niej. Gdyby świeżo wyklute kurczątka lub kaczuszki nie miały 
tego, łatwo mogłyby się zgubić i zginąć. Są one zbyt aktywne i ruchliwe, by bez pomocy 
wpojenia matka mogła je utrzymać razem i chronić. Proces ten może się dokonać dosłownie 
w ciągu paru minut. Pierwszy duży ruchomy przedmiot dostrzeżony przez kurczaczki lub 
kaczuszki automatycznie staje się "matką". Oczywiście w normalnych warunkach jest to 
naprawdę ich matka, ale w warunkach doświadczalnych może to być niemal wszystko. Jeżeli 
pierwszym dużym ruchomym przedmiotem, który dojrzą kurczęta w inkubatorze, jest 
pociągany za sznurek pomarańczowy balon, będą one za nim podążały. Balon wkrótce staje 
się "matką". Proces wpojenia postępuje tak szybko, że jeśli po kilku dniach kurczęta 
otrzymają możliwość wyboru między owym pomarańczowym balonem a prawdziwą matką 
(która poprzednio była trzymana poza zasięgiem ich wzroku), wybiorą balon. Nie można 
znaleźć bardziej efektownego dowodu istnienia zjawiska wpojenia aniżeli widok stadka 
kurcząt doświadczalnych gorliwie drepczących w ślad za pomarańczowym balonem i 
zupełnie nie zwracających uwagi na prawdziwą matkę, która znajduje się w pobliżu. 
Gdyby nie tego rodzaju eksperymenty, można by dowodzić, że młode ptaki 
przywiązują się do swych naturalnych matek, ponieważ w ich obecności znajdują jakąś 
korzyść. Trzymanie się blisko matki daje ciepło, pożywienie, wodę i tak dalej. Ale 
pomarańczowe balony nie dają takich korzyści, a mimo to z łatwością, wyraziście uosabiają 
matkę.. Wpojenie nie jest więc kwestią reakcji na korzyści, jak w zwykłym uczeniu się, lecz 
jest to po prostu kwestia oglądu czegoś. Można by to nazwać "uczeniem się przez ogląd". 
Ponadto, inaczej niż w zwykłym uczeniu się, ma ono też okres krytyczny. Młode kurczaki i 
kaczuszki są podatne na wpojenie tylko przez krótki okres kilku dni po wykluciu się z jaja. Z 
upływem czasu zaczynają się bać dużych ruchomych przedmiotów i jeśli w tym okresie 
wpojenie nie .nastąpi, później przychodzi im już ono z trudnością. 
W miarę rozwoju młode ptaki uniezależniają się i przestają chodzić za matką. Ale 
wpływ wczesnego wpojenia nie zanika. Dzięki niemu nie tylko wiedzą, kto jest ich matką, ale 
też do jakiego należą gatunku. Już jako dorosłym ptakom pomaga im to dokonać wyboru 
partnera seksualnego spośród własnego, a nie jakiegoś obcego gatunku. 
To także można udowodnić doświadczalnie. Jeżeli młode samczyki jakiegoś gatunku 
są wychowywane przez przybranych rodziców innego gatunku, to gdy dojrzeją, mogą 
próbować parzyć się z przedstawicielami przybranego, a nie z partnerami własnego gatunku. 
Nie jest to reguła, ale istnieje wiele takich przypadków. (Nie wiadomo jeszcze, dlaczego 
dzieje się tak tylko czasem). 
Wśród zwierząt żyjących w niewoli ta podatność na związek z niewłaściwym 
gatunkiem może prowadzić do różnych dziwacznych sytuacji. Gdy synogarlice 
wychowywane przez gołębie osiągają dojrzałość płciową, nie zwracają uwagi na inne 
synogarlice, lecz usiłują parzyć się z gołębiami. Żyjący w zoo paw wychowany samotnie w 
pomieszczeniu dla żółwi olbrzymich, uporczywie dobierał się do zdezorientowanych gadów, 
ignorując świeżo przybyłą pawicę. 
Określam to zjawisko mianem "fałszywego wpojenia". 
Występuje ono powszechnie w sferze stosunków ludzko-zwierzęcych. Gdy niektóre 
zwierzęta, od urodzenia żyjące z dala od przedstawicieli swojego gatunku, wychowane są 
przez ludzi, mogą później reagować, nie tyle kąsając rękę, która je karmi, co raczej próbując z 
nią kopulować. Stwierdzono, że tak właśnie reagują gołębie. Nie jest to nowe odkrycie. Fakt 
ten znany jest od czasów starożytnych, kiedy to rzymskie damy trzymały małe ptaszki, aby w 
ten sposób się z nimi zabawiać. (Jak się wydaje, Leda miała większe aspiracje). Chowane w 
domu ssaki czasami obejmują ludzkie nogi i usiłują z nimi kopulować, o czym z przykrością 
przekonał się niejeden posiadacz psa. Dozorcy w zoo muszą się uważnie rozglądać podczas 
okresów godowych. Muszą być przygotowani na odpieranie awansów wszelkich zwierząt, od 
kochliwego emu do jelenia w czasie snu, jeśli przedstawiciele tych gatunków byli wcześniej 
odizolowani i wychowywani przez ludzi. Ku swemu zażenowaniu sam byłem kiedyś 
obiektem takich awansów ze strony ogromnej samicy panda. Zdarzyło się to w Moskwie, 
gdzie zorganizowałem jej spotkanie godowe z jedynym męskim przedstawicielem tego 
gatunku żyjącym poza Chinami. Samica zignorowała jego uporczywe zaloty, ale gdy 
wsunąłem rękę przez kraty i poklepałem ją po grzbiecie, zareagowała zadarciem ogona i 
przyjęciem wobec mnie pozycji zachęcającej, gdy tymczasem samiec stał tuż obok. Różnica 
między tymi zwierzętami polegała na tym, że samica została odizolowana od innych pand w 
młodszym niż samiec wieku. Samiec osiągnął dojrzałość jako panda należąca do pand, 
opisywana zaś tu samica jako panda należąca do ludzi. 
Niekiedy "uczłowieczone" zwierzę sprawia wrażenie, jakby w swoich awansach 
seksualnych wobec ludzi było zdolne do rozróżnienia ich płci, ale może to być dość 
zwodnicze. Na przykład pewien indor z fałszywym wpojeniem usiłował parzyć się z 
mężczyznami, a nacierał na kobiety. Przyczyna tego okazała się dość niezwykła. Kobiety 
chodzą w spódnicach i noszą torebki. Agresywne indory okazują swoje zamiary seksualne za 
pomocą opuszczonych skrzydeł i korali. W oczach indora z fałszywym wpojeniem spódnice 
stają się opuszczonymi skrzydłami, torebki zaś -koralami. Dlatego indor ten dostrzegał w 
kobietach rywali i dlatego atakował je, adresując swoje awanse do mężczyzn. 
W ogrodach zoologicznych pełno jest zwierząt, które z powodu niewczesnej 
życzliwości opiekunów były pracowicie karmione i pieszczone ludzką ręką, a potem zostały 
umieszczone z powrotem w towarzystwie przedstawicieli własnego gatunku. Dla takich 
obłaskawionych samotników inni przedstawiciele tego samego gatunku stają się obcy i zdają 
się należeć do jakiegoś "innego", dziwnego i straszliwego gatunku. W pewnym zoo żyje 
dorosły szympans, który przez ponad dziesięć lat mieszka w jednej klatce z samicą. Badania 
wykazały, że samiec jest seksualnie sprawny, samica zaś, zanim umieszczono ją z nim w 
klatce, miała potomstwo. Ale ponieważ samiec był wychowywany przez człowieka w 
odosobnieniu, teraz zupełnie ją ignoruje. Nigdy nie siedzi obok niej, nie czyści jej ani nie 
usiłuje jej pokryć. Dla niego należy ona do innego gatunku. Wieloletnie przebywanie z nią 
niczego w nim nie zmieniło. 
Zwierzęta takie mogą stać się niezwykle agresywne w stosunku do przedstawicieli 
własnego gatunku, nie dlatego, że traktują ich jako rywali, lecz dlatego, że widzą w nich 
obcych i wrogów. Przestają tu funkcjonować stosowane w normalnych sytuacjach rytuały, 
pozwalające na bezkrwawe rozwiązywanie konfliktów. Do klatki pielęgnowanej ludzką ręką i 
oswojonej samicy mangusty wpuszczono schwytanego na wolności samca, aby doprowadzić 
do ich rozmnożenia się, tymczasem ona zaatakowała go, gdy pojawił się w jej klatce. Po 
pewnym czasie wydawało się, że doszli do jakiegoś w miarę stabilnego stanu wzajemnej 
niezgody, ale samiec cierpiał chyba z powodu silnego stresu, wkrótce bowiem zapadł na 
chorobę wrzodową i zdechł. Natomiast samica zaraz potem odzyskała swoje dawne, pogodne 
usposobienie. 
Wychowana przez człowieka tygrysica po raz pierwszy w życiu została umieszczona 
w klatce sąsiadującej z klatką schwytanego na wolności samca. Mogła na niego patrzeć i czuć 
jego zapach, ale nie mogło dojść do bezpośredniego spotkania. Zresztą i tak nic by z tego nie 
wyszło, bowiem była ona tak "uczłowieczona", że gdy tylko poczuła jego obecność, uciekła 
do najdalszego kąta klatki i za nic nie chciała się stamtąd ruszyć. Jak na tygrysicę była to 
reakcja nienormalna, ale naturalna u przedstawiciela jej przybranego gatunku, czyli u 
człowieka, w ten sposób reagującego na spotkanie z tygrysem. Reakcja tygrysicy poszła 
jeszcze dalej, gdyż zwierzę przestało jeść i przez kilka dni odmawiało przyjmowania 
pożywienia. W końcu samiec został zabrany, ale musiało minąć jeszcze kilka tygodni, zanim 
zwierzę odzyskało aktywność i swoje zwykłe, przyjazne usposobienie, przejawiające się 
ocieraniem się o pręty klatki, co oznaczało, że domaga się głaskania i pieszczot opiekunów. 
W pewnych warunkach hodowlanych u zwierzęcia rozwija się podwójna osobowość 
w sferze seksualizmu. Jeśli zwierzę jest wychowywane przez człowieka w obecności innych 
okazów swego gatunku, po osiągnięciu dojrzałości może ono usiłować parzyć się zarówno z 
ludźmi, jak z innymi zwierzętarni tego samego gatunku. Fałszywe wpojenie jest wtedy 
jedynie częściowe i łączy się z pewnym stopniem wpojenia prawidłowego. Byłoby to 
niemożliwe u zwierząt, u których proces wpojenia przebiega szybko, takich jak kaczuszki lub 
kurczaki, ale ssaki zwykle socjalizują się wolniej. Jest wtedy więcej czasu na podwójne 
wpojenie. Przekonująco udowodniły to bardzo skrupulatne amerykańskie badania na psach. U 
psów domowych faza socjalizacji trwa od dwudziestu do sześćdziesięciu dni. Jeżeli 
szczeniaki psów domowych całkowicie odizoluje się od ludzi, karmiąc je w tym okresie 
systemem zdalnie sterowanym, wyrastają one na zwierzęta niemal dzikie. Jeżeli jednak 
wychowuje się je w obecności zarówno psów jak ludzi, wykazują potem przyjazne 
usposobienie w stosunku do jednych i do drugich.
Małpki wychowywane w całkowitym odosobnieniu zarówno od innych małp jak od 
innych gatunków, nie wyłączając ludzi, w późniejszym życiu niemal nie potrafią nawiązać 
żadnych kontaktów stadnych. Umieszczone razem z aktywnymi seksualnie przedstawicielami 
własnego gatunku, nie wiedzą, jak reagować. Przeważnie obawiają się wszelkiego kontaktu i 
podenerwowane, siedzą w kącie. Brak jakiegokolwiek wpojenia jest u nich tak wyraźny, że 
stają się dosłownie zwierzętami niestadnymi, mimo że należą do niezwykle stadnego gatunku. 
Jeśli jednak wychowuje się je razem z innymi zwierzętami tego samego gatunku, nawet bez 
udziału matki, nie podlegają one temu procesowi i obok wpojenia rodzicielskiego powstaje u 
nich też pewien rodzaj wpojenia towarzyskiego. Oba te procesy mogą odgrywać rolę w 
przywiązywaniu się zwierzęcia do własnego gatunku. 
Świat zwierzęcia z fałszywym wpojeniem jest czymś dziwnym i przerażającym. 
Fałszywe wpojenie stwarza psychologiczną hybrydę, zachowującą się według wzorców 
własnego gatunku, ale kierującą te zachowania ku przedstawicielom przybranego gatunku. 
Zwierzę takie jedynie z największym wysiłkiem, a i to nie zawsze, potrafi przystosować się 
na nowo. U niektórych gatunków sygnały seksualne płynące od przedstawicieli tego samego 
gatunku są na tyle silne, a reakcje na nie na tyle instynktowne, że pozwala im to przetrwać 
mimo nienormalnego wychowania. U wielu zwierząt wpojenie jest jednak tak silne, że 
przeważa nad wszystkim innym. 
Byłoby dobrze, gdyby miłośnicy zwierząt, gorliwie pracujący nad oswajaniem 
młodych dzikich zwierząt, pamiętali o tym. Pracownicy ogrodów zoologicznych od dawna 
borykają się z wielkimi trudnościami towarzyszącymi rozmnażaniu się wielu swoich 
podopiecznych. Niekiedy trudności te spowodowane są niewłaściwym zakwaterowaniem lub 
wyżywieniem, ale nazbyt często przyczyną jest fałszywe wpojenie mające miejsce przed 
przybyciem zwierząt do zoo. 
Jeśli chodzi o człowieka, znaczenie wpojenia jest dość oczywiste. W ciągu pierwszych 
miesięcy życia niemowlę ludzkie przechodzi delikatną fazę socjalizacji, w której wytwarza 
się u niego głębokie i trwałe przywiązanie do własnego gatunku, a zwłaszcza do matki. Jak u 
zwierząt przywiązanie to nie jest zależne jedynie od korzyści płynących od matki, takich jak 
karmienie i utrzymywanie w czystości. Dokonuje się też właściwe dla wpojenia uczenie się 
przez ogląd. Niemowlę nie może trzymać się blisko matki, podążając za nią jak kaczuszka, 
ale może osiągnąć ten sam cel posługując się gamą uśmiechów. Uśmiech przyciąga uwagę 
matki i zachęca ją do pozostawania z niemowlęciem i do zabawy z nim. Te interludia zabawy 
i uśmiechów pozwalają utrwalić więź między dzieckiem i matką. Dokonuje się u nich 
wzajemne wpojenie i w ten sposób wytwarza się silne przywiązanie wzajemne jako trwała 
więź, która ma ogromne znaczenie w dalszym życiu dziecka. Dobrze odżywione i utrzymane 
w czystości niemowlęta, u których nie dokonało się jednak wczesne wpojenie, mogą 
odczuwać lęki, które będą im towarzyszyć przez całe życie. Sieroty i dzieci żyjące w 
placówkach wychowawczych, gdzie więź i opieka indywidualna są z konieczności 
ograniczone, nazbyt często wyrastają na pełnych lęku dorosłych. Silna więź, utrwalona w 
ciągu pierwszego roku życia, pozwala na tworzenie silnych więzi w przyszłym dorosłym 
życiu.
Prawidłowe i wczesne wpojenie otwiera dziecku pokaźne bankowe konto emocji. 
Kiedy w przyszłym życiu okaże się, że wydatki w tym zakresie są znaczne, będzie ono miało 
skąd czerpać kapitał. Gdy w okresie dorastania dziecka opieka rodziców ulega zakłóceniom 
(takim jak separacja rodziców, ich rozwód lub śmierć), psychiczna prężność dziecka będzie 
zależała od jakości więzi, jakie się wytworzyły w ciągu pierwszego roku życia. Te późniejsze 
przeżycia zbiorą rzecz jasna swoje żniwo, ale będzie ono nieznaczne w porównaniu ze 
znaczeniem przeżyć, których dziecko doświadcza w pierwszych miesiącach. Pięcioletni 
chłopczyk, ewakuowany z Londynu podczas ostatniej wojny i oddzielony od rodziców, na 
pytanie, kim jest, odpowiedział: "jestem niczyje nic". Wstrząs miał niewątpliwie szkodliwe 
skutki, ale w takich sytuacjach trwałość szkody w dużym stopniu zależy od tego, czy wstrząs 
jest potwierdzeniem czy zaprzeczeniem poprzednich doświadczeń. Jeśli im przeczy, 
spowoduje zamęt psychiczny, który można będzie skorygować. Jeśli jednak wstrząs 
doświadczenia te potwierdza, w późniejszych okresach będzie on sprzyjał utrwaleniu się i 
umocnieniu wcześniejszych lęków. 
Przechodząc teraz do następnej fazy wielkich przywiązań, dochodzimy do zjawiska 
seksualnego, jakim jest tworzenie się par. "Miłość od pierwszego wejrzenia" nie zdarza się 
może nam wszystkim, ale z pewnością nie jest też jedynie mitem. "Zakochiwanie się" ma w 
sobie wszystkie cechy procesu wpojenia. Jest ono najbardziej prawdopodobne w okresie 
szczególnej wrażliwości (wczesna dorosłość). Proces ma przebieg stosunkowo krótki, ale jego 
skutki są długotrwałe, pomimo oczywistego nieraz braku jakichkolwiek korzyści. 
Można to zakwestionować, mówiąc, że dla wielu z nas najwcześniejsze więzi pary 
okazują się niestałe i efemeryczne. W odpowiedzi trzeba zauważyć, że we wczesnym okresie 
dojrzewania i wkrótce potem ukształtowanie się pełnej zdolności do tworzenia poważnych 
więzi pary wymaga trochę czasu. To powolne dojrzewanie stanowi okres przejściowy, 
podczas którego możemy, że się tak wyrażę, sprawdzać wodę, nim do niej wskoczymy. 
Gdyby nie to, wszyscy trwalibyśmy przy swoich pierwszych miłościach. We współczesnym 
społeczeństwie naturalny okres przejściowy ulega sztucznemu przedłużeniu przez przesadne 
podtrzymywanie więzi rodzicielskich. Rodzice mają skłonność do zatrzymywania przy sobie 
potomstwa w okresie, gdy jest ono już biologicznie zdolne do życia na własny rachunek. 
Przyczyna tego jest prosta: trudne wymagania, jakie stawia życie w ludzkim zoo, 
uniemożliwiają czternasto- i piętnastolatkom samodzielne przetrwanie. Ta niezdolność jest 
przyczyną pewnego rodzaju dziecięcości, która skłania rodziców do kontynuowania swojej 
roli nawet wtedy, !i gdy potomstwo osiągnęło już dojrzałość seksualną. To z kolei przedłuża u 
potomstwa funkcjonowanie wielu dziecięcych wzorców zachowań, które w nienaturalny 
sposób nakładają się na nowe wzorce, właściwe osobom dorosłym. Skutkiem tego są 
poważne napięcia i nierzadko więź rodzice-potomstwo wchodzi w kolizję z powstającą 
właśnie u młodych Skłonnością do tworzenia nowych więzi-więzi pary. . 
To nie rodzice ponoszą winę za to, że ich dzieci nie potrafią '! jeszcze radzić sobie 
same w zewnętrznym świecie superplemienia. Nie jest też winą dzieci, że nie potrafią uniknąć 
i przekazywania swoim rodzicom sygnałów dziecięcej bezradności. Błąd tkwi w sztucznym 
środowisku miejskim, które wymaga dłuższego okresu terminowania, niż trwa okres wzrostu 
młodego zwierzęcia ludzkiego. 
Mimo tych zakłóceń w rozwoju nowo powstałych relacji w zakresie tworzenia się par 
wpojenie seksualne wkrótce i tak daje o sobie znać. Miłość młodych może i jest na ogół 
efemeryczna, ale bywa też niezwykle silna, do tego stopnia, że "sympatie z dzieciństwa" 
okazują się niekiedy obsesyjnie trwałe, mimo że nie mają one racji bytu z 
socjoekonomicznego punktu widzenia. Jeśli nawet, pod ciśnieniem z zewnątrz, więzi takie 
ulegną zniszczeniu, pozostawiają one swój ślad. Często wydaje się, że późniejsze 
poszukiwanie partnera seksualnego, już w całkowicie niezależnej fazie dorosłości, 
podporządkowane jest podświadomemu dążeniu do odnalezienia niektórych podstawowych 
cech charakterystycznych dla pierwszego wpojenia seksualnego. Niepowodzenie w tym 
względzie stanowi, być może, ukryty czynnik sprzyjający niszczeniu fundamentów skądinąd 
udanego małżeństwa. 
To zjawisko zakłócenia więzi nie ogranicza się do sytuacji z udziałem "sympatii z 
dzieciństwa". Może ono zaistnieć na każdym etapie, a w szczególności może dawać się 
odczuć w powtórnych związkach małżeńskich, w których często dokonuje się milczących, a 
czasem i jawnych porównań z poprzednimi partnerami. Może ono też odgrywać jeszcze 
jedną, bardzo szkodliwą rolę, kiedy to więź rodzice-dzieci ulega pomieszaniu z więzią 
seksualną. Aby to zrozumieć, trzeba jeszcze raz przyjrzeć się temu, jak więź rodzice-
potomstwo oddziałuje na niemowlę. Komunikuje ona niemowlęciu: 

1. To jest moja matka/mój ojciec. 
2. To jest gatunek, do którego należę. 
3. To jest gatunek, w obrębie którego w przyszłości znajdę współmałżonka. 

Pierwsze dwa przekazy są proste, ale ten trzeci niesie w sobie pewne 
niebezpieczeństwa. Jeżeli wczesna więź z rodzicem płci przeciwnej jest wyjątkowo trwała, 
niektóre jego/jej indywidualne cechy charakterystyczne mogą ulec przeniesieniu, tak że 
wpływają na późniejsze więzi seksualne potomstwa. Zatem zamiast komunikatu: "To jest 
gatunek, w obrębie którego w przyszłości znajdę małżonkę/małżonka", dziecko odczytuje: 
"To jest typ osoby, która będzie w przyszłości moim współmałżonkiem" . 
Tego rodzaju wpływ ograniczający może się stać poważnym problemem. Zakłócenie 
seksualnego procesu tworzenia pary wynikające z uporczywego trzymania się wizerunku 
rodzica może prowadzić do dość osobliwego i pod każdym innym względem zupełnie 
nieodpowiedniego wyboru współmałżonka. I na odwrót, skądinąd świetnie dobrany 
współmałżonek może nie być w stanie zapewnić w pełni zadowalającego związku, gdyż 
brakuje mu lub jej pewnych nieistotnych, ale w tej sytuacji podstawowych cech 
charakterystycznych, jakie miało jedno z rodziców partnera. ("Mój ojciec nigdy by tak nie 
postąpił". "Ale ja nie jestem twoim ojcem"). 
Owo kłopotliwe zjawisko pomieszania dwóch rodzajów więzi jest, jak się zdaje, 
spowodowane nienaturalnie wysokim stopniem wyizolowania się rodziny, z którym tak 
często można się spotkać w zatłoczonym świecie ludzkiego zoo. "Samotność w tłumie" ma 
tendencję do wypierania tak charakterystycznej dla małych społeczności atmosfery 
plemiennej wspólnoty i towarzyskości. W odruchu obronnym rodziny zamykają się w sobie, 
oddzielając się od siebie w schludnych domkach szeregowych lub w mieszkalnych 
segmentach. Niestety nie ma żadnych oznak zwiastujących poprawę tej sytuacji, a raczej 
wprost przeciwnie. 
Skończywszy z problemem mieszania się różnych rodzajów więzi, musimy teraz zająć 
się inną, jeszcze dziwniejszą aberacją wpojenia występującą u ludzi, będącą jedynie nam 
właściwą wersją fałszywego wpojenia. Wkraczamy tu w niezwykłą domenę zjawiska, które 
nosi nazwę fetyszyzmu seksualnego. 
Dla niektórych, raczej nielicznych osób pierwsze doświadczenie seksualne może 
prowadzić do kalectwa psychicznego. Zamiast uzyskać wpojenie wizerunku jakiegoś 
konkretnego partnera, osoba taka rozwija w sobie obsesję seksualną związaną z jakimś 
przedmiotem znajdującym się w tym czasie w pobliżu. Nie bardzo wiadomo, dlaczego tak 
wielu z nas udaje się uniknąć owych nienormalnych z punktu widzenia reprodukcji obsesji. 
Być może zależy to od wyrazistości i siły niektórych czynników związanych z naszymi 
pierwszymi większymi przeżyciami seksualnymi. Bez względu na swoje źródła jest to 
zjawisko intrygujące. 
Na podstawie niektórych dostępnych historii chorób można wnosić, że przywiązanie 
do fetysza seksualnego najczęściej wytwarza się wtedy, gdy inicjacja seksualna następuje 
spontanicznie lub w samotności. Są to często ludzie młodzi, u których pierwszy wytrysk 
nasienia nastąpił bez udziału osoby płci przeciwnej i bez zwykłych czynności wstępnych 
poprzedzających tworzenie się więzi pary. Jakiś charakterystyczny przedmiot znajdujący się 
w pobliżu w czasie wytrysku w jednej chwili nabiera bardzo istotnego i trwałego znaczenia 
seksualnego. To tak, jakby cała siła wpojenia potrzebna do wykształcenia więzi pary 
przypadkowo skierowała się na jakiś martwy przedmiot, błyskawicznie przypisując mu 
główną rolę na resztę życia danej osoby. 
Ta niecodzienna forma fałszywego wpojenia nie jest aż tak rzadka, jak mogłoby się 
wydawać. U większości z nas rozwija się podstawowa więź pary z osobą płci przeciwnej, a 
nie z futrzanymi rękawiczkami czy skórzanymi butami. Sprawia nam też przyjemność 
obwieszczanie innym o naszych więziach pary, gdyż jesteśmy przekonani, że zrozumieją to i 
podzielą nasze uczucia. Tymczasem fetyszysta z silnym wpojeniem dotyczącym jakiegoś 
przedmiotu będzie raczej milczał na temat swego niezwykłego przywiązania seksualnego. 
Nieożywiony przedmiot seksualnego wpojenia, mający dla niego tak ogromne znaczenie, nie 
jest niczym ważnym dla innych i dlatego w obawie przed ośmieszeniem fetyszysta będzie 
otaczał go tajemnicą. Nie ma on żadnego znaczenia nie tylko dla tej znacznej większości 
ludzi, którzy fetyszystami nie są, ale też i dla innych fetyszystów, mających swoje własne 
fetysze. Futrzane rękawiczki nic nie znaczą zarówno dla fetyszysty skórzanych butów, jak dla 
niefetyszysty. Dlatego też fetyszysta, za sprawą swojej wysoce wyspecjalizowanej formy 
wpojenia seksualnego, popada w izolację. 
Można by tu zgłosić wątpliwość, dlaczego w świecie fetyszystów niektóre rodzaje 
przedmiotów pojawiają się wyjątkowo często. Szczególną popularnością cieszą się na 
przykład przedmioty z gumy. Zrozumiemy to, gdy przyjrzymy się kilku konkretnym 
przypadkom rozwoju fetyszyzmu. 
Pewien dwunastoletni chłopiec doznał pierwszego wytrysku, bawiąc się futrem z lisa. 
W dorosłym życiu zaspokojenie seksualne mógł uzyskać jedynie w obecności futer. Nie był 
on w stanie w zwykły sposób współżyć z kobietami. Młoda dziewczyna doznała pierwszego 
orgazmu, ściskając podczas masturbacji kawałek czarnego aksamitu. Gdy dorosła, aksamit 
stał się dla niej seksualnie ważny. Cały jej dom przybrany był aksamitem, a ona wyszła za 
mąż tylko po to, by zdobyć środki na zakup jeszcze większej ilości aksamitu. Czternastoletni 
chłopiec miał pierwszy stosunek z dziewczyną ubraną w jedwabną sukienkę. Później nie 
potrafił się zbliżyć do żadnej nagiej kobiety. Podniecały go tylko kobiety w jedwabnych 
sukienkach. Inny młody chłopak doznał pierwszego wytrysku, wyglądając przez okno i 
patrząc na jakąś osobę poruszającą się o kulach. Po ślubie był on w stanie współżyć z żoną, 
tylko gdy miała w łóżku kule. Dziewięcioletni chłopiec bawił się miękką rękawiczką, 
pocierając nią członek, i wtedy doznał pierwszego wytrysku. Jako dorosły został fetyszystą 
rękawiczek i miał ich w swej kolekcji kilkaset. Cała jego aktywność seksualna koncentrowała 
się na tych rękawiczkach. 
Istnieje wiele takich przykładów. Pokazują one dowodnie, że fetysz w dorosłym życiu 
wiąże się z pierwszym doświadczeniem seksualnym. Inne przedmioty, które często bywają 
fetyszami to: trzewiki, buty do jazdy konnej, sztywne kołnierzyki, gorsety, pończochy, 
bielizna osobista, przedmioty ze skóry, przedmioty z gumy, fartuchy, chusteczki, włosy, stopy 
i różne mundurki, jak na przykład strój pielęgniarek. Czasami stają się one najistotniejszym 
elementem niezbędnym do udanego (i poza tym zupełnie normalnego) stosunku. Czasami 
jednak całkowicie zastępują partnera seksualnego. Ważną cechą większości tych 
przedmiotów jest, jak się zdaje, faktura, a to dlatego, że istotną rolę odgrywa tu wszelkiego 
rodzaju przyciskanie i pocieranie, które wywołało pierwsze podniecenie seksualne w życiu 
danej osoby. Materiały wywołujące charakterystyczne doznania dotykowe mają wielką szansę 
stać się fetyszem seksualnym. Wyjaśniałoby to, dlaczego fetyszami staje się tak wiele 
przedmiotów z gumy, skóry i jedwabiu. 
Trzewiki, buty i stopy są także bardzo popularne jako fetysze i także tu, jak się 
wydaje, może chodzić o możliwość przyciskania ich do ciała. Opisano pewien klasyczny 
przypadek czternastoletniego chłopca, który bawił się z dwudziestolatką w butach na 
wysokich obcasach. On leżał na ziemi, a ona dla zabawy wchodziła na niego i deptała go. 
Gdy jej but spoczął na jego członku, doznał on pierwszego wytrysku. Gdy dorósł, była to 
jedyna forma jego aktywności seksualnej. W całym swym życiu udało mu się nakłonić ponad 
sto kobiet, żeby po nim deptały, używając do tego butów na wysokich obcasach. Ideałem były 
dla niego partnerki o pewnej określonej wadze, w butach określonego koloru. Maksymalną 
reakcję wy woły;. wała u niego możliwie dokładna repetycja owego pierwszego kontaktu. 
Ten ostatni przykład wyraźnie pokazuje, w jaki sposób może się rozwinąć masochizm. 
Innym przykładem jest chłopiec, który przeżył pierwsze spontaniczne doznanie seksualne 
podczas zapasów z dużo większą od siebie dziewczyną. W dalszym swym życiu miał on 
obsesję na punkcie ciężkich, agresywnych kobiet, które były gotowe sprawiać mu ból podczas 
stosunków. Nietrudno wyobrazić sobie, że podobne przypadki mogą prowadzić do pewnych 
form sadyzmu. 
Przywiązanie do fetysza seksualnego pod kilkoma względami różni się od zwykłego 
procesu uwarunkowania. Podobnie jak wpojenie (lub przeżycia traumatyczne, o których 
wspomniałem na początku tego rozdziału) jest to proces przebiegający w bardzo szybkim 
tempie, wywołuje on trwały efekt, jest niezwykle trudny do odwrócenia i pojawia się w 
okresie dużej wrażliwości. Podobnie jak fałszywe wpojenie wywołuje on u danej osoby 
obsesję na punkcie jakiegoś przedmiotu, który w nienormalny sposób łączy się z seksem, co 
sprawia, że zachowanie seksualne tej osoby nie kieruje się na normalny z biologicznego 
punktu widzenia obiekt, jakim jest osoba płci przeciwnej. Szkoda nie polega tu na tym, że 
jakiś przedmiot, na przykład gumowa rękawiczka, nabiera znaczenia seksualnego. Problem 
polega na tym, że tracą wszelkie znaczenie: jakiekolwiek inne obiekty seksualne. W 
opisanych sytuacjach fałszywe wpojenie jest tak silne, że "pochłania" całe zainteresowanie 
seksualne. Podobnie jak doświadczalna kaczuszka podąża wyłącznie za pomarańczowym 
balonem, całkowicie ignorując prawdziwą matkę, fetyszysta rękawiczki chce współżyć 
wyłącznie z rękawiczką, całkowicie ignorując potencjalne partnerki. Właśnie ta wyłączność 
procesu wpojenia jest źródłem trudności, kiedy mechanizm ten ulega wykolejeniu. Na 
wszystkich nas pobudzająco działają różne tkaniny i kontakt dotykowy, jako elementy 
uzupełniające podczas stosunków seksualnych. Nie ma nic niezwykłego w reagowaniu na 
miękkość jedwabiu czy aksamitu. Ale wykluczająca wszystko obsesja na punkcie takich 
przedmiotów, przybierająca w gruncie rzeczy charakter więzi pary jak u fetyszysty, który "na 
widok dziewczęcych butów czerwienił się, jakby to były dziewczyny"), oznacza, że 
mechanizm wpojenia ma jakiś istotny defekt. 
Dlaczego niewielka, ale jednak znacząca liczba ludzkich istot pada ofiarą tego rodzaju 
fałszywego wpojenia? Wydaje się, że nic takiego nie występuje u innych zwierząt, które żyją 
dziko na wolności. Zdarza się to tylko tym zwierzętom, które po schwytaniu wychowywane 
są przez człowieka w sztucznych warunkach lub gdy trzyma się je wspólnie z innymi 
gatunkami albo też gdy przeprowadza się na nich specjalne doświadczenia. Być może tu 
właśnie jest odpowiedź. Jak już podkreślałem, ludzkie zoo stwarza naszemu gatunkowi 
plemiennemu wysoce sztuczne warunki bytowania. W wielu naszych superplemionach w 
krytycznym okresie dojrzewania płciowego zachowanie seksualne ulega poważnym 
ograniczeniom. Nie ma jednak sposobu na całkowite powstrzymanie tego zachowania, 
chociaż jest ono ukryte i zawoalowane na skutek najróżniejszych nienaturalnych zakazów. 
Wkrótce daje ostro o sobie znać i wtedy, jeżeli w pobliżu znajdują się jakieś 
charakterystyczne przedmioty, mogą one wywierać wrażenie o sile większej niż zazwyczaj. 
Gdyby rozwijający się człowiek w wieku dojrzewania wcześniej uzyskiwał stopniowo pewne 
doświadczenie w sprawach seksu, gdyby jego pierwsze doznania seksualne były bogatsze i 
mniej ograniczone przez sztuczne zakazy obowiązujące w superplemieniu, można by 
zapewne później uniknąć fałszywego wpojenia. Byłoby ciekawe ustalić, ilu spośród skrajnych 
fetyszystów było jedynakami, czy też ilu z nich we wczesnym okresie dojrzewania było zbyt 
bojaźliwych i nie śmiałych, aby nawiązywać kontakty osobiste, czy wreszcie ilu żyło w 
rodzinach, w których panował surowy rygor. Potrzebne tu są dalsze badania, ale 
przypuszczam, że odsetek ten byłby znaczny. 
Ważną formą fałszywego wpojenia, o której dotąd nie wspomniałem, jest 
homoseksualizm. Odłożyłem omawianie tego problemu na koniec, gdyż jest to zjawisko 
bardziej złożone niż inne, a fałszywe wpojenie stanowi tylko jego część. Zachowanie 
homoseksualne może powstawać na jeden z czterech sposobów. Po pierwsze, podobnie jak 
fetyszyzm, może powstać w wyniku fałszywego wpojenia. Jeśli najwcześniejsze 
doświadczenie seksualne w życiu danej osoby wiąże się z silnym przeżyciem, a polega na 
intymnym kontakcie z osobą tej samej płci, w szybkim tempie może się pojawić obsesja na 
punkcie tej właśnie płci. Jeżeli dwóch chłopców w wieku dojrzewania mocuje się ze sobą lub 
uprawia jakąś formę zabawy o zabarwieniu seksualnym i w tym czasie nastąpi wytrysk 
nasienia, może to doprowadzić do fałszywego wpojenia. Jest rzeczą dziwną, że chłopcy 
często miewają wspólne wczesne doświadczenia seksualne takiego czy innego rodzaju, a 
jednak większość z nich wyrasta na heteroseksualistów. I znów zbyt mało wiemy na temat 
tego, co wywołuje obsesję tylko u części, i to mniejszej. Być może, podobnie jak u 
fetyszystów, ma to coś wspólnego z doświadczeniami towarzyskimi danego chłopca. Im 
bardziej są one ograniczone, im bardziej dany chłopiec jest odcięty od kontaktów z innymi 
osobami, tym czyściejsze będzie płótno, na którym maluje się obraz jego seksualizmu. 
Większość chłopców ma w sobie jakby tabliczkę, na której szkicuje się różne doświadczenia, 
wyciera się je, a potem zapisuje nowe. U chłopca nazbyt zamkniętego w sobie płótno 
pozostaje dziewiczo czyste. Coś, co wreszcie zostanie na nim utrwalone, wywiera na niego 
niezwykły wpływ i prawdopodobnie obraz ten pozostanie w nim na całe życie. Chłopcy o 
ekstrawertycznym i zawadiackim usposobieniu mogą wykazywać aktywność homoseksualną, 
ale zapisując ją na konto swoich doświadczeń przechodzą nad nią do porządku w 
poszukiwaniu coraz to nowych kontaktów towarzyskich, wzbogacających zasób tych 
doświadczeń. 
Tak dochodzimy do innych przyczyn trwałego homoseksualizmu. Używam wyrazu 
"trwałego", bowiem krótkie i przemijające kontakty homoseksualne zdarzają się w pewnym 
okresie życia większości osobników obu płci i stanowią element ogólnych poszukiwań w 
dziedzinie seksu. Dla większości ludzi, tak jak dla młodych amatorów przygód, nie mają one 
wielkiego znaczenia i ograniczają się do okresu dzieciństwa. Ale u innych osób wzorce 
zachowań homoseksualnych utrzymują się przez całe życie i często całkowicie lub prawie 
całkowicie wykluczają aktywność heteroseksualną. Fałszywe wpojenie, o którym była mowa, 
nie wyjaśnia wszystkiego. Drugą przyczyną, dość prostą, może być nieprzyjemne zachowanie 
się przedstawicieli płci przeciwnej wobec danej osoby. Chłopiec, którego dziewczyny 
przerażają swoim zachowaniem, łatwo może uznać innych przedstawicieli swojej płci za 
atrakcyjniejszych partnerów seksualnych, mimo iż nie mogą oni być odpowiedni jako 
współmałżonkowie. Dziewczyna, którą chłopcy przerażają, może reagować tak samo i 
kierować swoją uwagę na inne dziewczyny jako partnerki seksualne. Przerażenie nie jest tu 
oczywiście jedynym mechanizmem. Zdrada i różne inne formy udręk towarzyskich czy 
fizycznych mogą działać równie skutecznie. (Nawet jeśli płeć przeciwna nie okazuje swojej 
wrogości w sposób bezpośredni, presje kulturowe nakładające znaczne ograniczenia na 
aktywność heteroseksualną mogą mieć ten sam skutek). 
Trzecim ważnym czynnikiem wpływającym na kształtowanie się trwałego 
homoseksualizmu jest dokonywana w dzieciństwie ocena roli spełnianej przez rodziców. Jeśli 
dziecko ma słabego, zdominowanego przez matkę ojca, jest ono szczególnie skłonne do 
pomieszania i odwrócenia ról właściwych dla obu płci. Prowadzi to do wyboru partnera 
niewłaściwej płci podczas tworzenia się więzi pary w późniejszym okresie życia. 
Czwarta przyczyna jest jeszcze bardziej oczywista. Jeżeli przez dłuższy czas w danym 
środowisku nie ma w ogóle przedstawicieli płci przeciwnej, przedstawiciele tej samej płci 
zaczynają stanowić jedyne dostępne obiekty kontaktów seksualnych. Mężczyzna oddzielony 
w ten sposób od kobiet i kobieta oddzielona od mężczyzn mogą stale uprawiać 
homoseksualizm, mimo że nie działa żaden z pozostałych trzech czynników. Na przykład 
mężczyzna więzień, który nie padł ofiarą fałszywego wpojenia, jest entuzjastą płci przeciwnej 
i miał ojca dominującego w rodzinie na sposób w pełni męski, może mimo to stać się trwałym 
homoseksualistą, jeżeli przebywa wyłącznie w męskim towarzystwie, w którym ciało 
najbardziej podobne do ciała kobiety jest ciałem innego mężczyzny. Jeżeli w więzieniach, 
internatach, na statkach czy w koszarach przez wiele lat utrzymuje się sytuacja 
jednopłciowości, taki zmuszony przez okoliczności homoseksualista może w końcu uzależnić 
się od tych wymuszonych wzorców seksualnych i trwać przy nich nawet po powrocie do 
środowiska heteroseksualnego. 
Spośród czterech omówionych tu czynników wpływających na rozwój trwałego 
zachowania homoseksualnego tylko pierwszy ma związek z treścią niniejszego rozdziału, ale 
należało omówić je wszystkie, aby wyjaśnić częściową rolę, jaką w tym zjawisku seksualnym 
odgrywa fałszywe wpojenie. 
Zachowanie homoseksualne u zwierząt występuje zwykle w sytuacji jedynych 
dostępnych obiektów i zanika w obecności aktywnych seksualnie przedstawicieli płci 
przeciwnej. Istnieją jednak zwierzęta trwale usposobione seksualnie na skutek specjalnych 
eksperymentów, jakie na nich przeprowadzono. Trwale homoseksualne stają się na przykład 
młode dzikie kaczorki hodowane w jednopłciowych grupach liczących od pięciu do dziesięciu 
sztuk i nie mające w okresie pierwszych siedemdziesięciu pięciu dni żadnych kontaktów z 
kaczkami tego samego gatunku. Gdy wypuści się je do stawu z kaczkami obojga płci, 
ignorują one samiczki i tworzą między sobą homo- seksualne związki par. Taka sytuacja trwa 
przez wiele lat, a nawet być może przez całe życie tych homoseksualnych kaczorów, samiczki 
zaś nie są w stanie nic zrobić, aby ją zmienić. Dobrze znany jest też fakt, że gołębie trzymane 
w parach homoseksualnych kopulują ze sobą i mogą tworzyć w pełni udane związki par. Dwa 
samce, które uległy takiemu wzajemnemu wpojeniu seksualnemu, wspólnie odbyły cały cykl 
godowy, współpracując w budowie gniazda, wysiadywaniu jaj i wychowywaniu młodych. 
Zapłodnione jaja należało oczywiście pozyskać z gniazda autentycznej pary, ale szybko 
zostały one zaakceptowane i oba homoseksualne samczyki traktowały je tak, jakby były 
zniesione przez partnera. Gdyby po utworzeniu się takiego homoseksualnego związku 
pojawiła się tam prawdziwa samiczka, by wziąć udział w dalszych etapach tego pseudo 
reprodukcyjnego cyklu, można przypuszczać, że samczyki nie zwróciłyby na nią najmniejszej 
uwagi. Na tym etapie homoseksualizm byłby już utrwalony, przynajmniej na okres tego 
konkretnego cyklu lęgowego. 
U zwierząt ludzkich fałszywe wpojenie nie ogranicza się do związków o charakterze 
seksualnym. Może ono też zachodzić w relacjach między rodzicami a ich potomstwem. Nie 
istnieje rzetelny materiał dokumentacyjny odnoszący się do ludzkich niemowląt, u których 
dochodzi do wpojenia związku z rodzicami innego gatunku. Słynne przypadki tak zwanych 
dzieci-wilków (czyli dzieci porzuconych lub zgubionych, wykarmionych i wychowanych 
przez wilczyce) nigdy nie zostały solidnie udowodnione i muszą na razie pozostać w sferze 
fantazji. Gdyby jednak taka rzecz mogła się zdarzyć, nie ulega wątpliwości, że u dzieci-
wilków doszłoby do pełnego fałszywego wpojenia związku z przybranymi rodzicami. 
Natomiast proces odwrotny jest niemal na porządku dziennym. Gdy młode zwierzę 
wychowywane jest przez człowieka jako przybranego rodzica, staje się ono czymś więcej niż 
tylko zwierzęcym pieszczoszkiem o fałszywym wpojeniu. Człowiek jako przybrany rodzic 
często również ulega silnemu fałszywemu wpojeniu i reaguje na młode zwierzę jak na ludzkie 
dziecko. Darzy je takim samym uczuciem i w podobny sposób zamartwia się, gdy przytrafi 
mu się coś złego. 
Dla kaczuszki pseudo rodzic w postaci pomarańczowego balona ma pewne 
charakterystyczne cechy podstawowe, sprzyjające fałszywemu wpojeniu (jest to duży, 
ruchomy przedmiot). Podobnie pseudo dziecko bardziej nadaje się do tej roli, jeśli ma pewne 
cechy charakteryzujące dziecko ludzkie. Dzieci ludzkie są bezbronne, delikatne, ciepłe, 
krągłe, mają spłaszczone buzie, wielkie oczy i często płaczą. Im więcej z tych cech występuje 
u młodego zwierzęcia, tym łatwiej mu przychodzi wywołać uczucie więzi o typie rodzice-
potomstwo między sobą a swoim przybranym rodzicem. Wiele młodych ssaków ma prawie 
wszystkie te cechy, co wydatnie ułatwia dokonanie się u ludzi fałszywego wpojenia w ciągu 
dosłownie kilku minut. Miękki, ciepły jelonek o wielkich oczach, beczący tęsknie do matki, 
albo bezradne, krąglutkie szczenię, skomlące w poszukiwaniu swojej zagubionej matki-suki, 
stanowią wyrazisty wizerunek dziecka, któremu rzadko która kobieta zdoła się oprzeć. 
Ponieważ niektóre dziecięce cechy występują u takich zwierząt w jeszcze większym stopniu 
niż u autentycznego dziecka ludzkiego, wyolbrzymione bodźce, których źródłem jest pseudo 
dziecko, mogą działać jeszcze silniej niż bodźce naturalne i wtedy fałszywe wpojenie 
przybiera na intensywności. 
Zwierzęta jako pseudo dzieci mają jedną wadę: zbyt szybko rosną. Nawet te, które 
rozwijają się powoli, osiągają stan dorosłości w okresie wielokrotnie krótszym niż dzieci 
ludzkie. Wówczas stają się one często niesforne i tracą swój powab. Ale zwierzę ludzkie jest 
bardzo pomysłowe i potrafi zaradzić temu niepożądanemu obrotowi rzeczy. Za pomocą 
hodowli selektywnej w ciągu wieku człowiek zdołał nadać swoim zwierzęcym pieszczochom 
więcej cech dziecięcych. W ten sposób dorosłe koty i psy stały się dość młodzieńczo 
wyglądającymi odpowiednikami swoich dzikich pobratymców. Zachowują więcej chęci do 
zabawy i są mniej niezależne, dzięki czemu mogą dalej odgrywać rolę zastępczą jako dzieci. 
U niektórych ras psów (pieski salonowe lub pieski miniaturowe) proces ten został 
doprowadzony do granic możliwości. Nie tylko zachowują się jak niezupełnie niedojrzałe, ale 
też są takie w dotyku, w brzmieniu głosu, a także w wyglądzie. Cała ich anatomia uległa 
zmianie, by lepiej odpowiadać wizerunkowi niemowlęcia ludzkiego, nawet gdy już dorosną. 
W ten sposób mogą one skutecznie funkcjonować jako pseudo niemowlęta nie tylko w 
okresie kilku miesięcy szczenięctwa, ale także w okresie dziesięciu lub nawet więcej lat, co z 
grubsza odpowiada okresowi dziecięctwa u ludzi. Co więcej, mają one przewagę nad 
prawdziwymi dziećmi, ponieważ w całym tym okresie pozostają podobne do niemowląt. 
Dobrym przykładem jest tu pekińczyk. Dzikim przodkiem tej rasy (tak jak i 
wszystkich psów domowych) jest wilk, stworzenie osiągające wagę ponad 75 kilogramów, co 
mniej więcej odpowiada wadze przeciętnego dorosłego Europejczyka. Noworodek ludzki 
waży od 2,5 do 5 kilogramów, przy czym średnia waga wynosi około 3,5 kilograma. Tak 
więc, aby zamienić wilka w pseudo niemowlę, należy zredukować jego rozmiary do około 
jednej piętnastej jego pierwotnej wagi naturalnej. Pekińczyk stanowi wspaniałe osiągnięcie w 
tym zakresie, ważąc obecnie od 3,5 do 6 kilogramów, przy średniej wadze około 5 
kilogramów. I o to właśnie chodziło. Waga psa odpowiada wadze dziecka, nawet jako 
dorosły, pies ma najważniejszą z cech pseudo dziecka, to znaczy jest mały. Ale potrzebne są 
dalsze ulepszenia. Typowy pies ma za długie nogi w stosunku do długości ciała. Ta proporcja 
bardziej przypomina proporcje ciała dorosłego człowieka niż mającego krótkie kończyny 
niemowlaka. A więc precz z nogami! Dzięki starannej hodowli selektywnej udaje się 
wyprodukować odmiany ras o coraz krótszych nogach, aż w końcu psy te są w stanie 
poruszać się jedynie kaczym krokiem. Nie tylko poprawia to proporcje, ale dodatkowo 
sprawia, iż zwierzęta te są jeszcze bardziej niezgrabne i bezradne. Są to kolejne właściwości 
niemowlęcia. Ale wciąż czegoś brakuje. Pies jest dość ciepły w dotyku, ale nie dość miękki. 
Naturalna sierść dzikiego psa jest zbyt krótka, sztywna i szorstka. No to poprawiajmy sierść! 
Znów z pomocą przychodzi hodowla selektywna, pozwalająca wyhodować psa o długie i. 
miękkiej, jedwabistej sierści, która w dotyku imituje nadzwyczajną miękkość niemowlęcia.
Naturalny kształt dzikiego psa wymaga dalszych modyfikacji. Musi mieć krąglejsze 
kształty; większe oczy i krótszy ogon. Wystarczy spojrzeć na pekińczyka, by się przekonać, 
że zmian tych dokonano z wielkim powodzeniem. Niegdyś miał on sterczące i zbyt spiczaste 
uszy. Spowodowano, że stały się większe, bardziej wiotkie i pokryły się długimi 
powłóczystymi włosami. Dzięki tym zabiegom wykazują spore podobieństwo do fryzury na 
głowie rosnącego dziecka. Dziki wilk ma zbyt głęboki głos, ale zmniejszenie rozmiarów ciała 
pociągnęło za sobą zmianę głosu na wyższy i bardziej dziecięcy. No i wreszcie twarz. Pysk 
dzikiego wilka jest stanowczo zbyt spiczasty i tu też trzeba przeprowadzić mały genetyczny 
zabieg operacyjny. Nieważne, że zdeformuje on szczęki i utrudni jedzenie. Tak więc 
pekińczykowi spłaszczono pysk, żeby wyglądał jak buzia dziecka. Tu też uzyskano efekt 
dodatkowy, bo dzięki temu pies jest bardziej bezbronny i bardziej zależny, od swojego pseudo 
rodzica, który musi w odpowiedni sposób przygotować jedzenie, co stanowi jedną z 
podstawowych czynności rodziców. I oto siedzi sobie nasz pekińczyk, nasze pseudo dziecko, 
miękki, krągły, bezradny, o dużych oczach i spłaszczonej mordce, gotów dokonać silnego 
fałszywego wpojenia więzi ze sobą w każdym odpowiednio wrażliwym dorosłym, który się 
akurat pojawi. Wszystko to działa na tyle sprawnie, że pieski takie nie tylko są otaczane 
macierzyńską opieką, ale mieszkają z ludźmi, podróżują z ludźmi, mają własnych lekarzy 
(weterynarii) i często, jak ludzi, chowa się ich w grobach, a nawet -jak prawdziwemu 
potomstwu -testamentem zapisuje się im pieniądze. 
Jak powiedziałem przy okazji poprzednio omawianych spraw nie jest to krytyka, lecz 
opis. Trudno nawet zrozumieć, dlaczego tak wielu ludzi krytykuje takie postępowanie, skoro 
tak oczywiście zaspokaja ono podstawowe potrzeby, które nie mogą zostać zaspokojone w 
normalny sposób. Jeszcze trudniej pojąć, dlaczego niektórzy ludzie akceptują ten rodzaj 
wpojenia, a odrzucają inne. Wiele osób czuje odrazę do fałszywego wpojenia seksualnego, z 
obrzydzeniem myśląc o podniecaniu się jakimś fetyszem albo o kopulacji z innym 
mężczyzną, ale bez trudu akceptuje fałszywe wpojenie uczuć rodzicielskich przejawiające się 
w tym, że dorosły człowiek pieści salonowego pieska albo karmi z butelki małpie niemowlę. 
Dlaczego jednak ludzie ci czynią takie rozróżnienia? Z biologicznego punktu widzenia nie ma 
właściwie różnicy między tymi sytuacjami. Jedna i druga jest związana z fałszywym 
wpojeniem, jedna i druga stanowi wypaczenie normalnych stosunków międzyludzkich. Mimo 
że w sensie biologicznym należy je zaklasyfikować jako anomalie, żadna z nich nie wyrządza 
szkody osobom postronnym, stojącym poza takimi układami. Może nam się zdawać, że 
fetyszysta lub bezdzietna miłośniczka zwierząt znaleźliby więcej zadowolenia w korzyściach 
płynących z pełnego życia rodzinnego, ale jest to ich strata, a nie nasza, i dlatego nie ma 
powodu, byśmy mieli okazywać im wrogość. 
Musimy pogodzić się z tym, że żyjąc w ludzkim zoo, nieuchronnie będziemy musieli 
znosić różne anormalne relacje. W niezwykły sposób będziemy wystawieni na działanie 
różnych niezwykłych bodźców. Nasz system nerwowy nie jest dostatecznie przygotowany na 
tego rodzaju sytuacje i nasze reakcje mogą być często nieprawidłowe. Tak jak zwierzęta 
doświadczalne lub żyjące w zoo możemy popaść w obsesyjne zależności w niezwykłych, a 
niekiedy nawet szkodliwych dla nas związkach, lub też możemy paść ofiarą poważnego 
pomieszania w tym zakresie. Może się to w każdej chwili zdarzyć każdemu z nas. Jest to po 
prostu jeszcze jedno ryzyko, które ponosimy jako mieszkańcy ludzkiego zoo. Wszyscy 
jesteśmy potencjalnymi ofiarami i najbardziej stosowną reakcją na innych, którym się coś 
takiego przydarzyło, jest współczucie, a nie bezduszna nietolerancja.


6.	WALKA O BODŹCE

Dochodząc do wieku emerytalnego, człowiek często marzy o tym, jak to będzie sobie 
spokojnie siedział i wygrzewał się w słońcu. Spodziewa się, że dzięki odpoczynkowi i "nie 
przemęczaniu się" wydłuży sobie i umili starość. Jeśli uda mu się urzeczywistnić marzenie o 
wygrzewaniu się na słońcu, pewne jest tylko jedno: nie przedłuży sobie życia, lecz je skróci. 
Przyczyna jest prosta -wycofanie się z walki o bodźce. Żyjąc w ludzkim zoo, wszyscy 
jesteśmy w nią wciągnięci, a rezygnując z niej lub prowadząc ją niewłaściwie, popadamy w 
poważne kłopoty. 
Celem walki jest uzyskanie optymalnej ilości stymulacji ze strony otoczenia. Nie 
oznacza to ilości maksymalnej. Możliwa jest zarówno stymulacja nadmierna jak i 
niewystarczająca. Optimum, czyli złoty środek, leży gdzieś między tymi dwiema 
skrajnościami. Przypomina to regulację głośności muzyki w odbiorniku radiowym: zbyt cicha 
nie wywiera żadnego wrażenia, a zbyt głośna irytuje. Gdzieś pośrodku jest poziom idealny, 
którego osiągnięcie w odniesieniu do całego naszego bytowania stanowi cel walki o bodźce. 
Dla członka superplemienia nie jest to łatwe. Wygląda to tak, jakby był on otoczony 
setkami różnych zachowań, które niczym radioodbiorniki wszystkie naraz już to szemrzą, już 
to ryczą na cały regulator. W sytuacjach skrajnych wszystkie one cicho szemrzą albo 
monotonnie powtarzają wciąż te same dźwięki, co wywołuje w nim dotkliwą nudę. Natomiast 
gdy wszystkie głośno ryczą, popada on w poważny stres. 
Dla naszego dawnego przodka plemiennego nie stanowiło to tak wielkiego problemu. 
Konieczność przetrwania sprawiała, że był on wciąż czymś zajęty. Musiał poświęcać cały 
swój czas i energię na utrzymanie się przy życiu, znalezienie pożywienia i wody, obronę 
swego terytorium, unikanie wroga, płodzenie i wychowywanie potomstwa oraz na budowę i 
utrzymanie schronienia. Nawet w wyjątkowo trudnych chwilach wyzwania były stosunkowo 
nieskomplikowane. Nigdy nie był on poddawany tak wyszukanym i skomplikowanym 
frustracjom i konfliktom, jakie stały się typowe dla egzystencji w superplemieniu. Nie 
zdarzało mu się też paść ofiarą nudy z powodu braku odpowiedniej stymulacji, jaka 
paradoksalnie może także być skutkiem życia w superplemieniu. Rozwinięte formy walki o 
bodźce są więc specjalnością zwierzęcia miejskiego. Nie występują one ani u dzikich 
zwierząt, ani u "dzikich" ludzi, żyjących w środowiskach naturalnych. Występują one jednak 
zarówno u ludzi żyjących w miastach, jak i u szczególnego rodzaju zwierząt miejskich, jakimi 
są mieszkańcy zoo. 
Podobnie jak zoo ludzkie zoo zwierzęce zapewnia swoim mieszkańcom regularne 
zaopatrzenie w pożywienie i wodę, ochronę przed żywiołami natury i wolność od zagrożeń ze 
strony naturalnych drapieżników. Dba również o ich higienę i zdrowie. W pewnych 
sytuacjach może też jednak stwarzać u nich poważne napięcia. W tych wysoce sztucznych 
warunkach zwierzęta w zoo także są zmuszone do przestawienia się z walki o przetrwanie na 
walkę o bodźce. Jeżeli otaczający je świat dostarcza im zbyt mało impulsów, zwierzęta muszą 
znaleźć sposoby, by je zwiększyć. Niekiedy zaś, gdy impulsy są zbyt silne (jak na przykład 
panika u zwierząt świeżo schwytanych), zwierzęta te zmuszone są podejmować próby ich 
stłumienia. 
Problem ten u pewnych gatunków bywa poważniejszy niż u innych. Pod tym 
względem zwierzęta dzielą się na dwa rodzaje: specjalistów i oportunistów. Do specjalistów 
zaliczają się zwierzęta z ewolucyjnie wykształconym pojedynczym, nadrzędnym 
mechanizmem przetrwania, który dominuje w ich życiu i od którego zależy cała ich 
egzystencja. Są to mrówkojady, koale, pandy wielkie, węże i orły. Jak długo mrówkojady 
mają dostęp do mrówek, koale do drzew eukaliptusowych, pandy do pędów bambusa, a węże 
i orły do swoich ofiar, nie mają one powodów do niepokoju. Stopień specjalizacji diety 
osiągnął u nich tak wysoki poziom, że dopóki ich wymagania są zaspokajane, mogą pozwolić 
sobie na leniwy i pozbawiony innych bodźców tryb życia. Na przykład orły świetnie chowają 
się przez czterdzieści i więcej lat w małych i pustych klatkach, nie usiłując nawet dziobać 
własnych szponów, pod warunkiem że mogą codziennie zatopić je w ciele świeżo zabitego 
królika. 
Oportuniści nie są w tak szczęśliwej sytuacji. Są to gatunki takie jak psy i wilki, szopy 
i ostronosy, a także małpy, u których nie rozwinęły się żadne jednostkowe wyspecjalizowane 
mechanizmy. Są to "majstrzy do wszystkiego", nigdy nie pomijający najmniejszej okazji, jaką 
może im zaoferować otoczenie. Żyjąc na wolności, dokonują nieustannych eksploracji i 
poszukiwań. Badają wszystko, co się da, bo wszystko może stanowić element potrzebny do 
przetrwania. Nie mogą pozwolić sobie na zbyt długie odpoczywanie, a ewolucja zadbała to, 
żeby im to uniemożliwić. Wykształciły się u nich systemy nerwowe, które nie tolerują 
bezczynności i zmuszają je do ciągłego ruchu. Największym oportunistą spośród wszystkich 
gatunków jest człowiek. Jak inne gatunki tego rodzaju jest on wielkim poszukiwaczem. Jak u 
innych takich gatunków występuje u niego biologicznie wbudowana potrzeba czerpania 
silnych impulsów z otoczenia. 
Oczywiście w zoo (lub w mieście) właśnie gatunki oportunistyczne najdotkliwiej 
odczuwają nienaturalność sytuacji. Nawet jeśli mają doskonale zrównoważoną dietę oraz jak 
najlepsze schronienie i zabezpieczenie, zaczynają odczuwać nudę, niepokój i w końcu 
popadają w nerwicę. Im lepiej zdołamy zrozumieć naturalne zachowanie takich zwierząt, tym 
bardziej oczywiste wyda nam się na przykład to, że małpy w zoo są niemal karykaturą swoich 
odpowiedników na wolności. 
Ale oportunistyczne zwierzęta nie poddają się łatwo. W nie sprzyjającej sytuacji 
reagują zdumiewająco przemyślnie. Tak samo reagują mieszkańcy ludzkiego zoo. Gdy 
porównamy reakcje zwierząt w zoo z reakcjami w ludzkim zoo, uświadomimy sobie 
uderzające podobieństwa, jakie zachodzą w tych dwóch wysoce sztucznych środowiskach.
Walka o bodźce rozgrywa się wedle sześciu podstawowych zasad, którym warto 
przyjrzeć się kolejno, rozpatrując każdą z nich najpierw w odniesieniu do zoo zwierzęcego, a 
następnie w odniesieniu do zoo ludzkiego. A oto te zasady: 

1. Jeśli stymulacja jest zbyt słaba, można zwiększyć dynamizm własnego zachowania, 
tworząc niepotrzebne problemy, które następnie można rozwiązać

Wszyscy słyszeliśmy o mechanizmach oszczędzających pracę, ale ta sama zasada 
dotyczy mechanizmów trwoniących pracę. Walczący o bodźce naumyślnie stwarza sobie coś 
do zrobienia, komplikując zadania, które można wykonać w prostszy sposób lub które w 
ogóle nie muszą być wykonane. 
Dziki kot przebywający w klatce ogrodu zoologicznego często rzuca do góry 
zdechłego ptaka albo szczura, a potem atakuje, skacząc na niego, by schwytać go w swoje 
szpony. Podrzucając zdobycz, kot sprawia, że porusza się ona, jakby odzyskawszy "życie", a 
to z kolei pozwala mu ją "zabić". W podobny sposób żyjąca w niewoli mangusta może 
"zatrząść na śmierć" kawałek mięsa. 
Podobne obserwacje można poczynić na zwierzętach domowych. Chowany w domu, 
otoczony opieką i dobrze odżywiony pies upuszcza piłkę lub patyk u stóp swojego pana i 
cierpliwie czeka, żeby mu je rzucić. Unoszący się w powietrzu nad ziemią przedmiot staje się 
"zdobyczą", którą można upolować, schwytać i "zabić", a następnie przynieść z powrotem, 
aby jeszcze raz wykonać to samo. Pies domowy może wcale nie łaknie pożywienia, ale łaknie 
stymulacji. 
Uwięziony w klatce szop jest na swój sposób równie pomysłowy. Jeżeli nie ma 
pożywienia, które można by znaleźć w pobliskim strumyku, zwierzę będzie i tak go szukało, 
nawet wtedy, gdy w ogóle nie ma żadnego strumyka. Zanosi ono wtedy jedzenie do 
pojemnika z wodą, wrzuca je tam, gubi, a następnie szuka. Gdy już je znajdzie, przed 
pożarciem szarpie je w wodzie. Niekiedy niszczy je w ten sposób, zamieniając kawałki chleba 
w bezkształtną masę. Ale nie ma to znaczenia, takie postępowanie pozwala bowiem 
zaspokoić niewyżyty popęd do poszukiwania pożywienia. Stąd wywodzi się stary mit o tym, 
że szopy "piorą" jedzenie. 
Istnieje olbrzymi gryzoń o wyglądzie morskiej świnki na szczudłach zwany agouti. 
Żyjąc na wolności, obiera on ze skórki niektóre warzywa przed ich zjedzeniem. Trzyma je w 
przednich łapach, a zębami obiera je, tak jak my obieramy pomarańczę. Zjada jarzynę dopiero 
wtedy, gdy jest już całkowicie pozbawiona skórki. W niewoli ten popęd do obierania nie 
może pozostać nie zaspokojony. Gdy agouti otrzyma całkowicie czystego ziemniaka lub 
jabłko, skrupulatnie obiera je, a potem pożera także skórkę. W ten sposób usiłuje też "obrać" 
nawet kawałek chleba. 
W ludzkim zoo obraz jest uderzająco podobny. Gdy rodzimy się we współczesnym 
superplemieniu, okazuje się, że w tym świecie ludzka pomysłowość rozwiązała już większość 
podstawowych problemów związanych z przetrwaniem. Podobnie jak zwierzęta w zoo 
przekonujemy się, że nasze otoczenie daje nam poczucie bezpieczeństwa. Większość z nas 
ma jakąś ilość pracy do wykonania, ale dzięki osiągnięciom techniki pozostaje też wiele czasu 
na walkę o bodźce. Nie pochłania nas już bez reszty szukanie pożywienia i schronienia, 
wychowywanie potomstwa, obrona terytorium i unikanie wrogów. Jeżeli jednak ktoś twierdzi, 
że nieustannie pracuje, powinien zadać sobie zasadnicze pytanie, czy pracując mniej, mógłby 
mimo to przetrwać? Wielu z nas musiałoby sobie odpowiedzieć "tak". Praca jest dla 
dzisiejszego członka superplemienia odpowiednikiem dawnego polowania na pożywienie. 
Podobnie jak mieszkańcy zwierzęcego zoo współczesny człowiek komplikuje sobie pracę 
znacznie ponad istotne potrzeby i w ten sposób sam sobie stwarza problemy. 
Jedynie te segmenty superplemienia, które żyją w wielkim niedostatku, pracują 
wyłącznie dla przetrwania. Jednak nawet one bywają zmuszone do angażowania się w każdej 
wolnej chwili w walkę o bodźce z tej szczególnej przyczyny, że myśliwy w pierwotnym 
plemieniu, chociaż pracował po to, aby przetrwać, musiał wykonywać zróżnicowane i 
absorbujące go zadania. Pracujący dla przetrwania, nieszczęsny podwładny w superplemieniu 
ma się pod tym względem dużo gorzej. Podział pracy i uprzemysłowienie skazały go na 
wykonywanie niesłychanie nudnej i monotonnej roboty, na powtarzanie wciąż tych samych 
rutynowych czynności, dzień po dniu, rok po roku, co urąga ogromnemu mózgowi 
uwięzionemu w jego czaszce. Gdy ma on kilka chwil dla siebie, tak jak każdy inny człowiek 
żyjący we współczesnym świecie, odczuwa potrzebę zaangażowania się w walkę o bodźce, 
ponieważ stymulacja to nie tylko kwestia wielkości, ale i rozmaitości, nie tylko ilości, ale i 
jakości. 
Jak już powiedziałem, u innych osób sporą część aktywności pochłania praca dla 
pracy i jeśli tylko jest ona wystarczająco ciekawa, uczestnik walki, na przykład biznesmen, 
może stwierdzić, że podczas zajęć zawodowych zaliczył już tyle punktów, że w czasie 
wolnym może pozwolić sobie na odpoczynek i cieszyć się błahymi zajęciami. Może więc 
zdrzemnąć się przed kominkiem z kojącym nerwy drinkiem lub pójść na kolację do jakiejś 
cichej restauracji. Jeśli podczas kolacji zatańczy, warto przyjrzeć się, jak to robi. Chodzi o to, 
że przecież człowiek pracujący dla przeżycia także może wieczorem gdzieś pójść, żeby 
potańczyć. Na pierwszy rzut oka jest w tym jakaś sprzeczność, ale przyjrzawszy się 
dokładniej, przekonamy się, że między ich sposobami tańczenia istnieje ogromna różnica. 
Wielcy biznesmeni nie oddają się wyczerpującym wyczynowym tańcom towarzyskim ani 
swobodnym, żywiołowym tańcom ludowym. Ich ociężałe powłóczenie nogami po parkiecie 
klubu nocnego (którego małe rozmiary są dostosowane do ich niewielkiego zapotrzebowania 
na bodźce) niewiele ma wspólnego z wyczynowością czy żywiołowością. 
Niewykwalifikowany pracownik ma duże szanse zostać wykwalifikowanym tancerzem, 
natomiast wykwalifikowany biznesmen raczej na zawsze pozostanie niewykwalifikowanym 
tancerzem. Obaj oni uzyskują równowagę, która, rzecz jasna, stanowi cel walki o bodźce. 
Chcąc ukazać istotę rzeczy, dokonałem nadmiernego uproszczenia, tak że różnica 
między tymi tańczącymi nazbyt przypomina różnice klasowe, co oczywiście nie wchodzi tu w 
grę. Istnieje mnóstwo znudzonych biznesmenów, którzy muszą znosić powtarzające się 
czynności biurowe niemal tak samo monotonne jak pakowanie pudełek przy fabrycznej 
taśmie. Oni także będą poszukiwali jakichś bardziej stymulujących form rekreacji w czasie 
wolnym od pracy. Jest też wiele zwykłych zajęć fizycznych ciekawych i zróżnicowanych. 
Mający więcej szczęścia robotnik bywa wieczorami podobny do wybitnego biznesmena, 
gdyż, jak on, może wypoczywać przy j spokojnym drinku i rozmowie.
Poddana zbyt słabej stymulacji gospodyni domowa to jeszcze inne ciekawe zjawisko. 
Otoczona nowoczesnymi urządzeniami mechanicznymi oszczędzającymi pracę, aby się 
czymś zająć, jest zmuszona do wymyślania mechanizmów trwoniących pracę. Nie jest to tak 
jałowe, jak się na pozór wydaje. Ma ona przynajmniej możność wyboru zajęć. W tym właśnie 
tkwi cała zaleta życia w superplemieniu. W pierwotnym życiu plemiennym nie istniał żaden 
wybór. Konieczność przeżycia tworzyła własne wymagania. Trzeba było robić to lub owo i 
jeszcze coś albo zginąć. Teraz można robić to lub tamto lub jeszcze coś innego, co się komu 
podoba, tak długo, jak się ma świadomość, że należy robić cokolwiek, bo w przeciwnym razie 
złamie się złotą regułę walki o bodźce. Tak więc gospodyni domowa, w czasie gdy jej pranie 
wiruje w automatycznej pralce, musi zająć się czymś innym. Możliwości jest bez liku i gra 
może być niezwykle atrakcyjna. Może też ona przybrać niepożądany obrót. Dosyć często 
doznający zbyt mało stymulacji gracz nagle uświadamia sobie, że czynności kompensujące, 
które wykonuje z takim oddaniem, nie mają właściwie żadnego znaczenia. Jaki cel ma 
przestawianie mebli, zbieranie znaczków pocztowych, czy zgłoszenie psa na kolejną 
wystawę? Czego ma to dowieść? Co można przez to osiągnąć? Jest to jedno z 
niebezpieczeństw tkwiących w walce o bodźce. Namiastki autentycznego działania dla 
przetrwania, jak by na nie spojrzeć, pozostają namiastkami. Łatwo tu o rozczarowanie, z 
którym trzeba się jakoś uporać. 
Istnieje kilka rozwiązań. Jedno z nich jest dość drastyczne. Jest to odmiana walki o 
bodźce, którą można by nazwać kuszeniem przetrwania. Rozczarowany nastolatek, zamiast 
rzucać piłkę na boisku, może rzucić nią w szybę. Rozczarowana gospodyni domowa, zamiast 
pogłaskać psa, może pogłaskać mleczarza. Rozczarowany biznesmen, zamiast rozebrać na 
części silnik samochodu, może rozebrać swoją sekretarkę. Następstwa takiego postępowania 
są dramatyczne. Dany osobnik natychmiast zostaje wciągnięty w rzeczywistą walkę o 
przetrwanie toczącą się na gruncie życia społecznego. Na ten czas przestaje go interesować 
przestawienie mebli czy zbieranie znaczków. Dopiero gdy cichnie chaos, dawne czynności 
zastępcze nagle stają się znów bardziej atrakcyjne. 
Mniej drastyczną odmianą tego rozwiązania jest kuszenie przetrwania per procura. 
Jednym z takich sposobów jest mieszanie się w cudze życie uczuciowe i stwarzanie wokół 
kogoś innego chaosu, w który można by wplątać samego siebie. Jest to metoda złośliwej 
plotki. Cieszy się ona wielką popularnością, gdyż plotka jest dużo bezpieczniejsza niż 
działanie bezpośrednie. W najgorszym razie stracimy kilku przyjaciół. Natomiast sprawne 
posługiwanie się tą metodą może nam przysporzyć przyjaznych uczuć. Jeżeli nasze intrygi 
doprowadzą do kryzysu w życiu przyjaciół, mogą oni potrzebować naszej przyjaźni bardziej 
niż kiedykolwiek. A więc, jeżeli tylko nie zostaniemy zdemaskowani, ten sposób przynosi 
podwójną korzyść: zastępcze podniecenie związane ze śledzeniem czyjegoś dramatu w walce 
o przetrwanie i wynikający z tego wzrost przyjaznych uczuć. 
Druga forma kuszenia przetrwania per procura jest mniej szkodliwa. Polega ona na 
identyfikowaniu się z dramatem walki o przetrwanie fikcyjnych bohaterów książek, filmów, 
sztuk i seriali telewizyjnych. Ten sposób jest jeszcze bardziej popularny -tworzy on ogromny 
przemysł, którego jedynym celem jest sprostanie związanemu z nim zapotrzebowaniu. 
Sposób ten jest nie tylko bezpieczny i nieszkodliwy, ale też wyjątkowo tani. Zwykła gra w 
kuszenie przetrwania może kosztować tysiące, podczas gdy ta odmiana, za nie więcej niż 
kilka złotych, pozwala uczestnikowi walki o bodźce, nie ruszając się z fotela, oddawać się 
uwodzeniu, gwałceniu, cudzołożeniu, głodowaniu, mordowaniu i rozbojom. 

2. Jeśli stymulacja jest zbyt słaba, można zwiększyć dynamizm własnego zachowania, 
przesadnie reagując na normalny bodziec

Jest to zasada przesadnego angażowania się w walkę o bodźce. Zamiast wymyślać 
problem, dla którego trzeba następnie znaleźć rozwiązanie, można po prostu silniej reagować 
na już istniejący bodziec. Chociaż w swej pierwotnej funkcji nie pobudza on już tak jak 
dawniej, umożliwia jednak robienie czegokolwiek. 
W ogrodach zoologicznych, w których zwiedzającym pozwala się karmić zwierzęta, 
niektóre z nich, nie mając nic innego do roboty, Z nudów jedzą tak dużo, że nabawiają się 
nadwagi. Po zaspokojeniu głodu swoją zwykłą pełną porcją jeszcze coś skubią, bo jest to 
lepsze niż bezczynność. Dlatego wciąż tyją albo chorują, albo jedno i drugie. Kozy zżerają 
całe góry kartonowych opakowań po lodach, papieru i niemal wszystkiego, co się im podaje. 
Strusie konsumują nawet ostre przedmioty metalowe. Klasycznym przykładem jest tu słonica, 
którą obserwowano cały czas w ciągu jednego typowego dnia w zoo, kiedy to (poza zwykłą, 
racjonalnie opracowaną dietą) pożarła ona następujące rzeczy podane jej przez 
zwiedzających: 1706 orzeszków ziemnych, 1330 cukierków, 1089 kawałków chleba, 811 
herbatników, 198 cząstek pomarańczy, 17 jabłek, 16 kawałków papieru, 7 porcji lodów, 1 
hamburgera, l sznurowadło i l skórzaną białą damską rękawiczkę. Zdarzało się, że 
niedźwiedzie w zoo padały, uduszone uciskiem jedzenia znajdującego się w ich żołądkach. Są 
to właśnie ofiary walki o bodźce. 
Jednym z najdziwniejszych przykładów tego zjawiska jest wielki goryl, który 
systematycznie jadł, zrzucał i znowu jadł to samo, demonstrując własną wersję uczty 
rzymskiej. Proces ten wzbogacił niedźwiedź indyjski, który, jak zaobserwowano, zrzucał i 
ponownie pożerał to samo jedzenie ponad sto razy, za każdym razem wydając bulgotanie i 
cmokanie charakterystyczne dla tego gatunku. 
Przy ograniczonych możliwościach nadmiernego spożywania i w braku innych zajęć 
zwierzę zawsze może w nieskończoność przedłużać czynność czyszczenia się, mimo iż jego 
pióra czy sierść są już doskonale czyste i wypielęgnowane. Czasem rodzi to pewne problemy. 
Pamiętam pewną kakadu żółtoczubą, której pozostało tylko jedno skrzydło i długi żółty czub, 
cała zaś reszta jej ciała była tak dokładnie oskubana jak kurczak gotowy do pieczenia. Był to 
przypadek skrajny, ale nie odosobniony. Ssaki potrafią drapać i lizać wyliniałe miejsca na 
swoim ciele aż do powstania ran, co tworzy błędne koło -rany drażnią zwierzę, które -
podrażnione -rozdrapuje rany nieraz aż do kości. 
Przykre formy walki o bodźce są też dobrze znane jej ludzkim uczestnikom. U 
niektórych dzieci długo utrzymuje się nawyk ssania palca jako skutek niewłaściwych więzi z 
matką. W miarę doroślenia angażujemy się w jedzenie jako zajęcie zastępcze, jedynie dla 
zabicia czasu bezmyślnie gryząc czekoladki czy herbatniki, i przez to tyjemy jak niedźwiedzie 
w zoo. Nadmierną samo pielęgnacją możemy, podobnie jak kakadu, wyrządzić sobie 
krzywdę. U człowieka przybierze to zapewne formę obgryzania paznokci czy zdrapywania 
strupów. Wypełnianie czasu popijaniem słodkich i rozcieńczonych trunków może nas 
doprowadzić do otyłości, natomiast picie trunków mocnych i nie rozcieńczonych -do nałogu i 
uszkodzenia wątroby. Palenie tytoniu także może służyć zabijaniu czasu i także wiąże się z 
określonymi niebezpieczeństwami. 
Niewłaściwie prowadzona walka o bodźce kryje w sobie, rzecz jasna, pewne pułapki. 
Chodzi o to, że owe czynności, w które ludzie nadmiernie się angażują celem zabicia czasu, 
są tak jałowe, że uniemożliwiają jakikolwiek rozwój. Można je tylko w kółko powtarzać, 
rozciągając w czasie. Aby uzyskać jakiś znaczący efekt, trzeba się w nie angażować przez 
dłuższe okresy, co prowadzi do negatywnych skutków. Nie są one groźne jako pomniejsze 
sposoby na zabicie czasu, ale gdy stosuje się je w nadmiarze, mogą wyrządzić znaczne 
szkody. 

3. Jeśli stymulacja jest zbyt słaba, można zwiększyć dynamizm własnego zachowania, 
wynajdując nowe zajęcia 

Jest to zasada kreatywności. Gdy znane wzorce są już zbyt nudne, inteligentne zwierzę 
w zoo musi wynaleźć nowe. Na przykład żyjące w niewoli szympansy potrafią wprowadzać 
innowacje, wypróbowując nowe możliwości poruszania się, jak przetaczanie się, powłóczenie 
tylnymi łapami i wykonywanie rozmaitych ćwiczeń gimnastycznych. Gdy znajdą kawałek 
sznura, przerzucają go przez pręt w sklepieniu klatki i wieszają się na nim, chwytając zębami 
lub łapami oba jego końce i obracając się dokoła w powietrzu jak akrobaci w cyrku. 
Wiele zwierząt walczy z nudą, wykorzystując ludzi zwiedzających zoo. Gdyby 
zignorowały one ludzi przechodzących przed klatką, zapewne zostałyby przez nich również 
zignorowane, ale jeżeli w jakikolwiek sposób wzbudzą zainteresowanie sobą, w zamian 
ludzie będą zachęcali je do działania. Przemyślne zwierzę w zoo potrafi zmusić ludzi do 
robienia zupełnie niezwykłych rzeczy. Będąc szympansem lub orangutanem, można na nich 
napluć, na skutek czego zaczynają oni piszczeć i gorączkowo miotać się we wszystkie strony. 
Pomaga to jakoś przetrwać kolejny dzień. Będąc słoniem, można na nich strzepnąć ślinę z 
koniuszka trąby. Będąc morsem, można, używając płetwy, ochlapać ich wodą. Będąc sroką 
lub papugą, można ich zachęcić do pomuskania, strosząc piórka na czubie, i wtedy dziobnąć 
ich w palec. 
Pewien lew w niezwykły sposób wydoskonalił sztukę manipulowania widzami. 
Zwykle oddawał on mocz metodą stosowaną też przez kocury, to znaczy w ten sposób, że 
poziomym strumieniem tryskał do tyłu w kierunku jakiegoś pionowego obiektu, zostawiając 
na nim swoją wizytówkę zapachową. Gdy raz użył jako obiektu jednego ze stalowych prętów 
przedniej części klatki, zauważył, że opryskani zostali przy tym przyglądający mu się 
widzowie, co wywołało interesującą reakcję. Krzycząc, odskoczyli do tyłu. Po pewnym czasie 
nie tylko nauczył się robić to jeszcze celniej, ale też dodał nową sztuczkę. Po pierwszym 
spryskaniu, gdy pierwszy rząd publiczności wycofywał się, jego miejsce zajmował drugi rząd, 
żeby uzyskać lepszy widok. Wtedy lew, który nie zużył całego zapasu na pierwszy wytrysk, 
wypuszczał nowy strumień i w ten sposób udawało mu się wzbudzić reakcję również tego 
nowo uformowanego pierwszego rzędu. 
Żebranie o jedzenie, które jest czymś innym niż ciągłe skubanie, to środek mniej 
drastyczny, ale też przynosi dużo zadowolenia i jest praktykowane przez wiele 
najrozmaitszych gatunków zwierząt. Trzeba tylko wynaleźć jakąś szczególną czynność lub 
pozycję, która przemawia do przechodniów i przekonuje ich, że jest się naprawdę głodnym. 
Małpom wystarcza wyciągnięcie otwartej łapy, ale niedźwiedzie wykazują więcej inwencji. 
Każdy ma własną specjalność: jeden staje na tylnych łapach i macha przednią; inny siada na 
zadzie i zgięty w pałąk przednimi łapami obejmuje tylne; jeszcze inny siada w pozycji 
wyprostowanej i zawiesza sobie przednią łapę na dolnej szczęce otwartego pyska; jeszcze 
inny staje i potakująco kiwa głową albo potrząsa nią, dając znak, żeby podejść bliżej. Będąc 
inteligentnym niedźwiedziem, bez większego trudu można wytresować publiczność w zoo, 
żeby odpowiednio reagowała na takie przedstawienia. Trudność polega na tym, że aby 
utrzymać zainteresowanie, należy ich nazbyt często nagradzać, zjadając rzeczy, które rzucają. 
Nieprzestrzeganie tego powoduje, że publiczność idzie gdzie indziej i w ten sposób traci się 
wymyśloną przez siebie emocjonującą stymulację płynącą z interakcji towarzyskiej. Skutki 
tego już znamy: trzeba się znowu przestawić na mniej korzystną "zasadę przesadnego 
zaangażowania", co może doprowadzić do otyłości i choroby. 
Najistotniejszą rzeczą w tej zoologicznej gimnastyce i sposobach żebrania jest to, że 
wzorce ruchowe, jakie im towarzyszą, nie występują w warunkach naturalnych. Są to 
wynalazki specjalne, dostosowane do warunków w niewoli. 
W ludzkim zoo zasada kreatywności prowadzi do niesłychanych skrajności. Mówiłem 
już o tym, że gdy czynności zastępcze w walce o bodźce, często z powodu ograniczoności ich 
zakresu, zaczynają wydawać się bezsensowne, wówczas może wystąpić rozczarowanie. 
Starając się uniknąć tych ograniczeń, człowiek poszukuje coraz bardziej skomplikowanych 
środków ekspresji, które stają się na tyle absorbujące, że wprowadzają go na najwyższe 
płaszczyzny wszelakich doświadczeń, gdzie istnieją nieskończone możliwości uzyskania 
zadowolenia. Przenosimy się tutaj ze sfery zajęć zupełnie banalnych do pasjonujących 
dziedzin sztuk pięknych, filozofii i czystych nauk. Mają one tę wielką zaletę, że nie tylko 
skutecznie zapobiegają niedostatecznej stymulacji, ale jednocześnie do maksimum 
wykorzystują najbardziej imponującą fizyczną właściwość człowieka, jaką jest jego ogromny 
mózg. 
Z powodu wielkiego znaczenia, jakiego czynności te nabrały w naszych 
cywilizacjach, jesteśmy skłonni zapominać, że w pewnym sensie nie są one niczym innym 
aniżeli mechanizmami walki o bodźce. Jak zabawa w chowanego czy gra w szachy - 
pomagają one spędzać czas między kołyską a grobem tym, którzy mają dość szczęścia, aby 
nie pogrążyć się całkowicie w walce o zwykłe przetrwanie. Mówię tu o szczęściu, bowiem, 
jak już wspomniałem, wielką zaletą warunków panujących w superplemieniu jest to, że daje 
ono ludziom stosunkowo dużo swobody w wyborze form ich działania i skoro mózg ludzki 
jest zdolny wymyślać tak piękne zajęcia, musimy uznać się za szczęśliwców, mogąc być 
uczestnikami walki o bodźce zamiast walki o przetrwanie. Człowiek-wynalazca gra tu o 
wszystko, czego sam jest wart. Poznając osiągnięcia nauki, słuchając symfonii, czytając 
poezję czy oglądając dzieła pędzla, podziwiamy człowieka nie tylko dlatego, że na takie 
wyżyny wzniósł walkę o bodźce, ale i za niewiary godną wrażliwość, z jaką tę walkę 
prowadzi. 

4. Jeśli stymulacja jest zbyt słaba, można zwiększyć dynamizm własnego zachowania, 
normalnie reagując na nienormalnie słabe bodźce 

Jest to zasada przelewu. Gdy wewnętrzna potrzeba wykonania jakiejś czynności staje 
się zbyt silna, może się ona "przelać", nawet przy braku zewnętrznych czynników, które ją 
zwykle uaktywniają. 
Zjawiska, które na wolności nie zasługiwałyby na żadną reakcję, w smutnym 
otoczeniu zoo traktuje się z pełnym zainteresowaniem. U małp może to przybrać formę 
koprofagii: jeśli nie ma czegoś jadalnego do żucia, trzeba się zadowolić odchodami. Jeśli nie 
ma żadnego terytorium do patrolowania, trzeba się zadowolić machinalnym chodzeniem po 
klatce. Zwierzę wielokrotnie przemierza klatkę tam i z powrotem, wydeptując ścieżkę 
rytmicznym, jałowym krokiem. To też jest lepsze od bezczynności. 
W braku stosownego partnera lub partnerki zwierzę może podejmować próby 
kopulacji dosłownie ze wszystkim, co znajduje się w pobliżu. Na przykład samotny samiec 
hieny zdołał sparzyć się ze swoją okrągłą miską na jedzenie, przewracając ją na drugą stronę i 
tak kołysząc ją pod sobą, że rytmicznie uciskała mu członek. Żyjący samotnie samiec szopa 
jako partnera do parzenia się używał swojego posłania. Widziano, jak uzbierał solidną wiązkę 
słomy, wcisnął ją pod siebie, a następnie wykonywał na niej ruchy kopulacyjne. Czasami, gdy 
zwierzę jest trzymane razem z przedstawicielem innego gatunku, ów obcy towarzysz może 
być wykorzystany jako substytut do parzenia się. Samiec jeżozwierza mieszkający razem z 
kolczatką wielokrotnie usiłował ją pokryć. Te dwa gatunki nie są ze sobą blisko 
spokrewnione, a budowa ich stosów pacierzowych wykazuje znaczne różnice, skutkiem czego 
stosunek ten wymagał wiele trudu ze strony bardzo sfrustrowanego samca. W innej klatce 
samiec małpki saimiri zamieszkiwał razem z samicą przypominającego kangura wielkiego 
gryzonia o nazwie springhaas, która była prawie dziesięć razy większa od niego. Niezrażone 
tym zwierzątko wskakiwało na grzbiet śpiącej samicy gryzonia, usiłując z nią kopulować. Te 
rozpaczliwe próby opisano w miejscowej prasie, wykazując przy tym całkowity brak 
zrozumienia istoty rzeczy. Opisano to mianowicie jako uroczą zabawę polegająca na tym, że 
"zwierzątko jeździło na grzbiecie wielkiego zwierza niczym mały puszysty dżokej". 
Te przykłady seksualizmu przypominają fetyszyzm, ale nie można ich z nim mylić. 
Od "aktywności przelewowej" zwierzę wraca do normalnego zachowania, gdy tylko w 
otoczeniu pojawi się normalny bodziec. Opisane wyżej samce natychmiast przenosiły swoje 
zainteresowanie na samice własnego gatunku, gdy tylko stały się one osiągalne. Inaczej niż u 
fetyszystów, opisywanych w poprzednim rozdziale, nie dochodziło tu do stałego "zaczepienia 
się" na samicach pełniących funkcję substytutów. 
Do niezwykłej aktywności przelewowej doszło między samicą leniwca a 
mieszkającym razem z nią samczykiem małpki douroucouli (Aotus). Na wolności zwierzę to 
mości sobie przytulną dziuplę, w której śpi w ciągu dnia. Samica leniwca po urodzeniu 
potomstwa na wolności nosi je przez pewien czas na grzbiecie. W zoo samczykowi małpki 
brakowało ciepłego, przytulnego legowiska, a samicy leniwca brakowało potomstwa. 
Zwierzęta chytrze rozwiązały ten problem: samczyk małpki spał mocno wczepiony w grzbiet 
samicy leniwca. 
Działanie czwartej zasady walki o bodźce polega nie tyle na szukaniu jakiegokolwiek 
portu podczas sztormu co na szukaniu jakiegokolwiek portu podczas ciszy morskiej, i choć w 
ludzkim zoo wieje wiele wiatrów, zwierzę ludzkie często znajduje się w takiej właśnie 
sytuacji. Z różnych powodów wzorce emocjonalne członka superplemienia wciąż ulegają 
zablokowaniu. Pośród materialnego dostatku istnieje wiele niedoborów w zakresie ludzkich 
zachowań. Dlatego człowiek, podobnie jak zwierzę w zoo, zmuszony jest reagować na 
najsłabsze nawet stymulacje nienormalne. 
W porównaniu z innymi zwierzętami człowiek ma większe możliwości 
rozwiązywania problemu braku partnera seksualnego za pomocą masturbacji i u ludzi właśnie 
to rozwiązanie jest najpowszechniejsze. Mimo to, od czasu do czasu występuje też zoofilia, 
czyli kopulacja między człowiekiem a przedstawicielem innego gatunku zwierząt. Nie zdarza 
się ona często, ale nie jest też tak rzadka, jak się powszechnie uważa. Badania 
przeprowadzone niedawno w Stanach Zjednoczonych wykazały, że około 17 procent 
chłopców wychowywanych na farmach przynajmniej raz w życiu doznało orgazmu w 
"kontakcie ze zwierzęciem". Znacznie więcej angażowało się w bardziej umiarkowane formy 
obcowania seksualnego ze zwierzętami: w niektórych rejonach liczba sięgała aż 65 procent 
wszystkich chłopców mieszkających na farmach. Ulubionymi zwierzętami są zazwyczaj 
cielęta, osły i owce, a niekiedy także większe ptaki, takie jak gęsi, kaczki czy kury. U kobiet 
przejawy zoofilii występują dużo rzadziej. Spośród blisko sześciu tysięcy badanych 
Amerykanek tylko dwadzieścia pięć doznało orgazmu na skutek stymulacji ze strony 
zwierzęcia innego gatunku, zwykle psa. 
Większość ludzi postrzega takie zachowania jako coś dziwacznego i odstręczającego. 
Sam fakt, że istnieją, świadczy o tym, jak niezwykłych sposobów imają się uczestnicy walki o 
bodźce, aby tylko uniknąć bezczynności. Nie sposób nie dostrzec tu podobieństwa ze światem 
zoo. 
W tej kategorii mieszczą się też inne formy zachowań seksualnych, takie jak niektóre 
przypadki homoseksualizmu w rodzaju "lepsze to niż nic". W braku normalnej stymulacji 
zaczyna wystarczać obiekt dający jakąkolwiek stymulację. Ludzie cierpiący głód zamiast nie 
żuć nic będą żuli drewno lub co innego nie mającego wartości odżywczej. Osobnicy 
agresywni, nie mając możliwości zaatakowania wroga, będą rozbijać przedmioty martwe lub 
kaleczyć własne ciało. 

5. Jeśli stymulacja jest zbyt słaba, można zwiększyć dynamizm własnego zachowania, 
sztucznie powiększając wybrane bodźce 

Ta zasada dotyczy tworzenia "superbodźców". Opiera się ona na prostym założeniu, 
że jeśli naturalne i normalne bodźce wywołują normalne reakcje, to superbodźce powinny 
wywoływać superreakcje: Koncepcja ta jest bardzo szeroko realizowana w ludzkim zoo, ale 
rzadko pojawia się w zoo zwierzęcym. Badacze zachowań zwierzęcych opracowali pewną 
liczbę superbodźców przeznaczonych do doświadczeń ze zwierzętami, ale spontaniczne 
pojawianie się tego zjawiska ogranicza się do zaledwie kilku przykładów, z których jeden 
opiszę szczegółowo. 
Zaczerpnąłem go z moich własnych badań. Przez pewien czas utrzymywałem 
mieszaną kolekcję ptaków w wielkiej ptaszarni na dachu placówki badawczej. Pewnego razu 
ich spokój zaczęły zakłócać nocne wizyty drapieżnej sowy, która usiłowała je atakować przez 
odrutowanie ptaszarni. Chcąc się przekonać, o co tu chodzi, przeprowadziłem wiele 
obserwacji o zmierzchu. Sowa nigdy nie pojawiła się w mojej obecności, a nawet zniknęła na 
dobre, jednak -chociaż w tej sprawie nie udało mi się niczego ustalić -zauważyłem wiele 
dziwnych zachowań wewnątrz ptaszarni. 
Wśród ptaków było parę gołębi i małych zięb zwanych wróblami jawajskimi. Zięby te 
zwykle spędzają noc razem, siedząc na gałęzi przytulone do siebie. Ku memu zdziwieniu 
zięby w ptaszarni ignorowały się wzajemnie i jako towarzyszy do spania wybierały gołębie. 
Do każdego puszystego gołębia przytulała się malutka zięba. Małe ptaszki, zadowolone, 
szybko utulały się do snu, a gołębie, z początku nieco zaskoczone obecnością tych dziwnych 
towarzyszy, były zbyt senne, aby coś z tym robić, i także w końcu układały się do spania. 
Zupełnie nie wiedziałem, jak wyjaśnić to szczególne zachowanie się. Gatunki te nie 
chowały się razem, a więc nie mógł to być przejaw fałszywego wpojenia. Co więcej, zięby 
nawet nie urodziły się w niewoli. Wedle wszelkich reguł powinny one spać razem z innymi 
przedstawicielami swojego gatunku. Było też jeszcze jedno pytanie: dlaczego spośród 
wszystkich gatunków ptaków żyjących w ptaszarni zięby wybrały właśnie gołębie? 
Wróciwszy w ciągu następnych dni do moich wieczornych czuwań, zaobserwowałem 
jeszcze ciekawsze zachowanie zięb.
Przed pójściem spać malutkie ptaszki często muskały dziobem swoje gołębie, która to 
czynność w normalnych okolicznościach zawsze jest ukierunkowana tylko na przedstawicieli 
własnego gatunku. Co jeszcze dziwniejsze, zięby zaczęły bawić się w przeskakiwanie przez 
swoich ogromnych towarzyszy. Zięba wskakiwała na grzbiet swojego gołębia i zeskakiwała 
po drugiej stronie, a potem wracała na poprzednie miejsce w ten sam sposób, po czym 
powtarzała to wiele razy. Wreszcie zobaczyłem szczyt osobliwości: jedna z malutkich zięb 
wpychała się pod brzuch swojego gołębia i usiłowała wcisnąć mu się między nogi. Zaspany 
gołąb wyprostował się na nogach i spoglądał z góry na postać szamoczącą się pod jego krągłą 
piersią. Gdy zięba już się usadowiła, gołąb przycupnął nad nią. I tak siedzieli razem, a różowy 
dziobek zięby wystawał spod piersi gołębia. 
Musiałem znaleźć jakieś wytłumaczenie tego niezwykłego związku. W gołębiach nie 
można było dostrzec niczego dziwnego poza ich niezwykłą tolerancją. Natomiast zięby 
wymagały dalszych badań. Zauważyłem, że przed udaniem się na nocleg zięby używają 
specjalnego sygnału, który informuje inne ptaki tego gatunku o gotowości do snu. Podczas 
dziennej aktywności ptaki trzymają się z daleka od siebie, ale gdy nadchodził czas, aby się 
zgromadzić na noc, jedna z zięb, zapewne ta najbardziej śpiąca, stroszyła piórka i przysiadała 
na grzędzie. Dla innych zięb w tej grupie był to sygnał, aby się przyłączyć, bez obawy, że 
zostaną odepchnięte. Nadfruwała wtedy druga zięba i przysiadała obok tej pierwszej, również 
strosząc przy tym piórka. To samo robiły następne, trzecia, czwarta i inne, aż utworzył się 
rząd szykujących się do snu ptaków. Spóźnialskie często wskakiwały na grzbiety już 
siedzących w rzędzie i wciskały się na cieplejsze i wygodniejsze miejsca w środku. Miałem 
już wszystkie potrzebne mi wskazówki. 
Stroszenie piórek w czasie sadowienia się na grzędzie powodowało, że zięby 
wydawały się większe i bardziej kuliste niż podczas swej zwykłej aktywności w ciągu dnia. 
Był to podstawowy sygnał, który mówił: "Przyjdź tu do mnie na grzędę". Siedzący na 
grzędzie gołąb jest jeszcze większy i jeszcze bardziej kulisty i dlatego chcąc nie chcąc wysyła 
ziębom dużo silniejszą wersję tego samego sygnału. Co więcej, w odróżnieniu od innych 
gatunków zamieszkałych w tej samej ptaszarni gołębie miały identyczne jak zięby szare 
ubarwienie. Ponieważ były tak duże, krągłe i szare, nadawały ziębom supersygnał, któremu te 
małe ptaszki po prostu nie mogły się oprzeć. Mając wrodzony program reakcji na taką 
właśnie kombinację rozmiaru, kształtu i koloru, zięby automatycznie reagowały na gołębie 
jako na superbodźce wywołujące siadanie na grzędzie, przedkładając je nad przedstawicieli 
własnego gatunku. Był jednak pewien szkopuł, mianowicie -gołębie nie usadawiały się do snu 
w rzędach. Przytulającej się do gołębia ziębie wydawało się, że siedzi na skraju "rzędu", i 
dlatego wskakiwała mu na grzbiet, a nie potrafiąc znaleźć środka w rzędzie, zeskakiwała po 
drugiej stronie. Gołąb był tak duży, że musiał wyglądać jak cały rząd zięb, więc mały ptaszek 
bezskutecznie ponawiał te próby. Nie ustając w wysiłkach, zięba spróbowała w końcu 
wepchnąć się pod gołębia od dołu i w ten sposób znalazła wreszcie zaciszne miejsce "w 
środku rzędu", to znaczy między nogami większego ptaka. 
Jak już mówiłem, jest to jeden z niewielu znanych przykładów superbodźca nie 
funkcjonującego wśród ludzi i nie stworzonego dla celów doświadczalnych. Inne, bardziej 
znane przykłady zawsze polegały na użyciu eksperymentalnych atrap. Na przykład ostrygo 
jady są ptakami wijącymi gniazda na ziemi. Gdy jakieś jajo wy turla im się z gniazda, 
wtaczają je z powrotem specjalnymi ruchami dzioba. Jeżeli obok gniazda umieści się atrapy 
jaj, ptaki także wtaczają je do gniazda. Gdy atrapy jaj różnią się rozmiarem, ptaki wybierają 
największą. Będą nawet usiłowały umieścić w gnieździe jaja wielokrotnie większe od 
własnych. Ptaki te także nie mogą pohamować reakcji na superbodziec. 
Pisklęta mewy srebrzystej, domagając się od rodziców pokarmu, dziobią czerwoną 
plamkę znajdującą się u koniuszka dzioba dorosłych osobników. Reagując na to, rodzice 
zwracają zjedzone przez siebie ryby, karmiąc nimi pisklęta. Czerwona plamka stanowi 
niezbędny sygnał. Stwierdzono, że pisklęta dziobią nawet płaskie kartonowe modele głów 
swoich rodziców. Za pomocą serii testów ustalono, że inne szczegóły głowy dorosłych 
osobników nie mają żadnego znaczenia. Pisklęta dziobią nawet samą czerwoną plamkę. Co 
więcej, stwierdzono, że gdy pisklęta otrzymywały patyk z trzema czerwonymi plamkami, 
dziobały go z jeszcze większym zapałem niż kompletny i realistycznie wykonany model 
własnych rodziców. Patyk z trzema czerwonymi plamkami stał się superbodźcem. 
Są jeszcze inne przykłady, ale wystarczą te, które tu podałem. Nie ulega wątpliwości, 
że naturę można poprawiać, co niektórych napawa niesmakiem. Ale powód jest prosty: każde 
zwierzę stanowi skomplikowany system kompromisów. Wzajemnie sprzeczne wymagania, 
jakie stawia przed nim przetrwanie, oddziaływają w przeciwnych kierunkach. Na przykład 
zbyt jaskrawe ubarwienie zwierzęcia umożliwia drapieżnikom jego wykrycie. Natomiast zbyt 
niepozorne ubarwienie utrudnia zwabienie partnera i tak dalej. Ten system kompromisów 
rozluźnia się tylko wtedy, gdy sztucznie ogranicza się presje płynące z konieczności 
przetrwania. Na przykład zwierzęta oswojone, którymi opiekuje się człowiek, nie muszą już 
obawiać się drapieżników. Bez żadnego dla nich ryzyka można zastąpić ich monotonne barwy 
niezmąconą bielą, krzykliwą pstrokacizną czy innymi jaskrawymi wzorami. Gdyby jednak 
wypuścić je na wolność, do ich naturalnego środowiska, rychło stałyby się łupem swych 
naturalnych wrogów. 
Podobnie jak oswojone zwierzęta -człowiek żyjący w superplemieniu także może 
sobie pozwolić na ignorowanie wymagań, jakie narzuca naturalnym bodźcom konieczność 
przetrwania. Może on tymi bodźcami manipulować, wyolbrzymiać je i zniekształcać wedle 
własnych zachcianek. Wzmacniając je w sposób sztuczny, tworzy superbodźce, co daje mu 
możliwość kolosalnego wzmocnienia reakcji. W swym superplemiennym świecie człowiek 
przypomina ostrygo jada otoczonego ogromnymi Jajami. 
Gdziekolwiek spojrzeć, wszędzie można dostrzec przejawy jakiejś superstymulacji. 
Podoba nam się kolor kwiatów, więc hodujemy większą i bardziej jaskrawą ich odmianę. 
Lubimy rytm, z jakim porusza się nasze ciało, więc wymyślamy gimnastykę. Lubimy jeść, 
więc przyprawiamy sobie potrawy, żeby były jeszcze pikantniejsze i smaczniejsze. Lubimy 
pewne zapachy, więc produkujemy silnie pachnące perfumy. Lubimy wygodnie spać, więc 
konstruujemy superłóżka ze specjalnymi sprężynami i materacami. 
Na początek przyjrzyjmy się naszemu wyglądowi -ubraniu i kosmetykom. Wiele 
ubiorów męskich ma dodatkowo wypychane ramiona. W okresie dojrzewania istnieje 
wyraźna, zależna od płci różnica w szybkości wzrostu ramion: chłopcy mają barki szersze niż 
dziewczęta. Jest to naturalny, biologiczny sygnał dojrzałej męskości. Wypychane barki 
oznaczają supermęskość, nic więc dziwnego, że w szczególnie wyolbrzymionej formie 
znajduje to zastosowanie w tej najbardziej męskiej domenie, jaką jest wojsko, gdzie sztywne 
epolety służą dodatkowemu wzmocnieniu efektu. Cechą dorosłości, zwłaszcza u mężczyzn, 
jest też wyższy wzrost i dlatego wiele ubiorów, które mają związek z postawą agresywną, 
wieńczy się jakimś wysokim nakryciem głowy, co ma stworzyć wrażenie superwzrostu. 
Niewątpliwie chętnie też chodzilibyśmy na szczudłach, gdyby nie to, że są one tak 
niewygodne. 
Mężczyźni pragnący mieć supermłodzieńczy wygląd mogą nosić tupeciki 
przykrywające im łysinę, sztuczne zęby wypełniające podstarzałą jamę ustną i gorsety 
ściskające obwisłe brzuchy. Znane są też przypadki młodych kierowników i dyrektorów, 
którzy usiłują sobie nadać superpoważny wygląd i w tym celu farbują na siwo swoje 
młodzieńcze fryzury. 
U dojrzewającej dziewczyny następuje wzrost piersi i poszerzanie się bioder, co 
stanowi oznakę kobiecej dojrzałości. Wyolbrzymiając te cechy, kobieta może spotęgować 
sygnały płci. Może więc zastosować wiele różnych metod, aby podwyższyć, wypchać, 
wyprofilować lub napompować sobie piersi. Ściskając się w pasie, może zwiększyć różnicę 
między talią a biodrami. Może też wypchać suknię w okolicy pośladków i bioder, co 
praktykowano na największą skalę w czasach turniur i krynolin. 
Inną zmianą, która towarzyszy dojrzewaniu kobiety, jest nieproporcjonalny wzrost 
nóg w stosunku do reszty ciała. Długie nogi mogą więc stać się symbolem seksualności, a 
wyjątkowo długie nogi stają się seksualnie atrakcyjne. Same nogi, jako naturalne części ciała, 
nie mogą, rzecz jasna, stać się superbodźcami (chociaż pomagają w tym nieco wysokie 
obcasy), ale sztucznie wydłużone nogi jako atrybut kobiecości mogą pojawiać się w 
rysunkach i obrazach o treści erotycznej. Pomiary dziewcząt z plakatów i okładek wykazują, 
że to sposób portretowania sprawia, iż mają one nienaturalnie długie nogi, często półtora raza 
dłuższe od nóg autentycznych modelek. Aktualna moda na bardzo krótkie spódniczki działa 
podniecająco nie tylko ze względu na to, że odkrywa pewne partie ciała. W krótkiej 
spódniczce nogi wydają się dłuższe niż w noszonych dawniej dłuższych spódnicach. 
Jaskrawe przykłady superstymulacji można znaleźć w dziedzinie damskich 
kosmetyków. Czysta, nieskazitelna skóra jest zawsze i wszędzie seksualnie atrakcyjna. Jej 
gładkość można zwiększyć stosując pudry i kremy. W czasach kiedy ważne było, aby 
pokazać, że kobieta nie musi harować na słońcu, kosmetyki pomagały jej uzyskać super biel 
odkrytych partii skóry. Gdy zmieniły się warunki i ważne stało się pokazywanie, że stać ją na 
próżniacze wylegiwanie się na słońcu, cenioną cechą stała się skóra opalona. I znów z 
pomocą przyszły kosmetyki, zapewniające skórze super brąz. Bywały też okresy, gdy do 
dobrego tonu należało prezentowanie dobrego stanu zdrowia, wówczas róż dawał super 
rumieńce. Inną cechą skóry kobiety jest mniejsza niż u mężczyzny ilość owłosienia. I tu 
można osiągnąć super efekt stosując różne rodzaje depilacji, która pozwala usunąć włoski za 
pomocą golenia czy szorowania nóg albo dość bolesnego wyrywania ich ze skóry twarzy. 
Mężczyźni mają zazwyczaj brwi bardziej krzaczaste niż kobiety, dlatego i tu super kobiecość 
można uzyskać wyrywając włoski. Gdy doda się do tego super makijaż oczu, pomadkę do ust, 
lakier do paznokci, perfumy, a nawet sporadyczne różowienie sutków, łatwo się będzie 
przekonać, jak mozolnie człowiek realizuje zasadę super normalności jako element walki o 
bodźce. 
W poprzednim rozdziale zauważyliśmy już, do jakich to radykalnych środków 
uciekano się, aby męski członek mógł stać się super symbolem fallicznym. W zwykłym 
ubiorze nie osiągnięto tu zbyt wiele, z wyjątkiem krótkiego okresu chwały w czasach 
woreczków na genitalia. Dziś pozostało z tego niewiele więcej niż super wiązka włosów 
łonowych w postaci ozdobionej futrem torby, którą Szkoci noszą w okolicy krocza. 
Przedziwna dziedzina afrodyzjaków zajmuje się wyłącznie super stymulacją 
seksualną. W wielu kulturach odwiecznym zwyczajem starzejący się mężczyźni stosowali 
sztuczne środki, usiłując pobudzić swoje słabnące reakcje seksualne. Na liście afrodyzjaków 
znajduje się ponad dziewięćset specyfików, w tym tak cudowne jak woda anielska, garb 
wielbłąda, łajno krokodyla, sperma jelenia, gęsie ozorki, bulion z zająca, lwie sadło, szyjki 
ślimaka i genitalia łabędzia. Niewątpliwie wiele z tych preparatów odnosiło pożądany skutek, 
nie z racji ich właściwości chemicznych, lecz z powodu ich wygórowanej ceny. Na 
Wschodzie sproszkowany róg nosorożca osiągnął tak wielką wartość jako superbodziec 
seksualny, że niemal wyginęły tam niektóre gatunki nosorożców. Nie wszystkie afrodyzjaki 
były przeznaczone do łykania. Niektóre z nich należało wcierać, palić., wciągać nosem lub 
nosić na sobie. Od wonnych kąpieli po aromatyczną tabakę wszystko liczyło się w 
gorączkowym poszukiwaniu coraz silniejszej i coraz ostrzejszej stymulacji. 
Współczesna farmacja nie jest tak bardzo ukierunkowana na seks, ale i ona oferuje 
najrozmaitsze superbodźce. Istnieją pigułki nasenne, które umożliwiają super sen, pigułki 
pobudzające, które wywołują super ożywienie, środki przeczyszczające, które powodują 
super wydalanie, preparaty kąpielowe, które zapewniają super czystość, i pasta do zębów, 
która daje super uśmiech. Dzięki ludzkiej pomysłowości nie ma właściwie żadnej naturalnej 
dziedziny, której nie można by jakoś sztucznie wzbogacić.. 
Dziedzina reklamy handlowej to wrzący kocioł superbodźców, z których każdy ma 
zdobyć przewagę nad innymi. Gdy konkurujące ze sobą firmy rzucają na rynek niemal 
identyczne produkty, walka o superbodźce staje się wielkim biznesem. Każdy produkt należy 
przedstawić w bardziej stymulujący sposób niż produkt konkurencyjny. Wymaga to 
nieustannego skupiania uwagi na szczegółach dotyczących kształtu, faktury, wzoru i koloru. 
Zasadniczą cechą superbodźca jest to, że nie wszystkie elementy naturalnego bodźca, z 
którego się wywodzi, muszą ulec wyolbrzymieniu. Ostrygo jad reagował na atrapę jaja, która 
była super jajem jedynie pod względem rozmiaru. Pod względem kształtu, koloru i faktury 
była ona podobna do normalnego jaja. Eksperyment z pisklętami mewy poszedł. o krok dalej. 
Wyolbrzymiono w nim niezbędne tam czerwone plamki, a dodatkowo wyeliminowano 
wszystkie inne, nieistotne cechy rodziców. Zastosowano więc dwojaki zabieg: powiększenie 
bodźca istotnego i wyeliminowanie bodźców nieistotnych. W eksperymencie tym było to 
potrzebne jedynie do wykazania, iż reakcję wywoływały same czerwone plamki. Krok ten 
sprzyjał też jednak zwróceniu większej uwagi na czerwone plamki dzięki usunięciu 
elementów nieistotnych. W świecie ludzi ten dwojaki zabieg znalazł zastosowanie w wielu 
super bodźcach i przyniósł znakomite wyniki. Można go uznać za dodatkową, pomocniczą 
zasadę walki o bodźce. 
Głosi ona, że gdy wybrane bodźce ulegają sztucznemu powiększeniu do wymiarów 
superbodźców, efekt można jeszcze wzmocnić redukując inne (nie wybrane lub nieistotne) 
bodźce. Powstające w ten sposób subbodźce sprawiają, że działanie superbodźców wydaje się 
relatywnie silniejsze. Jest to zasada ekstremizmu stymulacyjnego. 
Gdy chcemy się rozerwać za pomocą książek, sztuk, filmów lub piosenek, poddajemy 
się takiej właśnie procedurze. Jest to istota procesu zwanego dramatyzacją. Codzienne 
czynności wykonywane tak jak w rzeczywistym życiu nie byłyby dostatecznie ekscytujące. 
Należy je wyolbrzymić. Stosując zasadę ekstremizmu stymulacyjnego, usuwamy nieistotne 
szczegóły, a inne, ważne uwypuklamy i wyolbrzymiamy. Ten negatywny proces wciąż 
funkcjonuje nawet w najbardziej realistycznych szkołach aktorskich, jak również w literaturze 
faktu i filmach dokumentalnych. Elementy nie mające związku z tematem odrzuca się, przez 
co pośrednio wyolbrzymia się inne. Bezpośrednie formy wyolbrzymienia odgrywają większą 
rolę w bardziej stylizowanych spektaklach, takich jak opera i melodramat. Warto przy tym 
zauważyć, że głosy, kostiumy, gesty, akcja i fabuła mogą być bardzo odległe od 
rzeczywistości, a mimo to bardzo silnie oddziaływać na ludzki umysł. Jeśli wydaje się to 
komuś dziwne, niech sobie przypomni ptaki doświadczalne. Pisklęta mewy były gotowe 
reagować na substytut rodziców w postaci czegoś tak odległego od dorosłej mewy jak patyk z 
trzema czerwonymi plamkami. Nasze reakcje na wysoce wystylizowane rytuały operowe 
wcale nie są bardziej dziwaczne. 
Świetną. ilustracją tej zasady są dziecięce zabawki, lalki i kukiełki. Na przykład w 
twarzy szmacianej lalki pojawiają się pewne uwypuklone cechy istotne, a inne cechy są 
pominięte. Oczy stają się wielkimi czarnymi plamami, natomiast brwi nie ma wcale. Usta 
ukazane są w szerokim uśmiechu, podczas gdy nos jest zredukowany do dwóch kropek. 
Wejście do sklepu z zabawkami oznacza wejście w świat skontrastowanych ze sobą 
superbodźców i subbodźców. Jedynie zabawki dla starszych dzieci stają się mniej 
kontrastowe i bardziej realistyczne. 
To samo można powiedzieć o rysunkach wykonanych przez dzieci. Na tworzonych 
przez nie wizerunkach postaci ludzkich powiększone są te elementy, które dzieci uznają za 
ważne, natomiast elementy uznane przez nie za nieważne ulegają redukcji lub są pominięte. 
Najbardziej nieproporcjonalnie powiększone bywają zwykle głowa, oczy i usta. Są to części 
ciała mające największe znaczenie dla małego dziecka, jako obszary związane z ekspresją 
wzrokową i z komunikowaniem się. Zewnętrzne części ucha ludzkiego nie mają siły 
ekspresywnej, są stosunkowo mało ważne, toteż bywają często całkowicie pomijane. 
Podobny ekstremizm wizualny panuje też w sztuce ludów pierwotnych. Głowy, oczy i 
usta są zwykle nienormalnie duże w stosunku do wymiarów ciała, a inne rysy, podobnie jak 
na rysunkach dziecięcych, ulegają redukcji. W zależności od sytuacji różni się jednak wybór 
bodźców, które mają ulec powiększeniu. Postać ukazana w biegu ma zwykle przesadnie duże 
nogi. Jeśli zaś jest ukazana w pozycji stojącej i nic nie robi rękami ani nogami, wówczas 
kończyny mogą mieć kształt kikutów albo też całkowicie zaniknąć. Prehistoryczna figurka 
przedstawiająca płodność może mieć wyolbrzymione organy mające związek z rozrodem 
przy jednoczesnym pominięciu innych szczegółów. Taka postać może imponować ogromnym 
brzemiennym brzuchem, wielkimi wypukłymi pośladkami, szerokimi biodrami i obfitym 
biustem, a wcale nie mieć nóg, rąk, szyi czy głowy. 
Takie graficzne manipulowanie przedmiotem określa się często jako tworzenie 
brzydkich deformacji, co sugeruje, że piękno postaci ludzkiej ulega tu jakoby złośliwemu 
zniszczeniu i znieważeniu. Gdyby jednak, o ironio, ci krytycy zechcieli się przyjrzeć, w jaki 
sposób przyozdabiają własne ciała, przekonaliby się, że ich wygląd niezupełnie odpowiada 
temu, "co zamierzyła natura". Podobnie jak dzieci i prymitywni artyści mają oni swój udział 
w "deformowaniu" rzeczywistości i tworzeniu super- i subelementów. 
Urok ekstremizmu stymulacyjnego w dziedzinie sztuki polega na rozmaitości nowych 
form harmonii i równowagi, które powstają w wyniku takich modyfikacji, jak też i na tym, że 
są one różne w różnych dziełach i różnych miejscach. We współczesnym świecie takie 
wyolbrzymienia wizualne występują głównie w animowanych kreskówkach, a szczególną 
formę przybierają w sztuce karykatury. Mistrz karykatury wybiera najbardziej rzucające się w 
oczy cechy twarzy swojej ofiary, po czym zręcznie uwydatnia te już i tak wydatne, 
doprowadzając je do wymiarów super cech. Jednocześnie redukuje cechy mniej widoczne. Na 
przykład duży nos może być dwa czy nawet trzy razy większy, a mimo to twarz pozostaje 
rozpoznawalna. W gruncie rzeczy staje się jeszcze lepiej rozpoznawalna. Poszczególne 
twarze rozpoznajemy bowiem, porównując je psychicznie do idealnej "typowej" twarzy 
ludzkiej. Jeśli dana twarz ma w sobie pewne elementy mniej lub bardziej wyraziste, większe 
albo mniejsze, dłuższe albo krótsze, ciemniejsze albo jaśniejsze niż w naszej "typowej" 
twarzy, wówczas łatwiej ją zapamiętujemy. Rysując udaną karykaturę, artysta musi 
intuicyjnie wyczuć, które cechy twarzy zostały przez nas w ten sposób wybrane, i przedstawić 
cechy bardziej wyraziste jako super cechy, a mniej wyraziste jako subcechy. Jest to w 
zasadzie ten sam proces, z którym mamy do czynienia w rysunkach dziecięcych i w sztuce 
ludów pierwotnych, z tym że karykaturzystę interesują przede wszystkim różnice 
indywidualne. 
Zasada ekstremizmu stymulacyjnego funkcjonowała w sztukach wizualnych w ciągu 
długiej ich historii. Niemal wszystkie wczesne formy sztuki są pełne modyfikacji "super" i 
"sub". Jednakże z upływem wieków sztukę europejską powoli opanowywał realizm. Malarz i 
rzeźbiarz zostali obarczeni zadaniem jak najdokładniejszego rejestrowania świata 
zewnętrznego. Dopiero w ostatnim wieku, gdy to wielkie zadanie przejęła nauka (dzięki 
rozwojowi fotografii), artyści odzyskali większą swobodę w traktowaniu tematu. Z początku 
reagowali nieśpiesznie i chociaż ich kajdany zaczęły kruszeć już w dziewiętnastym wieku, 
dopiero w dwudziestym ostatecznie je zrzucili. W ciągu ostatnich sześćdziesięciu lat 
przychodziły kolejne fale buntu, podczas których ekstremizm stymulacyjny uzyskiwał coraz 
silniejszą pozycję. Znów znalazła zastosowanie reguła: powiększaj wybrane elementy i 
eliminuj pozostałe. 
Z początku tego rodzaju manipulacja portretami ludzkiej twarzy, dokonywana przez 
współczesnych artystów, wywołała oburzenie. Obrazy takie wyszydzano jako dekadenckie 
szaleństwa, jakby odzwierciedlały one jakąś nową chorobę trapiącą ludzkość w dwudziestym 
wieku, a nie były powrotem do tego, co w sztuce ważniejsze -walki o bodźce. Bez oporów 
zaakceptowano melodramatyczną przesadę w zachowaniu człowieka na scenie teatralnej, w 
balecie i w operze, a także skrajne wyolbrzymienia ludzkich emocji wyrażane w piosenkach i 
w poezji, ale musiało upłynąć sporo czasu, nim oswojono się z podobnymi skrajnościami 
stymulacyjnymi w sztukach wizualnych. Gdy zaczęły pojawiać się obrazy całkowicie 
abstrakcyjne, zaatakowano je jako pozbawione wszelkiego sensu, chociaż atak ten wyszedł od 
osób, które znajdowały wielkie upodobanie w całkowitej abstrakcyjności wykonań form 
muzycznych. Ale muzyki nigdy nie udało się skrępować estetycznym kaftanem 
bezpieczeństwa, jakim byłaby konieczność odtwarzania jedynie dźwięków naturalnych. 
Zdefiniowałem superbodziec jako sztuczne wyolbrzymienie bodźca naturalnego, ale pojęcia 
tego można również użyć w szczególnym sensie w odniesieniu do bodźca wynalezionego. 
Posłużę się tu dwoma oczywistymi przykładami. Różowe usta pięknej dziewczyny są 
niewątpliwie zupełnie naturalnym bodźcem biologicznym. Gdy wyolbrzymia ona ten bodziec, 
malując usta na jeszcze bardziej jaskrawy odcień różu, w oczywisty sposób zmienia bodziec 
naturalny w superbodziec. Sprawa jest zupełnie prosta i dotąd zajmowałem się takimi właśnie 
przykładami. Jak jednak potraktować błyszczący, nowy samochód? Może on być również 
bardzo stymulujący, ale jako wynalazek człowieka jest to bodziec całkowicie sztuczny. Nie 
istnieje żaden naturalny model biologiczny, wedle którego można by ocenić, czy coś uległo tu 
wyolbrzymieniu. A jednak patrząc na rozmaite otaczające nas samochody, bez trudu możemy 
wśród nich wyróżnić te, które mają cechy super samochodów .Są one większe i wywierają 
silniejsze wrażenie niż większość innych samochodów. Producenci samochodów tak samo 
dbają o tworzenie superbodźców jak producenci szminki do ust. Sytuacja jest tu bardziej 
płynna, gdyż nie istnieje żadna naturalna, biologiczna podstawowa linia, stanowiąca punkt 
wyjścia; w zasadzie jednak mamy tu do czynienia z tym samym procesem. Gdy już nowy 
bodziec zostanie wynaleziony, wytwarza on własną podstawową linię. W każdym dowolnym 
momencie historii motoryzacji można by sporządzić szkic typowego, zwykłego, czyli 
"normalnego" w danym czasie samochodu. Można by też sporządzić szkic znakomitego 
samochodu luksusowego, który byłby super pojazdem czasów. Jedyna różnica między tym 
przykładem szminki do ust polega na tym, że "linia normalności" w dziedzinie samochodów 
zmienia się wraz Z rozwojem techniki, w dziedzinie szminki zaś pozostaje niezmienna, 
bowiem naturalne różowe usta są wciąż takie same. 
Zasada superbodźców znajduje ciągle szerokie zastosowanie i w takiej czy innej 
formie przenika do wszelkich naszych poczynań. Będąc uniezależnieni od wymogów 
stawianych przez zwykłą konieczność przetrwania, wyciskamy ostatnią kroplę stymulacji ze 
wszystkiego, co mamy w zasięgu rąk i oczu. W rezultacie czasami nie jesteśmy już w stanie 
tego strawić. Szkopuł w tym, że wzmacniając bodźce, wzmacniamy też nasze reakcje, 
narażając się na ryzyko wyczerpania. Odczuwamy znudzenie. Zaczynamy rozumieć myśl 
Szekspira: 

Złocenie złota, malowanie lilii 
I polewanie fiołka pachnidłami... 
Jest to zbyteczny, godny śmiechu nadmiar. 

Ale zmuszeni też jesteśmy przyznać za Wilde'em: "Nic tak nie popłaca jak zbytek". 
Cóż więc czynimy w tej sytuacji? Otóż zaczynamy stosować jeszcze jedną zasadę 
pomocniczą walki o bodźce. 
Głosi ona, że ponieważ superbodźce są tak potężne, a nasze reakcje na nie mogą się 
wyczerpać, od czasu do czasu musimy zmieniać elementy, które stają się obiektem 
wyolbrzymienia. Innymi słowy, wprowadzamy urozmaicenia. Gdy następuje taki zwrot, ma 
on zwykle dramatyczny przebieg, gdyż oznacza zmianę całego kierunku. Nie wstrzymuje to 
jednak walki o bodźce w danej dziedzinie, lecz jedynie przesuwa akcenty "super" z jednych 
obszarów w inne. Najlepiej widać to w sferze strojów i przyozdabiania ciała. 
W modzie damskiej, gdzie głównie chodzi o popis płciowości, dało to w efekcie coś, 
co eksperci mody nazywają prawem zmienności stref erogennych. Formalnie biorąc, strefa 
erogenna to taki obszar ciała ludzkiego, który jest szczególnie bogato wyposażony w 
zakończenia nerwowe reagujące na dotyk i którego bezpośrednia stymulacja powoduje 
podniecenie seksualne. Głównymi takimi obszarami są okolice genitaliów, piersi, usta, płatki 
uszu, pośladki i uda. Czasami szyja, pachy i pępek. Oczywiście moda damska nie służy 
stymulacji przez dotyk, lecz raczej wizualnemu demonstrowaniu (lub ukrywaniu) tych 
wrażliwych obszarów. W sytuacjach skrajnych wszystkie te obszary mogą zostać ukazane 
jednocześnie albo też, jak w damskich strojach arabskich, wszystkie jednocześnie mogą 
zostać ukryte. W przeważającej części społeczeństw superplemiennych pewne obszary się 
ukazuje, inne jednocześnie ukrywając. Ewentualnie pewne obszary się uwydatnia, inne 
równocześnie niwelując. 
Prawo zmienności stref erogennych traktuje o tym, w jaki sposób, w miarę upływu 
czasu, zgodnie ze zmieniającą się modą, skupianie uwagi na jednym obszarze ustępuje 
miejsca skupianiu uwagi na innym. Jeżeli nowoczesna kobieta zbyt długo uwydatnia jedną 
okolicę swojego ciała, okolica ta traci atrakcyjność i aby od nowa pobudzić zainteresowanie, 
konieczny jest szczególny efekt wstrząsowy. 
Ostatnimi czasy dwie główne strefy erogenne, jakimi są piersi i miednica, pozostają 
zwykle zakryte, ale na różne sposoby ulegają uwydatnieniu. Jednym z nich jest wypychanie 
lub ścieśnianie stroju, co wyolbrzymia kształty ciała w odpowiednich miejscach. Innym -
maksymalne powiększanie miejsc odkrytych w pobliżu stref erogennych. Gdy odkryte 
obszary sięgają okolic piersi, jak na przykład w ubiorach o bardzo głębokim dekolcie, 
wówczas powiększa się zakryty obszar w okolicach miednicy, to znaczy suknie ulegają 
wydłużeniu. Gdy zaś strefa zainteresowania przesuwa się i spódnice ulegają skróceniu, 
zmniejsza się dekolt. Gdy popularnością cieszyły się stroje odsłaniające brzuch i okolice 
miednicy, pozostałe strefy bywały starannie zakryte, do tego stopnia, że często noszono 
wówczas jakiś rodzaj spodni, by zakryć nogi. 
Głównym problemem dla projektantów mody jest to, że stosowane przez nich 
superbodźce są związane z podstawowymi właściwościami biologicznymi. Istnieje tylko kilka 
stref mających tu zasadnicze znaczenie, co poważnie ogranicza projektantów i zmusza ich do 
niekorzystnego powtarzania tych samych cyklów. Trudność tę udaje im się przezwyciężyć 
jedynie dzięki niezwykłej pomysłowości. Różne rzeczy można też wyczyniać z głową. Uszy 
uwydatnia się kolczykami, szyję -naszyjnikiem, a twarz -makijażem. Tu także stosuje się 
prawo zmienności stref erogennych, co przejawia się w tym, że gdy makijaż oczu staje się 
szczególnie widoczny i obfity, usta robią się bardziej blade i mniej wyraziste. 
Cykle mody męskiej przebiegają według nieco innego wzoru. W ostatnich czasach 
mężczyzna kładzie większy nacisk na demonstrację swojego statusu niż swojej seksualności. 
Wysoki status oznacza dostęp do rozrywek w czasie wolnym od pracy, przez co najbardziej 
charakterystycznym kostiumem związanym z wolnym czasem jest strój sportowy. Badacze 
historii mody odkryli znamienny fakt, że praktycznie wszystko, co obecnie noszą na sobie 
mężczyźni można zakwalifikować jako "strój eksportowy". Można dowieść, że nawet 
najbardziej uroczyste uniformy mają takie właśnie pochodzenie. 
System ten funkcjonuje w następujący sposób. W każdym momencie historii 
najnowszej istniał jakiś wysoce funkcjonalny strój na użytek uprawianego aktualnie sportu 
wysokiego statusu społecznego. Noszenie takiego stroju oznacza, że ma się dość czasu i 
pieniędzy, aby uprawiać ten rodzaj sportu. Taki zewnętrzny wyraz statusu może stać się 
wyrazem superstatusu, a to wtedy, kiedy ktoś nosi taki strój na co dzień, nawet jeśli nie 
uprawia danej dziedziny sportu. W ten sposób demonstracja ulega wyolbrzymieniu przez 
rozpowszechnienie. Strój sportowy stanowi wtedy sygnał "mam dużo wolnego czasu" i może 
się nim posługiwać także mężczyzna, którego nawet nie stać na uprawianie danej dziedziny 
sportu. Po pewnym czasie, gdy taki strój przyjmie się jako ubiór codzienny, traci on swoją 
siłę oddziaływania. Aby znaleźć jakiś niezwykły strój, trzeba wtedy zawłaszczyć jakąś nową 
dziedzinę sportu. 
W osiemnastym wieku angielscy dżentelmeni mieszkający na wsi demonstrowali swój 
status zajmując się polowaniem. Przyjęty na takie okazje strój był praktyczny i składał się z 
marynarki wyciętej z przodu, co sprawiało wrażenie, że z tyłu ma poły. Myśliwi odrzucili 
wielkie miękkie kapelusze, a na ich miejsce zaczęli nosić sztywne cylindry, będące 
prototypami kasków ochronnych. Gdy strój ten się przyjął jako ubiór znamionujący wysoki 
status, zaczął się też rozpowszechniać. Z początku tylko młodzież (ówcześni modnisie) 
używała zmodyfikowanego stroju myśliwskiego jako ubioru noszonego na co dzień. Uważano 
to za szczyt śmiałości, jeśli wręcz nie za skandalizujący wybryk.. Ale z czasem (gdy młodzi 
modnisie stawali się coraz starsi), w pierwszej. połowie dziewiętnastego wieku strój złożony z 
cylindra i fraka stał się powszechnym ubiorem codziennym. 
Gdy w ten sposób frak i cylinder przyjęły się jako ubiór tradycyjny, co bardziej 
odważni, chcąc się popisywać posiadaniem nadmiaru wolnego czasu, musieli zastąpić go 
czymś nowym. Można było w tym celu zawłaszczyć inne znamionujące wysoki status sporty 
jak strzelectwo, wędkarstwo i golf. Kapelusze "derby", czyli filcowe kapelusze o niskim 
denku, zamieniły się w meloniki, a strzeleckie ubrania z tweedu - w garnitury spacerowe. 
Miękkie kapelusze sportowe przyjęły postać kapeluszy filcowych. W bieżącym wieku 
garnitur spacerowy przyjął się z upływem lat jako formalny strój codzienny, nabierając przy 
tym spokojniejszych i ciemniejszych barw. "Strój przedpołudniowy", składający się z 
cylindra i fraka, stał się jeszcze bardziej formalny i został zarezerwowany na specjalne okazje, 
takie jak ślub. Przetrwał też jako strój wieczorowy wraz z konkurującym z nim smokingiem, 
który wykształcił się z garnituru spacerowego. 
Gdy tylko garnitur spacerowy utracił swój śmiały charakter, należało go zastąpić 
czymś, co w bardziej oczywisty sposób wiązało się ze sportem. Chociaż myślistwo może 
wypadło z łask, wysoki status zachowało wciąż jeździectwo, tak więc wszystko zaczęło się od 
nowa. Tym razem łupem padła kurtka do jazdy konnej! która wkrótce stała się znana jako 
"marynarka sportowa". Jak na ironię uzyskała ona tę nazwę dopiero wtedy, gdy już przestała 
być używana jako strój sportowy. Stała się ona owym nowym elementem nieformalnego 
ubioru codziennego i wciąż jeszcze pełni tę rolę, Jednak powoli zaczyna już przenikać do 
bardziej formalnego świata biznesmenów na kierowniczych stanowiskach. Wdarła się nawet 
do tego sanktuarium elegancji, jakim jest oficjalny obiad, gdyż co śmielsi strojnisie odważają 
się ją nosić jako wzorzysty smoking. 
Wraz z rozprzestrzenieniem się marynarki sportowej, rozprzestrzenił się też sweterek 
z wysoką stójką wokół szyi noszony do gry w golfa. Golf jest także sportem wysokiego 
statusu, toteż szczęśliwcowi noszącemu typowy sweterek do golfa przydawał on tegoż 
wysokiego statusu. Ale i ten charakterystyczny ubiór utracił już swój powab śmiałości. 
Ostatnio podczas uroczystego obiadu po raz pierwszy pojawił się ktoś ubrany w jedwabną 
wersję sweterka z golfem jako dodatku do smokinga. Młodzież męska natychmiast rzuciła się 
do sklepów, domagając się tego najnowszego atrybutu szturmu sportu na oficjalną sztywną 
modę. Może golf nie robił już wrażenia jako ubiór na co dzień, ale jako strój wieczorowy 
mógł jeszcze szokować i dlatego łatwo zdobył szerokie uznanie. 
W ciągu ostatnich pięćdziesięciu lat można było zaobserwować inne podobne 
tendencje w modzie. Mężczyźni, których stopy nigdy nie dotknęły żadnego pokładu, noszą 
marynarki żeglarskie z mosiężnymi guzikami. Mężczyźni i kobiety, którzy nigdy w życiu nie 
widzieli żadnego ośnieżonego szczytu, paradują w strojach narciarskich. Każdy sport, jeśli 
tylko jest ekskluzywny i kosztowny, padnie ofiarą tego zawłaszczania sygnałów, jakimi są 
stroje sportowe. W bieżącym stuleciu amatorskie uprawianie sportu w dużej mierze ustąpiło 
miejsca zwyczajowi spędzania czasu na plażach w ciepłych krajach. Zaczęło się to od 
szaleństwa na punkcie Riwiery Francuskiej. Turyści zaczęli tam naśladować miejscowych 
rybaków, nosząc takie jak oni swetry i koszule. Po powrocie do domu, ubrani w 
zmodyfikowane wersje tych swetrów i koszul, mogli pokazać, że spędzali wakacje w sposób, 
który znamionuje wysoki status. Rynek został natychmiast zarzucony stosami nowych 
ubiorów na co dzień. W Ameryce wśród bogatych mężczyzn o wysokim statusie zapanowała 
moda na posiadanie wiejskiego rancza, gdzie ubierali się oni w zmodyfikowane stroje 
kowbojskie. W ślad za tym po ulicach miast zaczęli paradować nie posiadający żadnych rancz 
mężczyźni w jeszcze bardziej zmodyfikowanych strojach kowbojskich. Ktoś mógłby 
twierdzić, że moda została zapożyczona wprost z westernów, ale tak nie jest. Wówczas 
byłoby to tylko przebieranie, strój maskaradowy. A przecież strój ten noszą w czasie wolnym 
od pracy autentyczni współcześni mężczyźni o wysokim statusie, tak więc wszystko gra i 
wkrótce można oczekiwać kolejnej odzywki w tej licytacji mody. 
Wszystko to nie wyjaśnia jeszcze dziwacznego ubioru "odjazdowego" męskiego 
nastolatka, który nosi fulary, długie włosy, naszyjniki, kolorowe szale, bransoletki, buty z 
zatrzaskami, rozszerzane spodnie i sznurowane koszule. 
Jaki sport może być przedmiotem takiego naśladownictwa? Nastolatka w kusej 
spódniczce nie jest żadną zagadką. Oprócz tego, że przesunęła sferę erogenną w okolice ud, w 
akcie emancypacji wyrwała kartkę z męskiego żurnala mody i podkradła kostium sportowy, 
aby go nosić na co dzień. Już w latach trzydziestych spódniczki do gry w tenisa, a w latach 
czterdziestych spódnice do jazdy na łyżwach były spódniczkami mini w pełnym sensie tego 
słowa. Trzeba było tylko, aby jakiś śmiały projektant mody przystosował je do codziennego 
noszenia. Ale co, na miłość boską, wyprawia ekstrawagancki młodzieniec? Jak się wydaje, 
chodzi o to, że w związku z powstałą ostatnio "subkulturą młodzieży" zaistniała potrzeba 
wytworzenia dla niej zupełnie nowego kostiumu, który jak najmniej przypominałby 
znienawidzoną "subkulturę dorosłych". W "subkulturze młodzieżowej" status w mniejszym 
stopniu znamionują pieniądze, a w większym seksapil i męskość. Znaczy to, że młodzi 
mężczyźni zaczęli się ubierać na sposób bardziej damski nie z powodu swojej rzekomej 
zniewieściałości (jak szyderczo zazwyczaj utrzymują starsi), lecz dlatego, że pragną popisać 
się swoją atrakcyjnością seksualną. W niedawnej jeszcze przeszłości była to głównie domena 
kobiet, ale obecnie obejmuje już obie płcie. W gruncie rzeczy jest to powrót do 
wcześniejszych, przed osiemnastowiecznych zwyczajów panujących w modzie męskiej, i nie 
powinniśmy się dziwić, jeśli lada chwila znów pojawią się woreczki na genitalia. Jesteśmy też 
świadkami powrotu wyszukanego makijażu męskiego. Trudno powiedzieć, jak długo ta faza 
potrwa, ponieważ, w końcu starsi, już teraz zirytowani popisami młodzieńczego seksualizmu, 
zaczną stopniowo naśladować młodszych od siebie. Jeśli idzie o demonstrację stylu pawia, 
młodzi mężczyźni należący do "subkultury młodzieżowej" uderzają w najczulsze miejsce. 
Mężczyzna jest najbardziej sprawny seksualnie w wieku szesnastu, siedemnastu lat. 
Odrzucając strój znamionujący status wolnego czasu i przywdziewając strój znamionujący 
status seksu, młodzi wybrali idealną broń. Jednak, jak już wspominałem, młodzi ludzie i 
młodzi modnisie starzeją się. Ciekawe, co się zdarzy za dwadzieścia lat, gdy wyłysiali bitelsi 
będą jakimiś dyrektorami i gdy powstanie jakaś nowa kultura młodzieżowa. 
Niemal wszystko, co dziś się nosi, jest więc rezultatem tej zasady działającej w 
obrębie walki o bodźce, wedle której zmiany wprowadza się celem wywołania szoku 
związanego z nagłym pojawieniem się czegoś nowego. To, co dziś uderza swoją śmiałością, 
jutro staje się pospolite i przestarzałe i szybko zapominamy, skąd się wywodzi. Ilu mężczyzn 
wciskających się w strój wieczorowy i wkładających na głowę cylinder zdaje sobie sprawę, że 
oto przywdziewają myśliwski strój ziemianina z drugiej połowy osiemnastego wieku? Ilu 
biznesmenów wie, że ich ciemne garnitury uszyte są według wzoru stroju sportowego z 
wczesnych lat dziewiętnastego wieku? Ilu młodych mężczyzn w marynarkach sportowych 
czuje się, jakby za chwilę mieli dosiąść konia? Ilu młodym ludziom w koszulach z rozpiętym 
kołnierzykiem i w luźnych swetrach wydaje się, że są rybakami znad Morza Śródziemnego? 
A ile młodych dziewczyn w minispódniczkach ma poczucie, że są tenisistkami lub 
łyżwiarkami figurowymi? 
Szok szybko mija. Nowy styl jest powszechnie przyswajany, a na jego miejsce 
potrzebny jest nowy, który dostarczy nowej stymulacji. Jedno jest' zawsze pewne: coś, co dziś 
w świecie mody stanowi najbardziej śmiałą innowację, jutro stanie się szacowne i nabierze 
cech sformalizowanej skamieliny, którą zastąpi natłok nowych przejawów buntu. Super 
stymulacja, której dostarczają ekstremalne wzorce mody, nie traci swojej wielkiej siły 
oddziaływania jedynie dzięki tej ciągłej zmienności. Być może potrzeba jest matką 
wynalazków, ale jeśli chodzi o super stymulację w dziedzinie mody, to prawdziwe jest też 
stwierdzenie, że nowość jest matką potrzeby. 
Do tej pory omawialiśmy pięć zasad walki o bodźce -wszystkie polegające na 
zwiększaniu dynamizmu zachowania danej osoby. Od czasu do czasu potrzebne jest jednak 
zachowanie o przeciwnym charakterze. Wtedy może być zastosowana zasada szósta i 
ostatnia: 
6. Jeżeli stymulacja jest zbyt silna, można ograniczyć dynamizm swojego zachowania 
za pomocą stłumienia reakcji na odbierane wrażenia 

Jest to zasada odcinania się. U niektórych zwierząt brak wolności powoduje lęk i stres, 
zwłaszcza tuż po schwytaniu, po przeniesieniu do innej klatki albo też umieszczeniu w 
niestosownym lub wrogim towarzystwie. W takim stanie podrażnienia zwierzęta te poddane 
są nienormalnej, nadmiernej stymulacji.. Jeśli nie mogą uciec lub gdzieś się ukryć, muszą 
jakoś wyłączyć docierające do nich bodźce. Mogą to uczynić kuląc się gdzieś w kącie i 
zamykając oczy. W ten sposób zamykają przynajmniej dostęp bodźcom wizualnym. Innym, 
bardziej skrajnym sposobem odcinania się od bodźców zewnętrznych jest nadmierny i zbyt 
długi sen (ten sposób stosują również chore zwierzęta i chorzy ludzie). Nie można jednak 
wiecznie spać czy kulić się w kącie. 
W okresach aktywności zwierzęta takie mogą w pewnym stopniu rozładować napięcie 
używając "stereotypów". Są to tiki, powtarzające się wedle pewnego schematu skurcze, 
pochylanie się, podskakiwanie, kołysanie się lub obracanie. Wszystkie te czynności przynoszą 
ulgę, ponieważ są one znajome dzięki temu, że wciąż się je powtarza. Zwierzęciu poddanemu 
nadmiernej stymulacji otoczenie wydaje się tak dziwne i przerażające, że jakakolwiek, nawet 
najbardziej bezsensowna, czynność działa uspokajająco, jeżeli tylko wykonywana jest wedle 
znajomego wzorca. Przypomina to spotkanie starego znajomego w tłumie obcych podczas 
przyjęcia. Stereotypy te można nieustannie obserwować w zoo. Ogromne słonie kołyszą się 
rytmicznie w przód i w tył, młody szympans przechyla się raz w jedną, raz w drugą stronę, 
wiewiórka skacze, krążąc po małym okręgu jak motocyklista po ścianie śmierci, a tygrys. trze 
pyskiem o kraty aż do krwi. 
Zachowania takie, wywołane przez nadmierną stymulację, pojawiają się czasem 
również u zwierząt bardzo znudzonych, co nie jest dziełem przypadku, ponieważ stres, 
którego źródłem jest głęboki brak stymulacji, jest takim samym stresem jak ten, którego 
źródłem jest nadmierna stymulacja. Obie skrajności należą do przykrych doświadczeń, co 
właśnie wywołuje reakcję stereotypową, gdyż zwierzę rozpaczliwie usiłuje z powrotem uciec 
do złotego środka umiarkowanej stymulacji, który jest celem walki o bodźce. 
Mieszkaniec ludzkiego zoo, poddany nadmiernej stymulacji o wysokim natężeniu, 
także stosuje zasadę odcinania się. Gdy zostanie on ogłuszony wieloma sprzecznymi ze sobą 
bodźcami, sytuacja staje się dla niego niemożliwa do zniesienia. Jeżeli uda mu się gdzieś 
uciec i schować, wtedy wszystko jest w porządku, ale liczne zobowiązania związane z życiem 
w superplemieniu uniemożliwiają zwykle takie rozwiązanie. Można zamknąć oczy i zatkać 
uszy, ale jednak trzeba tu czegoś więcej niż przepaska na oczy i zatyczki do uszu.
W ostateczności uciekamy się do środków sztucznych. Zażywamy więc proszki 
uspokajające, pigułki nasenne (czasem tyle, że odcinamy się raz na zawsze), nadmierne dawki 
alkoholu i najrozmaitsze leki. Jest to odmiana walki o bodźce, którą można nazwać 
chemicznymi marzeniami sennymi. By zrozumieć to określenie, warto dokładniej przyjrzeć 
się naturalnym marzeniom sennym. 
Wielką zaletą normalnych nocnych marzeń sennych jest to, że pozwalają one 
uporządkować i odłożyć do archiwum chaos poprzedniego dnia. Można wyobrazić sobie 
przeciążone pracą biuro ze stosami dokumentów i z ogromną liczbą nowych papierów i pism, 
które napływają tam przez cały dzień. Piętrzą się one na biurkach w wysokich stertach. 
Pracownicy biurowi nie są w stanie uporać się z przychodzącymi informacjami i wszelkimi 
materiałami. Mają zbyt mało czasu, by przed zakończeniem dnia pracy poumieszczać je we 
właściwych segregatorach. Wracają do domu, pozostawiając biuro w stanie chaosu. 
Następnego dnia rozpocznie się nowy napływ papierów i wkrótce sytuacja wymknie się spod 
kontroli. 
Nadmierna stymulacja w ciągu dnia sprawia, że nasz mózg przyjmuje masę nowych 
informacji, z których wiele jest wzajemnie sprzecznych i trudnych do sklasyfikowania, toteż 
w chwili udania się na nocny spoczynek umysł przypomina biuro w stanie chaosu pod koniec 
dnia pracy. Ale my mamy więcej szczęścia niż przepracowani urzędnicy. W nocy ktoś 
przybywa do biura znajdującego się w naszej czaszce i robi porządki, starannie odkładając 
dokumenty do właściwych segregatorów, sprząta biuro, aby przygotować je na kolejny szturm 
w dniu następnym. Proces ten, który zachodzi w umyśle ludzkiego zwierzęcia, określamy 
mianem marzeń sennych. Być może spanie pozwala nam odpocząć fizycznie w nieco tylko 
większym stopniu niż zwykłe bezsenne leżenie w ciągu nocy. Ale jeśli nie zaśniemy, nie 
będziemy mogli doświadczyć właściwych marzeń sennych. Najważniejszą funkcją snu są 
więc marzenia senne, nie zaś możliwość odpoczynku dla naszych znużonych członków. 
Śpimy, aby śnić, toteż śnimy przez większą część nocy. W tym czasie dokonuje się 
porządkowanie i segregowanie nowych informacji, dzięki czemu budzimy się z odświeżonym 
umysłem i gotowi do rozpoczęcia następnego dnia. 
Gdy życie w ciągu dnia staje się zbyt gorączkowe, gdy jesteśmy zbyt intensywnie 
poddani nadmiernej stymulacji, wówczas zwykły mechanizm marzeń sennych wystawiony 
jest na zbyt ciężką próbę. Prowadzi to do sięgania po narkotyki i naraża nas na 
niebezpieczeństwa chemicznych marzeń sennych. W otępieniach i transach wywołanych 
przez środki chemiczne ma się niejasną nadzieję, że narkotyki stworzą imitację marzeń 
sennych. Lecz chociaż mogą one być skuteczne jako pomoc w odcięciu nas od chaotycznych 
informacji napływających ze świata zewnętrznego, nie są zazwyczaj w stanie wypełnić 
pożytecznej funkcji pomocniczej w porządkowaniu i segregowaniu tych informacji. Gdy 
środki te przestają działać, znika chwilowa ulga płynąca z zaniechania, natomiast problem 
wymagający działań pozytywnych pozostaje. Taki mechanizm jest więc ze swej natury 
nieskuteczny, a dodatkowo stwarza jeszcze ryzyko uzależnienia od środków chemicznych. 
Innym sposobem jest uprawianie czegoś, co można nazwać marzeniami medytacyjnymi, w 
których pewien rodzaj stanu właściwego marzeniom osiąga się za pomocą ćwiczeń 
kształcących procesy myślowe, takich jak joga i temu podobnych. Przypominające trans stany 
odcięcia się, uzyskane za pomocą jogi, voodoo, hipnotyzmu, a także pewnych praktyk 
magicznych i religijnych, mają pewne cechy wspólne. Zwykle wymagają one trwających 
przez dłuższy czas rytmicznych powtórzeń pewnych czynności werbalnych lub fizycznych, 
które odrywają nas od normalnych bodźców zewnętrznych. W ten sposób pozwalają odciąć 
napływ licznych i zwykle sprzecznych ze sobą informacji, na przyjęcie których narażony jest 
człowiek podlegający nadmiernej stymulacji. Są one więc podobne do różnych postaci 
chemicznych marzeń sennych, ale jak dotąd nie wiadomo dokładnie, czy podobnie jak 
normalne marzenia senne wywierają też ewentualnie jakiś wpływ pozytywny. 
Ludzkie zwierzę, któremu nie uda się uniknąć dłużej trwającego stanu nadmiernej 
stymulacji, jest narażone na chorobę psychiczną lub fizyczną. W szczęśliwszych sytuacjach 
choroby od stresowe i rozstrój nerwowy mogą same dostarczyć sposobów leczenia. Pacjent, 
na skutek swojej niesprawności, zmuszony jest odciąć zbyt intensywny napływ bodźców. 
Łóżko jest dla chorego człowieka tym, czym kryjówka dla chorego zwierzęcia. 
U osób, które wiedzą, że są narażone na działanie nadmiernej stymulacji, wytwarza się 
często system wczesnego ostrzegania. Może to przybrać takie formy jak odnowienie się 
dawnej kontuzji, ból zęba, wysypka, powiększenie migdałków lub kolejny ból głowy. Wiele 
osób ma jakąś taką drobną dolegliwość, która bardziej przypomina starego przyjaciela niż 
wroga, gdyż ostrzega ich, że "przesadzają" i że jeśli chcą uniknąć poważniejszych 
konsekwencji, powinni zwolnić tempo. Jeśli, co się często zdarza, dadzą się oni przekonać, 
aby "wyleczyć" tę drobną dolegliwość, nie muszą się obawiać, że zostali w ten sposób 
pozbawieni korzyści płynących z takiego systemu wczesnego ostrzegania. 
Najprawdopodobniej w to miejsce pojawi się u nich jakiś inny objaw. 
Nietrudno zrozumieć, jak współczesny członek superplemienia może paść ofiarą 
takiego przeciążenia. Jako gatunek byliśmy początkowo zmuszeni do wielkiej aktywności i 
badawczości ze względu na szczególne wymagania narzucone przez konieczność przetrwania. 
Było to wymuszone przez trudną rolę myśliwych, jaką spełniali nasi dawni przodkowie. 
Obecnie, gdy w znacznej mierze potrafimy już kontrolować środowisko, wciąż tkwimy w 
starym systemie wielkiej aktywności i dociekliwości. Chociaż osiągnęliśmy już etap, w 
którym bez obaw moglibyśmy sobie pozwolić na dłuższy i częstszy odpoczynek i leżenie 
brzuchem do góry -po prostu nie potrafimy tego robić. Jesteśmy natomiast zmuszeni do 
uczestnictwa w walce o bodźce. Ponieważ jest to dla nas nowość, nie potrafimy jeszcze tego 
robić zbyt sprawnie i dlatego nieustannie albo posuwamy się zbyt daleko, albo też nie dość 
daleko. Wtedy, gdy tylko poczujemy, że zostaliśmy poddani nadmiernej stymulacji lub 
staliśmy się nadmiernie aktywni, bądź też że poddani jesteśmy niewystarczającej stymulacji 
lub jesteśmy niewystarczająco aktywni, uciekamy od jednej albo drugiej z tych przykrych 
skrajności i angażujemy się w działania mające nam umożliwić powrót do złotego środka, 
jakim jest optymalna stymulacja i optymalna aktywność. Co bardziej sprawni cały czas 
trzymają się tego środka, natomiast reszta wychyla się wciąż to w jedną, to w drugą stronę. 
W jakiejś mierze sprzyja nam powolność procesu dostosowywania się. Ktoś, kto 
mieszka na wsi i prowadzi stateczne i spokojne życie, rozwija w sobie tolerancję na niski 
poziom aktywności. Gdyby w ten spokój i ciszę wrzucić nagle zapędzonego mieszkańca 
miasta, wkrótce poczułby się on śmiertelnie znudzony. Natomiast gdyby mieszkańca wsi 
wrzucić w wir chaotycznego życia w mieście, wkrótce zacząłby on dotkliwie cierpieć z 
powodu stresu. Mieszkaniec miasta z przyjemnością spędza weekend na wsi, traktując to jako 
destymulator, natomiast dla mieszkańca wsi dzień spędzony w mieście może być 
stymulatorem. Jest to zgodne z zasadami równowagi obowiązującymi w walce o bodźce, ale 
jakiekolwiek przedłużanie takich praktyk prowadzi do utraty równowagi. 
Ciekawe, że odczuwamy znacznie mniej sympatii do człowieka, który nie umie 
przystosować się do niskiego poziomu aktywności, niż do człowieka nie potrafiącego 
przystosować się do wysokiego poziomu aktywności. Człowiek znudzony i apatyczny 
bardziej nas irytuje niż człowiek, któremu dokucza przeciążenie pracą. Żaden z nich nie jest 
skuteczny w walce o bodźce. Obaj mogą popaść w irytację i zły humor, ale łatwiej 
wybaczymy przepracowanemu, a to dlatego, iż nieco wyższe ustawianie poprzeczki jest 
jednym z czynników kształtujących postęp cywilizacyjny. To właśnie jednostki o silnej 
skłonności do poszukiwań stają się wielkimi wynalazcami i zmieniają oblicze świata, w 
którym żyjemy. Oczywiście ci, którzy uczestniczą w walce o bodźce w bardziej 
zrównoważony i skuteczny sposób, także są poszukiwaczami, ale tworzą oni raczej wariacje 
na stare tematy, a nie nowe tematy. Są oni przy tym szczęśliwsi i lepiej przystosowani. 
Jak zapewne pamiętamy, na początku mówiłem, że stawki w tej grze są wysokie. 
Możemy tu wygrać lub przegrać nasze szczęście, a w sytuacjach skrajnych nasze zdrowie 
psychiczne. Należałoby więc oczekiwać, że zbyt intensywnie poszukujący innowatorzy są 
raczej nieszczęśliwi, a nawet wykazują skłonności do chorób umysłowych. Biorąc pod uwagę 
cel walki o bodźce, można by przewidywać, że mimo swych wielkich osiągnięć ludzie tacy 
często muszą prowadzić życie pełne niepokoju i niezadowolenia. Historia zdaje się to 
potwierdzać. Niekiedy spłacamy nasz dług wobec nich, okazując szczególną tolerancję dla ich 
często kapryśnych i nieobliczalnych zachowań. Intuicyjnie czujemy, że jest to nieuchronny 
skutek braku równowagi w ich walce o bodźce. Jednakże, jak przekonamy się w następnym 
rozdziale, nie zawsze stać nas na taką dozę zrozumienia. 


7.	DOROSŁE DZIECKO

Dziecięce zabawy pod wieloma względami przypominają walkę o bodźce dorosłych. 
Problemami przetrwania dziecka zajmują się rodzice, dlatego dziecko dysponuje dużym 
zapasem nie wykorzystanej energii. Zabawa pomaga mu ją spalić. Jest jednak pewna różnica. 
Jak już wiemy, u dorosłych istnieją różne sposoby prowadzenia walki o bodźce, a jednym z 
nich jest wynajdywanie nowych wzorców zachowania. W zabawie element ten pojawia się z 
jeszcze większą siłą. Dla rozwijającego się dziecka dosłownie wszystko, co robi, jest jak 
wynalazek. Naiwność, z jaką patrzy ono na otaczające go środowisko, zmusza je niemal do 
angażowania się w nieustanny proces innowacji. Wszystko jest dla niego nowe. Każdorazowy 
udział w jakiejś zabawie stanowi odkrywczą wyprawę: odkrywanie samego siebie, swoich 
zdolności i możliwości, a także otaczającego je świata. Rozwijanie wynalazczości nie jest 
może głównym celem zabawy, ale jest jej dominującą cechą i najcenniejszą pochodną. 
Dziecinne poszukiwania i wynalazki są zwykle błahe i złudne. Same w sobie znaczą 
niewiele. Ale jeśli towarzyszące im zdolność do dziwienia się, ciekawość świata, pęd do 
poszukiwań, znajdywania i sprawdzania nie zanikną z wiekiem i staną się czynnikami 
dominującymi również w dojrzałej walce o bodźce, przyćmiewając sobą inne, mniej 
korzystne możliwości, będzie to oznaczać, że została wygrana ważna bitwa, czyli bitwa o 
kreatywność. 
Zastanawiano się często nad tajemnicą kreatywności. Uważam, że jest to w zasadzie 
jedynie przedłużenie istotnych cech dziecka na okres dorosłości. Dziecko zadaje nowe 
pytania, dorosły odpowiada na stare, a dorosłe dziecko szuka odpowiedzi na nowe pytania. 
Dziecko charakteryzuje się pomysłowością, dorosły produktywnością, a dorosłe dziecko 
pomysłową produktywnością. Dziecko bada otoczenie, dorosły je organizuje, a dorosłe 
dziecko organizuje swoje badania i porządkując, wzbogaca je. Na tym polega tworzenie. 
Warto dokładniej przyjrzeć się temu zjawisku. Gdy młody szympans albo dziecko 
pozostanie w pokoju samo z jakąś jedną znaną mu zabawką, po chwili zabawy straci 
zainteresowanie tym przedmiotem. Gdy zamiast jednej da mu się powiedzmy pięć zabawek, 
pobawi się chwilę jedną zabawką, potem inną, i tak kolejno. Gdy w końcu wróci do pierwszej 
zabawki, nabierze ona tymczasem dla niego cech "świeżości" i znów wzbudzi w nim 
chwilową chęć zabawy. Jeżeli jednak otrzyma ono nieznaną i nową zabawkę, to ona właśnie 
skupi na sobie całą jego uwagę i wywoła silną reakcję. 
Owa reakcja "nowej zabawki" jest pierwszą cechą kreatywności, ale jest to tylko 
pierwsza faza tego procesu. Charakterystyczny dla naszego gatunku silny pęd do eksploracji 
skłania nas do badania nowej zabawki i do wypróbowania jej w możliwie 
najwszechstronniejszy sposób. Po zakończeniu takich badań nieznana zabawka staje się nam 
znana. W tym momencie włącza się nasza pomysłowość, która pozwala nam znaleźć 
zastosowanie dla nowej zabawki albo dla tego, czego się dzięki niej nauczyliśmy i co może 
być pomocne w wynajdywaniu i rozwiązywaniu nowych problemów. Jeśli na skutek 
połączenia doświadczeń uzyskanych dzięki różnym zabawkom potrafimy więcej, niż 
potrafiliśmy przystępując do zabawy, oznacza to, że wykazaliśmy kreatywność. 
Gdy młodego szympansa pozostawi się samego w pokoju, w którym znajduje się na 
przykład zwyczajne krzesło, zacznie on od zbadania go -opukiwania, uderzania, gryzienia, 
obwąchiwania i wdrapywania się na nie. Po chwili te dość przypadkowe zajęcia ustępują 
miejsca czynnościom bardziej zorganizowanym wedle pewnego wzorca. Małpa może na 
przykład zacząć przeskakiwać przez krzesło, traktując je jak sprzęt gimnastyczny. W ten 
sposób dokonuje "wynalazku" skrzyni gimnastycznej i "tworzy" nowy rodzaj gimnastyki. 
Wcześniej umiała już skakać przez różne rzeczy, ale niezupełnie w ten sam sposób. Łącząc ze 
sobą poprzednie doświadczenia z badaniem tej nowej zabawki, tworzy ona nową czynność, 
jaką jest rytmiczne przeskakiwanie. Gdy później otrzyma bardziej skomplikowany przyrząd, 
znów będzie bazować na tych wcześniejszych doświadczeniach, włączając nowe elementy.
Ten proces rozwojowy wydaje się bardzo łatwy i prosty, ale nie zawsze odbywa się 
zgodnie z tym, co pierwotnie zapowiada. Jako dzieci wszyscy przechodzimy przez owe 
procesy eksploracji, wynalazczości i kreatywności, ale ostatecznie poziom kreatywności, jaki 
osiągają dorośli, bardzo znacznie różni się u poszczególnych ludzi. W najgorszym razie, gdy 
napór wymagań środowiska jest zbyt silny, trzymamy się dobrze nam znanych i 
ograniczonych czynności. Nie ryzykujemy żadnych nowych eksperymentów. Nie możemy 
wówczas marnować ani czasu, ani energii. Gdy środowisko wydaje się nam zbyt groźne, 
wolimy raczej być pewni swego niż martwić się, czy postępujemy właściwie: uciekamy się 
więc do bezpiecznych, wypróbowanych, godnych zaufania i znajomych działań 
zrutynizowanych. Zanim zdobędziemy się na podjęcie ryzyka eksploracji, coś musi się 
zmienić w środowisku. Eksploracji towarzyszy niepewność, która z kolei napawa nas lękiem. 
Tylko dwa sprzeczne ze sobą czynniki pozwolą nam przezwyciężyć te lęki. Pierwszy to jakieś 
nieszczęśliwe wydarzenie, a drugi wzmożone poczucie bezpieczeństwa. Na przykład samica 
szczura obarczona licznym miotem, który musi wykarmić, poddana jest dużej presji. Pracuje 
bez wytchnienia nad zapewnieniem im pokarmu, czystości i ochrony. Nie ma więc czasu na 
jakiekolwiek eksploracje. Dopiero gdy zdarzy się jakieś nieszczęście, na przykład gniazdo 
zostanie zalane lub zniszczone, owładnięta paniką, będzie zmuszona do dokonania 
eksploracji. Z drugiej jednak strony, jeśli młode rozwijają się pomyślnie, a jej udało się 
zgromadzić duży zapas pożywienia, wówczas presja się zmniejsza i szczurzyca, znajdując się 
w bezpieczniejszej sytuacji, może poświęcić więcej czasu i energii na eksplorację swego 
środowiska. 
Istnieją więc dwa podstawowe rodzaje eksploracji: eksploracja przymusowa i 
eksploracja bezpieczna. Podobnie jest też u zwierząt ludzkich. Gdy wrze wojna i panuje 
chaos, społeczeństwo może być zmuszone do wykazania się większą wynalazczością, aby 
oddalić grożące mu nieszczęścia. Z drugiej strony społeczeństwo dobrze prosperujące i 
zasobne może być bardziej eksploracyjne, wychodząc z wygodnych pozycji zwiększonego 
bezpieczeństwa. Natomiast w społeczeństwie, które ledwo się wlecze, popęd do eksploracji 
jest niewielki lub wręcz nie istnieje. 
Spoglądając wstecz na dzieje naszego gatunku, łatwo zauważyć, jak te dwa rodzaje 
eksploracji sprzyjały ludzkiemu postępowi na wyboistej drodze jego rozwoju. Porzucając 
wygody swojej leśnej egzystencji, którą wypełniało zbieranie owoców, i wychodząc na tereny 
otwarte, nasi dawni przodkowie narazili się na poważne trudności. Ekstremalne wymagania 
nowego środowiska zmusiły ich do eksploracji, bez której byliby skazani na zagładę. Dopiero 
gdy z czasem stali się skutecznie działającymi i współpracującymi ze sobą myśliwymi, presja, 
jakiej doznawali, zmniejszyła się. Wówczas znowu znaleźli się na etapie "wleczenia się". Stan 
ten trwał przez bardzo długi okres wielu tysięcy lat, gdy postęp w technice był 
niewiarygodnie powolny, a proste wynalazki w dziedzinie narzędzi czy broni pojawiały się w 
odstępach kilkuset lat. 
Ostatecznie sytuacja poprawiła się dopiero wtedy, gdy z wolna rozwinęło się 
pierwotne rolnictwo, a środowisko znalazło się w większym stopniu pod kontrolą naszych 
przodków. Tam, gdzie odbywało się to szczególnie sprawnie, rozwinęła się urbanizacja, a 
dzięki niej można było przekroczyć próg, za którym panowało nowe i znacznie zwiększone 
bezpieczeństwo. Wraz z nim pojawił się natychmiast drugi rodzaj eksploracji, to znaczy 
eksploracja bezpieczna. To z kolei doprowadziło do coraz bardziej zdumiewających 
przejawów Postępu, do dalszego zwiększenia bezpieczeństwa i do nasilenia eksploracji. 
Niestety, nie jest to koniec tej historii. Gdyby tak było, opowieść o powstaniu cywilizacji 
ludzkiej byłaby dużo weselsza. Tymczasem jednak wydarzenia przybierały zbyt szybkie 
tempo, i jak już pokazaliśmy na kartach tej książki, wahadło poruszające się między 
pomyślnością a nieszczęściem poczęło gwałtownie wychylać-się to w jedną, to w drugą 
stronę. Ponieważ uruchomiliśmy dużo więcej czynników, aniżeli jesteśmy w stanie opanować 
z pomocą danego nam przez naturę wyposażenia, wspaniałe owoce postępu społecznego i 
jego zawiłości były równie często używane właściwie, jak i nadużywane. Nieumiejętność 
racjonalnego obchodzenia się z superstatusem i super władzą, które zostały nam narzucone 
wraz z nadejściem warunków superplemiennych, doprowadziła do nowych, jeszcze 
gwałtowniejszych i jeszcze bardziej wymuszających działanie nieszczęść, Gdy tylko 
superplemię w spokoju weszło w fazę wielkiego dobrobytu, a bezpieczna eksploracja zaczęła 
w pełni funkcjonować, przynosząc skutek w postaci rozkwitu kreatywności, coś się zaczęło 
psuć. Najeźdźcy, tyrani i agresorzy zniszczyli delikatną maszynerię nowej, złożonej struktury 
społecznej, co doprowadziło do powrotu eksploracji przymusowej na wielką skalę. Każdy 
nowy wynalazek konstruktywny zaraz znajdował swoje przeciwieństwo w postaci wynalazku 
destruktywnego, i od dziesięciu tysięcy lat trwa to nieprzerwanie aż do dziś. Okropnościom 
broni jądrowej zawdzięczamy wspaniałość energii jądrowej, a wspaniałe sukcesy badań 
biologicznych mogą nas jeszcze doprowadzić do okropności wojny biologicznej. 
Między tymi skrajnościami miliony ludzi wciąż wiedzie prosty żywot dawnych 
rolników, uprawiających ziemię prawie tak samo jak nasi przodkowie. W kilku regionach 
przetrwali też pierwotni myśliwi. Zatrzymali się oni na etapie "wleczenia się" i dlatego nie 
występuje u nich na ogół pęd do eksploracji. Podobnie jak pozostałe przy życiu małpy 
człekokształtne, a więc szympansy, goryle i orangutany, mają oni potencjał wynalazczy i 
eksploratorski, ale nie istnieje żadna wyraźna potrzeba, by ten potencjał wykorzystać. 
Doświadczenia z szympansami w niewoli wykazały, że niezwykle szybko można je zachęcić 
do uruchomienia tego potencjału: potrafią one obsługiwać maszyny, malować obrazy i 
rozwiązywać różnego rodzaju zagadki, które się im zada. Natomiast żyjąc na wolności, nie 
potrafią nawet nauczyć się budowania najprostszych zabezpieczeń przed deszczem. U nich, 
jak też u niektórych mniej zorganizowanych społeczności ludzkich, egzystencja polegająca na 
"wleczeniu się", kiedy nie jest ani zbyt trudno, ani zbyt łatwo, stłumiła popęd eksploracyjny. 
U reszty z nas występują kolejne skrajności, skutkiem czego wciąż dokonujemy eksploracji, 
albo w akcie przymusu, albo w akcie poczucia bezpieczeństwa. 
Od czasu do czasu ktoś z nas tęsknym okiem rzuca wstecz na "proste życie" 
pierwotnych społeczności i zaczyna żałować, że kiedyś opuściliśmy raj, jakim była dziewicza 
puszcza. Nie. kiedy całkiem serio ktoś usiłuje przekuć takie myśli w czyny. Chociaż patrzymy 
na to z sympatią, musimy być świadomi trudności, jakimi najeżone są takie pomysły. Główną 
ich słabością jest sztuczność, właściwa takim pseudo prymitywnym społecznościom 
odszczepieńców, jakie pojawiły się ostatnio w Ameryce Północnej i w innych miejscach. 
Pomijając wszystko inne, składają się one z ludzi, którzy zakosztowali już zarówno uroków, 
jak i okropności egzystencji w superplemieniu. W ciągu swojego życia zostali jakby skażeni 
wysokim poziomem aktywności umysłowej. W pewnym sensie utracili swoją niewinność 
społeczną, a utrata niewinności jest nieodwracalna. 
Z początku takiemu neoprymitywiście wszystko może się świetnie układać, ale jest to 
tylko złudzenie. W rzeczywistości dla ekspensjonariusza ludzkiego zoo powrót do prostego 
życia jest ogromnym wyzwaniem. Jego nowa rola może być teoretycznie prosta, ale praktyka 
niesie masę nowych, intrygujących problemów. Zorganizowanie pseudo prymitywnej 
społeczności przez dawnych mieszkańców miasta staje się w gruncie rzeczy poważnym 
zadaniem eksploracyjnym. To właśnie, a nie oficjalnie głoszony powrót do zwykłej prostoty, 
sprawia, że zamysł taki przynosi tyle satysfakcji, co może potwierdzić każdy skaut. Ale co się 
dzieje, gdy jakaś grupa podejmie takie wyzwanie i skutecznie się z nim upora? Odpowiedź 
jest zawsze ta sama, niezależnie od tego, czy pytanie było skierowane do grupy mieszkającej 
na zapadłej wsi lub w jaskini, czy też do pseudo prymitywnej grupy, która na własne życzenie 
odizolowała się w jakiejś enklawie na terenie miasta. Pojawia się tam rozczarowanie 
towarzyszące monotonii, która atakuje umysły nieodwracalnie przystosowane do 
funkcjonowania na wyższym poziomie superplemienia. Wówczas grupa albo rozpada się, 
albo mobilizuje się do jakiegoś działania. Gdy to nowe działanie przynosi oczekiwany skutek, 
społeczność wkrótce organizuje się i rozprzestrzenia. W ten sposób następuje błyskawiczny 
powrót do superplemiennego wyścigu szczurów. 
W dwudziestym wieku trudno zachować nawet stan prawdziwie prymitywnej 
społeczności, jakie tworzą Eskimosi czy aborygeni, nie mówiąc już o społeczności pseudo 
prymitywnej. Nawet tradycyjnie oporni Cyganie europejscy stopniowo poddają się 
nieuchronnemu rozprzestrzenianiu się warunków panujących w ludzkim zoo. 
Tragedią tych, którzy pragną rozwiązać swoje problemy za pomocą powrotu do życia 
w prostocie, jest to, że nawet jeśli w jakiś sposób uda się "wyłączyć" wysoce aktywny umysł, 
jednostki pozostają wciąż bardzo narażone na to, co dzieje się w ich małych i skorych do 
buntu społecznościach. Ludzkie zoo nie potrafi pozostawić ich w spokoju. Tak jak wiele 
prawdziwie prymitywnych ludów współczesnych będą oni wykorzystywani jako atrakcja 
turystyczna, albo też, jeśli staną się powodem irytacji, mogą zostać zaatakowani i rozpędzeni. 
Nie ma ucieczki przed potworem, jakim jest superplemię, dlatego też powinniśmy wydobyć z 
niego to, co się da. 
Jeśli już jesteśmy skazani na bytowanie w skomplikowanym społeczeństwie -a jak się 
zdaje, jesteśmy -sztuka polega na tym, aby sprawić, że to my będziemy korzystali z niego, a 
nie ono z nas. Będąc zmuszonym do prowadzenia walki o bodźce, należy koniecznie wybrać 
najkorzystniejszą metodę. Jak już wspominałem, najlepszym sposobem jest tu udzielenie 
pierwszeństwa zasadzie wynalazczości i eksploracyjności i w odróżnieniu od owych 
odszczepieńców, którzy zbyt wcześnie wpędzają się w eksploracyjny ślepy zaułek, świadome 
włączenie się z nią w główny nurt naszego bytowania w superplemieniu. 
Jeżeli uznać fakt, że każdy członek superplemienia ma wolność wyboru sposobu 
prowadzenia walki o bodźce, pozostaje tylko pytanie, dlaczego tak rzadko wybiera on 
rozwiązania wymagające wynalazczości. Teoretycznie powinien spośród wszystkich 
wybierać takie właśnie rozwiązania, mając do dyspozycji ogromny, nie wykorzystany 
potencjał eksploracyjny własnego mózgu, a za sobą doświadczenie istoty wynalazczości, 
zdobyte podczas zabaw w dzieciństwie. W każdym rozkwitającym mieście w obrębie 
superplemienia wszyscy obywatele powinni być potencjalnymi "wynalazcami". Dlaczego 
więc tak niewielu z nich oddaje się twórczej działalności, podczas gdy inni zadowalają się 
wynalazkami z drugiej ręki, oglądając je w telewizji, lub też wystarcza im udział w prostych 
grach i sportach, w których wynalazczość jest ściśle ograniczona? Wszyscy oni zdają się mieć 
niezbędne przygotowanie do tego, aby stać się dorosłymi dziećmi. Superplemię, jak 
gigantyczny rodzic, udziela im ochrony i opieki, dlaczego więc nie u wszystkich rozwija się 
zdrowa, dziecięca ciekawość? 
Częściowo można to wytłumaczyć faktem, że dzieci są podległe dorosłym. Zwierzęta 
dominujące nieuchronnie dążą do kontrolowania zachowania się zwierząt im podległych. 
Dorośli, choćby nie wiem jak kochali swoje dzieci, muszą widzieć w nich rosnące zagrożenie 
dla swojej dominacji. Wiedzą, że na skutek czekającej ich starości będą musieli w końcu 
ustąpić miejsca dzieciom, ale robią wszystko, aby odwlec ten straszny moment. W 
społeczeństwie istnieje więc silna tendencja do tłumienia wynalazczości u osób młodszych od 
siebie. Tendencję taką zwalcza się, doceniając u młodych ich umiejętność patrzenia "świeżym 
okiem" i kreatywność, ale jest to walka bardzo mozolna. Zanim nowe pokolenie osiągnie 
dojrzały wiek, w którym mogłoby się wykazać fantastyczną wynalazczością dorosłych dzieci, 
jest ono już obciążone wielkim poczuciem konformizmu. Walcząc z nim z całych sił, on z 
kolei staje w obliczu zagrożenia ze strony nowego młodego pokolenia, następującego 
poprzedniemu na pięty, i znów powtarza się proces tłumienia. Tylko ci nieliczni, którzy 
doświadczają niezwykłego -z tego punktu widzenia -dzieciństwa, będą mogli w wieku 
dojrzałym osiągnąć wysoki poziom kreatywności. Na czym polega niezwykłość tego 
dzieciństwa? Otóż rozwijające się dziecko albo musi podlegać tak silnym stłumieniom, że 
radykalnie buntuje się przeciw tradycji starszych (wielu spośród najbardziej kreatywnych 
geniuszy w dzieciństwie było tak zwanymi młodocianymi przestępcami), albo też musi ono 
być na tyle wolne od stłumień, że prawie nie czuje na sobie ciężkiej ręki konformizmu. Jeśli 
dziecko podlega srogiej karze za przejawy swojej wynalazczości (która przecież w swojej 
istocie jest rodzajem buntu), może ono przez całą resztę dorosłego życia starać się nadrobić 
stracony czas. Gdy zaś dziecko jest hojnie nagradzane za swoją wynalazczość, być może 
nigdy jej nie utraci, bez względu na to, jak silnym presjom będzie podlegało już jako osoba 
dorosła. Oba te typy mogą silnie oddziaływać na społeczeństwo dorosłych, ale drugi z nich 
zapewne w mniejszym stopniu będzie podlegał obsesyjnym ograniczeniom podczas aktów 
twórczych. 
Ogromna większość dzieci otrzyma, rzecz jasna, za swoją wynalazczość bardziej 
zrównoważoną mieszaninę kary i nagrody, przez co wejdą one w dorosłe życie z osobowością 
zarówno umiarkowanie kreatywną, jak umiarkowanie konformistyczną. Staną się dorosłymi. 
Będą raczej czytać gazety niż dostarczać tematów dla gazet. Ich stosunek do dorosłych dzieci 
będzie dość ambiwalentny. Z jednej strony będą je chwalić za to, że są tak potrzebnym 
źródłem nowości, ale z drugiej będą im zazdrościć. Geniusz kreatywności, ku swej 
dezorientacji, będzie więc przez to samo społeczeństwo raz chwalony, a innym razem 
potępiany, przez co nigdy nie będzie pewien, czy znajduje akceptację w swojej społeczności.
Współczesna edukacja uczyniła wielkie postępy w promowaniu wynalazczości, ale 
jeszcze nieprędko pozbędzie się pędu do tłumienia kreatywności. Starsi naukowcy 
nieuchronnie dostrzegają zagrożenie ze strony młodych, zdolnych studentów, a 
przezwyciężenie tego wymaga ogromnej dozy samokontroli. System jest tak pomyślany, by 
zadanie to ułatwiać, ale nie sprzyja mu tkwiąca w wykładowcach męska natura osobników 
dominujących. W tych warunkach i tak godne uznania jest to, że przynajmniej w pewnym 
stopniu się kontrolują. Istnieje tu różnica między poziomem szkolnym a poziomem 
uniwersyteckim. W większości szkół dominacja nauczyciela nad uczniami wyraża się bardzo 
dobitnie i bezpośrednio, zarówno w płaszczyźnie społecznej jak intelektualnej. Nauczyciel 
korzysta ze swego większego doświadczenia, aby podporządkować sobie większą 
wynalazczość swoich uczniów. Jego umysł jest już zapewne mniej elastyczny niż ich umysły, 
ale maskuje on tę słabość, przekazując im wiele "niepodważalnych" faktów. Nie istnieje 
dyskusja, lecz jedynie instruktaż. (Sytuacja ulega obecnie poprawie, są też oczywiście 
wyjątki, ale ta ogólna zasada wciąż jeszcze obowiązuje). 
Na poziomie uniwersyteckim następuje zmiana sytuacji. Trzeba przekazać jeszcze 
więcej faktów, ale nie są one już tak "niepodważalne". Student może je kwestionować i 
oceniać, a w końcu ma tworzyć własne pomysły. Ale na obu etapach, tak na poziomie 
szkolnym jak uniwersyteckim, pod powierzchnią dzieje się coś zupełnie innego, co ma 
niewiele wspólnego z zachęcaniem do kształcenia intelektu, a za to wiele wspólnego z 
wyrabianiem tożsamości superplemiennej. Aby to zrozumieć, musimy przyjrzeć się, co się 
działo w mniej złożonych społeczeństwach plemiennych. 
W wielu kulturach dzieci wchodzące w okres dojrzewania poddawane są uroczystym 
rytuałom inicjacyjnym. Zabiera się je rodzicom i trzyma w oddzielnych grupach. Następnie 
muszą one przejść różne ciężkie próby, często związane z torturami lub okaleczeniami. 
Dokonuje się różnych zabiegów na ich genitaliach albo wykonuje się im na ciele nacięcia, 
poddaje się przypalaniu, chłostaniu lub kąsaniu przez mrówki. Jednocześnie wtajemnicza się 
je w plemienne sekrety. Dopiero potem zostają uznane za dorosłych członków społeczeństwa. 
Zanim zobaczymy, jaki ma to związek z rytuałami nowoczesnej edukacji, należy zapytać o 
wartość tych pozornie szkodliwych działań. Po pierwsze, izolują one dojrzewające dziecko od 
rodziców. Przedtem, w razie jakichś kłopotów, mogło ono zawsze przybiec do nich, by 
uzyskać pociechę. Teraz, po raz pierwszy, dziecko musi samo znosić ból i strach i nie może 
liczyć na pomoc rodziców. (Zabiegi inicjacyjne wykonywane są zwykle przez członków 
starszyzny plemiennej w ścisłym odosobnieniu, bez udziału pozostałych członków 
plemienia). Pomaga to dziecku pozbyć się poczucia zależności od rodziców i zastąpić 
lojalność wobec domu rodzinnego lojalnością wobec społeczności plemiennej jako całości. 
Fakt, że w tym samym czasie dziecko dopuszcza się do plemiennych tajemnic, znanych tylko 
dorosłym, wzmacnia jeszcze ten proces, gdyż w ten sposób nowa tożsamość plemienna 
uzyskuje konkretne wsparcie. Po drugie, siła przeżyć towarzyszących takiemu instruktażowi 
pomaga umysłowi lepiej wchłonąć wszystkie szczegóły plemiennego nauczania. Podobnie jak 
my nie zapominamy szczegółów różnych traumatycznych przeżyć, na przykład wypadku 
samochodowego, ktoś poddawany inicjacji plemiennej do końca życia nie zapomni sekretów 
przekazanych mu w tak przerażającej go scenerii. Inicjacja jest więc w pewnym sensie 
zamierzonym nauczaniem traumatycznym. Po trzecie, taki nie w pełni jeszcze dorosły, 
przekonuje się z całą jasnością, że uzyskując obecnie rangę wśród starszych, ma on jednak 
zdecydowanie pełnić rolę podwładnego. Zawsze żywa będzie w jego pamięci władza, którą 
zademonstrowano na nim z taką siłą. 
Nowoczesne szkoły i uniwersytety nie narażają może swoich studentów na pokąsanie 
przez mrówki, ale pod wieloma względami dzisiejszy system edukacyjny w uderzający 
sposób przypomina dawniejsze plemienne procedury inicjacyjne. Zaczyna się od tego, że 
dzieci zabiera się rodzicom i przekazuje w ręce starszyzny superplemiennej, czyli nauczycieli 
i wykładowców, którzy prowadzą instruktaż wtajemniczający je w "sekrety" superplemienia. 
W wielu kulturach muszą one jeszcze dziś nosić specjalne umundurowanie, które odróżnia je 
od innych i umacnia ich nową lojalność. Może się też zachęcać je do brania udziału w 
pewnych rytuałach, takich jak szkoły śpiewu czy chóry akademickie. Trudne próby 
plemiennych ceremonii inicjacyjnych nie zostawiają już blizn na ciele. (Niemieckie szramy 
odnoszone podczas pojedynków nigdy nie uzyskały szerszej popularności). Ale fizyczne 
próby o mniej drastycznym charakterze, takie jak chłosta w pośladki, przetrwały przynajmniej 
na poziomie szkolnym niemal wszędzie prawie do czasów najnowszych. Podobnie jak 
okaleczanie genitaliów podczas ceremonii plemiennych, ten rodzaj kary zawsze miał posmak 
seksualny i jest ściśle związany ze zjawiskiem seksu jako znamienia statusu. 
Przy braku prób zastosowania przemocy ze strony nauczycieli rolę "starszyzny 
plemiennej" często przejmują starsi uczniowie i sami aplikują "nowym" tortury. Takie 
praktyki są różne w różnych miejscach. Na przykład w jednej ze szkół nowych "wypycha się 
trawą", wkładając im kępki trawy W różne części garderoby. W innej "kamienuje" się ich, co 
oznacza, że dostają w tyłek, leżąc w zgiętej pozycji na jakimś wielkim kamieniu. W jeszcze 
innej każe się im biegać po długim korytarzu w szpalerze starszych uczniów wymierzających 
im kopniaki. Gdzieś znów "wali" się nimi, czyli trzymając ich za ręce i nogi uderza się nimi o 
ziemię tyle razy, ile mają lat. Inny zabieg polega na tym, że w dniu, kiedy uczeń po raz 
pierwszy wkłada mundurek szkolny, każdy starszy uczeń szczypie go tyle razy, z ilu części 
składa się mundurek. Rzadko, ale jednak się zdarzają próby o wiele bardziej skomplikowane i 
niemal niczym nie różniące się od plemiennej ceremonii inicjacyjnej. Jeszcze dziś słyszy się 
niekiedy o wypadkach śmiertelnych, będących skutkiem takich praktyk. 
Chłopiec, nad którym znęcają się starsi uczniowie, w przeciwieństwie do swego kolegi 
w pierwotnym plemieniu może wprawdzie poskarżyć się rodzicom, ale prawie nigdy się to 
nie zdarza, ponieważ okryłoby go to hańbą. Wielu rodziców nie wie nawet o ciężkich 
doświadczeniach, jakim poddawane są ich dzieci. W jakiś magiczny sposób działa tu 
pradawna praktyka oddalania dziecka od rodziny. 
Chociaż te nieoficjalne rytuały inicjacyjne utrzymują się jeszcze tu i ówdzie, oficjalna 
kara chłosty wymierzana przez nauczycieli powoli zanika z powodu nacisków opinii 
publicznej i zmiany poglądów niektórych nauczycieli. Jednak jeśli nawet oficjalnie zarzuca 
się praktykę poddawania dzieci ciężkim próbom fizycznym, wciąż, jako ich odpowiednik, 
pozostają trudne próby psychiczne. Niemal w całym nowoczesnym systemie edukacyjnym 
istnieje jedna, silnie działająca i wywierająca głębokie wrażenie forma inicjacji 
superplemiennej, której na imię "egzaminy". Prowadzi się je w napiętej atmosferze 
uroczystego rytuału, odcinając przy tym uczniów od pomocy z zewnątrz. Jak w rywale 
plemiennym -nikt nie może udzielić im pomocy. Muszą cierpieć sami. W każdym innym 
momencie życia, rozwiązując jakiś problem, mogą oni korzystać z książek i informatorów 
albo też omawiać z kimś niektóre trudne sprawy. Nie mogą jednak tego robić podczas 
prowadzonych w odosobnieniu rytuałów, jakimi są wzbudzające lęk egzaminy. 
By jeszcze utrudnić próbę, ściśle ogranicza się czas trwania egzaminu i wtłacza się go 
między inne egzaminy w krótkim okresie sesji, trwającej kilka dni lub tygodni. Efektem 
ogólnym tych zabiegów jest spora ilość psychicznej udręki, co znów przypomina nastrój 
bardziej prymitywnych ceremonii inicjacyjnych u pierwotnych plemion. 
W wyniku zdania uniwersyteckich egzaminów końcowych studenci, którzy "przeszli 
próbę", uzyskują odpowiednie kwalifikacje i stają się specjalnymi członkami sektora 
dorosłych w superplemieniu. Przywdziewają uroczyste szaty i uczestniczą w dalszym rytuale 
zwanym wręczeniem dyplomów, który odbywa się w obecności akademickiej starszyzny 
przystrojonej w jeszcze bardziej efektowne i dekoracyjne szaty. 
Faza studiowania na poziomie uniwersyteckim trwa zwykle trzy lata, co jak na 
ceremonie inicjacyjne jest okresem dość długim, a dla niektórych nawet zbyt długim. 
Odcięcie od pomocy rodziców i od dodającego otuchy środowiska domu rodzinnego, w 
połączeniu z budzącymi lęk wymaganiami egzaminacyjnymi, często okazują się zbyt 
stresujące dla młodego nowicjusza. W uniwersytetach brytyjskich około 20 procent studentów 
w którymś momencie trzyletnich studiów korzysta z porad psychiatry. Dla niektórych 
sytuacja staje się nie do zniesienia, toteż częste są samobójstwa, o czym świadczy fakt, że w 
uniwersytetach wskaźnik samobójstw jest od trzech do sześciu razy wyższy od średniej 
krajowej dla tej grupy wiekowej. W uniwersytetach w Oksfordzie i w Cambridge wskaźnik 
ten jest aż od siedmiu do dziesięciu razy wyższy. 
Rzecz jasna, trudne próby, które tu opisuję, niewiele mają wspólnego z zachęcaniem 
do rozwijania dziecięcej swobody. wynalazczości i kreatywności. Podobnie jak w 
ceremoniach inicjacyjnych u plemion pierwotnych chodzi tu raczej o wyrabianie tożsamości 
superplemiennej. Dlatego ceremonie te odgrywają ważną rolę spajającą, ale nie jest to 
bynajmniej rozwój kreatywności umysłu. 
Stosowanie tych ciężkich prób rytualnych jako składnika nowoczesnej edukacji 
uzasadnia się między innymi tym, że stanowią one jedyny pewny sposób, by studenci 
przyswoili sobie ogromną masę dostępnych obecnie faktów. To prawda, że osoba dorosła, by 
mogła poczuć się jako tako pewnie w roli wynalazcy, powinna dziś mieć szczegółową wiedzę 
i umiejętności fachowe. Ceremonie egzaminacyjne zapobiegają też ściąganiu. Co więcej, 
można by uważać, że studentów należy celowo narażać na stresy, by poddać próbie ich 
wytrzymałość. Wyzwania dorosłego życia są wszak stresujące i jeśli student załamuje się w 
trakcie trudnych prób, jakie nakłada na niego studiowanie, nie będzie prawdopodobnie zdolny 
wytrzymać presji, jakim zostanie poddany po ukończeniu studiów. Argumenty te wydają się 
słuszne, a jednak pozostaje odczucie, że pod ciężkim butem rytualnych procedur 
edukacyjnych możliwości kreatywne ulegają zniszczeniu. Nie sposób zaprzeczyć, że obecny 
system ma znaczną przewagę nad wcześniejszymi metodami nauczania, i że ci, którym uda 
się przetrwać, mogą potem wiele uzyskać na polu wynalazczości. W naszych współczesnych 
superplemionach znajduje się więcej dorosłych dzieci niż kiedykolwiek przedtem. Jednak 
mimo to, w wielu dziedzinach wciąż utrzymuje się atmosfera emocjonalnego oporu wobec 
pomysłów radykalnie nowych i odkrywczych. Osoby dominujące popierają nowe wariacje 
starych rozwiązań jako wynalazczość w mniejszej skali, ale wykazują opór wobec 
wynalazczości na wielką skalę, której owocem są nowe rozwiązania. 
Oto przykład: zdumiewa sposób, w jaki wciąż usiłujemy usprawnić coś tak 
prymitywnego jak silnik współczesnych pojazdów mechanicznych. Wielce prawdopodobne, 
że nim nastanie wiek dwudziesty pierwszy, będzie on tak przestarzały, jak dzisiaj jest wóz 
konny. Mamy w tym względzie jedynie prawdopodobieństwo, a nie pewność tylko dlatego, że 
najtęższe umysły pracujące w tej branży usiłują w tej chwili rozwiązać jedynie mało znaczące 
problemy drobnych usprawnień istniejącego już mechanizmu, zamiast szukać czegoś zupełnie 
nowego. 
Ta skłonność do krótkowzroczności w poszukiwaniach ludzi dorosłych jest miarą 
braku pewności siebie, która cechuje społeczeństwo żyjące w okresie pokoju. Być może w 
późniejszych fazach ery atomowej ludzkość osiągnie takie szczyty bezpieczeństwa 
superplemiennego albo wpadnie w tak silną panikę superplemienną, że zacznie uzyskiwać 
coraz większą zdolność do eksploracji, wynalazczości i kreatywności. 
Nie będzie to jednak walka łatwa, co znajduje potwierdzenie w wydarzeniach, których 
miejscem stały się wiosną 1968 roku uniwersytety całego świata. Usprawnione systemy 
edukacyjne uzyskały już taką skuteczność, że wielu studentów nie chce bez dyskusji 
akceptować autorytetu osób starszych od siebie. Jest to zaskakujące dla nie przygotowanego 
społeczeństwa. Dlatego z oburzeniem przyjmuje ono hałaśliwe protesty studenckie. 
Zgorszone są także władze oświatowe. Cóż za niewdzięczność! W czym więc tkwi błąd? 
Gdyby nas było stać na brutalną szczerość wobec samych siebie, o odpowiedź nie 
byłoby trudno. Zawiera się ona w oficjalnych doktrynach tychże władz oświatowych. Stając 
w obliczu tego całego zamętu, muszą one pogodzić się z niewygodnym dla nich faktem, że 
sami sobie ten zamęt sprokurowali. Dosłownie prosili się o to mówiąc: "Myślcie na własny 
rachunek". "Bądźcie zaradni, bądźcie aktywni, bądźcie pomysłowi". Jednym tchem przeczyli 
też sobie, dodając: "Ale róbcie to na naszych warunkach, naszymi sposobami, a nade 
wszystko, przestrzegajcie naszych rytuałów". 
Nawet dla podstarzałego autorytetu powinno być oczywiste, że im bardziej słucha się 
pierwszej z tych rad, tym bardziej ignorować się musi tę drugą. Niestety zwierzę ludzkie 
nadzwyczaj często potrafi być ślepe na to, co oczywiste, jeżeli jest to coś szczególnie 
niemiłego, i właśnie takie samo oślepianie się jest przyczyną tylu obecnych trudności. 
Wzywając do większej zaradności i pomysłowości, władze nie przewidziały, jak silna będzie 
reakcja na te wezwania, i wkrótce wymknęła się im ona spod kontroli. Jak się wydaje, nie 
zdawano sobie sprawy z tego, że zachęca się do czegoś, co i tak jest już silnie wspierane przez 
czynniki biologiczne. Błędnie założono, że zaradność i poczucie odpowiedzialnej 
kreatywności są to właściwości obce młodemu umysłowi, podczas gdy naprawdę, przez cały 
czas były one tam ukryte i przy pierwszej okazji wybuchły. 
Jak już wspomniałem, staromodne systemy edukacyjne robiły wszystko, aby 
właściwości te stłumić, wymagając większego posłuszeństwa wobec reguł ustalonych przez 
starszych. W rygorystyczny sposób narzucili oni uczenie się sztywnych dogmatów wzorem 
papugi. Pomysłowość musiała sama walczyć o siebie, dochodząc do głosu tylko u 
pojedynczych i wyjątkowych osób. Gdy jednak udało jej się dojść do głosu, jej wartość dla 
społeczeństwa nie podlegała dyskusji, co doprowadziło w końcu do obecnego stanu, w 
którym establishment widzi potrzebę czynnego jej popierania. Podchodząc do sprawy 
racjonalnie, uznano, iż wynalazczość i kreatywność są niezmiernie pomocne w osiąganiu 
coraz większego postępu społecznego. Jednocześnie nie zanikł głęboko zakorzeniony u władz 
superplemiennych popęd do utrzymywania porządku społecznego za pomocą żelaznego 
uścisku i dlatego władcy ci sprzeciwiali się temu samemu trendowi, który oficjalnie popierali. 
Jeszcze bardziej okopywali się na swoich pozycjach, kształtując społeczeństwo w taki sposób, 
aby mieć gwarancję, iż oprze się ono nowym falom wynalazczości, którą przecież sami 
sprowokowali. Musiało więc dojść do zderzenia. 
Z początku na wzrost nastrojów sprzyjających eksperymentowaniu establishment 
zareagował tolerancyjnym zdziwieniem. Ostrożnie obserwując coraz śmielsze ataki młodej 
generacji na uznane tradycje w sztuce, literaturze; muzyce, rozrywce i obyczajowości, 
zachowywano odpowiedni dystans. Jednak tolerancja legła w gruzach, gdy trend ów 
rozprzestrzenił się i objął takie newralgiczne dziedziny jak polityka i sprawy 
międzynarodowe. 
Gdy zrazu samotni i ekscentryczni myśliciele utworzyli liczny skarżący się tłum, 
establishment szybko przestawił się na najbardziej prymitywną formę reakcji, czyli na atak. 
Zamiast z tolerancyjnym wyrozumieniem poklepać młodych intelektualistów po główkach, 
przyłożono im po łbach policyjnymi pałkami. Prężne mózgi, tak troskliwie hodowane przez 
społeczeństwo, ucierpiały nie na skutek przepracowania, lecz na skutek wstrząśnienia. 
Dla władz morał jest oczywisty: nie udzielać swobód twórczych, jeśli się nie oczekuje, 
że ludzie z nich skorzystają. Młode zwierzę ludzkie nie jest tępym i gnuśnym stworzeniem, 
które trzeba zmuszać do kreatywności. Jest ono z zasady istotą kreatywną, która może 
sprawiać wrażenie gnuśnej pod wpływem czynników tłumiących, jakie odgórnie 
oddziaływały na nią w przeszłości. Establishment odpowiada na to, twierdząc, że 
protestującym studentom nie chodzi o żadne pozytywne innowacje, lecz o negatywne 
rozróby. Można temu przeciwstawić argument, że oba te zjawiska są ze sobą ściśle 
spokrewnione i że to pierwsze, zablokowane, wyradza się w to drugie. 
Sekret polega na tym, że społeczeństwu należy zapewnić zdolność do wchłonięcia 
takiej dawki wynalazczości i nowatorstwa, jaką ono samo wyzwala. Ponieważ superplemiona 
nieustannie się rozrastają, a ludzkie zoo staje się coraz bardziej ściśnięte i zatłoczone, 
potrzebne jest staranne i pełne wyobraźni planowanie. Nade wszystko ze strony polityków, 
rządzących i urbanistów potrzebne jest dużo lepsze niż dotąd zrozumienie biologicznych 
potrzeb gatunku ludzkiego. 
Im dokładniej przyglądać się sytuacji, tym bardziej staje się ona alarmująca. 
Reformatorzy i organizatorzy w najlepszej wierze pracują nad stworzeniem pomyślniejszych, 
według swego mniemania, warunków życiowych, ani przez chwilę nie wątpiąc w słuszność 
tego, co robią. Któż w końcu może kwestionować wartość zwiększania ilości jedzenia, a także 
liczby domów, mieszkań, samochodów, szpitali i szkół? Jeśli nawet te wspaniałe dobra są do 
pewnego stopnia identyczne dla wszystkich, nic na to nie można poradzić. Ludzkość rozrasta 
się w takim tempie, że nie ma ani czasu, ani miejsca, żeby robić to lepiej. Tymczasem szkopuł 
w tym, że z jednej strony wszystkie te nowe szkoły pękają od uczniów, pełnych nowych, 
gotowych do wcielania pomysłów i bardzo pragnących dokonywać zmian, a z drugiej strony 
inne, nowe osiągnięcia coraz bardziej uniemożliwiają jakiekolwiek śmiałe innowacje. 
Rozprzestrzeniająca się wszędzie znormalizowana monotonia, charakteryzująca te nowe 
ułatwienia, nieuchronnie sprzyja powszechnemu wybieraniu bardziej banalnych rozwiązań w 
walce o bodźce. Jeśli nie będziemy dostatecznie uważni, ludzkie zoo coraz bardziej będzie 
przypominać dziewiętnastowieczną menażerię, której malutkie klatki zapełniają nerwowo, 
obsesyjnie krążący po nich więźniowie. 
Taki właśnie pesymistyczny pogląd wyrażają niektórzy pisarze science fiction. 
Przedstawiają oni przyszłość, w której ludzie poddani są dławiącej jednolitości, tak jakby 
nowe osiągnięcia prawie całkowicie sparaliżowały wszelką dalszą wynalazczość. Wszyscy 
ubrani są w bezbarwne mundury, a wszystko wokół jest całkowicie zautomatyzowane. Jeżeli 
pojawiają się jakieś nowe wynalazki, służą one jedynie temu, aby jeszcze bardziej zacieśnić 
obręcz na ludzkim mózgu. 
Ktoś mógłby powiedzieć, że taki obraz świadczy tylko o ubóstwie wyobraźni jego 
autorów, ale chodzi tu o coś więcej. Do pewnego stopnia wyolbrzymiają oni tylko ów trend, 
który już jest dostrzegalny w panujących dziś warunkach. Reagują oni na nieubłagany wzrost 
tego, co bywa nazywane "więzieniem projektanta". Problem polega na tym, że ponieważ 
nowe osiągnięcia w dziedzinie medycyny, higieny, budownictwa mieszkaniowego i produkcji 
żywności pozwalają stłoczyć coraz większą liczbę ludzi w określonej przestrzeni, elementy 
kreatywne w społeczeństwie w coraz większym stopniu ukierunkowują się na problemy 
ilości, a nie jakości. Pierwszeństwo daje się więc tym wynalazkom, które umożliwiają dalszy 
wzrost seryjnej miernoty. Efektywna jednolitość bierze górę nad stymulującą różnorodnością. 
Jak zauważył jeden ze zbuntowanych projektantów, prosta ścieżka łącząca dwa budynki jest 
może rozwiązaniem najbardziej efektywnym (i najtańszym), ale z punktu widzenia potrzeb 
człowieka nie musi to być ścieżka najlepsza. Zwierzę ludzkie wymaga przestrzeni życiowej o 
niepowtarzalnych właściwościach, z elementami zaskakującymi, dziwnymi, rzucającymi się 
w oczy i architektonicznie niezwykłymi. Bez tego wszystkiego owa przestrzeń ma niewielkie 
znaczenie stymulujące. Doskonale symetryczne konstrukcje geometryczne mogą być 
użyteczne, aby utrzymać na sobie dach albo ułatwić prefabrykację seryjnych bloków 
mieszkalnych, ale stosowanie ich jako elementów krajobrazowych jest sprzeczne z naturą 
człowieka. Jak bowiem wyjaśnić, dlaczego wędrowanie krętą wiejską dróżką sprawia tyle 
przyjemności? Dlaczego dzieci wolą bawić się na wysypisku śmieci lub w opuszczonych 
domostwach niż na przeznaczonych dla nich, czyściutkich, sterylnych i geometrycznie 
wytyczonych placach gier i zabaw? 
Aktualny prąd w architekturze, który polega na surowej prostocie projektów, może 
łatwo wymknąć się spod kontroli i posłużyć jako usprawiedliwienie dla braku wyobraźni. 
Minimum wyrazu estetycznego wywiera silne wrażenie jedynie w kontraście z innymi, 
bogatszymi formami wyrazu. Gdy owo minimum zaczyna dominować, może to przynieść 
fatalne skutki. Nowoczesna architektura od pewnego czasu idzie w tym właśnie kierunku, co 
znajduje silne poparcie u projektantów planujących kształt ludzkiego zoo. W odpowiedzi na 
potrzeby mieszkaniowe wciąż rosnącej masy ludzi w superplemionach w wielu miastach 
mnożą się ogromne wysokościowce, a w nich identyczne, ujednolicone mieszkania. 
Usprawiedliwił się to likwidacją slumsów, ale nazbyt często oznacza to jedynie tworzenie 
super slumsów najbliższej przyszłości. W pewnym sensie są one gorsze niż nic, gdyż 
stwarzając fałszywe wrażenie postępu, dają samozadowolenie i niweczą szanse rzeczywistego 
rozwoju. 
Z prowadzonych w bardziej oświecony sposób ogrodów zoologicznych usuwa się 
obecnie stare małpiarnie. Dyrektorzy spostrzegli, co dzieje się z ich podopiecznymi, i 
uświadomili sobie, że wyłożenie ścian glazurą czy usprawnienie kanalizacji nie rozwiązuje 
problemu. Dyrektorzy ludzkich zoo, mając do czynienia z błyskawicznie rosnącą liczbą ludzi, 
nie wykazują takiej dalekowzroczności. Wyniki ich eksperymentów z zagęszczaniem w 
warunkach jednolitości poddawane są właśnie ocenie w sądach dla nieletnich i w poradniach 
psychiatrycznych. W niektórych osiedlach mieszkaniowych zaleca się, aby przyszli lokatorzy 
wysokościowców, zanim się tam wprowadzą, poddawali się badaniom psychiatrycznym, aby 
się dowiedzieć, czy zdaniem psychiatry zniosą oni trudy nowego, wspaniałego stylu życia. 
Już samo to powinno być dla projektantów wystarczającym ostrzeżeniem, dobitnie ujawniając 
im ogrom idiotyzmu, jaki popełniają, ale na razie nic nie wskazuje na to, że zwracają oni na 
takie ostrzeżenia jakąkolwiek uwagę. Gdy stawia im się przed oczy niedostatki ich dokonań, 
twierdzą, że nie mają innej możliwości, ludzi bowiem wciąż przybywa i muszą oni gdzieś 
mieszkać. Trzeba jednak znaleźć jakieś możliwości. Należy poddać ponownej ocenie całe 
zespoły miejskie. Udręczeni obywatele ludzkiego zoo muszą w jakiś sposób odzyskać 
poczucie tożsamości właściwe "społecznościom wiejskim". Autentyczna wioska oglądana z 
lotu ptaka ma wygląd żywego organizmu, a nie jakiejś figury geometrycznej, co większość 
urbanistów z całym rozmysłem ignoruje. Nie potrafią oni docenić podstawowych potrzeb 
człowieka związanych z jego zachowaniem się na określonym terytorium. Domy i ulice nie są 
przede wszystkim po to, aby na nie patrzeć jak na jakieś dekoracje, .lecz aby się w nich 
poruszać. Gdy przemierzamy nasze szlaki terytorialne, środowisko architektoniczne winno na 
nas oddziaływać w każdej sekundzie i minucie, a jego wygląd powinien ulegać drobnym 
zmianom wraz ze zmieniającym się punktem widzenia. Gdy skręcamy za róg czy otwieramy 
drzwi, ostatnią rzeczą, z którą pragniemy się zetknąć, jest drętwa kopia tej samej konfiguracji 
przestrzennej, którą właśnie zostawiliśmy za sobą. Jednak nazbyt często właśnie to nam się 
zdarza, gdyż architekt pochylający się nad swą rysownicą działał raczej jak pilot szukający 
celu, który ma zbombardować, niż jak ktoś, kto utożsamia się z malutkim obiektem 
poruszającym się w obrębie danego otoczenia. 
Problemy wynikające z seryjnej monotonii i jednolitości przenikają oczywiście prawie 
wszystkie dziedziny współczesnego życia. Wraz z ciągle rosnącą złożonością środowiska w 
ludzkim zoo, z dnia na dzień zwiększają się też zagrożenia płynące ze wzmożonego 
znormalizowania społeczeństwa. Podczas gdy organizatorzy walczą o to, by wtłoczyć 
zachowanie ludzkie w coraz to sztywniejsze ramy, inne prądy działają w przeciwnym 
kierunku. Jak się już przekonaliśmy, zarówno stała poprawa w dziedzinie kształcenia 
młodzieży, jak rosnąca zamożność dorosłych prowadzą do coraz większego zapotrzebowania 
na stymulację, przygodę, podniecenie i eksperymentowanie. Jeśli współczesny świat dopuści 
do ujawnienia się tych trendów, jutrzejsi członkowie superplemienia będą usilnie walczyć o 
jego zmianę. Będą dysponowali umiejętnościami, czasem i energią potrzebną do eksploracji i 
dlatego taką czy inną drogą uda im się tego dokonać. Jeśli poczują, że zamknięto ich w 
"więzieniu projektanta", zorganizują bunt więźniów. Jeśli otoczenie nie pozwoli im na 
kreatywne innowacje, zniszczą to otoczenie, aby móc zacząć od nowa. Jest to jeden z 
największych problemów, przed którymi stoją nasze społeczeństwa. Jego rozwiązanie jest 
ogromnym zadaniem na przyszłość. 
Niestety często zapominamy o naszej zwierzęcej naturze, która ma określone słabe i 
mocne strony. Myślimy o sobie jak o czystych kartach, na których wszystko da się napisać. 
Niestety tak nie jest. Przychodzimy na ten świat z zestawem podstawowych instrukcji i wiele 
ryzykujemy, gdy je ignorujemy lub ich nie słuchamy. 
Politycy, rządzący i inni przywódcy superplemienia są dobrymi matematykami 
społecznymi, ale to nie wystarcza. W nadchodzącym, coraz bardziej zatłoczonym świecie 
jutra powinni też być dobrymi biologami, ponieważ gdzieś tam, w owym kontrolowanym 
przez nich gąszczu drutów, przewodów, plastików, betonu, cegieł, metalu i szkła, tkwi 
zwierzę, ludzkie zwierzę, pierwotny myśliwy plemienny udający cywilizowanego obywatela 
superplemienia i rozpaczliwie walczący, by dopasować swoje cechy dziedziczne do swojej 
nowej, niezwykłej sytuacji. Jeśli da mu się szansę, może jeszcze potrafi zamienić swoje 
ludzkie zoo we wspaniały ludzki ogród zabaw. Jeśli tej szansy nie otrzyma, ludzkie zoo może 
się mnożyć, aż zamieni się w gigantyczny dom wariatów, podobny do potwornie 
zagęszczonych dziewiętnastowiecznych menażerii. 
My, czyli członkowie superplemienia żyjący w dwudziestym wieku, z 
zainteresowaniem będziemy oglądać to, co się wydarzy. Ale dla naszych dzieci nie będzie to 
kwestia zainteresowania. Zanim zostaną one panami sytuacji, gatunek ludzki niewątpliwie 
stanie przed problemami o takim wymiarze, że dla nich będzie to kwestia życia lub śmierci.
