Aby rozpocząć lekturę, 
kliknij na taki przycisk 
który da ci pełny dostęp do spisu treści książki. 
, 
Jeśli chcesz połączyć się z Portem Wydawniczym 
LITERATURA.NET.PL 
kliknij na logo poniżej. 

François Voltaire
Prostaczek
Historia prawdziwa 
znaleziona w papierach ojca 
Quesnela 
(1767) 
2 

Tower Press 2000 
Copyright by Tower Press, Gdańsk 2000 

I 
JAK PRZEOR KLASZTORU NAJŚWIĘTSZEJ PANNY Z GÓRY I JEGO 
SIOSTRA SPOTKALI HURONA1 
Pewnego dnia święty Dunstan, Irlandczyk z pochodzenia a święty z zawodu, wyruszył z 
Irlandii na małej górce i płynąc ku wybrzeżom Francji, przybył z pomocą tego wehikułu do 
zatoki Saint-Malo. Znalazłszy się na brzegu, pobłogosławił górę, która skłoniła mu się uniżenie i 
wróciła do Irlandii tą samą drogą. 
Dunstan założył w tych stronach klasztorek i dał mu nazwę Góry, którą to nazwę nosi dziś 
jeszcze, jak każdemu wiadomo. 
W roku 1679, 15 lipca, wieczorem, ksiądz de Kerkabon, przeor Najświętszej Panny z Góry, 
przechadzał się nad morzem z panną de Kerkabon, swoją siostrą, oddychając świeżym 
powietrzem. Przeor, już nieco w wieku, był to zacny kapłan zażywający miłości u sąsiadów, jak 
wprzódy zażywał jej u sąsiadek. Wielkie poważanie zjednało mu w okolicy zwłaszcza to, że był 
w całej prowincji jedyną duchowną osobą, której po wieczerzy nie trzeba było odnosić do łóżka. 
Dość był biegły w teologii; kiedy zaś znużył się świętym Augustynem, szukał wytchnienia u 
Rabelaisgo; toteż wszyscy go chwalili. 
Panna de Kerkabon, dotąd, mimo szczerej ochoty, niezamężna, wyglądała w czterdziestej 
piątej wiośnie wcale świeżo. Z natury zacna i tkliwa, lubiła wygodne życie i była nabożna. 
Spoglądając na morze przeor rzekł: 
 Ach tak, w tym właśnie miejscu wsiadł na okręt biedny nasz brat wraz z drogą bratową, 
panią de Kerkabon, swoją żoną. Było to w roku 1669; fregata zwała się Jaskółka; jechał 
zaciągnąć się do wojska w Kanadzie. Gdyby nie to, że go zabito, mielibyśmy nadzieję ujrzenia 
go jeszcze. 
 Czy wierzysz  rzekła panna de Kerkabon  że bratową zjedli Irokezi, jak nam doniesiono? 
 Oczywiście: gdyby jej nie zjedli, byłaby wróciła... Będę ją opłakiwał całe życie... Była to 
urocza kobieta; brat zaś, przy swoich talentach, byłby zrobił wielką karierę. 
Tak roztkliwiając się, ujrzeli niewielki okręt wpływający w zatokę: byli to Anglicy, którzy 
wieźli na sprzedaż płody swego kraju. Wysiedli na ląd, nie zwracając uwagi na przeora ani na 
jego siostrę, bardzo dotkniętą tym brakiem względów. 
Zgoła inaczej zachował się młody człowiek bardzo zręcznej postaci, który skoczył jednym 
susem przez głowy towarzyszy i znalazł się tuż na wprost panienki. Skinął jej głową, nie będąc 
biegły w ceremoniale ukłonów. Fizjonomia jego oraz strój zwróciły uwagę przeora i jego siostry. 
Miał gołą głowę i gołe łydki, na nogach lekkie sandały, długie włosy zaplecione w warkocze; 
obcisły kaftan uwydatniał gibką kibić; wyraz twarzy był dziarski i łagodny zarazem. W jednej 
ręce miał buteleczkę wódki barbadyjskiej, w drugiej sakwę, a w niej kubek i parę wybornych 
1 Z powodu swych żartów na temat religii Prostaczek stał się przedmiotem pościgu władz; całe jedno wydanie 
skonfiskowano, co przyczyniło się jedynie do powodzenia książki; z 3 funtów cena jej podniosła się na 24 funty. 
Pasquier Quesnel (16341719), którego Wolter czyni autorem swej książki, był to uczony jansenista, którego 
pisma papież potępił w słynnej bulli Unigenitus i który musiał się chronić przed prześladowaniem do Belgii i 
Holandii. 
4 

sucharów. Mówił po francusku dość zrozumiale. Poczęstował wódką pannę de Kerkabon i 
przeora, napił się z nimi, dał im golnąć raz jeszcze, wszystko z taką naturalnością i prostotą, że 
oboje byli zachwyceni. Ofiarowali mu swoje usługi, pytając, kim jest i dokąd się udaje. Odparł, 
że sam nie wie; jest z natury ciekawy, chciał po prostu obejrzeć wybrzeża Francji, dokonawszy 
zaś tego, wraca. 
Przeor, wnosząc z akcentu, że nie jest Anglikiem, pozwolił sobie spytać młodzieńca, z jakiego 
kraju pochodzi. 
 Jestem Huron  odparł.
Panna de Kerkabon, zdumiona i zachwycona uprzejmością Hurona, zaprosiła go na wieczerzę.
Nie dał się prosić, za czym wszyscy troje ruszyli ku opactwu. 
Pulchna i przysadzista panienka przyglądała się chłopcu małymi oczkami i mówiła do brata: 
 Co za płeć u tego chłopca: krew z mlekiem!... Cóż za piękna cera jak na Hurona! 
 Tak, tak  odpowiadał przeor.
Zasypywała wędrowca pytaniami, on zaś odpowiadał na wszystko nader bystro.
Wieść o pobycie Hurona na plebanii rozeszła się niebawem. Śmietanka z całej parafii
ściągnęła tam na wieczerzę. Przybył ksiądz de Saint-Yves z siostrą, ładną i doskonale ułożoną 
młodą Bretonką; przybyli delegat, poborca, wszyscy z żonami. Posadzono cudzoziemca między 
panną de Kerkabon a panną de Saint-Yves. Wszyscy patrzyli nań z podziwem, wszyscy naraz 
zasypywali go pytaniami; Huron nie przejmował się tym, zdawałoby się, że wziął sobie za zasadę 
dewizę milorda Bolingbroke: Nihil admirari2. W końcu, zmęczony tym zgiełkiem, odezwał się 
łagodnie, ale stanowczo: 
 Moi państwo, w moim kraju jest zwyczaj mówić kolejno: w jaki sposób mam odpowiadać, 
kiedy niepodobna mi zrozumieć? 
Rozsądek zawsze przywodzi ludzi na chwilę do zastanowienia: zapanowała wielka cisza. Pan 
delegat, który stale czepiał się cudzoziemców, skoro ich zdybał w jakim domu, i który był 
największym pytaczem w okolicy, rzekł, otwierając gębę na pół łokcia: 
 Czy wolno mi spytać o pańskie nazwisko? 
 Zwano mnie zawsze Prostaczkiem  odparł  a potwierdzono mi to imię w Anglii, ponieważ 
mówię po prostu, co myślę, tak jak robię wszystko, co chcę. 
 W jaki sposób, urodziwszy się Huronem, mógł pan przybyć do Anglii? 
 Zawieziono mnie tam: dostałem się raz w bitwie do niewoli po dość uporczywej obronie; 
Anglicy, którzy cenią dzielność, ponieważ sami są dzielni i ponieważ są równie zacni ludzie jak 
my, oświadczyli mi, iż mogę albo wrócić do rodziny, albo jechać do Anglii; wybrałem to drugie, 
ponieważ namiętnie lubię podróżować. 
 Ależ, panie  rzekł delegat z namaszczeniem  w jaki sposób mogłeś opuścić ojca, matkę?... 
 Nie znałem nigdy ojca ani matki  odparł cudzoziemiec.
Towarzystwo rozczuliło się, wszyscy powtarzali:
 Ani ojca, ani matki!
 Zastąpimy mu ich  rzekła gospodyni domu do brata przeora.  Ten pan Huron jest tak 
sympatyczny!... 
Huron podziękował jej w słowach pełnych szlachetności i dumy, dając do zrozumienia, że nie 
trzeba mu niczego. 
 Uważam, mości Prostaczku  rzekł poważny delegat  że pan mówi po francusku lepiej, niż 
przystało na Hurona. 
2 Nihil admirari (tac.)  Niczemu się nie dziwić. 
5 

 Francuz pewien, któregośmy, jeszcze za mego dzieciństwa, wzięli do niewoli i dla którego 
powziąłem serdeczną przyjaźń, nauczył mnie swego języka: uczę się bardzo szybko, gdy chcę się 
czegoś nauczyć... Przybywszy do Plymouth, spotkałem jednego z owych zbiegów, których 
nazywacie, nie wiem czemu, hugonotami; dzięki niemu uczyniłem dalsze postępy w 
znajomości waszego języka; z chwilą zaś gdy mogłem się wyrażać zrozumiale, przybyłem 
zobaczyć wasz kraj. Francuzi dosyć mi się podobają... o ile nie zadają za wiele pytań. 
Mimo tej delikatnej przestrogi ksiądz de Saint-Yves zapytał, który język podoba mu się 
bardziej: huroński, angielski czy francuski. 
 Oczywiście huroński  odparł Prostaczek. 
 Czy podobna?  wykrzyknęła panna de Kerkabon.  Zawsze sądziłam, że francuski język 
jest najpiękniejszy ze wszystkich po dolnobretońskim. 
Dopieroż zaczęto, na wyprzódki, zasypywać Prostaczka pytaniami: jak się mówi po hurońsku 
tytoń; odpowiadał taya: jak się mówi jeść; odpowiadał essenten. Panna de Kerkabon 
pragnęła koniecznie wiedzieć, jak się mówi kochać; odpowiedział trovander3  i dowodził, nie 
bez pozorów słuszności, że te słowa w niczym nie ustępują francuskim lub angielskim. 
Trovander wydało się wszystkim gościom nader wdzięczne. 
Przeor miał w bibliotece gramatykę hurońską, którą mu dał w upominku wielebny Sagard-
Theodat, słynny misjonarz; wstał, aby zajrzeć do niej. Wrócił zdyszany z rozczulenia i radości: 
sprawdził, że Prostaczek jest prawdziwym Huronem. Wszczęła się dysputa o różnorodności 
języków; wszyscy się zgodzili, iż gdyby nie przygoda z wieżą Babel, cała ziemia mówiłaby po 
francusku. 
Lubiący pytania delegat, który dotąd żywił lekką nieufność do przybysza, powziął dlań 
głęboki szacunek: odzywał się doń grzeczniej niż wprzódy, na czym Prostaczek się nie poznał. 
Panna de Saint-Yves bardzo była ciekawa, jak się objawia miłość w kraju Huronów. 
 Pełniąc zacne uczynki  odparł  aby się przypodobać osobom pokrewnym duchem. 
Wszyscy biesiadnicy przyklasnęli ze zdumieniem. Panna de Saint-Yves zapłoniła się i była 
bardzo rada. Panna de Kerkabon zaczerwieniła się również, ale nie była tak rada; czuła się nieco 
dotknięta, że ta dworność była nie dla niej; ale była tak poczciwa z natury, iż sympatia jej dla 
Hurona nie osłabła. Spytała go łaskawie, ile miał kochanek w Huronii. 
 Tylko jedną  rzekł Prostaczek  była nią panna Abakaba, serdeczna przyjaciółka mojej 
drogiej karmicielki: trzcina nie jest prostsza, gronostaj bielszy, owieczki bardziej łagodne, orły 
dumniejsze, a jelenie lżejsze, niż była Abakaba. Ścigała raz zające w okolicy, blisko pięćdziesiąt 
mil od naszego domostwa; pewien źle wychowany Algonkin, mieszkający o sto mil dalej, zabrał 
jej zająca; dowiedziałem się o tym, pobiegłem, powaliłem Algonkina maczugą i przywlokłem go, 
ze spętanymi rękami i nogami, do stóp ukochanej. Krewni Abakaby chcieli go zjeść; ale ja nigdy 
nie smakowałem w takich biesiadach; wróciłem mu wolność, czym pozyskałem sobie jego 
przyjaźń. Abakaba była tak wzruszona moim postępkiem, że przełożyła mnie nad wszystkich 
zalotników. Kochałaby mnie jeszcze, gdyby nie to, że zjadł ją niedźwiedź. Skarałem 
niedźwiedzia; długo nosiłem jego skórę; ale to mnie nie pocieszyło. 
Słysząc to panna de Saint-Yves uczuła sekretną przyjemność, że Prostaczek miał tylko jedną 
kochankę i że Abakaby już nie ma, ale nie zdawała sobie sprawy z przyczyn swego zadowolenia. 
Cały stół patrzył na Prostaczka; chwalono go wielce, że nie pozwolił towarzyszom zjeść 
Algonkina. 
Okrutny delegat, który nie mógł powściągnąć szału pytań, zagadnął wreszcie Hurona, jaką 
religię wyznaje: anglikańską, gallikańską czy hugonocką. 
3 Wszystkie te słowa są w istocie hurońskie (przyp. autora). 
6 

 Moją  odparł  tak jak wy swoją. 
 Och! och!  wykrzyknęła dobra Kerkabońcia  ci niegodziwi Anglicy nie pomyśleli nawet o 
tym, żeby go ochrzcić! 
 Bożeż ty mój!  mówiła panna de Saint-Yves  jak to być może, aby Huroni nie byli 
katolikami? Czy wielebni ojcowie jezuici nie nawrócili ich? 
Prostaczek zapewnił, że w jego ojczyźnie nie nawraca się nikogo; że nigdy prawdziwy Huron 
nie zmienił przekonań i że nawet nie ma w ich języku wyrazu, który by oznaczał niestałość. 
Ostatnie słowa nadzwyczaj spodobały się pannie de Saint-Yves. 
 Ochrzcimy go! ochrzcimy go!  mówiła Kerkabońcia do przeora. 
 Tobie, bracie, przypadnie ten zaszczyt; ja chcę koniecznie być chrzestną matką, ksiądz de 
Saint-Yves będzie go trzymał do chrztu: wspaniała ceremonia! W całej Bretanii będą mówili o 
tym. Cóż to za honor dla nas! 
Liczna kompania zawtórowała gospodyni; goście krzyczeli: 
 Ochrzcimy go! 
Prostaczek odparł, że w Anglii wolno ludziom żyć wedle ich ochoty; oświadczył, że 
propozycja wcale mu nie przypada do smaku i że prawo Huronów warte jest co najmniej tyleż co 
bretońskie; dodał wreszcie, że odjeżdża nazajutrz. Dokończono jego butelczyny z wódką 
barbadyjską i każdy udał się na spoczynek. 
7 

II 
JAK HURON IMIENIEM PROSTACZEK DOSZEDŁ DO RODZINY 
Wedle swego zwyczaju Prostaczek obudził się ze słońcem, z pianiem koguta, którego w 
Anglii i Huronii nazywają trąbą dnia. Nie był w tym podobny do wykwintnisiów, którzy 
barłożą się w łóżku, aż słońce dokona połowy swego obrotu, którzy nie mogą ani wstać, ani spać, 
tracą mnóstwo godzin w stanie pośrednim między życiem a śmiercią i skarżą się jeszcze, że życie 
jest zbyt krótkie. 
Zrobił już ze dwie lub trzy mile, zabił z trzydzieści sztuk zwierzyny kulą, po czym wracając 
zastał przeora Najświętszej Panny z Góry i jego zacną siostrzyczkę przechadzających się w 
szlafmycach po ogrodzie. Pokazał im zdobycz i dobywając spod koszuli mały talizman, który 
zawsze nosił na szyi, ofiarował im go w odpłatę dobrego przyjęcia. 
 To mój najdroższy skarb  dodał  upewniono mnie, że będę zawsze szczęśliwy, póki będę 
nosił ten figielek na sobie; daję go wam, iżbyście byli zawsze szczęśliwi. 
Przeor i pannica uśmiechnęli się z rozczuleniem z naiwności Prostaczka: dar ten stanowiły 
dwa dość licho odrobione portreciki, związane zatłuszczonym rzemykiem. 
Panna de Kerkabon spytała, czy w Huronii są malarze. 
 Nie  odparł  osobliwość tę mam od swojej mamki. Mąż jej wziął to łupem, ograbiwszy 
paru Francuzów z Kanady, którzy toczyli z nami wojnę... To wszystko, co mi wiadomo. 
Przeor przyglądał się bacznie portretom; zbladł, ręce drżały mu ze wzruszenia. 
 Najświętsza Panno z Góry!  wykrzyknął  toć to twarz mego brata i jego żony! 
Siostra, przyjrzawszy się z równym wzruszeniem, orzekła to samo. Ogarnęło ich zdumienie, 
radość zmieszana z bólem; roztkliwili się, płakali; serce im biło, wydawali krzyki, wydzierali 
sobie portrety; brali je i oddawali je sobie dwadzieścia razy na sekundę; pożerali oczami portrety 
i Hurona; pytali go bezładnie, gdzie, kiedy i jak te portrety dostały się do rąk jego mamki: liczyli 
czas od wyjazdu kapitana; przypominali sobie, iż mieli wiadomość, że dotarł do ziemi Huronów i 
że od tej pory wszelki słych o nim zaginął. 
Prostaczek powiedział im, że nie znał ojca ani matki. Przeor, człowiek wcale bystry, 
zauważył, że Prostaczek ma nieco zarostu: wiedział, że Huroni go nie mają. 
 Ma włosy na brodzie, jest tedy synem Europejczyka... Brat ani jego żona nie dali znaku 
życia od czasu wyprawy na Huronów w roku 1669... Bratanek mój musiał być wówczas 
dzieckiem przy piersi. Mamka-Huronka ocaliła mu życie i zastąpiła matkę. 
Wreszcie, po stu pytaniach i odpowiedziach  przeor i jego siostra wywnioskowali, że Huron 
jest ich rodzonym bratankiem. Uściskali go lejąc łzy; Prostaczek zaś śmiał się, nie mogąc sobie 
wyobrazić, aby Huron mógł być bratankiem przeora z Dolnej Bretanii. 
Towarzystwo zjawiło się niebawem. Pan de Saint-Yves, który był wielkim fizjonomistą, 
porównał oba portrety z twarzą Prostaczka, po czym wywiódł bystro, że ma oczy matki, czoło i 
nos nieboszczyka kapitana, policzki zaś przypominają coś z obojga. 
Panna de Saint-Yves, która nigdy nie widziała ani jego ojca, ani jego matki, upewniała, że 
Prostaczek zupełnie jest do nich podobny. Wszyscy podziwiali Opatrzność oraz cudowne związki 
8 

wydarzeń. Słowem, byli tak przeświadczeni o pochodzeniu Prostaczka, że on sam zgodził się być 
bratankiem przeora, oświadczając, że nie ma nic przeciw temu pokrewieństwu. 
Zgromadzenie udało się podziękować Bogu do kościoła Najświętszej Panny z Góry, gdy 
Huron z obojętną miną zabawiał się w domu butelką. 
Anglicy, którzy go przywieźli, gotowi rozwinąć żagiel, przyszli mu oznajmić, że czas w 
drogę. 
 Widocznie  odparł  nie odnaleźliście tu stryjów i ciotek... Zostaję... Wracajcie do 
Plymouth: daję wam wszystkie swoje rzeczy; nie trzeba mi już niczego, skoro jestem bratankiem 
przeora. 
Anglicy odpłynęli, niewiele troszcząc się o Prostaczka i o jego odnalezionych bretońskich 
krewniaków. 
Skoro stryj i ciotka, i cała kompania odśpiewali Te Deum; skoro delegat jeszcze nadręczył 
Prostaczka pytaniami; skoro wyczerpano wszystko, na co może się zdobyć zdumienie, radość, 
roztkliwienie, przeor z Góry i ksiądz de Saint-Yves uchwalili co rychlej ochrzcić Prostaczka. Ale 
z dwudziestoletnim hurońskim dryblasem była cokolwiek inna sprawa niż z niemowlęciem, które 
się odradza bez własnej świadomości. Trzeba go było oświecić, co zdawało się niełatwe, gdyż 
ksiądz de Saint-Yves był przekonany, że człowiekowi, który nie urodził się we Francji, brak jest 
wszelkiego oleju w głowie. 
Przeor zwrócił uwagę obecnych, iż mimo że w istocie pan Prostaczek, jego bratanek, nie miał 
szczęścia urodzić się w Dolnej Bretanii, posiada on dowcip wcale bystry; ze wszystkich jego 
odpowiedzi można osądzić, że tak po ojcu, jak po matce natura obdarzyła go hojnie w tej mierze. 
Spytano go najpierw, czy kiedy czytał jaką książkę. Odparł, że czytał Rabelaisgo w 
przekładzie angielskim i parę urywków z Szekspira, które umie na pamięć; znalazł te książki u 
kapitana, który go wiózł z Ameryki do Plymouth, a bardzo mu trafiły do smaku. Delegat nie 
omieszkał zadać mu paru pytań w kwestii tych książek. 
 Przyznam się  odparł Prostaczek  że domyśliłem się tego i owego, reszty zaś nie 
rozumiałem zgoła. 
Słysząc to ksiądz de Saint-Yves zauważył, że i on sam, i większość ludzi zawsze czyta w ten 
sposób. 
 Czytałeś zapewne Biblię  spytał. 
 Bynajmniej, księże proboszczu; nie było jej wśród książek kapitana... nigdy nawet o niej nie 
słyszałem. 
 Oto, jakie to ladaco ci Anglicy  wykrzyknęła panna de Kerkabon  więcej im warta 
sztuczka Szekspira, śliwkowy pudding i butelka rumu niż cały Pięcioksiąg! Toteż nie nawrócili 
nikogo w Ameryce... To ludzie przeklęci od Boga: tylko patrzeć, jak odbierzemy im Jamajkę i 
Wirginię. 
Na razie sprowadzono z Saint-Malo najzdolniejszego krawca, aby ubrać Prostaczka. 
Towarzystwo rozstało się. Delegat powędrował ze swymi pytaniami gdzie indziej. Odchodząc, 
panna de Saint-Yves odwróciła się kilka razy, aby popatrzeć na Prostaczka, on zaś skłonił się jej 
niżej niż komukolwiek w życiu. 
Przed rozstaniem delegat przedstawił pannie de Saint-Yves swego syna, drągala, który świeżo 
opuścił kolegium; ale ledwie nań spojrzała, tak była zajęta dwornością Hurona. 
9 

III 
JAK HURON IMIENIEM PROSTACZEK NAWRÓCIŁ SIĘ 
Przeor czując się nieco w wieku i rozumiejąc, że Bóg zesłał mu bratanka na pociechę starości, 
ułożył sobie, że mógłby mu przekazać swój urząd, gdyby mu się udało ochrzcić go i skłonić do 
włożenia sukienki zakonnej. 
Prostaczek miał wyborną pamięć. Wrodzona dolnobretońska krzepkość, zahartowana 
klimatem Kanady, dała głowie jego taką tęgość, że kiedy w nią było tłuc, zaledwie czuł 
cośkolwiek; co zaś wyryto wewnątrz, nie zacierało się nigdy. Nigdy niczego nie zapominał. 
Inteligencję miał żywą i jasną; ponieważ dziecięctwa jego nie przeładowano zbytecznymi 
bredniami, którymi dławią je u nas, pojęcia wchodziły w jego głowę nie zaćmione niczym. 
Przeor postanowił wreszcie dać mu do czytania Nowy Testament. Prostaczek wchłonął go z 
przyjemnością; ponieważ jednak nie wiedział, gdzie i kiedy zdarzyły się wszystkie te przygody, 
nie wątpił, że teatrem wypadków była Dolna Bretania, i przysiągł, że obetnie nos Kaifaszowi i 
Piłatowi, o ile spotka kiedy tych hultajów. 
Stryjaszek uradowany dobrymi skłonnościami chłopca oświecił go w krótkim przeciągu czasu; 
pochwalił jego zapał, ale pouczył go, że zapał ten jest spóźniony, ile że ludzie ci pomarli jakieś 
tysiąc sześćset dziewięćdziesiąt lat temu. Niebawem Prostaczek nauczył się prawie całej książki 
na pamięć. Zadawał czasem pytania, które wprawiały przeora w wielki kłopot. Często musiał się 
radzić księdza de Saint-Yves, który, nie wiedząc co odpowiedzieć, sprowadził jezuitę, iżby 
dokończył nawrócenia Hurona. Wreszcie łaska podziałała: Prostaczek przyrzekł zostać 
chrześcijaninem. Nie wątpił, że będzie trzeba zacząć od obrzezania. 
 Nie widzę  mówił  w książce, którą mi dano, ani jednej osoby, która by nie była 
obrzezana; oczywiste jest tedy, że muszę uczynić ofiarę ze swego napletka; im prędzej, tym 
lepiej. 
Nie namyślał się długo; posłał po chirurga i prosił o dokonanie zabiegu, mniemając, iż 
niezmiernie ucieszy tym faktem pannę de Kerkabon i całe towarzystwo. Frater, który nie robił 
jeszcze niczego podobnego, uwiadomił rodzinę, która podniosła krzyk. Poczciwa Kerkabońcia 
drżała, aby bratanek, chłopiec rezolutny i chybki do czynu, nie zrobił sobie tej operacji sam i 
bardzo niezręcznie i aby nie wynikły stąd smutne następstwa, którymi damy interesują się zawsze 
przez dobroć serca. 
Przeor sprostował pojęcia Hurona: przedstawił mu, że obrzezanie wyszło już z mody, że 
chrzest jest o wiele łagodniejszy i bardziej zbawienny; że zakon łaski inny jest niż zakon 
surowości. Prostaczek, który miał wiele prawości i rozsądku, spierał się, ale uznał swój błąd (co 
w Europie jest między dysputantami dość rzadkie); wreszcie przyrzekł dać się ochrzcić, kiedy 
rozkażą. 
Najpierw trzeba było wyspowiadać się; to było najtrudniejsze. Prostaczek miał wciąż w 
kieszeni książkę, którą dostał od stryjaszka. Nie znalazł tam, aby bodaj jeden z apostołów się 
spowiadał, i to uczyniło go bardzo opornym. Przeor zamknął mu usta, pokazując w liście 
świętego Jakuba Młodszego słowa, które tyle krwi psują heretykom: Wyznawajcie swoje 
10 

grzechy jedni drugim. Huron zamilkł i wyspowiadał się franciszkaninowi. Kiedy skończył, 
wywlókł dobrego ojca z konfesjonału, zajął jego miejsce, jego zaś rzucił na kolana przed sobą: 
 Nuże, przyjacielu, powiedziano jest: Wyznawajcie swoje grzechy jedni drugim; ja ci 
powiedziałem swoje, nie wyjdziesz stąd, póki mi nie opowiesz twoich. 
To mówiąc gniótł go tęgo kolanem. Franciszkanin zaczął drzeć się na cały kościół. Zbiegli się 
ludzie i ujrzeli katechumena, jak dławił mnicha w imię świętego Jakuba Młodszego. Radość z 
ochrzczenia hurońsko-angielskiego Dolnobretończyka była tak wielka, że darowano mu te 
wybryki. Wielu nawet teologów było zdania, że spowiedź nie była potrzebna, skoro chrzest 
zastępuje wszystko. 
Umówiono dzień z biskupem z Saint-Malo, który, można sobie wyobrazić, mile połechtany 
nadzieją ochrzczenia Hurona, przybył we wspaniałym stroju, otoczony klerem. Panna de Saint-
Yves, błogosławiąc Boga, włożyła najpiękniejszą suknię i posłała do Saint-Malo po fryzjerkę, 
aby godnie wystąpić na ceremonii. Pytalski delegat przybył wraz z całą okolicą. Przystrojono 
wspaniale kościół, ale kiedy trzeba było Hurona zaprowadzić do zakrystii, okazało się, że go nie 
ma. 
Stryj i ciotka zarządzili poszukiwania. Mniemano, że swoim zwyczajem poszedł na 
polowanie. Uczestnicy rozbiegli się po lasach i siołach: ani śladu Hurona. 
Zaczęto się obawiać, czy nie wrócił do Anglii. Przypominano sobie, iż mawiał, że bardzo lubi 
ten kraj. Przeor i jego siostra byli przeświadczeni, że w krainie tej chrzest jest nieznany i drżeli o 
duszę bratanka. Biskup, stropiony, zabierał się do odwrotu. Przeor i ksiądz de Saint-Yves byli w 
rozpaczy. Delegat wypytywał przechodniów ze zwykłą powagą. Panna de Kerkabon płakała; 
panna de Saint-Yves nie płakała, ale wydawała głębokie westchnienia świadczące o jej 
upodobaniu w sakramentach. Przechadzały się obie smutno wśród wierzb i trzcin okalających 
pobliską rzekę, kiedy ujrzały w rzece dużą postać, dość białą, z rękami skrzyżowanymi na 
piersiach. Wydały głośny krzyk i odwróciły się. Ale niebawem ciekawość przemogła inne 
względy; obie panienki wśliznęły się między trzciny i upewniwszy się, że ich nikt nie widzi, 
starały się zobaczyć, co to takiego. 
11 

IV 
CHRZEST PROSTACZKA 
W tej chwili nadbiegli przeor i proboszcz: spytali Prostaczka, co tu robi. 
 Do paralusza, panowie, czekam na chrzest: od godziny tkwię w wodzie po szyję. To się nie 
godzi, doprawdy, dać mi marznąć tak długo. 
 Drogi bratanku  rzekł czule przeor  nie ma zwyczaju chrzcić w Dolnej Bretanii w ten 
sposób. Ubierz się i chodź z nami. 
Słysząc to panna de Saint-Yves szepnęła do towarzyszki: 
 Myśli pani, że on zaraz się ubierze?
Ale Huron rzekł:
 Tym razem nie omamicie mnie tak łatwo jak kiedyś. Pilnie studiowałem od owego czasu i 
jestem zupełnie pewny, że chrzci się tak a nie inaczej. Eunucha królowej Kandacji ochrzczono w 
strumieniu; niech mi pan pokaże, proszę, w książce, którą mi dałeś, aby ktoś inaczej brał się do 
rzeczy. Albo się wcale nie chrzczę, albo chrzczę się w rzece. 
Daremnie tłumaczono mu, ze zwyczaje się zmieniły: Prostaczek był uparty jak Bretończyk i 
Huron razem. Wracał wciąż do eunucha królowej Kandacji; mimo zaś że ciotka jego oraz panna 
de Saint-Yves, przyglądając mu się z wikliny, miały prawo powiedzieć, iż nie jemu przystało 
powoływać się na podobne indywiduum, nie uczyniły tego przez dyskrecję. Sam biskup przybył 
na odsiecz, co jest sukurs nie lada; ale nic nie wskórał. Huron spierał się z biskupem. 
 Pokażcie mi  mówił  w książce, którą mam od stryja, jednego człowieka, który by się nie 
chrzcił w rzece, a zrobię wszystko, co wam się podoba. 
Ciotka, zrozpaczona, przypomniała sobie, że za pierwszym razem, kiedy bratanek złożył 
ukłon towarzystwu, skłonił się przed panną de Saint-Yves głębiej niż przed innymi: nawet 
księdza biskupa nie pozdrowił tak serdecznie a z takim szacunkiem jak tę piękną pannę. 
Postanowiła tedy zwrócić się do niej: prosiła, aby wpływem swoim skłoniła Hurona do przyjęcia 
chrztu na sposób mieszkańców Bretanii. Nie postało jej w głowie, aby bratanek mógł być 
chrześcijaninem, gdyby się uparł dostąpić chrztu w bieżącej wodzie. 
Panna de Saint-Yves zarumieniła się z uciechy, jaką jej sprawiało owo doniosłe zlecenie; 
zbliżyła się skromnie do Prostaczka i ściskając mu dłoń w sposób wielce, zaiste, szlachetny, 
rzekła: 
 Czy pan nic nie chce zrobić dla mnie?
Wymawiając te słowa to spuszczała oczy, to znów podnosiła je ze wzruszającym wdziękiem.
 Och, wszystko, co pani zechce, co pani rozkaże: chrzest z wody, ognia, krwi; nie ma rzeczy, 
której bym pani odmówił. 
Panna de Saint-Yves mogła się chlubić, że dokonała w dwóch słowach tego, czego nie mogły 
zdziałać ani nalegania przeora, ani pytalstwo delegata, ani nawet wywody biskupa. Czuła swój 
triumf, ale nie czuła go jeszcze w całej pełni. 
Rzecz odbyła się z całą przystojnością, przepychem i ozdobą. Stryj i ciotka ustąpili księdzu de 
Saint-Yves i jego siostrze zaszczytu trzymania Prostaczka do chrztu. Panna de Saint-Yves 
12 

promieniała z radości, że jest chrzestną matką. Nie wiedziała, jakie ciężary nakłada ten chlubny 
tytuł: przyjęła zaszczyt, nie znając jego opłakanych następstw. 
Ponieważ nie istnieje ceremonia, której by nie towarzyszył wielki obiad, po wyjściu ze 
świątyni wszyscy znaleźli się u stołu. Miejscowi dowcipnisie mówili, że nie należy chrzcić wina. 
Przeor powiadał, że wedle Salomona wino rozwesela serce człowieka. Ksiądz biskup dodał, iż 
patriarcha Juda miał uwiązać swego osiołka do winnej latorośli i zmoczyć płaszcz w soku 
winnym, i żałował, że nie może tego samego uczynić w Bretanii, której Bóg odmówił winnic. 
Każdy starał się spłodzić jakiś koncept na temat chrztu Prostaczka i jakiś komplement pod 
adresem chrzestnej matki. Delegat, wciąż pod znakiem pytajnika, spytał Hurona, czy będzie 
wierny przyrzeczeniom. 
 Jakże miałbym nie być im wierny  odparł Huron  skorom je złożył w ręce panny de Saint-
Yves? 
Huron rozgrzał się: pił obficie za zdrowie chrzestnej matki. 
 Gdybym otrzymał chrzest z ręki pani, czuję, że zimna woda, którą mi wlano na czub, byłaby 
mnie sparzyła. 
Delegatowi wydało się to zbyt poetyczne, bo nie wiedział, jak dalece alegoria zwyczajna jest 
mieszkańcom Kanady. Natomiast chrzestna matka była bardzo rada. 
Świeżo ochrzczonemu dano imię Herkules. Biskup z Saint-Malo dopytywał się pilnie, co to za 
patron, o którym nigdy nie słyszał. Jezuita, człek bardzo uczony, objaśnił, że to był święty, który 
dokonał dwunastu cudów; spełnił i trzynasty, wobec którego blednie tamtych dwanaście, ale o 
którym jezuicie nie przystało mówić: obabił jednej nocy pięćdziesiąt dziewcząt. Jakiś żartowniś 
wspomniał ten cud z triumfem. Damy spuściły oczy i uznały z fizjonomii Prostaczka, że godny 
jest świętego, którego nosi imię. 
13 

V 
PROSTACZEK ZAKOCHANY 
Trzeba powiedzieć, że od czasu tego chrztu i tego obiadu panna de Saint-Yves gorąco 
pragnęła, aby ksiądz biskup przypuścił ją do uczestnictwa jeszcze w jakim sakramencie z panem 
Herkulesem Prostaczkiem. Jednakże, jako dobrze wychowana i skromna osoba, nie śmiała 
otwarcie sama przed sobą wyznać tych tkliwych uczuć; jeśli wyrwało się jej jakie spojrzenie, 
słowo, gest, myśli, spowijała je nieskończenie uroczą zasłoną wstydu; była wraz czuła, ognista i 
pełna cnoty. 
Skoro tylko biskup odjechał, Prostaczek i panna de Saint-Yves spotkali się, bez świadomości, 
że się szukają. Prostaczek oświadczył jej z miejsca, że kochają z całego serca i że piękna 
Abakaba, za którą szalał w ojczyźnie, nie umywała się do niej. Panienka odparła ze zwykłą 
skromnością, że trzeba mu co rychlej pomówić o tym z przeorem, swoim stryjem, oraz z ciotką; 
ona ze swej strony napisze o tym stówko dobremu bratu, księdzu de Saint-Yves, i ma nadzieję 
uzyskać powszechne zezwolenie. 
Prostaczek odparł, że nie trzeba mu niczyjego zezwolenia; śmieszne mu się wydaje pytać 
innych o to, co ma robić; kiedy się dwie strony porozumiały, nic im po pośrednictwie kogoś 
trzeciego. 
 Nie radzę się nikogo  rzekł  kiedy mam ochotę jeść, spać albo polować. Wiem, że w 
miłości niezgorsza to rzecz zgoda osoby, którą się kocha; ale ponieważ się nie kocham ani w 
stryju, ani w ciotce, nie o nich chodzi w tej sprawie. Ty także, wierzaj mi, pani, chciej się obejść 
bez księdza de Saint-Yves. 
Można się domyślić, że piękna Bretonka rozwinęła całą subtelność swego umysłu na to, aby 
sprowadzić Hurona na drogę przestrzegania względów przystojności; pogniewała się nawet, ale 
rychło dała się ułagodzić. Słowem, nie wiadomo, jak by się skończyła ta rozmowa, gdyby o 
zmierzchu proboszcz nie zabrał siostry na plebanię. Prostaczek pożyczył dobrej nocy stryjowi i 
ciotce, zmęczonym nieco ceremonią i długim obiadem. Sam siedział do późna, składając 
hurońskie wiersze na cześć ukochanej: trzeba wiedzieć, że nie ma krainy, gdzie by miłość nie 
czyniła kochanka poetą. 
Nazajutrz po śniadaniu stryj przemówił doń w te słowa w obecności panny de Kerkabon, która 
słuchała z rozczuleniem: 
 Niebu niech będzie chwała, mój bratanku, za to, że masz zaszczyt być chrześcijaninem i 
Bretonem! Ale to nie wystarcza; ja jestem już w wieku; brat zostawił mi skrawek ziemi 
przynoszący bardzo niewiele... Mam dobre opactwo; jeśli zechcesz na początek, jak na to liczę, 
przyjąć święcenia diakona, przekażę ci swoje opactwo i będziesz żył sobie dostatnio, stawszy się 
wprzód pociechą mej starości. 
Prostaczek odparł; 
14 

 Mój stryju, niech ci Bóg da wszystko najlepsze, żyj najdłużej, jak zdołasz. Nie wiem, co 
znaczą święcenia ani przekazać opactwo; ale na wszystko się godzę, bylem miał dla siebie 
pannę de Saint-Yves. 
 Boże miłosierny, bratanku, co ty mi powiadasz? Czyżbyś rozkochał się w tej panience? 
 Tak, stryju. 
 Niestety, mój bratanku, niepodobna, abyś ją zaślubił. 
 Bardzo podobna, stryju; nie tylko ścisnęła mnie za rękę przy rozstaniu, ale przyrzekła, że 
poprosi o moją rękę: żenię się z nią, rzecz postanowiona. 
 To niemożliwe, powiadam ci: jest twoją chrzestną matką; to straszliwy grzech, aby 
chrzestna matka ściskała za rękę chrześniaka; nie wolno zaślubić swojej chrzestnej matki, prawa 
boskie i ludzkie sprzeciwiają się temu. 
 Do paralusza, stryju, ty kpisz sobie ze mnie. Czemu by miało być wzbronione zaślubić 
chrzestną matkę, kiedy jest młoda i ładna? W książce, którą mi dałeś, nie widziałem nigdy, żeby 
to było co złego ożenić się z panną, która pomogła komuś do chrztu. Widzę z każdym dniem, że 
robi się tu mnóstwo rzeczy, których nie ma w twojej książce, a nie robi się tego, co ona zaleca; 
wyznaję, że mnie to dziwi i gniewa. Jeśli mi zechcecie wydrzeć pod pozorem chrztu pannę de 
Saint-Yves, uprzedzam, że ją porwę i że się odechrzczę. 
Przeor osłupiał, ciotka rozpłakała się. 
 Drogi bracie  rzekła  nie dajmyż, aby nasz bratanek miał być potępiony; Ojciec Święty 
może mu udzielić dyspensy i wówczas będzie mógł po chrześcijańsku zażywać szczęścia z 
przedmiotem swego ukochania. 
Prostaczek uściskał ciotkę. 
 Któż jest  spytał  ów zacny człowiek, który tak poczciwie wspomaga dziewczęta i 
chłopców w ich amorach? Muszę z nim zaraz pogadać. 
Wytłumaczono mu, kto to jest papież; Prostaczek był jeszcze bardziej zdziwiony niż wprzódy. 
 Ani słowa o tym nie ma w twojej książce, drogi stryju. Sporo podróżowałem; znam morze. 
Jesteśmy oto nad oceanem; i ja miałbym opuścić pannę de Saint-Yves, aby o pozwolenie 
kochania jej prosić jakiegoś pana, który mieszka nad Morzem Śródziemnym, o czterysta mil stąd, 
i którego języka nie rozumiem! To zanadto pocieszne. Idę natychmiast do księdza de Saint-Yves, 
który mieszka o milę, i ręczę wam, że do jutra zaślubię mą ukochaną. 
W tej chwili wszedł delegat, który, wedle zwyczaju, spytał go, dokąd spieszy. 
 Idę się żenić  rzekł Prostaczek, wybiegając pędem, i w kwadrans znalazł się u pięknej 
Bretonki, która spała jeszcze. 
 Och, bracie  rzekła panna de Kerkabon do przeora  nigdy nie zrobisz poddiakona z tego 
chłopca! 
Delegat był bardzo nierad z tej wyprawy; pragnął, aby syn jego zaślubił pannę de Saint-Yves; 
syn ten był jeszcze głupszy i nieznośniejszy od ojca. 
15 

VI 
PROSTACZEK PĘDZI DO UKOCHANEJ I WPADA W SZAŁ 
Ledwie przybywszy Prostaczek spytał starej służącej, gdzie znajduje się pokój ukochanej, 
pchnął wątłe drzwi i podbiegł do łóżka. Panna de Saint-Yves, nagle zbudzona ze snu, krzyknęła: 
-Jak to, to ty? Och! och! to ty! Co pan robi? 
Odpowiedział: 
 Zaślubiam cię.
I, w istocie, byłby ją zaślubił, gdyby się nie broniła z całą energią dobrze wychowanej osoby.
Prostaczek nie lubił, aby zeń żartowano, wszystko to wydawało mu się bardzo nie na miejscu.
 Inaczej poczynała sobie ze mną panna Abakaba, moja pierwsza kochanka. Jesteś 
nieuczciwa; przyrzekłaś mnie zaślubić, a teraz nie chcesz: to jest pogwałcenie najprostszych 
zasad honoru; nauczę cię dotrzymywać słowa i sprowadzę cię na drogę cnoty. 
Prostaczek posiadał męską i nieugiętą cnotę, godną swego patrona Herkulesa, którego 
imieniem go ochrzczono; miał ją rozwinąć w całej okazałości, kiedy na rozdzierające krzyki 
panny, bardziej umiarkowanej w cnocie, przybiegł roztropny proboszcz wraz ze swą gospodynią, 
ze starym służącym bigotem oraz z księdzem wikarym. Widok ten powściągnął zapał napastnika. 
 Trójco Przenajświętsza!  wykrzyknął proboszcz.  Co ty tu robisz, sąsiedzie? 
 Swoją powinność  odparł młody człowiek  dopełniam przyrzeczenia, które jest święte. 
Panna de Saint-Yves, rumieniąc się, poprawiła odzież. Odciągnięto Prostaczka do dalszych 
pokojów. Proboszcz przedstawił mu okropność tego postępowania. Prostaczek powoływał się na 
przywileje naturalnego prawa, które znał doskonale. Proboszcz silił się dowieść, że wszelkie 
pierwszeństwo należy się prawu pisanemu i że gdyby nie układy zawarte między ludźmi, prawo 
natury byłoby, zawsze niemal, naturalnym rozbojem. 
 Trzeba  mówił  rejenta, księży, świadków, kontraktu, dyspensy.
Prostaczek odpowiadał argumentem, który zawsze wytaczają dzicy:
 Muszą z was być bardzo nieuczciwi ludzie, skoro potrzebujecie między sobą tylu 
ostrożności! 
Proboszcz nie wiedział, co odpowiedzieć. 
 Zapewne  rzekł  zdarza się wśród nas sporo zmienników i oszustów; tyleż by się ich 
znalazło i pośród Huronów, gdyby żyli w wielkim mieście; ale też istnieją dusze roztropne, 
uczciwe, światłe, i tacy właśnie ludzie utworzyli prawa; im kto poczciwszy, tym bardziej winien 
się im poddać: daje przykład niegodziwcom, każąc im szanować hamulec, który cnota nałożyła 
sama sobie. 
Ta odpowiedź uderzyła Prostaczka. Wspomnieliśmy już, że miał umysł roztropny; ułagodzono 
go pochlebnymi słowy; dano mu nadzieję (dwie pułapki, w które chwyta się ludzi na obu 
półkulach) i pokazano mu nawet pannę de Saint-Yves, skoro ukończyła toaletę. Wszystko odbyło 
się bardzo przyzwoicie; ale mimo tej obyczajności błyszczące oczy Prostaczka-Herkulesa kazały 
wciąż spuszczać powieki jego bogdance i przyprawiały całe towarzystwo o drżenie. 
16 

Z niezmierną trudnością przyszło go wyprawić do stryjostwa. Trzeba się było znów uciec do 
wpływu pięknej panny: im bardziej czuła swoją władzę, tym bardziej go kochała. Wyprawiła go 
z wielkim swoim strapieniem. Skoro się wreszcie oddalił, proboszcz, który był nie tylko znacznie 
starszym bratem panny de Saint-Yves, ale i jej opiekunem, postanowił zabezpieczyć pupilkę 
przed zapałami groźnego zalotnika. Poradził się delegata, który, wciąż mając widoki na pannę dla 
swego synala, poradził zamknąć biedną dziewczynę w klasztorze. Był to straszliwy cios: nawet 
osoba obojętna, osadzona w klasztorze, krzyczałaby wniebogłosy; cóż dopiero kochanka, i to 
kochanka równie cnotliwa, jak czuła! Toteż szalała z rozpaczy. 
Wróciwszy do przeora Prostaczek opowiedział wszystko ze zwykłą naiwnością. Uraczono go 
tymi samymi perswazjami, które wywarły pewien wpływ na jego umysł, a żadnego na jego 
zmysły; ale nazajutrz, kiedy chciał pospieszyć do pięknej bogdanki, aby z nią dysputować o 
prawie naturalnym i prawie zwyczajowym, delegat oznajmił mu ze złośliwą radością, że panna 
jest w klasztorze. 
 Więc dobrze  odparł  pójdę rozmówić się z nią w klasztorze. 
 To niemożliwe  odparł delegat; wytłumaczył mu bardzo obszernie, co znaczy: klasztor, 
czyli konwent; że to słowo pochodzi od łacińskiego conventus, co znaczy: zgromadzenie. 
Huron nie mógł zrozumieć, czemu by go nie miano dopuścić do zgromadzenia. Skoro go 
pouczono, że owo zgromadzenie to rodzaj więzienia, w którym trzyma się dziewczęta pod 
kluczem  rzecz straszliwa, nieznana u Huronów i w Anglii  wpadł w taką wściekłość, w jaką 
popadł patron jego, Herkules, kiedy Euryt4, król Echalii, nie mniej okrutny od księdza de Saint-
Yves, odmówił mu swej córki Joli, nie mniej pięknej od siostry proboszcza. Chciał podłożyć 
ogień pod klasztor, porwać kochankę lub spłonąć wraz z nią. Panna de Kerkabon, przestraszona, 
coraz więcej traciła nadzieję oglądania bratanka poddiakonem i mówiła z płaczem, że diabeł 
wstąpił weń od czasu, gdy go ochrzczono. 
4 Legendarny król Echalii, słynny łucznik, przyrzekł córkę temu, kto go przewyższy w tym ćwiczeniu. 
Zwyciężony przez Herkulesa, nie chciał dotrzymać słowa i zginął z jego ręki. 
17 

VII 
PROSTACZEK ODPĘDZA ANGLIKÓW 
Pogrążony w ciężkiej melancholii, Prostaczek puścił się nad morze, z dubeltówką na ramieniu, 
z kordelasem u boku, mierząc od czasu do czasu z fuzji do jakiegoś ptaka, a często mając pokusę 
wymierzyć do siebie; ale kochał jeszcze życie dzięki myśli o pięknej Saint-Yves. To przeklinał 
stryja, ciotkę, całą Bretanię i swój chrzest, to znów błogosławił wszystko, bo dzięki temu poznał 
ubóstwianą. To zrywał się, aby podpalić klasztor, to zatrzymywał się w miejscu, rażony myślą, że 
spaliłby swą bogdankę. Wschodnie i zachodnie wichry nie tak gwałtownie miotają falami La 
Manche, jak te sprzeczne myśli poruszały jego serce. 
Szedł wielkimi krokami, nie wiedząc dokąd, kiedy usłyszał głos bębna. Ujrzał ciżbę ludzi, z 
których połowa biegła ku wybrzeżu, druga zaś uciekała. 
Tysiączne krzyki rozlegały się ze wszystkich stron; ciekawość i junactwo pognały Prostaczka 
ku miejscu, skąd pochodził hałas; znalazł się tam w paru susach. Komendant milicji, który 
wieczerzał z nim u przeora, poznał go natychmiast; podbiegł z otwartymi ramionami: 
 Ha, to Prostaczek! będzie walczył za nas!
Na to milicjanci, wpółżywi ze strachu, skrzepili się na duchu i jęli również krzyczeć:
 Prostaczek! Prostaczek! 
 Panowie  rzekł  o co chodzi? Czemuż jesteście tak wzburzeni? Czy wam zamknięto 
kochanki w klasztorze? 
Setka bezładnych głosów wykrzyknęła: 
 Nie widzisz, że Anglicy lądują? 
 Więc cóż?  odparł Huron  to godni ludzie; oni nie porwali mi kochanki. 
Komendant wytłumaczył mu, że Anglicy przybyli, aby złupić opactwo w Górze, wypić wino 
jego stryja, a może i porwać pannę de Saint-Yves; że statek, na którym Prostaczek zawinął do 
Bretanii, przybył jedynie po to, aby się rozpatrzyć w wybrzeżach; że Anglicy podejmują 
nieprzyjacielskie kroki nie wypowiedziawszy wojny królowi Francji i że kraj jest w 
niebezpieczeństwie. 
 Och! Jeśli tak, w takim razie gwałcą prawo naturalne. Puśćcie mnie tylko; mieszkałem długo 
wśród nich, znam ich język, pogadam z nimi: nie sądzę, aby mieli tak bezecny zamiar. 
Podczas tej rozmowy flota angielska zbliżyła się. Huron pędzi naprzeciw, skacze w czółno, 
przybija, wdrapuje się na statek admirała i pyta, czy to prawda, że przybywają łupić kraj nie 
wypowiedziawszy wprzód uczciwie wojny. Admirał i załoga aż zanieśli się od śmiechu; 
potraktowali go ponczem i odprawili z kwitkiem. 
Prostaczek, dotknięty tym obejściem, myślał już tylko o tym, aby się bić przeciw dawnym 
przyjaciołom za swoich rodaków i za księdza przeora. Okoliczna szlachta zbiegała się ze 
wszystkich stron; przyłączył się do niej. Było tam parę armatek: nabija, mierzy i daje z nich 
ognia po kolei. Anglicy wysiadają na ląd: biegnie ku nim, zabija własną ręką trzech, rani nawet 
admirała, który pozwolił sobie zeń zadrwić. Dzielność jego podnieca odwagę całej milicji; 
Anglicy uciekają na statki, a całe wybrzeże rozbrzmiewa krzykiem: 
18 

 Zwycięstwo! Niech żyje król! Niech żyje Prostaczek! 
Wszystko ciśnie się ku niemu, każdy chce zatamować krew jego ran. Ach  myślał 
Prostaczek  gdyby panna de Saint-Yves była tutaj, przyłożyłaby mi kompres. 
Delegat, który w czasie walki schował się do piwnicy, przyszedł z innymi winszować 
Prostaczkowi. Ale jakże się zdziwił, kiedy usłyszał, jak nasz Herkules oświadczył kilkunastu 
chwatom, którzy go otaczali: 
 Moi przyjaciele, to jeszcze nic ocalić opactwo; trzeba oswobodzić pannę. 
Słowa te rozpromieniły wrzącą młodzież. Cisną się za nim tłumnie, pędzą na klasztor. Gdyby 
delegat nie uprzedził co rychlej komendanta, gdyby się nie puszczono w tropy tej ochoczej 
gromadki, byłoby poniewczasie. Odprowadzono Prostaczka do stryjostwa, którzy powitali go 
łzami rozczulenia. 
 Widzę już, że nie będziesz nigdy poddiakonem ani przeorem  rzekł stryj  będziesz 
oficerem jeszcze dzielniejszym od mego brata kapitana i prawdopodobnie takim samym golcem. 
A panna de Kerkabon ściskała go wciąż, powtarzając z płaczem: 
 Zabiją go jak ojca; lepiej mu było zostać poddiakonem. 
Wśród walki Prostaczek podniósł z ziemi ciężką sakiewkę z gwineami, prawdopodobnie 
własność admirała. Nie wątpił, iż dzięki jej zawartości będzie mógł zakupić całą Dolną Bretanię i 
zrobić z panny de Saint-Yves wielką damę. Wszyscy namówili go, aby się wybrał do Wersalu, 
iżby tam otrzymał nagrodę swoich usług. Komendant i inni oficerowie wystawili mu 
najchlubniejsze świadectwa. Stryjostwo pochwalili tę podróż. Z wszelką pewnością będzie 
przedstawiony królowi: już to samo zapewniłoby mu nie lada stanowisko w okolicy. Poczciwcy 
pomnożyli angielską sakiewkę wcale okrągłą sumką z własnych oszczędności. Prostaczek myślał 
w duchu: Kiedy zobaczę króla, poproszę, żeby mi dał pannę de Saint-Yves za żonę; z pewnością 
nie odmówi mi. Pojechał tedy przeprowadzony okrzykami całego kantonu, na wpół uduszony w 
uściskach, skąpany łzami ciotki, pobłogosławiony przez stryja, polecając się w duchu pięknej 
pannie de Saint-Yves. 
19 

VIII 
JAK PROSTACZEK UDAŁ SIĘ NA DWÓR I JAK W DRODZE 
ZDARZYŁO MU SIĘ WIECZERZAĆ W TOWARZYSTWIE 
HUGONOTÓW 
Prostaczek puścił się do Saumur koczobrykiem, ponieważ nie było tam wówczas innego 
środka komunikacji. W Saumur zdziwił się, znalazłszy miasto prawie opustoszałe5 i widząc kilka 
rodzin gotujących się do drogi. Dowiedział się, że sześć lat wprzódy Saumur liczyło więcej niż 
piętnaście tysięcy mieszkańców, obecnie zaś nie ma ani sześciu tysięcy. Napomknął o tym przy 
wieczerzy. Było przy stole wielu protestantów; jedni skarżyli się gorzko, drudzy trzęśli się z 
gniewu, inni powiadali płacząc: 
Nos dulcia linquimus arva, 
Nos patriam fugimus6 
Prostaczek, który nie rozumiał po łacinie, poprosił o wytłumaczenie tych słów; znaczą one: 
Opuszczamy nasze słodkie niwy, uchodzimy z ojczyzny. 
 I czemu panowie uchodzicie z ojczyzny? 
 Bo nas zmuszają, abyśmy uznali papieża. 
 I czemuż nie mielibyście go uznać? Nie macie zatem chrzestnych matek, które chcielibyście 
zaślubić? Mówiono mi, że to on daje pozwolenie. 
 Och, panie, ten papież powiada, że jest panem dziedzin królewskich. 
 Ależ, panowie, jakie wy macie rzemiosło? 
 Przeważnie jesteśmy sukiennicy i fabrykanci. 
 Gdyby tedy papież głosił się panem waszego sukna i fabryk, mielibyście słuszność nie 
uznając go; ale co się tyczy królów, to ich sprawa; cóż wy się w to mieszacie? 
Wówczas mały czarny człowieczek przemówił i wyłożył bardzo uczenie pretensje obecnych. 
Naświetlił z taką energią odwołanie edyktu nantejskiego, użalił się tak wzruszająco nad losem 
pięćdziesięciu tysięcy rodzin, które zbiegły, oraz pięćdziesięciu tysięcy innych, nawróconych 
przez dragonów, że Prostaczkowi łzy puściły się z oczu. 
 Czym się tłumaczy  powiadał  że tak wielki król, którego sława sięga aż do Huronów, 
pozbawia się tylu serc gotowych go kochać i tylu ramion gotowych mu służyć? 
 Tym, że go oszukano, jak innych wielkich królów  odparł czarny człowiek.  Wmówiono 
weń, że skoro tylko rzeknie słowo, wszyscy będą myśleli tak samo jak on; że na jedno skinienie 
zmienimy religię, jak nadworny muzyk Lulli zmienia dekoracje w operze. Nie tylko traci kilka 
5 Po odwołaniu w 1683 r. edyktu nantejskiego hugonoci zaczęli masowo opuszczać Francję. Masowy odpływ sił 
roboczych z jej manufaktur spowodował upadek przemysłu. Odwołanie edyktu poprzedziły prześladowania 
protestantów, tzw. dragonady, które miały przemocą nawrócić ich na katolicyzm. 
6 Wergiliusz, Eklogi. I, 3. 
20 

tysięcy użytecznych poddanych, ale robi z nich sobie wrogów: król Wilhelm, który jest obecnie 
panem Anglii, złożył kilka pułków z Francuzów, którzy byliby walczyli za swego monarchę. 
 Taka ruina jest tym bardziej zdumiewająca, iż obecny papież, któremu Ludwik XIV 
poświęca część swego ludu, jest jego jawnym wrogiem. Od dziewięciu lat trwa między nimi 
zwada. Posunęła się tak daleko, że Francja spodziewała się wreszcie, iż pryśnie jarzmo, w którym 
ją od tylu wieków dzierży cudzoziemiec; a zwłaszcza że przestanie w niego pchać pieniądze, co 
jest główną sprężyną spraw tego świata. Oczywiste jest tedy, że oszukano tego wielkiego króla, 
fałszywie przedstawiając mu zarówno jego korzyść, jak i zakres jego władzy, i że nadużyto jego 
wielkoduszności. 
Prostaczek, coraz bardziej wzruszony, spytał, kto są owi Francuzi, oszukujący monarchę tak 
drogiego Huronom. 
 To jezuici  odpowiedziano mu  zwłaszcza ojciec de La Chaise, spowiednik Jego 
Królewskiej Mości. Miejmy nadzieję, że Bóg skarżę ich za to kiedyś i jak oni nas wypędzają, tak 
i ich wypędzą kiedyś. Byliż kiedy ludzie nieszczęśliwsi od nas? Pan Louvois nasyła nam ze 
wszystkich stron na kark jezuitów i dragonów. 
 Czekajcie, panowie  rzekł Prostaczek, nie mogąc już zapanować nad sobą  jadę właśnie do 
Wersalu po nagrodę swoich zasług; pogadam z tym panem Louvois: mówiono mi, że to on 
prowadzi wojny ze swego gabinetu. Zobaczę króla, powiem mu całą prawdę: niepodobna nie 
uznać prawdy, kiedy się ją czuje. Wrócę niebawem, aby zaślubić pannę de Saint-Yves, i proszę 
was na wesele. 
Poczciwi ludzie pomyśleli, że to jakiś wielki pan, podróżujący incognito; niektórzy wzięli go 
za błazna królewskiego. 
Był tam przy stole przebrany jezuita, pełniący funkcję szpiega z ramienia wielebnego ojca de 
La Chaise. Zdawał mu sprawę ze wszystkiego, ów zaś dzielił się wiadomościami z panem 
Louvois. Szpieg sporządził raport: Prostaczek i list przybyli prawie równocześnie do Wersalu. 
21 

IX 
JAK PROSTACZEK PRZYBYŁ DO WERSALU I JAK GO PRZYJĘTO 
NA DWORZE 
Prostaczek zajeżdża koczobrykiem na dziedziniec kuchenny. Pyta jakichś ciurów, kiedy 
można widzieć króla. Zaśmieli mu się w nos, zupełnie jak ów admirał. Potraktował ich tak samo: 
wygrzmocił ich; porwali się nań z pięściami i scena byłaby się zakończyła krwawo, gdyby nie 
pewien gwardzista, szlachcic bretoński, który rozpędził kanalię. 
 Panie  rzekł przybysz  wydaje mi się pan godnym człowiekiem. Jestem bratankiem 
przeora Najświętszej Panny z Góry, pobiłem Anglików; przybywam, aby się widzieć z królem; 
proszę, chciej mnie pan zaprowadzić do jego pokoju. 
Gwardzista, uszczęśliwiony, że spotkał tak tęgiego krajana, nieświadomego widocznie 
obyczajów dworskich, pouczył Prostaczka, że nie tak łatwo jest rozmawiać z królem i że trzeba 
być przedstawionym przez jego dostojność pana de Louvois. 
 Dobrze więc, zaprowadź mnie pan do tego dostojnego pana de Louvois, a on z pewnością 
zawiedzie mnie do króla. 
 Jeszcze trudniej jest  odparł gwardzista  mówić z panem de Louvois niż z samym królem, 
ale zaprowadzę cię do pana Aleksandra, sekretarza w ministerium wojny, to tak jakbyś mówił z 
ministrem. 
Idą tedy do owego pana Aleksandra, ale nie zdołali doń dotrzeć; zajęty był z jakąś damą i 
nakazał, aby nie wpuszczano nikogo. 
 Głupstwo!  rzekł gwardzista  nie ma nic straconego; chodźmy do sekretarza pana 
Aleksandra; to tak jakbyś mówił z samym panem Aleksandrem. 
Huron, zdumiony niepomału, idzie za gwardzistą; czekają pół godziny w przedpokoiku. 
 Cóż to wszystko ma znaczyć?  rzekł Prostaczek.  Czy wszyscy są niewidzialni w tym 
kraju? O wiele łatwiej jest pobić w Bretanii Anglików niż dotrzeć w Wersalu do kogoś, do kogo 
się ma sprawę. 
Dla zabicia czasu zaczął się krajanowi zwierzać ze swej miłości. Ale wybiła godzina, 
gwardzista spieszył na posterunek. Przyrzekli sobie zobaczyć się nazajutrz; po czym Prostaczek 
przetrwał jeszcze drugie pół godziny w przedpokoju, dumając o pannie de Saint-Yves i o 
trudności mówienia z monarchami i sekretarzami sekretarzów. 
Wreszcie gospodarz zjawił się. 
 Panie  rzekł Prostaczek  gdybym z odparciem Anglików czekał tak długo, jak pan mi 
kazałeś czekać na audiencję, hulaliby obecnie w Bretanii co wlezie. 
Słowa te uderzyły sekretarza. Spytał wreszcie. 
 Czego pan sobie życzy? 
 Nagrody  odparł tamten  a oto moje tytuły. 
Przedłożył wszystkie świadectwa. Sekretarz przeczytał i rzekł, że prawdopodobnie Prostaczek 
otrzyma pozwolenie nabycia szarży porucznika. 
22 

 Co? Ja mam płacić za to, że odparłem Anglików? Mam opłacać prawo nadstawiania za was 
karku, gdy wy tu spokojnie urządzacie sobie audiencje? Pan chyba żarty stroi. Żądam kompanii 
kawalerii darmo; żądam, żeby król dobył pannę de Saint-Yves z klasztoru i dał mi ją za żonę; 
chcę mówić z królem w imieniu pięćdziesięciu tysięcy rodzin, które pragnę mu wrócić; słowem, 
chcę być użyteczny: proszę mnie zatrudnić i otworzyć mi drogę do awansu. 
 Jak się pan nazywa, mój panie, który krzyczysz tak głośno? 
 Ha-ha!  odparł Prostaczek  nie czytałeś pan tedy moich świadectw? Więc to takie są 
obyczaje? Nazywam się Herkules de Kerkabon, ochrzczony, mieszkam pod Niebieskim 
Kompasem; poskarżę się na pana przed królem. 
Sekretarz osądził, jak mieszkańcy Saumur, że ten obcy nie musi mieć wszystkich klepek w 
porządku i nie przejął się tym zbytnio. 
Tegoż dnia wielebny ojciec de La Chaise, spowiednik Ludwika XIV, otrzymał list od swego 
szpiega, który obwinił Bretończyka de Kerkabon, że sprzyja w sercu hugonotom i potępia 
jezuitów. Pan de Louvois znowuż otrzymał list od pytalskiego delegata, przedstawiający 
Prostaczka jako draba, który chce palić klasztory i porywać dziewczęta. 
Prostaczek, przeszedłszy się trochę po wersalskich ogrodach, gdzie się potężnie znudził, 
zjadłszy wieczerzę godną Hurona i Bretończyka, położył się spać w słodkiej nadziei, że ujrzy 
nazajutrz króla, uzyska rękę pięknej Saint-Yves, otrzyma co najmniej kompanię kawalerii i 
wstrzyma prześladowanie hugonotów. Kołysał się tymi lubymi myślami, kiedy oddział 
żandarmów wkroczył do pokoju. Najpierw zawładnęli jego dubeltówką i rapierem. 
Sporządzono inwentarz gotowizny, którą miał przy sobie, i zawieziono go do zamku, który 
zbudował Karol V, syn Jana II, koło ulicy Św. Antoniego, wpodle bramy des Tournelles7. 
Możecie sobie wyobrazić zdumienie Prostaczka w drodze! Mniemał zrazu, że śni. Trwał w 
osłupieniu; po czym nagle, przejęty wściekłością, która zdwoiła jego siły, chwyta za gardło 
dwóch zbirów znajdujących się z nim w karocy, wypycha ich przez drzwiczki, rzuca się sam za 
nimi, pociągając trzeciego, który go chciał powstrzymać. Pada z wysiłku, wiążą go, wsadzają z 
powrotem. Na to więc  myślał  zda się odpędzić Anglików! Cóż byś powiedziała, piękna 
Saint-Yves, gdybyś mnie ujrzała w tym stanie? 
Dobili wreszcie do schronienia, które mu przeznaczono. Niosą go w milczeniu do celi, 
mającej mu służyć za więzienie, niby umarłego, którego się niesie na cmentarz. W pokoju tym 
mieszkał już stary samotnik z Port-Royal, imieniem Gordon, który gnił tam od dwóch lat. 
 Ot  rzekł herszt zbirów  przyprowadzam panu towarzystwo  po czym zamknięto za nimi 
ciężkie rygle u grubych drzwi opatrzonych żelaznymi sztabami. Drzwi te odcięły więźniów od 
świata. 
7 Mowa o Bastylii. 
23 

X 
JAK PROSTACZEK SIEDZI ZAMKNIĘTY W BASTYLII Z 
JANSENISTĄ 
Gordon był to żwawy i pogodny staruszek, który umiał dwie wielkie rzeczy: znosić 
przeciwności i pocieszać nieszczęśliwych. Z twarzą pełną współczucia podszedł do towarzysza i 
uściskał go, mówiąc: 
 Kimkolwiek jesteś, który przychodzisz dzielić mój grób, bądź pewien, żem zawsze gotów 
zapomnieć o sobie, aby łagodzić twoje męczarnie w tej piekielnej czeluści. Ubóstwiajmy 
Opatrzność, która nas tu zawiodła, cierpmy w pokoju i miejmy nadzieję. 
Słowa te podziałały na Prostaczka niby eliksir, który przywołuje umierającego do życia i każe 
mu otworzyć zdumione oczy. 
Po tym przywitaniu Gordon, nie nalegając nań, aby mu zwierzył przyczynę swego 
nieszczęścia, słodyczą swego obcowania oraz ową sympatią, jaką stwarza wspólne nieszczęście, 
obudził w Prostaczku potrzebę wynurzeń. Młodzieniec zrzucił tedy z serca straszliwy ciężar, 
który go przygniatał, ale nie mógł odgadnąć źródła swej niedoli; zdawała mu się ona skutkiem 
bez przyczyny, dobry zaś Gordon podzielał jego zdumienie. 
 Widocznie, bracie  rzekł jansenista do Hurona  musi Bóg mieć na ciebie wielkie zamiary, 
skoro cię zaniósł znad jeziora Ontario do Anglii i Francji, dał ci dostąpić chrztu w Bretanii i 
pomieścił cię tutaj dla twego zbawienia. 
 Dalibóg  rzekł Prostaczek  sądziłbym, że to raczej diabeł zajął się moim losem. Moi 
krajanie w Ameryce nigdy by się nie obeszli ze mną tak po barbarzyńsku; nie mają nawet pojęcia 
o czymś podobnym. Nazywają ich dzikimi; są to ludzie bardzo sobie prości, mieszkańcy zaś tego 
kraju to wyrafinowane łajdaki. Dziwi mnie w istocie niepomału, żem przywędrował z drugiego 
świata po to, aby mnie na tym zamknięto na dwa spusty w towarzystwie klechy; ale myślę o 
ogromnej liczbie ludzi, którzy wędrują z jednej półkuli na to, aby znaleźć śmierć na drugiej, lub 
którzy giną po drodze w morzu i służą za pokarm rybom: nie widzę w tym wszystkim jakichś 
osobliwie łaskawych zamiarów Boga. 
Podano przez okienko obiad. Dwaj więźniowie rozmawiali sobie o Opatrzności, o więzieniach 
oraz o sztuce poddawania się nieuchronnym nieszczęściom. 
 Już dwa lata siedzę tutaj  rzekł starzec  jedyną pociechę mając w sobie samym i w 
książkach; ani przez chwilę nie byłem w złym humorze. 
 Och, panie Gordon  wykrzyknął Prostaczek  zatem nie kocha pan swojej chrzestnej 
matki? Gdybyś, jak ja, znał pannę de Saint-Yves, byłbyś w rozpaczy. 
To mówiąc, nie mógł wstrzymać tez, a zarazem uczuł, że mu lżej na sercu. 
 Hm  rzekł  dlaczego łzy przynoszą ulgę? Zdaje mi się, że raczej powinny by wywierać 
przeciwne działanie. 
 Mój synu, wszystko w nas jest fizyczne  rzekł dobry starzec  wszelkie wydzielanie 
zbawienne jest dla ciała, wszystko zaś co jemu przynosi ulgę, przynosi ją i duszy: jesteśmy 
machiną zbudowaną przez Opatrzność. 
24 

Prostaczek, który jak wspomnieliśmy nieraz, był wcale bystry, zaczął głęboko dumać nad tą 
myślą, której zarodek, zdawałoby się, miał w sobie. Wreszcie spytał towarzysza, czemu jego 
machina znajduje się od dwóch lat pod kluczem. 
 Dzięki ł a s c e s k u t e c z n e j  odparł Gordon-uchodzę za jansenistę; znałem panów 
Arnauld i Nicole8; jezuici zawzięli się na nas. Uważamy, że papież jest po prostu biskupem jak 
każdy inny; i dlatego ojciec de La Chaise uzyskał od króla, swego penitenta, rozkaz pozbawienia 
mnie, bez wszelkich formalności prawnych, najcenniejszego z dóbr człowieka, wolności. 
 A to szczególne  rzekł Prostaczek  wszyscy nieszczęśliwi, których spotkałem, cierpią 
jedynie przez papieża. 
Co się tyczy owej ł a s k i s k u t e c z n e j, wyznaję, że nic się na tym nie rozumiem; ale 
uważam to za wielką łaskę, że Bóg dał mi spotkać w nieszczęściu człowieka takiego jak pan i że 
mu pozwala sączyć w moje serce pociechę, do której czułem się niezdolny. 
Rozmowy ich stawały się z każdym dniem bardziej pouczające. Dusze dwóch więźniów 
zbliżyły się. Starzec dużo wiedział, młodzieniec pragnął się wiele nauczyć. Po miesiącu wziął się 
do geometrii: pochłaniał ją. Gordon dał mu do czytania Fizykę Rohaulta, która była jeszcze w 
modzie; Prostaczek zaś miał tyle rozeznania, że znalazł w niej same jeno niepewności. 
Następnie przeczytał pierwszy tom Szukania prawdy Malebranchea. To nowe światło olśniło 
go. 
 Jak to  wykrzyknął  wyobraźnia i zmysły mamią nas do tego stopnia? Zjawiska nie 
kształtują naszych pojęć, nie możemy zaś wytworzyć ich sobie sami? 
Przeczytawszy drugi tom, mniej był zadowolony i uznał, że łatwiej jest burzyć niż budować. 
Towarzysz, zdziwiony, że młody nieuk uczynił postrzeżenie, do którego zdolny jest zazwyczaj 
jedynie wyrobiony umysł, powziął wielkie pojęcie o talentach Prostaczka i tym więcej 
przywiązał się do niego. 
 Mam wrażenie  mówił Prostaczek  że twój Malebranche napisał pierwszą część książki 
rozumem, drugą zaś wyobraźnią i przesądami. 
W kilka dni potem Gordon spytał: 
 Cóż tedy sądzisz o duszy, o sposobie, w jaki poczynamy myśl, o naszej woli, o łasce, o 
wolnej woli? 
 Nic  odparł Prostaczek  a gdybym w ogóle coś sądził, to chyba, że jesteśmy w mocy 
Wiekuistej Istoty, jak gwiazdy i żywioły; że ona robi w nas wszystko, że jesteśmy kółeczkami 
olbrzymiej machiny, której ona jest duszą; że Istota ta działa za pomocą powszechnych praw, a 
nie za pomocą poszczególnych zamiarów. To jedno wydaje mi się zrozumiałe; cała reszta jest dla 
mnie otchłanią mroków. 
 Ależ, synu, to znaczyłoby czynić Boga twórcą grzechu. 
 Ależ, ojcze, wasza s k u t e c z n a ł a s k a czyniłaby również Boga twórcą grzechu; nie 
ulega bowiem wątpliwości, że wszyscy, którym odmówiłby tej łaski, popadliby w grzech; a czy 
ten, kto nas wydaje złemu, nie jest jego sprawcą? 
Ta naiwność Prostaczka wprawiała poczciwego Gordona w wielki kłopot; czuł, że daremnie 
sili się wydobyć z tego trzęsawiska; piętrzył tyle słów mających pozory sensu, a w istocie nie 
mających żadnego (w rodzaju fizycznego oddziaływania Boga na stworzenia), że Prostaczka 
brała litość. Zagadnienie to dotykało najoczywiściej początków dobrego i złego, za czym trzeba 
było dobremu Gordonowi przejść kolejno puszkę Pandory, jajko Ormuzda przekłute przez 
Arymana, nieprzyjaźń między Tyfonem a Ozyrysem, a w końcu grzech pierworodny9, i tak 
8 Przywódcy jansenistów z Port-Royal.
9 Różne wyjaśnienia narodzin zła, według religii greckiej, perskiej, egipskiej i chrześcijańskiej.
25 

kręcili się obaj w tej głębokiej nocy, nie mogąc się nigdy spotkać. Ale, ostatecznie, ten romans o 
duszy odwracał ich wzrok od własnej nędzy i przez jakieś dziwne czary mnogość klęsk 
wiszących nad światem zmniejszała poczucie własnych ich niedoli; wobec powszechności 
cierpień nie śmieli się skarżyć. 
Ale kiedy Prostaczek ułożył się do snu, obraz pięknej Saint-Yves zacierał w umyśle kochanka 
wszystkie metafizyczne i moralne abstrakcje. Budził się z oczami mokrymi od łez; a stary 
jansenista zapomniał o skutecznej łasce, o księdzu de Saint-Cyran10 i o Janseniuszu, aby 
pocieszać młodzieńca znajdującego się, wedle jego pojęć, w stanie grzechu śmiertelnego. 
Znużywszy się czytaniem i dysputą gwarzyli o swoich przygodach; nagadawszy się zaś o nich 
bez żadnego pożytku, znowuż brali się wspólnie lub każdy z osobna do czytania. Umysł 
młodzieńca krzepił się z każdym dniem. W matematyce zwłaszcza byłby zaszedł daleko, gdyby 
nie dystrakcje, o jakie go przyprawiała panna de Saint-Yves. 
Zagłębił się w historię, ale to studium osmuciło go. Świat wydał mu się zbyt niegodziwy i 
nędzny zarazem. W istocie historia jest jedynie obrazem zbrodni i nieszczęść. Tłum niewinnych i 
spokojnych ludzi znika na tej rozległej scenie. Aktorami są jedynie ambitne i przewrotne 
osobistości. Zdaje się, że historia jest interesująca jedynie tak jak tragedia, która staje się mdła, 
kiedy nie ożywiają jej namiętności, zbrodnie i nieszczęścia. Trzeba uzbroić Klio sztyletem, jak 
Melpomenę. 
Mimo że historia Francji pełna jest okropności, jak wszystkie inne, wydała mu się wszelako 
tak odrażająca w swoich początkach, tak sucha w pośrodku, tak mała wreszcie, nawet za czasu 
Henryka IV, tak pozbawiona wielkich dzieł, tak obca owym wspaniałym odkryciom, które dają 
blask innym narodom, że trzeba mu było walczyć z nudą, kiedy się rozczytywał w owych 
szczegółach ponurych klęsk stłoczonych w jednym zakątku świata. 
Gordon podzielał jego mniemanie. Obaj śmiali się z politowaniem, gdy czytali o udzielnych 
panach na Fezensac, Fesensaguet i Astarac. Ta nauka miałaby jakąś wartość jedynie dla ich 
spadkobierców, o ile ich mieli. Świetność republiki rzymskiej uczyniła Prostaczka na jakiś czas 
obojętnym dla reszty ziemi. Widok zwycięskiego Rzymu, dyktującego prawa światu, pochłonął 
jego duszę. Płonął, patrząc na ten lud, który przez siedemset lat rządził się miłością wolności i 
sławy. 
Tak mijały dnie, tygodnie, miesiące; Prostaczek byłby się czuł szczęśliwy w tym siedlisku 
rozpaczy, gdyby nie to, że kochał. 
Poczciwa jego natura roztkliwiała się przy tym nad przeorem Najświętszej Panny z Góry i nad 
czułą Kerkabońcią. Co oni pomyślą  powtarzał często  nie mając ode mnie żadnej 
wiadomości? Będą mnie uważali za niewdzięcznika. Dręczyło go to; bolał nad tymi, którzy go 
kochali; o wiele więcej niż nad samym sobą. 
10 Jean Duvergier de Hauranne (15811643), jeden z czołowych jansenistów. 
26 

XI 
JAK ROZWIJAŁ SIĘ UMYSŁ PROSTACZKA 
Książki rozszerzają duszę, a światły przyjaciel daje jej pociechę. Jeniec nasz sycił się tymi 
dwoma bogactwami, których istnienia nie podejrzewał wprzódy. 
 Miałbym ochotę  mówił  uwierzyć w metamorfozy: z bydlęcia stałem się człowiekiem. 
Część pieniędzy, którymi pozwolono mu rozporządzać, obrócił na to, aby sobie stworzyć 
wyborową bibliotekę. Przyjaciel zachęcał go do spisywania spostrzeżeń. Oto co napisał o historii 
starożytnej: 
Wyobrażam sobie, że narody były długo w tym stanie co ja, że doszły do światła bardzo 
późno, że przez wieki całe zajmowały się jedynie chwilą bieżącą, mało przeszłością, a nigdy 
przyszłością. Przebiegłem Kanadę na przestrzeni kilkuset mil; nie spotkałem ani jednego 
pomnika; nikt nie ma pojęcia, co czynił jego pradziadek. Byłżeby to naturalny stan człowieka? 
Gatunek ludzi tutejszych wydaje mi się wyższy od mieszkańców drugiej półkuli. Od szeregu 
wieków pomnożyli swoje istnienie przez sztuki i umiejętności. Czy dlatego że mają zarost, 
którego Bóg odmówił Amerykanom? Nie sądzę: toć Chińczycy nie mają go prawie zupełnie, a 
uprawiają sztuki przeszło od pięciu tysięcy lat. W istocie, jeżeli kroniki ich liczą więcej niż cztery 
tysiące lat, musi chyba ten naród istnieć i kwitnąć przeszło od pięćdziesięciu wieków. 
Jedna rzecz zwłaszcza uderza mnie w dawnej historii Chin, mianowicie, że wszystko jest tam 
prawdopodobne i naturalne. Podziwiam w niej to, że nie ma w niej nic cudownego. 
Czemu wszystkie narody stworzyły sobie bajeczne początki? Dawni kronikarze Francji, 
którzy nie są znów tak bardzo dawni, wywodzą Francuzów od Franka, syna Hektora; Rzymianie 
twierdzili, że pochodzą od Frygijczyka, mimo że nie było w języku ich ani jednego słowa 
mającego cień związku z językiem Frygii. Bogowie mieszkali dziesięć tysięcy lat w Egipcie, a 
diabły w Scytii, gdzie poczęły Hunów. Przed Tucydydesem widzę jeno romanse w rodzaju 
Amadisa11, a o wiele mniej zajmujące. Wszędzie jeno same zjawy, wyrocznie, cudy, czary, 
metamorfozy, wykłady snów, stanowiące o losach największych mocarstw i najmniejszych 
państewek. Tutaj zwierzęta mówią, ówdzie ubóstwia się zwierzęta, bogów przeobrażonych w 
ludzi i ludzi przeobrażonych w bogów. Och, jeżeli tam trzeba bajek, niechaj te bajki będą bodaj 
symbolem prawdy! Lubię bajki filozofów, śmieję się z bajek dzieci, ale brzydzę się bajkami 
szalbierzy. 
Jednego dnia wpadła mu w ręce historia cesarza Justyniana. Wyczytał tam, że nieuki 
konstantynopolitańskie wydały, w lichej greczyźnie, edykt przeciw największemu wodzowi 
epoki, dlatego że bohater ten wyrzekł, w ogniu rozmowy, te słowa: Prawda błyszczy własnym 
światłem; nie oświeca się umysłów płonącym stosem. 
Nieucy utrzymywali, że to jest twierdzenie kacerskie, cuchnące herezją; natomiast pogląd 
katolicki, powszechny i grecki jest wręcz przeciwny; Oświeca się umysły jedynie płonącym 
11 Hiszpański romans rycerski z XV w. Pełny tytuł: Amadis de Gauta (Amadys z Galii). 
27 

stosem; prawda zaś niezdolna jest błyszczeć własnym światłem. Te golone pałki potępiły w ten 
sposób wiele słów wodza i wydały nań edykt. 
 Jak to  zakrzyknął Prostaczek  tego rodzaju ludzie wydają edykty?! 
 To nie edykty  odparł Gordon  to kontredykty, z których wszyscy natrząsali się w 
Konstantynopolu, a cesarz pierwszy: był to roztropny monarcha i umiał trzymać nieuków z 
ogoloną pałą tak, że czynili jeno samo dobre. Wiedział, że ci jegomoście, jak i inne 
duszpastuchy, wyczerpywali swymi kontredyktami cierpliwość jego poprzedników w 
poważniejszej o wiele materii. 
 Bardzo roztropnie  rzekł Prostaczek  trzeba popierać pastoforów, a zarazem trzymać ich 
na wodzy. 
Prostaczek skreślił jeszcze wiele innych uwag, które przeraziły starego Gordona. 
Jak to  pomyślał  ja strawiłem pięćdziesiąt lat na nauce i oto ledwie zdołam nadążyć 
wrodzonemu rozsądkowi na wpół dzikiego chłopczyny?! Lękam się, że ja, z wielkim mozołem, 
umacniałem się w przesądach; on zaś słucha jedynie natury. 
Poczciwiec miał pod ręką parę utworów krytycznych, owych ulotnych broszurek, w których 
ludzie niezdolni niczego stworzyć zohydzają dzieła innych; gdzie tacy panowie Visé lżą 
Racineów, a panowie Favdit Fénelonów. Prostaczek przejrzał kilka takich broszur. 
 To coś  powiadał  jak owe muchy składające jajka na zadzie najpiękniejszych rumaków: 
co nie przeszkadza rumakom cwałować. 
Nasi dwaj filozofowie ledwie raczyli rzucić okiem na te odchody literatury. 
Przestudiowali wspólnie zasady astronomii; Prostaczek sprowadził mapy i globusy: to wielkie 
widowisko przejmowało ich zachwytem. 
 Jak ciężko jest  powiadał  poznawać niebo dopiero wówczas, kiedy mi wydarto prawo 
oglądania go! Jowisz i Saturn toczą się w niezmierzonych przestrzeniach; miliony słońc 
oświecają miliardy światów; a w tym zakątku ziemi, kędy mnie rzucono, pozbawiają mnie, 
widzącą i czującą istotę, wszystkich owych światów, które wzrok mój mógłby ogarnąć, oraz tego, 
w którym Bóg mi się dał zrodzić! Światło stworzone dla całego wszechświata stracone jest dla 
mnie! Nie skrywano mi go tam, na północy, gdzie spędziłem dziecięctwo i młodość. Bez ciebie, 
drogi Gordonie, byłbym tu pogrążony w nicości. 
28 

XII 
CO PROSTACZEK SĄDZI O UTWORACH TEATRALNYCH 
Młody Prostaczek podobny był krzepkiemu drzewu, które zrodzone w niewdzięcznym 
gruncie, a przeniesione w żyzną glebę, bujnie puszcza korzenie i gałęzie. Osobliwe jest, że glebą 
tą stało się więzienie. 
Między książkami, które zapełniły wywczasy więźniów, znalazły się poezje, przekłady 
greckich tragedii, parę francuskich sztuk teatralnych. Wiersze, które mówiły o miłości, wniosły w 
duszę Prostaczka wraz rozkosz i cierpienie: wszystkie mówiły mu o drogiej Saint-Yves. Bajka o 
dwóch gołąbkach12 ścisnęła mu serce: jakże daleki był od powrotu do swego gołębnika! 
Molier zachwycił go: dał mu poznać obyczaje Paryża i rodzaju ludzkiego. 
 Która z komedii jego wydaje ci się najcelniejszą? 
 Świętoszek, bez wahania. 
 Godzę się z tobą  rzekł Gordon.  Świętoszek wtrącił mnie do tej kaźni i ty nieszczęście 
swoje zawdzięczasz świętoszkom. 
 Jak ci się wydają tragedie greckie? 
 Dobre dla Greków  rzekł Prostaczek. 
Ale kiedy przeczytał nowożytną Ifigenię, dalej Fedrę, Andromakę, Atalię13, wpadł w zachwyt, 
wzdychał, wylewał łzy; niebawem umiał je na pamięć, mimo że nie starał się o to. 
 Przeczytaj Rodogunę14  rzekł Gordon  powiadają, że to arcydzieło; inne sztuki, które dały 
ci tyle przyjemności, niczym są w porównaniu. 
Ledwie chłopiec przeczytał pierwszą stronicę, rzekł: 
 To nie tego samego autora. 
 Po czym poznajesz? 
 Nie wiem; ale te wiersze nie idą mi do ucha ani do serca. 
 Och, wiersze, to mniejsza  rzekł Gordon.
Prostaczek odparł:
 Po cóż zatem pisać wierszem? 
Przeczytawszy z uwagą sztukę, jedynie z myślą znalezienia w niej przyjemności, patrzał na 
przyjaciela suchymi i zdumionymi oczyma i nie wiedział, co powiedzieć; wreszcie naglony, aby 
zdał sprawę ze swych wrażeń, rzekł: 
 Nie rozumiałem zupełnie początku; środek oburzył mnie; ostatnia scena wzruszyła mnie 
mocno, mimo iż mało prawdopodobna; żadna z osób nie wzbudziła we mnie sympatii i nie 
zapamiętałem ani dwudziestu wierszy; a zazwyczaj pamiętam wszystkie, które mi się podobają. 
 A jednak sztuka ta uchodzi za najlepszą w naszym teatrze. 
 Jeżeli tak  odparł  spotkał ją los wielu ludzi, którzy niewarci są swoich stanowisk. 
Ostatecznie, to rzecz smaku; mój widocznie nie jest jeszcze wyrobiony, mogę się mylić; ale 
12 Bajka La Fontainea (Les deux Pigeons, IX 2).
13 Tragedie Racinea.
14 Tragedia Comeillea.
29 

wiesz, że zwykłem mówić dość szczerze, co myślę, a raczej co czuję. Podejrzewam, że w sądach 
ludzkich niemałą rolę grają złudzenie, moda, kaprys. Mówiłem wedle swej natury; może być, że 
natura jest we mnie bardzo niedoskonała; ale może być także, że większość ludzi za mało zasięga 
jej zdania. 
To rzekłszy, zaczął powtarzać wiersze z Ifigenii, której był pełen; mimo że nie umiał pięknie 
deklamować, włożył w nie tyle prawdy i przejęcia, że wycisnął łzy staremu janseniście. Odczytał 
następnie Cynnę. nie płakał, ale podziwiał. 
30 

XIII 
PIĘKNA SAINT-YVES UDAJE SIĘ DO WERSALU 
Podczas gdy piękny chłopiec znajdował więcej światła niż pociechy, gdy umysł jego, 
dławiony od tak dawna, rozwijał się z taką chyżością i siłą, gdy natura, doskonaląc się w nim, 
mściła się za krzywdy losu, cóż się działo z przeorem i jego zacną siostrą oraz z piękną Saint-
Yves? Pierwszego miesiąca niepokojono się; w trzecim niepokój ustąpił miejsca boleści; 
fałszywe domysły, czcze pogłoski pomnożyły jeszcze zamęt; po pół roku opłakiwano już 
Prostaczka. Wreszcie państwo de Kerkabon dowiedzieli się z zapóźnionego listu, pisanego przez 
gwardzistę królewskiego do kogoś w Bretanii, że młody człowiek, z opisu podobny do 
Prostaczka, przybył wieczorem do Wersalu, ale że go porwano tejże nocy i że od tego czasu 
wszelki słuch o nim zaginął. 
 Ach, ach  wzdychała panna de Kerkabon  ten chłopiec znowu musiał palnąć jakieś 
głupstwo i wpakował się w kabałę. Jest młody, przybywa z prowincji, nie wie, jak się zachować 
na dworze. Drogi bracie, nie widziałam nigdy Wersalu ani Paryża; to piękna sposobność; 
odnajdziemy może biednego chłopca: toć to syn rodzonego brata; obowiązkiem naszym jest 
spieszyć mu z pomocą. Kto wie, czy nie zdołamy w końcu zrobić zeń poddiakona, skoro się 
nieco wyszumi z szaleństw młodości. Miał dobrą głowę do nauk. Pamiętasz, jak rozprawiał o 
Starym i Nowym Testamencie? Jesteśmy odpowiedzialni za jego duszę; myśmy go namówili na 
chrzest; ukochana jego Saint-Yves trawi dnie we łzach. Doprawdy, trzeba jechać do Paryża. 
Jeżeli tkwi w którymś z owych domów rozpusty, o których mi tyle opowiadano, wywieziemy go. 
Słowa siostry wzruszyły przeora. Udał się do biskupa z Saint-Malo, tego, który ochrzcił 
Hurona, i poprosił o pomoc i radę. Prałat pochwalił myśl podróży; dał przeorowi listy polecające 
do ojca de La Chaise, spowiednika króla Imci, piastującego tym samym pierwszą godność w 
królestwie, dalej do arcybiskupa paryskiego Harlaya i do biskupa z Meaux, Bossueta. 
Wreszcie przeor wraz z siostrą puścili się w drogę. Ale kiedy przybyli do Paryża, uczuli się 
niby w olbrzymim labiryncie bez nitki i bez wyjścia. Zasoby ich były dość skromne, trzeba im 
było co dzień najmować pojazdy, aby się puszczać na poszukiwania, a nie znajdowali nic. 
Przeor udał się do wielebnego ojca de La Chaise: właśnie przyjmował pannę Du Tron i nie 
miał czasu dla żadnych przeorów. Udał się do konsystorza: prałat konferował właśnie z piękną 
panią de Lesdiguieres w ważnych sprawach kościelnych. Pospieszył na wieś do biskupa z 
Meaux: badał właśnie, w towarzystwie panny de Mauléon, miłość mistyczną pani Guyon15. 
Mimo to przeor dostał się wreszcie do obu prałatów: obaj oświadczyli, że nie mogą się zająć 
sprawą jego bratanka, ponieważ nie jest nawet poddiakonem. 
Wreszcie dotarł do jezuity; ten przyjął go z otwartymi rękami; upewnił, że zawsze miał dlań 
osobliwy szacunek, mimo że go nigdy nie widział na oczy; zaklął się, że jego czcigodny zakon 
zawsze był wielce życzliwy Dolnobretończykom. 
15 Jeanne-Marie Bouvier de La Motte (16481717). głosicielka mistycznej nauki, kwietyzmu, wedle której dusza 
zatopiona w Bogu nie potrzebuje praktyki sakramentów i dobrych uczynków. 
31 

 Ale  spytał  czy pański bratanek nie był, broń Boże, hugonotem? 
 Nie, z pewnością nie, wielebny ojcze. 
 A czy nie jest jansenistą? 
 Mogę uręczyć waszej wielebności, że ledwie jest chrześcijaninem: dopiero jedenaście 
miesięcy, jakeśmy go ochrzcili. 
 Doskonale! doskonale... będziemy pamiętali o nim... Czy pańskie opactwo dużo przynosi? 
 Och, bardzo skąpo... a ten bratanek mnóstwo nas kosztuje. 
 Czy są janseniści w sąsiedztwie? Miej się pan na baczności, drogi przeorze, to ludzie 
niebezpieczniejsi niż hugonoci i ateusze. 
 Nie, wielebny ojcze, nie ma ich u nas: w opactwie Najświętszej Panny z Góry nikt nie wie 
nawet, co to jansenizm. 
 Tym lepiej! Bywaj tedy zdrów; co będę mógł, uczynię dla pana.
Pożegnał serdecznie przeora i nie myślał o nim więcej.
Czas upływał. Przeor oraz zacna jego siostra wpadli w rozpacz.
Tymczasem przeklęty delegat nastawał na małżeństwo swego dryblasa z piękną Saint-Yves,
którą umyślnie w tym celu wydobyto z klasztoru. Co do niej, wciąż kochała swego chrzestnego 
syna, w równej mierze jak nienawidziła człowieka narzucanego jej na męża. Wstyd, że ją 
zamknięto w klasztorze, pomnażał jej miłość; wstręt do przymusowego małżeństwa doprowadzał 
ją do szczytu rozpaczy. Jak wiadomo, miłość młodej dziewczyny jest o wiele przemyślniejsza i 
śmielsza niż życzliwość starego przeora oraz czterdziestopięcioletniej ciotki. Prócz tego panienka 
ukształciła się znacznie przez czas pobytu w klasztorze, a to dzięki romansom, czytywanym 
ukradkiem. 
Pięknej Saint-Yves utkwił w głowie list królewskiego gwardzisty obiegający okolicę. 
Postanowiła sama udać się do Wersalu po informacje, rzucić się do nóg ministrom, o ile jej 
narzeczony znajduje się w więzieniu (jak o tym przebąkiwano), i uzyskać dlań sprawiedliwość. 
Jakieś przeczucie szeptało jej, że na dworze niczego nie odmawiają ładnej dziewczynie; ale nie 
wiedziała, jaką ceną trzeba to opłacać. 
Powziąwszy postanowienie nabiera otuchy, uspokaja się, nie czyni już afrontów swemu 
pociesznemu zalotnikowi, mile przyjmuje wstrętnego delegata, czuli się do proboszcza, napełnia 
dom weselem; następnie w dniu przeznaczonym na zaślubiny, o czwartej rano puszcza się po 
kryjomu w drogę, zagarnąwszy drobne upominki weselne i w ogóle, co mogła. Obmyśliła 
wszystko, tak że była już przeszło o dziesięć mil, kiedy koło południa zajrzano do jej pokoju. 
Trudno opisać zdumienie i popłoch całego domu. Pytalski delegat zadał tego dnia więcej pytań 
niż zwykle przez cały tydzień; oblubieniec miał minę głupszą niż kiedykolwiek. Ksiądz de Saint-
Yves, wściekły, postanowił pędzić za siostrą; delegat i jego syn namyślili się towarzyszyć mu: 
tak więc los zaniósł do Paryża prawie cały kanton Dolnej Bretanii. 
Piękna Saint-Yves domyślała się, że ją będą ścigali. Jechała konno; wypytywała zręcznie 
kurierów, czy nie widzieli gdzie grubego proboszcza, olbrzymiego delegata i młodego dudka, 
jadących w stronę Paryża. Dowiedziawszy się trzeciego dnia, że są niedaleko, zabrała się 
odmienną drogą i dzięki sprytowi i szczęściu zdołała dobić do Wersalu, gdy jej szukano 
bezskutecznie w Paryżu. 
Ale jak obrócić się w Wersalu? Młoda, piękna, bez oparcia, nieznana, zagrożona na każdym 
kroku, jak mogła szukać królewskiego gwardzisty? Wpadło jej na myśl, aby się zwrócić do 
jezuity pośledniej klasy: istnieją bowiem jezuici dla wszelkich stanów. Jak Bóg, powiadają, dał 
rozmaitą strawę rozmaitym rodzajom zwierząt, tak dał królowi spowiednika, którego wszyscy 
łowcy beneficjów nazywali głową gallikańskiego kościoła; następnie szli spowiednicy 
księżniczek; ministrowie nie mieli spowiedników: nie byli tak głupi! Byli też jezuici dla 
32 

pospólstwa, a zwłaszcza jezuici dla pokojówek, przez które zyskiwało się sekrety ich pań: wcale 
nie lada jakie zadanie. Piękna Saint-Yves zwróciła się do jednego z takich: zwał się ojcem Do 
Wszystkiego. Wyspowiadała się przed nim, zwierzyła mu swoje przygody i niebezpieczeństwa i 
zaklęła go, aby ją umieścił u jakiej pobożnej damy, gdzie by była bezpieczna od pokus. 
Ojciec Do Wszystkiego umieścił ją u żony jednego z urzędników dworskiego stołu, jednej ze 
swych najgorliwszych penitentek. Od pierwszej chwili panna de Saint-Yves postarała się zyskać 
sympatię tej kobiety; dopytywała się o gwardzistę Bretończyka i ściągnęła go do siebie. 
Dowiedziawszy się, że ukochanego jej uwięziono tuż po rozmowie z sekretarzem ministra, pędzi 
do biura sekretarza. Widok pięknej buzi ułagodził urzędnika; trzeba przyznać, że Bóg stworzył 
kobiety jedynie po to, aby obłaskawiały mężczyzn. 
Gryzipiórek, zdjęty czułością, wyznał jej wszystko. 
 Narzeczony pani jest w Bastylii blisko od roku i gdyby nie pani, spędziłby tam zapewne całe 
życie. 
Tkliwa Saint-Yves zemdlała. Skoro odzyskała zmysły, gryzipiórek ciągnął dalej: 
 Jestem bezsilny, gdy chodzi o to, aby komu pomóc; cała moja władza ogranicza się do tego, 
że mogę zaszkodzić od czasu do czasu. Wierzaj mi, udaj się do pana de Saint-Pouange, który ma 
wszystko w ręku, jako krewniak i ulubieniec jego dostojności pana de Louvois. Ten minister ma 
dwie dusze: jedną jest pan de Saint-Pouange, drugą pani du Fresnoi, ale jej nie ma obecnie w 
Wersalu. Nie pozostaje ci nic, jak tylko próbować go wzruszyć i uzyskać jego pomoc. 
Piękna Saint-Yves, wahająca się między odrobiną radości a dotkliwym bólem, między wątłą 
nadzieją, a smutnymi obawami, ścigana przez brata, przejęta miłością, ocierając łzy i lejąc je na 
nowo, drżąca, osłabiona i zbierająca siły, pobiegła szybko do pana de Saint-Pouange. 
33 

XIV 
POSTĘPY INTELIGENCJI PROSTACZKA 
Prostaczek robił szybkie postępy w naukach, a zwłaszcza w nauce o człowieku. Przyczyną 
jego szybkiego rozwoju było  prawie na równi z wrodzoną bystrością umysłu -jego dzikie 
wychowanie. Nie nauczywszy się niczego w dzieciństwie, nie miał przesądów: pojęcie jego, nie 
wykrzywione żadnym błędem, zachowało całą prostotę. Widział rzeczy takimi, jakimi są; 
podczas gdy poglądy wszczepione za młodu każą nam je widzieć całe życie takimi, jakimi nie są. 
 Twoi prześladowcy to łotry  mówił do swego przyjaciela Gordona.  Żal mi cię, że 
cierpisz, ale żal mi cię także, że jesteś jansenistą, wszelka sekta wydaje mi się sztandarem błędu. 
Powiedz mi, czy istnieją sekty w geometrii? 
 Nie, drogie dziecko  rzekł dobry Gordon wzdychając  wszyscy są w zgodzie co do 
prawdy, kiedy jest dowiedziona; aż nazbyt różnią się natomiast co do prawd ciemnych. 
 Powiedz: co do faktów ciemnych. Gdyby istniała jedna jedyna prawda pod stosem 
przetrząsanych od tylu wieków argumentów, odkryto by ją z pewnością i świat byłby zgodny 
bodaj co do jednego punktu. Gdyby ta prawda była tak potrzebna, jak słońce jest potrzebne 
ziemi, błyszczałaby jak ono. To niedorzeczność, to zniewaga dla rodzaju ludzkiego, zbrodnia 
przeciw Nieskończonej Istocie mówić: Istnieje prawda nieodzowna dla człowieka i prawdę tę 
Bóg ukrył. 
Poglądy młodego nieuka, oświeconego przez naturę, czyniły głębokie wrażenie na umyśle 
starego, nieszczęśliwego mędrca. 
 Byłożby prawdą  wykrzyknął  żem wydał życie na łup nieszczęść dla czczej chimery? 
Jestem o wiele pewniejszy swego nieszczęścia niż łaski skutecznej. Strawiłem dni na 
rozumowaniu o wolności Boga i rodzaju ludzkiego, a w zamian straciłem własną; ani święty 
Augustyn, ani święty Prosper nie wydobędą mnie z tej czeluści. 
Prostaczek, snując dalej myśli, rzekł w końcu: 
 Chcesz, abym po prostu i śmiało wyraził swoje zdanie? Ci, co narażają się na 
prześladowanie dla tych pustych szkolarskich sporów, wydają mi się niezbyt rozsądni; ci, którzy 
prześladują, to potwory. 
Obaj więźniowie zgodnie oceniali niesprawiedliwość, jaka ich spotkała. 
 Jestem stokroć godniejszy współczucia od ciebie  mówił Prostaczek  urodziłem się wolny 
jak ptak; miałem dwa życia: moją wolność i moją miłość; wydarto mi je. Oto gnijemy tu obaj w 
kajdanach, nie znając przyczyny ani mogąc spytać o nią. Żyłem do dwudziestu lat jako Huron: 
nazywają Huronów barbarzyńcami, bo się mszczą na wrogach; ale nigdy nie gnębili przyjaciół. 
Ledwiem stąpił nogą we Francji, już wylałem krew za nią: ocaliłem jej może prowincję; w 
nagrodę zagrzebano mnie w tym grobie, gdzie, gdyby nie ty, umarłbym z wściekłości. Czy nie 
istnieją prawa w tym kraju? Skazuje się ludzi bez wysłuchania ich! Nie tak poczynają sobie w 
Anglii. Ha, nie przeciw Anglikom powinienem był dobyć oręża! 
Tak oto jego rodząca się filozofia nie mogła zmóc natury obrażonej w elementarnym prawie i 
zostawiała wolny bieg jego gniewom. Towarzysz nie hamował go. Oddalenie pomnaża zawsze 
34 

niezaspokojoną miłość, filozofia zaś nie zmniejsza jej. Prostaczek mówił o swej drogiej Saint-
Yves nie mniej często co o moralności i metafizyce. Im bardziej oczyszczały się jego uczucia, 
tym więcej kochał. Przeczytał kilka nowych romansów; niewiele znalazł w nich obrazów 
zgodnych ze stanem swej duszy. Czuł, że serce jego wybiega zawsze poza to, co czytał. 
 Ach  powiadał  prawie wszyscy ci autorowie posiadają jeno dowcip i sztukę. 
Zacny kapłan-jansenista stawał się nieznacznie powiernikiem jego tkliwości. Przedtem znał 
miłość jedynie jako grzech, z którego się człowiek kaja przy spowiedzi; obecnie poznał ją jako 
uczucie równie szlachetne, jak tkliwe, które może w tym samym stopniu podnieść duszę, co 
zwątlić ją, a nawet natchnąć ją cnotą. Słowem, stał się największy cud: Huron nawrócił 
jansenistę. 
35 

XV 
PIĘKNA SAINT-YVES OPIERA SIĘ DRAŻLIWYM PROPOZYCJOM 
Piękna Saint-Yves, jeszcze bardziej przejęta tkliwością niż jej kochanek, udała się do pana de 
Saint-Pouange w towarzystwie przyjaciółki, u której mieszkała: obie starannie zakwefione. 
Pierwszym widokiem, który ją uderzył u bramy, był ksiądz de Saint-Yves, jej brat, który 
wychodził stamtąd. Wystraszyła się; ale nabożna przyjaciółka dodała jej ducha. 
 Właśnie dlatego, że czynią kroki przeciw tobie, trzeba się starać przemówić za sobą. Wiedz, 
że w tym kraju oskarżyciele mają zawsze słuszność, o ile ich rychło nie pognębić. Zresztą albo 
się grubo mylę, albo twój widok sprawi większe wrażenie niż słowa twojego brata. 
Wystarczy tylko trochę dodać odwagi zakochanej kobiecie, a wraz staje się nieustraszona. 
Piękna Saint-Yves weszła do sali audiencjonalnej. Młodość jej, powab, tkliwe oczy zwilżone 
łzami ściągnęły na nią wszystkie spojrzenia. Dworacy podministra zapomnieli na chwilę o 
bożyszczu władzy, aby napawać oczy bóstwem piękności. Saint-Pouange wpuścił ją do gabinetu; 
przemówiła w sposób pełen czułości i wdzięku. Saint-Pouange, wzruszony, starał się dodać 
otuchy drżącej petentce. 
 Wróć pani dziś wieczór  rzekł  sprawa twoja zasługuje, aby ją rozpatrzyć, aby o niej 
pomówić obszerniej; w tej chwili jest tu za wiele ludzi, audiencje są zbyt pobieżne; trzeba, 
żebyśmy pogadali szczegółowiej o wszystkim, co pani tyczy. 
Za czym, rzekłszy parę pochlebnych słów o jej piękności i sercu, zalecił jej przyjść o siódmej 
wieczór. 
Stawiła się punktualnie; nabożna przyjaciółka towarzyszyła jej znowu, ale została w salonie, 
czytając Chrześcijańskiego pedagoga, gdy Saint-Pouange i piękna Saint-Yves przeszli do 
gabinetu. 
 Czy pani sobie wyobrazi  rzekł z miejsca  że twój brat przyszedł żądać ode mnie dekretu 
uwięzienia cię? Doprawdy, raczej podpisałbym dekret wyprawiający go z powrotem do Bretanii. 
 Ach, panie, widzę, że pańskie ministerium musi być bardzo hojne, gdy idzie o takie dekrety, 
skoro z zapadłej prowincji przychodzą prosić o nie niby o pensje... Nie chcę bynajmniej żądać 
czegoś podobnego dla brata. Mam wiele powodów, aby się nań żalić; ale szanuję wolność ludzką, 
przychodzę też żądać wolności dla człowieka, którego chcę zaślubić, człowieka, któremu król 
winien jest ocalenie prowincji, który może mu dzielnie służyć, będąc synem oficera poległego w 
jego służbie. O co go oskarżają? W jaki sposób można się było z nim obejść tak okrutnie bez 
wysłuchania go? 
Wówczas ów niby-minister pokazał jej list jezuickiego szpiega, jak również pismo zdrajcydelegata. 
 Jak to! Istnieją na ziemi podobne potwory? I mnie chciano zmusić, abym zaślubiła synala tej 
śmiesznej i podłej figury! I to wedle takich opinii rozstrzyga się tu o losie obywateli. 
Padła na kolana, szlochając błagała o wolność dla swego dzielnego oblubieńca. Wzruszenie 
tym lepiej uwydatniło jej wdzięki. Była tak piękna, że Saint-Pouange, zbywając się wszelkiego 
wstydu, dał jej do zrozumienia, że wszystko może osiągnąć, jeżeli na początek odda mu 
36 

pierwociny tego, co przeznacza dla swego kochanka. Przerażona i zmieszana Saint-Yves udawała 
długo, że nie rozumie, trzeba było wytłumaczyć się jaśniej. Po słówkach rzucanych zrazu bardzo 
oględnie, nastąpiły inne, wyrazistsze. Ofiarował jej nie tylko cofnięcie dekretu, ale nagrody, 
pieniądze, honory; im więcej przyrzekał, tym bardziej rosła w nim żądza zwalczenia oporu. 
Saint-Yves zanosiła się od płaczu, dławiła się od szlochu, upadłszy na sofę: ledwie mogła 
wierzyć temu, co widzi i słyszy. Saint-Pouange znalazł się u jej kolan. Nie był bynajmniej 
odrażający i łatwo mógłby skusić mniej obronne serce; ale Saint-Yves ubóstwiała kochanka i 
uważała, że to straszna zbrodnia zdradzić go, aby go ratować. Saint-Pouange zdwajał prośby i 
obietnice; wreszcie stracił głowę do tego stopnia, iż oświadczył, że to jest jedyny sposób 
uwolnienia człowieka, będącego przedmiotem tak gorących i tkliwych uczuć. Dziwna ta 
rozmowa przeciągnęła się długo. Dewotka, czytając w przedpokoju Chrześcijańskiego pedagoga, 
mówiła sobie: Mój Boże, co oni tam mogą robić od dwóch godzin? Nigdy jego dostojność nie 
udzielił mi tak długiej audiencji; musi widocznie być nieubłagany dla tej biednej dziewczyny, 
skoro wciąż prosi go jeszcze. 
Wreszcie towarzyszka jej wyszła z gabinetu, oszołomiona, niezdolna wyrzec słowa, 
zastanawiając się nad charakterem wielmożów i podwielmożów, którzy z tak lekkim sercem 
frymarczą wolnością mężczyzn i honorem kobiet. 
Nie rzekła ani słowa całą drogę. Przybywszy do domu wybuchnęła, opowiedziała wszystko. 
Dewotka przeżegnała się kilka razy. 
 Droga moja  rzekła  trzeba zaraz jutro poradzić się ojca Do Wszystkiego, naszego 
spowiednika; ma wielki wpływ na pana de Saint-Pouange, spowiada kilka pokojówek z jego 
domu; to człowiek nabożny i uczynny, który ma w swej duchownej pieczy również i wielkie 
damy. Zdaj się na niego, jak ja czynię; zawsze mi to wyszło na dobre. My, biedne kobiecięta, 
potrzebujemy zawsze męskiej ręki. 
 Dobrze więc, droga, idę jutro do ojca Do Wszystkiego. 
37 

XVI 
PANNA DE SAINT-YVES RADZI SIĘ JEZUITY 
Znalazłszy się sam na sam z dobrym spowiednikiem, piękna i zbolała Saint-Yves zwierzyła 
mu, że pewien dygnitarz, równie potężny jak rozwiązły, ofiarował się wydobyć z więzienia jej 
narzeczonego, ale że za swą usługę żąda straszliwego okupu; co do niej, czuje nieopisany wstręt 
do takiej zdrady i gdyby chodziło tylko o jej życie, poświęciłaby je raczej, niżby miała ulec. 
 Cóż za paskudny grzesznik  rzekł ojciec Do Wszystkiego.  Wymień mi nazwisko tego 
niegodziwca: to z pewnością jakiś jansenista. Doniosę o tym jego wielebności ojcu de La Chaise; 
każe wtrącić jego samego do kaźni, w której jęczy twój oblubieniec. 
Po długim wahaniu biedna dziewczyna, wielce zakłopotana, wymieniła wreszcie nazwisko 
pana de Saint-Pouange. 
 Saint-Pouange!  wykrzyknął jezuita.  Och, moje dziecko, to zupełnie co innego, to 
krewniak największego ministra, jakiegośmy mieli; człowiek zacny, obrońca dobrej sprawy, 
dobry chrześcijanin; nie mógł mieć takiej myśli; musiałaś go źle zrozumieć. 
 Och, ojcze, zrozumiałam aż nadto; zgubiona jestem, co bądź uczynię; trzeba mi wybierać 
między nieszczęściem a hańbą; albo mój kochanek będzie żywcem pogrzebany, albo ja stanę się 
niegodną życia. Nie mogę mu dać zginąć i nie mogę go ocalić. 
Ojciec Do Wszystkiego starał się ją ukoić łagodnymi słowy. 
 Po pierwsze, moja córko, nie używaj tego słowa: mój kochanek; jest w nim coś 
świeckiego, co mogłoby obrazić Boga; mów: mój mąż; mimo bowiem że nim jeszcze nie jest, 
ty uważasz go za męża; to jest w porządku. 
Po wtóre, mimo że to jest twój małżonek duchem, nadzieją, nie jest nim jeszcze faktycznie: 
nie popełniłabyś zatem cudzołóstwa, straszliwego grzechu, którego zawsze trzeba unikać, o ile 
tylko możliwe. 
Po trzecie, uczynek nie mieści w sobie znamion występku, o ile intencja jest czysta, a nie ma 
nic czystszego nad chęć oswobodzenia swego męża. 
Po czwarte, masz przykłady w świętej starożytności, doskonale nadające się do tej sytuacji. 
Święty Augustyn podaje, iż za prokonsulatu Septyma Acyndyna, w roku pańskim 340, pewien 
biedny człowiek, nie mogąc spłacić cesarzowi, co jest cesarskiego, został skazany na śmierć, jak 
się godziło, mimo maksymy: Gdzie nie ma nic, tam i król traci swoje prawa. Chodziło o funt 
złota; otóż, skazaniec ów miał żonę, w której Bóg złożył skarby urody i roztropności. Stary 
bogacz ofiarował się dać funt złota, a nawet więcej, owej damie, pod warunkiem, że dopuści się z 
nim grzechu wszeteczeństwa. Pani ta uznała, że spełni zbożne dzieło, ocalając życie mężowi. 
Święty Augustyn pochwala wielce jej szlachetną rezygnację. Co prawda, stary kutwa oszukał ją i 
męża jej może i tak powieszono, ale zrobiła wszystko, co było w jej mocy, aby mu ocalić życie. 
Bądź pewna, moja córko, że kiedy jezuita cytuje świętego Augustyna, musi już ten święty 
mieć zupełną słuszność. Nie radzę ci nic; masz rozum; trzeba sądzić, iż zechcesz przyjść z 
pomocą mężowi. Pan de Saint-Pouange jest zacny człowiek, nie oszuka cię; to wszystko, co 
mogę ci powiedzieć; będę się modlił do Boga za ciebie i mam nadzieję, że wszystko się odbędzie 
ku jego największej chwale. 
38 

Piękna Saint-Yves, nie mniej przerażona wywodami jezuity co namowami podministra, 
wróciła do przyjaciółki w rozpaczy. Miała już pokusę, aby śmiercią wyzwolić się z okrutnego 
położenia, w którym albo jej trzeba było zostawić w straszliwej kaźni ubóstwianego kochanka, 
albo też uwolnić go za cenę tego, co jej było najdroższe i co winno było należeć jedynie do 
niego. 
39 

XVII 
SAINT-YVES UPADA PRZEZ CNOTĘ 
Błagała przyjaciółkę, aby ją zabiła; ale ta, nie mniej pobłażliwa od jezuity, naświetliła sprawę 
jeszcze wyraźniej. 
 Niestety  rzekła  nic się nie dzieje inaczej na tym tak miłym, świetnym, sławnym dworze. 
Najskromniejsze i najwyższe stanowiska zdobywa się najczęściej za cenę, której zażądano od 
ciebie. Posłuchaj, mam dla ciebie wiele przyjaźni i zaufania; wyznam ci, że gdybym miała tyle 
skrupułów co ty, mąż mój nie zajmowałby posadki, która mu daje środki do życia; wie o tym i 
nie tylko się nie gniewa, ale uważa mnie za swą dobrodziejkę. Czy myślisz, że wszyscy, którzy 
piastowali gubernaturę, a nawet dowództwo armii, jedynie zasługom winni byli zaszczyty i 
fortunę? Niejeden zawdzięczał je swojej dzielnej żonie. Godności wojenne były zdobyczą 
miłości, a buława dostawała się w ręce męża najpiękniejszej. Twoje położenie jest o wiele 
sympatyczniejsze: chodzi o to, aby wrócić ukochanemu wolność i zaślubić go; to święty 
obowiązek, do którego droga jest przed tobą otwarta. Świat nie potępił pięknych i możnych pań, 
o których wspomniałam; ciebie wszyscy pochwalą; powiedzą, że jeśli upadłaś, to jedynie z 
nadmiaru cnoty. 
 Ha, co za cnota!  wykrzyknęła piękna Saint-Yves.  Cóż za labirynt niegodziwców! Co za 
kraj! Jakże się uczę poznawać ludzi! Jakiś ojciec de La Chaise i błazen delegat wtrącają mego 
narzeczonego do więzienia, rodzina mnie prześladuje, a ten, który w moim nieszczęściu chce mi 
podać rękę, czyni to jedynie po to, aby mnie zniesławić. Jeden jezuita zgubił dzielnego 
człowieka, drugi chce mnie zgubić; otaczają mnie same pułapki: bliska jest chwila, w której runę 
pod brzemieniem nieszczęść. Pozostaje mi albo zabić się, albo mówić z królem; rzucę mu się do 
nóg, gdy będzie szedł na mszę lub na widowisko. 
 Nie dopuszczą cię do króla  rzekła przyjaciółka  a gdyby, na twoje nieszczęście, udało ci 
się przemówić, jego dostojność pan de Louvois i jego wielebność ojciec de La Chaise mogliby 
snadno zagrzebać cię na resztę dni w klasztorze. 
Gdy ta poczciwa dama pomnażała jeszcze rozpacz nieszczęsnej panienki i topiła sztylety w jej 
sercu, przybywa posłaniec od pana de Saint-Pouange z listem i z parą pięknych kolczyków. 
Saint-Yves odepchnęła wszystko z płaczem; ale przyjaciółka zajęła się odbiorem. 
Skoro posłaniec się oddalił, powiernica przeczytała list zapraszający obie damy na wieczerzę. 
Saint-Yves zaklęła się, że nie pójdzie. Dewotka chciała jej przymierzyć kolczyki, ale na próżno; 
panienka opierała się cały dzień. Wreszcie, pamiętając jedynie o swoim ukochanym, wyczerpana, 
znużona, nie wiedząc, gdzie ją wiodą, dała się zaprowadzić na nieszczęsną kolację. Niepodobna 
było jej skłonić do włożenia kolczyków; powiernica wzięła je z sobą i włożyła je przyjaciółce, 
nim siadły do stołu. Saint-Yves była tak pomieszana, tak nieprzytomna, że pozwoliła z sobą robić 
wszystko, z czego wielbiciel wyciągnął pomyślne horoskopy. Pod koniec biesiady powiernica 
wysunęła się dyskretnie. Wówczas gospodarz pokazał dekret uwolnienia, patent na pokaźną 
gratyfikację wraz z dowództwem kompanii i nie szczędził dalszych obietnic. 
40 

 Och  rzekła Saint-Yves  jakże bym panu była wdzięczna, gdybyś nie żądał takiej 
wdzięczności! 
Wreszcie, po długim oporze, szlochach, krzykach, łzach, osłabiona walką, odurzona, 
wpółomdlała, musiała w końcu ulec. Nie pozostało jej nic, jak tylko przyrzec sobie w duchu, że 
będzie myślała jedynie o Prostaczku, podczas gdy okrutnik sycił się bez litości jej bezbronnością. 
41 

XVIII 
SAINT-YVES OSWOBADZA SWEGO UKOCHANEGO I JANSENISTE 
O świcie pędzi do Paryża, zbrojna w rozkaz ministra. Trudno odmalować, co się działo w jej 
sercu w czasie tej drogi. Wyobraźcie sobie cnotliwą i szlachetną duszę upokorzoną swym 
upadkiem, pełną miłości, szarpaną wyrzutami, obok rozkosznej pewności oswobodzenia 
kochanka! Zgryzoty, walki, triumf, wypełniały wszystkie jej myśli. Nie była to już owa 
prostoduszna dziewczyna z prowincji. Miłość i nieszczęście rozwinęły ją. Uczucie zrobiło w jej 
duszy tyleż postępu, ile go uczynił rozum w inteligencji jej nieszczęsnego kochanka. Dziewczęta 
uczą się łatwiej czuć, niż mężczyźni uczą się myśleć. Przygoda jej była bogatsza w naukę niż 
cztery lata klasztoru. 
Ubrana była z nadzwyczajną prostotą. Ze wstrętem patrzyła na stroje i ozdoby, w których 
ukazała się była oczom swego okrutnego dobroczyńcy; zostawiła diamenty towarzyszce, nie 
patrząc nawet na nie. Zmieszana i upojona, pełna uwielbienia dla Prostaczka, a wstrętu do siebie 
samej, przybywa wreszcie do bram straszliwego 
...pałacu  nie pałacu, lecz wilczego dołu, 
Co niewinność i zbrodnie zamyka pospołu.16 
Kiedy miała wysiąść z karocy, sił jej brakło; musiano jej pomóc; weszła z bijącym sercem, z 
wilgotnymi oczami, z zadumą na czole. Prowadzają do gubernatora; chce mówić, głos jej 
zamiera; pokazuje rozkaz jąkając kilka słów. Gubernator polubił swego więźnia, rad był z jego 
wolności. Serce jego nie było tak zakamieniałe, jak bywa u niektórych godnych kluczników, jego 
kolegów, którzy, mając jedynie na oku haracz, związany ze strażą nad jeńcami, budując dochody 
na męce swych ofiar i żyjąc z cudzego nieszczęścia, czerpią ohydną radość z łez nieszczęśliwych. 
Kazał sprowadzić więźnia do swego mieszkania. Kochankowie ujrzeli się: zemdleli oboje. 
Piękna Saint-Yves długo trwała bez ruchu i życia; Prostaczek ocknął się niebawem. 
 To prawdopodobnie małżonka pańska  rzekł gubernator  nie wspominałeś mi, że jesteś 
żonaty. Wiadomo mi, że jej szlachetnym staraniom zawdzięczasz wolność. 
 Och, nie jestem godna być jego żoną  rzekła piękna Saint-Yves drżącym głosem i znów 
zemdlała. Skoro odzyskała zmysły, wręczyła mu, wciąż drżąca, dekret ułaskawienia oraz 
dowództwo kompanii. Prostaczek, zdziwiony, rozczulony, stąpał z jednego snu w drugi. 
 Dlaczego mnie zamknięto? Jakim cudem zdołałaś mnie uwolnić? Gdzie są potwory, które 
mnie tu wtrąciły? Jesteś bóstwem, które zstąpiło z nieba na mój ratunek. 
Piękna Saint-Yves spuszczała oczy, spoglądała na kochanka, czerwieniła się i znów odwracała 
oczy zwilżone łzami. Zwierzyła mu wszystko, co wiedziała i czego doświadczyła, z wyjątkiem 
tego, co byłaby rada ukryć na wieki sama przed sobą i co kto inny niż Prostaczek, bardziej obyty 
w świecie i świadom dworskich obyczajów, odgadłby z łatwością. 
16 Wolter, Henriada, IV, 456457. 
42 

 Czy to podobna, żeby taka mizerna figura jak ów delegat mogła mnie pozbawić wolności? 
Ha! widzę, że z ludźmi jest jak z najpodlejszymi zwierzętami: każde zdolne jest szkodzić. Ale 
czy podobna, żeby zakonnik, jezuita, spowiednik królewski przyczynił się również do mej 
niedoli? Toć nie umiem się nawet domyślić pozoru, pod jakim się ten obwieś mnie uczepił! Czy 
ze mnie zrobił jansenistę? A wreszcie jakim cudem ty pamiętałaś o mnie? Nie zasłużyłem na to, 
byłem wówczas jedynie dzikusem. Jak to, ważyłaś się, bez rady, bez pomocy, puścić do 
Wersalu?! Zjawiłaś się i skruszono moje kajdany! Jest zatem w piękności i cnocie jakiś 
niezwyciężony czar, który obala żelazne wrzeciądze i miękczy serca z brązu! 
Na to słowo cnota, szloch wydarł się z piersi pięknej Saint-Yves. Nie wiedziała, jak bardzo 
była cnotliwą w zbrodni, którą sobie wyrzucała. 
Kochanek jej ciągnął w te słowa: 
 Aniele, któryś zerwał moje pęta, jeżeli miałaś (czego nie pojmuję dotąd) dość wpływu, żeby 
uzyskać dla mnie sprawiedliwość, uczyń, by ją oddano również i starcowi, który nauczył mnie 
myśleć, jak ty nauczyłaś mnie kochać. Niedola złączyła nas; miłuję go jak ojca; nie mogę żyć ani 
bez ciebie, ani bez niego. 
 Co? Ja mam błagać jeszcze tego człowieka, który... 
 Tak, chcę wszystko tobie zawdzięczać; i nie chcę nic nigdy zawdzięczać komu innemu niż 
tobie. Napisz do tego możnego człowieka, dopełń miary dobrodziejstw, dokończ, co rozpoczęłaś, 
dokończ cudu miłosierdzia. 
Saint-Yves czuła, że obowiązkiem jej jest spełnić wszystko, czego wymaga ukochany: chciała 
pisać, ręka odmówiła jej posłuszeństwa. Trzy razy zaczynała list, trzy razy podarła; napisała 
wreszcie. Kochankowie opuścili mury więzienia, uściskawszy tkliwie starego męczennika łaski 
skutecznej. Szczęśliwa i zrozpaczona Saint-Yves wiedziała, gdzie mieszka jej brat; podążyła tam, 
kochanek jej zaś zajął mieszkanie w tym samym domu. 
Ledwie się tam znaleźli, protektor pięknej Saint-Yves przesłał jej dekret uwalniający starego 
Gordona, a zarazem zażądał schadzki na dzień następny. Tak więc za każdym uczciwym i 
szlachetnym czynem pięknej Saint-Yves kryła się niesława i stanowiła jego cenę. Wstrętem 
przejmował ją ten obyczaj frymarczenia szczęściem i nieszczęściem ludzi. Oddała kochankowi 
dekret i odmówiła schadzki dobroczyńcy, którego sam widok przyprawiłby ją o śmierć ze wstydu 
i bólu. Prostaczek zdobył się na rozstanie z ukochaną, jedynie po to, aby uwolnić przyjaciela; 
pomknął doń. Dopełnił tego obowiązku, dumając nad kolejami świata i podziwiając energię i 
cnotę młodej dziewczyny, której dwóch nieszczęśliwców zawdzięczało więcej niż życie. 
43 

XIX 
PROSTACZEK, PIĘKNA SAINT-YVES I ICH KREWNI SPOTYKAJĄ 
SIĘ 
Szlachetna i czcigodna zdrajczyni spotkała się z księdzem de Saint-Yves, zacnym 
proboszczem z Góry i panną de Kerkabon. Wszyscy byli jednak zdziwieni, ale ich role i uczucia 
były różne. Ksiądz de Saint-Yves nie śmiał podnieść oczu w obecności siostry. Poczciwa 
Kerkabońcia wołała: 
 Ujrzę tedy mojego złotego chłopca! 
 Tak  mówiła urocza Saint-Yves  ale to już nie ten sam człowiek: wzięcie jego, ton, myśli, 
dusza, wszystko uległo zmianie. Stał się równie godny szacunku, jak wprzód był naiwny i 
nieobyty. Będzie chlubą i pociechą rodziny. Czemuż i ja tego nie mogę rzec o sobie! 
 I ty, dziecko, jesteś nie ta sama  rzekł przeor.  Cóż ci się przygodziło tutaj, co 
spowodowało w tobie taką odmianę? 
Wśród tej rozmowy zjawia się Prostaczek wiodąc za rękę jansenistę. Scena stała się tym 
bardziej wzruszająca i dziwna. Zaczęło się od tkliwych uścisków stryja i ciotki. Ksiądz de Saint-
Yves chylił się niemal do kolan Prostaczka, który już nie był Prostaczkiem. Kochankowie 
rozmawiali ze sobą oczami, wyrażając uczucia, które ich przenikały. Radość i wdzięczność 
błyszczały na czole młodzieńca; w tkliwych i nieco zamglonych oczach Saint-Yves odbijało się 
zakłopotanie. Wszyscy dziwili się, że szczęście jej zaprawne jest jak gdyby bólem. Stary Gordon 
pozyskał w krótkim czasie serca całej rodziny. Dzielił niedolę młodego więźnia: to był 
wystarczający tytuł do sympatii. Zawdzięczał wolność dwojgu kochankom, to jedno godziło go z 
miłością; dawna surowość pierzchła z jego serca; stał się innym człowiekiem podobnie jak 
Huron. Nim dano wieczerzę, każdy opowiedział swoje przygody. Dwaj księża oraz ciotka 
słuchali niby dzieci, które słyszą historię o duchach, i jak ludzie przejęci obrazem tylu nieszczęść. 
 Ach  mówił Gordon  może więcej niż pięciuset najzacniejszych ludzi jęczy w tej chwili w 
tych samych kajdanach, które skruszyła panna de Saint-Yves. Świat nie wie nic o ich męce. Dość 
jest rąk gotowych znęcać się nad nieszczęśliwymi, mało takich, które by chciały im ulżyć. 
Uwaga ta, tak prawdziwa niestety, zdwoiła jego wdzięczność i rozczulenie; wszystko mnożyło 
triumf pięknej Saint-Yves: podziwiano wielkość i niezłomność jej duszy. Z tym podziwem łączył 
się odcień szacunku, jaki mimo woli budzi osoba, o której się przypuszcza, że ma wpływy na 
dworze. Tylko ksiądz de Saint-Yves wtrącał niekiedy: 
 W jaki sposób ona mogła zdobyć tak rychło te wpływy? 
Podano wieczerzę bardzo wcześnie. Wtem przybywa poczciwa przyjaciółka z Wersalu, która 
jeszcze nie wiedziała o niczym; przybyła w poszóstnej karocy, a można się domyślić, czyją ów 
pojazd był własnością. Wchodzi z miną osoby bywałej u dworu i obarczonej wielkimi sprawami; 
pozdrawia niedbale zebranych i ciągnie piękną Saint-Yves na ubocze: 
 Czemu dajesz tak czekać na siebie? Chodź ze mną: oto diamenty, których zapomniałaś. 
44 

Słowa te, mimo że wymówione szeptem, doszły uszu Prostaczka; ksiądz de Saint-Yves 
zmieszał się, krewniacy Prostaczka zdumieli się jak ludzie, którzy nigdy nie widywali takich 
wspaniałości. 
Młody człowiek, którego umysł rozwinął się pod wpływem całorocznych rozmyślań, wydawał 
się wzburzony. Kochanka jego zauważyła to; śmiertelna bladość rozlała się po jej pięknej twarzy, 
dreszcz wstrząsnął nią, ledwie mogła utrzymać się na nogach. 
 Och, pani!  rzekła do niebezpiecznej przyjaciółki  zgubiłaś mnie! zadajesz mi śmierć! 
Słowa te przeszyły serce Prostaczka, ale nauczył się panować nad sobą; nie podniósł ich z 
obawy, by nie narazić ukochanej wobec brata, ale pobladł jak ona. 
Saint-Yves, zrozpaczona, widząc zmianę na twarzy kochanka, ciągnie przybyłą do alkierzyka; 
rzuca w jej oczach na ziemię diamenty: 
 Ha!  mówi  nie one mnie uwiodły, wiesz o tym; ale ten, który mi je dał, nie ujrzy mnie już 
nigdy. 
Przyjaciółka zaczęła zbierać klejnoty, Saint-Yves zaś dodała: 
 Niech je weźmie z powrotem albo niech je da tobie; idź stąd i nie każ mi się wstydzić samej 
siebie. 
Wreszcie pośredniczka opuściła ją, nie mogąc pojąć wyrzutów, których była świadkiem. 
Piękna Saint-Yves, ugodzona w samo serce, ledwie mogąc oddychać, musiała iść do łóżka; ale 
nie chcąc budzić niepokoju, nie zwierzyła nikomu swoich cierpień. Nadmieniła jedynie, że czuje 
się znużona i że chce się położyć; wprzód jednak uspokoiła całe towarzystwo uprzejmymi słowy, 
kochanka zaś objęła spojrzeniem, które zażegło płomień w jego sercu. 
Wieczerza, pozbawiona jej obecności, była smutna; ale był to szlachetny smutek, stanowiący 
źródło serdecznych i owocnych rozmów, o ileż wyższych od wesołości, za którą ludzie gonią, a 
która zwykle jest jeno dokuczliwym hałasem. 
Gordon skreślił w krótkich słowach dzieje jansenizmu i molinizmu, wzajemnych 
prześladowań i zaciekłości. Prostaczek ganił te swary i ubolewał nad ludźmi, którzy, nie 
zadowalając się tyloma starciami płynącymi ze sprzeczności interesów, tworzą sobie nowe 
niedole dla celów urojonych i dla mętnych niedorzeczności. Jeden opowiadał, drugi sądził; 
obecni słuchali ze wzruszeniem i otwierali oczy na blask nowego światła. Rozmowa zeszła na 
długość naszych niedoli, a krótkie trwanie życia. Ktoś podniósł, że każdy zawód ma jakieś 
przywary i niebezpieczeństwa i że od księcia do ostatniego żebraka wszyscy skarżą się na los. 
Skąd bierze się tylu ludzi, którzy za nędzną zapłatę stają się prześladowcami, zausznikami, 
katami innych? Z jakąż nieludzką obojętnością człowiek będący przy władzy podpisuje dekret 
niszczący rodzinę, a z jaką bardziej jeszcze barbarzyńską radością płatni siepacze wykonują 
wyrok! 
 Znałem za młodu  mówił dobry Gordon  krewniaka marszałka de Marillac, który, 
prześladowany z przyczyny tego dostojnego nieszczęśnika, ukrywał się w Paryżu pod 
przybranym nazwiskiem. Był to starzec siedemdziesięciodwuletni; żona jego była mniej więcej w 
równym wieku. Mieli syna, wielkie ladaco, który w czternastym roku życia uciekł z domu; 
zostawszy żołnierzem i dezerterem przeszedł wszystkie szczeble rozpusty i nędzy; wreszcie, 
przybrawszy nazwisko od jakiejś miejscowości, wstąpił do gwardii kardynała Richelieu (ksiądz 
ów bowiem, podobnie jak Mazarin, miał gwardię). Z czasem uzyskał w tej zgrai zauszników 
szarżę kapitana. Temu awanturnikowi polecono uwięzienie starca i jego małżonki; dopełnił 
zadania z całą srogością człowieka, który chce zaskarbić sobie łaski pańskie. Prowadząc 
nieszczęśników usłyszał, jak biadali nad niedolą prześladującą ich od kołyski. Między największe 
nieszczęścia kładli zbłąkanie i utratę syna. Poznał ich, mimo to odprowadził ich do więzienia 
oświadczając, że służba jego eminencji idzie przed wszystkim. Eminencja nagrodził tę gotowość. 
45 

Widziałem szpiega w służbach ojca de La Chaise jak zdradził własnego brata, w nadziei 
tłustego beneficjum, którego nie otrzymał: umarł nie z wyrzutów, ale z rozpaczy, iż jezuita 
wyprowadził go w pole. 
Zawód spowiednika, który pełniłem długo, dał mi poznać sekrety rodzin; nie widziałem wśród 
nich żadnej, która by nie pławiła się w goryczy, gdy na zewnątrz, okryta maską szczęścia, 
zdawała się kąpać w weselu; a zawsze zauważyłem, iż wielkie zgryzoty są owocem naszej 
obłędnej chciwości. 
 Co do mnie  rzekł Prostaczek  myślę, że dusza szlachetna, wdzięczna i czuła może być 
szczęśliwa; toteż mam nadzieję, że będę zażywał niezmąconego szczęścia z piękną i dzielną 
Saint-Yves, liczę bowiem na to  dodał zwracając się z przyjaznym uśmiechem do jej brata  że 
nie odtrącisz mnie, jak w zeszłym roku, a ja wezmę się do rzeczy w przystojniejszym sposobie. 
Proboszcz zaczął się tłumaczyć ze swego dawniejszego postępowania oraz zapewnił go o 
wiecznej przyjaźni. 
Stryj Kerkabon rzekł, że będzie to najpiękniejszy dzień jego życia. Dobra ciotka, lejąc łzy 
radości, wołała: 
 Mówiłam ci, mówiłam, że nie zrobisz zeń poddiakona! jeden sakrament taki dobry jak drugi; 
gdybyż Bóg dał mi dostąpić jego dostojeństwa! ale chcę ci zastąpić matkę. 
Za czym wszyscy, na wyprzódki, jęli się rozpływać nad piękną Saint-Yves. 
Rozkochany chłopiec zbyt był przejęty tym, co dlań uczyniła, zbyt ją kochał, aby przygoda z 
diamentami wywarła na nim szczególne wrażenie. Ale te słowa, które aż nadto dobrze słyszał: 
Zadajesz mi śmierć, przerażały go jeszcze i mąciły jego wesele, gdy zachwyty nad uroczą 
kochanką potęgowały jego miłość. Wszyscy zajmowali się tylko nią; rozmawiali jedynie o 
szczęściu, na jakie zasługuje para kochanków; układano plany wspólnego życia w Paryżu; 
projekty przyszłej fortuny, dostatków; oddawano się nadziejom, które błysk szczęścia rodzi tak 
łatwo. Ale w głębi Prostaczek czuł coś, co zmąciło te złudzenia. Odczytywał te przyrzeczenia 
podpisane Saint-Pouange i dekrety podpisane Louvois: malowano mu tych ludzi takimi, 
jakimi byli lub jaką mieli opinię. Każdy wyrażał się o ministrach i o ich urzędzie z ową 
bezceremonialną swobodą, uważaną we Francji za najszacowniejszą ze wszystkich swobód na 
ziemi. 
 Gdybym był królem  mówił Prostaczek  oto jakiego wybrałbym ministra wojny. Musiałby 
to być człowiek najwyższego urodzenia, skoro wydaje rozkazy szlachcie. Żądałbym, aby sam był 
wojskowym, aby przeszedł wszystkie stopnie, aby był co najmniej generałem, godnym rangi 
marszałka Francji. Czyż nie jest konieczne, aby sam służył dla lepszego zapoznania się ze 
służbą? Czy oficerowie nie będą sto razy chętniej powolni żołnierzowi, który na równi z nimi 
złożył dowody męstwa, niż molowi gabinetowemu, który choćby był największym geniuszem, 
może co najwyżej odgadywać operacje wojenne? Nie miałbym nic przeciw temu, aby był 
człowiekiem szczodrym, choćby nawet podskarbi miał znaleźć się przez to w kłopocie. 
Chciałbym, żeby pracował łatwo, a nawet żeby posiadał ową swobodę i wesołość, która bywa 
udziałem ludzi wyższych, jedna tyle sympatii i czyni wszelki obowiązek mniej uciążliwym. 
Prostaczek pragnął, by minister miał to usposobienie, ponieważ zauważył, że wesołość nigdy 
nie idzie w parze z okrucieństwem. 
Pan Louvois nie byłby rad z życzeń Prostaczka: zalety jego były innego rodzaju. 
Ale gdy oni zabawiali się u stołu, choroba nieszczęsnej panienki przybierała groźny obrót; 
wystąpiła trawiąca gorączka. Biedactwo cierpiało bez skargi, bacząc, by nie zmącić wesela 
biesiadnikom. 
Widząc, że Saint-Yves nie śpi, brat jej podszedł do wezgłowia: stan siostry przeraził go. 
Wszyscy się zbiegli; kochanek zbliżył się do łóżka. Był on bez wątpienia najbardziej niespokojny 
46 

wzruszony z obecnych, ale do wszystkich przyrodzonych darów nauczył się łączyć 
umiarkowanie; poczucie przystojności zajmowało u niego naczelne miejsce. 
Sprowadzono pobliskiego lekarza. Był to jeden z owych medyków, którzy odprawiają chorych 
w pośpiechu, mylą ich chorobę z chorobą poprzedniego pacjenta i stosują ślepą rutynę w sztuce, 
której najdojrzalszy i najbardziej zrównoważony sąd nie jest mocen odjąć niepewności i 
niebezpieczeństw. Pogorszył chorobę skwapliwością, z jaką przepisał lekarstwo będące wówczas 
w modzie. Moda w medycynie! Mania ta była aż nazbyt powszechna w Paryżu. 
Smutek pięknej Saint-Yves bardziej jeszcze od lekarza przyczyniał się do pogorszenia jej 
stanu. Dusza zabijała ciało. Trawiące ją myśli sączyły w jej żyły truciznę jadowitszą niż jad 
palącej gorączki. 
47 

XX 
PIĘKNA SAINT-YVES UMIERA I CO Z TEGO WYNIKŁO 
Wezwano innego lekarza: ten, miast wspomagać naturę i pozwolić jej działać w pełnym życia 
organizmie, myślał jedynie o tym, aby robić na złość koledze. W dwa dni choroba przybrała 
obrót śmiertelny. Cierpienie rzuciło się z równą siłą na mózg, który uważają za siedzibę rozumu, 
co na serce, które jest podobno siedzibą uczuć. 
 Jaki niewytłumaczony mechanizm poddał nasze narządy władzy uczuć i myśli? W jaki 
sposób jedna bolesna myśl może zakłócić bieg krwi? Jak nawzajem krew może przez swoje 
zaburzenia oddziałać na sferę pojęć? Co za fluid nieznany, ale niewątpliwie istniejący, chybszy i 
żywszy niż światło, bieży w mgnieniu oka we wszystkie kanały życia, rodzi wrażenia, pamięć, 
smutek lub radość, rozum lub szaleństwo, przywodzi na myśl ze zgrozą to, o czym chciałoby się 
zapomnieć, i ze zwierzęcia obdarzonego myślą czyni albo przedmiot podziwu, albo współczucia i 
łez? 
Tak mówił dobry Gordon; a refleksja ta, tak naturalna, mimo że tak rzadko nastręczająca się 
myślom, nie zmniejszała w niczym jego rozczulenia, nie należał bowiem do owej smutnej 
kategorii filozofów, którzy silą się na bezczułość. Wzruszony był losem młodej dziewczyny, jak 
ojciec, który patrzy na powolną śmierć ukochanego dziecka. Ksiądz de Saint-Yves był w 
rozpaczy; przeor i jego siostra wylewali strumienie łez. Ale kto mógłby odmalować stan 
Prostaczka? Żaden język nie posiada wyrażeń na oddanie podobnego bezmiaru rozpaczy; słowa 
są zbyt słabe. 
Ciotka, sama wpółżywa, trzymała głowę umierającej w wątłych dłoniach; brat jej klęczał przy 
łóżku; kochanek tulił drogą rękę, zwilżając ją łzami i wydając głośne łkania; nazywał ją swoim 
aniołem, swoją nadzieją, życiem, połową samego siebie, kochanką, żoną. Na to słowo: żona 
umierająca westchnęła, spojrzała nań z nieopisaną czułością i wydała krzyk zgrozy; następnie w 
jednej z owych chwil wytchnienia, w których dusza odzyskuje swą jasność i siłę, krzyknęła: 
 Ja twoją żoną! Ach, drogi kochanku, to imię, to szczęście, ta nagroda to już nie dla mnie; 
umieram i zasłużyłam na to. O bóstwo mego serca! O ty, którego poświęciłam piekielnym 
biesom, stało się, jestem ukarana, żyj szczęśliwy. 
Nikt nie zrozumiał tych słów nabrzmiałych uczuciem i grozą, ale wypełniły one serca 
przestrachem i roztkliwieniem. Nieszczęsna dziewczyna zdobyła się na odwagę wyjaśnienia ich. 
Każde słowo przyprawiło obecnych o dreszcz zdumienia, bólu i współczucia. Wszyscy uczuli 
nienawiść do możnego człowieka, który zgodził się naprawić straszną niesprawiedliwość jedynie 
za cenę zbrodni i zniewolił do wspólnictwa najbardziej godną czci niewinność. 
 Jak to, ty winną?  wykrzyknął kochanek.  Nie, nigdy: zbrodnia może się spełnić jedynie w 
sercu, twoje zaś należało do cnoty i do mnie. 
Tkliwość jego zdawała się wracać piękną Saint-Yves do życia. Czuła, że w serce jej wstępuje 
pociecha; dziwiła się, że Prostaczek kocha ją jeszcze. Stary Gordon byłby ją potępił wówczas, 
gdy był jedynie jansenistą, ale obecnie, stawszy się mędrcem, poważał ją i płakał. 
48 

Wśród tylu łez i obaw, gdy wszystkie serca przejęte były niebezpieczeństwem tej drogiej 
wszystkim panienki i gdy wszyscy poddawali się wzruszeniom, oznajmiono gońca ze dworu. 
Goniec! od kogo? z czym? Przybywał od jego wielebności spowiednika królewskiego do przeora 
z Góry. Pisał nie sam ojciec de La Chaise, ale brat Vadbled, jego pokojowiec, człowiek 
podówczas bardzo wpływowy, który przekazywał arcybiskupom wolę jego wielebności, udzielał 
audiencji, przyrzekał beneficja, wyrabiał niekiedy dekrety uwięzienia. Donosił przeorowi z Góry, 
że jego wielebność wie o jego bratanku; że uwięzienie było tylko omyłką; tego rodzaju drobne 
przykrości zdarzają się często i nie trzeba przywiązywać do nich wagi; zezwala wreszcie, aby 
przeor przedstawił mu bratanka nazajutrz, aby również przyprowadził z sobą starego Gordona; 
brat Vadbled wprowadzi ich do jego wielebności i do pana de Louvois, który przyjmie ich na 
chwilę w przedpokoju. 
Dodawał, że opowiedziano królowi dzieje Prostaczka i jego utarczkę z Anglikami, że z 
pewnością król raczy go zauważyć przechodząc przez galerię, a może nawet skinie mu głową. 
List kończył się pochlebną nadzieją, że wszystkie damy na dworze zechcą przyjąć rano 
Prostaczka w swojej gotowalni, że ta i owa powie mu: Dzień dobry, panie Prostaczku, i że z 
pewnością będzie mowa o nim na wieczerzy u króla. List podpisany był: Wasz oddany brat 
Vadbled, jezuita. 
Skoro przeor odczytał głośno list, bratanek jego, wściekły, ale panując przez chwilę nad swym 
gniewem, nic nie rzekł do posłańca; zwróciwszy się jeno ku swemu towarzyszowi niedoli, spytał, 
jak mu się zda to pisanie. Gordon odpowiedział: 
 To się nazywa traktować ludzi jak małpy! Bije się ich i każe się im tańczyć. 
Prostaczek, u którego w gwałtownych wzruszeniach pierwotny charakter brał górę, podarł list 
na kawałki i rzucił je w nos posłańcowi: 
 Oto moja odpowiedź. 
Stryj, przerażony, miał uczucie, że spada nań piorun i dwadzieścia tajnych dekretów. Co 
prędzej skreślił list, aby usprawiedliwić wedle możności to, co brał za wyskok młodzieńczego 
uniesienia, a co było wybuchem wielkiej duszy. 
Ale boleśniejsze obowiązki zaprzątnęły wszystkich. Piękna i szlachetna Saint-Yves czuła już 
nadchodzący koniec; była spokojna, ale owym okropnym spokojem osoby, która nie ma już sił 
do walki. 
 O, mój drogi kochanku  rzekła gasnącym głosem  śmierć karze mnie za mą słabość; ale 
ginę z tą pociechą, że widziałam cię wolnym. Ubóstwiałam cię wówczas, kiedy cię zdradziłam, i 
ubóstwiam w chwili, gdy żegnam cię na wieki. 
Nie stroiła się w czczą nieugiętość; nie znała owej nędznej próżności mającej na celu to, aby 
parę kumoszek rzekło: Umarła mężnie. Któż zdoła w dwudziestym roku stracić kochanka, 
życie i to, co zwą honorem, bez żalu i rozdarcia? Czuła całą grozę swego stanu i dawała wyraz 
temu poczuciu w gasnących słowach i spojrzeniach, które przemawiają z taką mocą. Płakała 
wreszcie jak wszyscy, w chwilach gdy miała siłę płakać. 
Niech inni wychwalają pompatyczny zgon tych, którzy poddają się bezwładnie dziełu 
zniszczenia; to właściwość wszystkich zwierząt. Umieramy jak one, obojętnie, jedynie wówczas, 
gdy wiek lub choroba zrówna nas z nimi, stępiając nasze organy. Kto bądź ponosi wielką stratę, 
odczuwa wielką żałość; jeśli ją dławi, to znaczy, że próżność towarzyszy mu do samego progu 
śmierci. 
Skoro nieszczęsna chwila nadeszła, wszyscy obecni dali folgę łzom i krzykom. Prostaczek 
stracił zmysły. Silne dusze, kiedy owładnie nimi tkliwość, doznają o wiele gwałtowniejszych 
uczuć niż inni. Dobry Gordon znał go na tyle, iż obawiał się, aby odzyskawszy zmysły nie 
49 

targnął się na swoje życie. Usunięto wszelką broń; nieszczęśliwy młodzian spostrzegł to; rzekł do 
obecnych, bez tez, jęku, bez wzruszenia: 
 Czy myślicie, że jest kto na ziemi, kto miałby prawo i moc wstrzymać mnie? 
Gordon nie silił się go częstować mdłymi racjami, mającymi jakoby dowieść, że człowiek nie 
ma prawa użyć swej wolności dla położenia końca istnieniu, kiedy się staje zbyt wielką 
męczarnią; że nie powinno się opuszczać domu, gdy już nie sposób w nim mieszkać; że człowiek 
jest na ziemi jak żołnierz na posterunku: jak gdyby Najwyższej Istocie zależało coś na tym, czy 
skupienie kilku cząsteczek materii znajdzie się w tym miejscu czy w innym. Bezsilne argumenty, 
którym niezłomna i świadoma siebie rozpacz nie raczy dawać ucha i na które Katon 
odpowiedział jeno ciosem sztyletu. Głuche i straszliwe milczenie Prostaczka, jego posępny 
wzrok, trzęsące się wargi, drżenie całego ciała napełniały duszę obecnych owym połączeniem 
współczucia i zgrozy, które poraża władze duszy, kładzie tamę wszystkim dyskursom i wyraża 
się jedynie bezładnymi słowy. Nadbiegła gospodyni domu wraz z rodziną; wszyscy drżeli, 
patrząc na rozpacz młodzieńca; roztoczono nad nim ścisły dozór, śledzono wszystkie ruchy. Już 
lodowate ciało pięknej Saint-Yves przeniesiono do sieni, z dala od oczu kochanka, a on zdawał 
się go szukać jeszcze, mimo że niezdolny nic widzieć. 
Podczas tych śmiertelnych ceremonii, w chwili gdy ciało spoczywa wystawione w bramie, 
gdy księża klepią przy nim niedbale modlitwy, przechodnie zaś jedni bezmyślnie rzucają na 
trumnę kilka kropel święconej wody, inni obojętnie mijają ją śpiesząc swoją drogą, gdy krewni 
płaczą, a kochanek bliski jest samobójstwa, Saint-Pouange przybywa wraz z ową przyjaciółką z 
Wersalu. 
Jego przelotna zachcianka, zaspokojona tylko raz jeden, przerodziła się w miłość. Wzgarda, z 
jaką spotkała się jego hojność, podrażniła go. Ojcu de La Chaise nigdy nie przyszłoby na myśl 
przybyć do tego domu; ale Saint-Pouange, mając wciąż przed oczyma obraz pięknej Saint-Yves, 
płonąc chęcią ugaszenia żądzy, która, ledwie raz nasycona, zostawiła w jego sercu żądło 
pragnień, nie zawahał się sam szukać tej, której może nie zechciałby przyjąć ani trzy razy, gdyby 
przyszła sama. Wysiada z karocy; pierwszym przedmiotem, który mu się nastręcza, jest trumna; 
odwraca oczy z naturalną odrazą człowieka tonącego w rozkoszach, przeświadczonego, że 
powinno mu się oszczędzić wszelkiego widowiska przywodzącego na pamięć ludzką niedolę. 
Chce wsiadać z powrotem. Dama z Wersalu pyta przez ciekawość, kogo grzebią; słyszy 
nazwisko panny de Saint-Yves. Blednie, wydaje straszliwy krzyk; Saint-Pouange odwraca się, 
zdumienie i ból napełniają jego duszę. Dobry Gordon stał opodal z oczami pełnymi łez. Przerywa 
smutne modły, aby opowiedzieć dworakowi katastrofę. Przemawiał z siłą, jaką daje ból i cnota. 
Saint-Pouange nie był złym człowiekiem; wir spraw i uciech oszołomił jego duszę, która żyła 
jakby w letargu. Nie doszedł jeszcze wieku, w którym serce ministrów staje się z kamienia; 
słuchał Gordona ze spuszczonymi oczami i ocierał raz po raz łzy, które w nim samym budziły 
zdziwienie: łzy żalu i wyrzutów. 
 Pragnę koniecznie widzieć  rzekł  niezwykłego człowieka, o którym mi wspomniałeś; 
wzrusza mnie on prawie tyle co niewinna ofiara, której śmierci stałem się przyczyną. 
Gordon zawiódł go do komnaty, gdzie przeor, panna de Kerkabon, ksiądz de Saint-Yves i paru 
sąsiadów cuciło omdlałego młodzieńca. 
 Jam winien twego nieszczęścia  rzekł podminister  obrócę życie na to, aby je naprawić. 
Pierwszą myślą, która przeszła przez głowę Prostaczka, było zabić go, a później siebie. Myśl 
bardzo godziwa: ale był bez broni i pod ścisłym dozorem. Saint-Pouange nie dał się zrazić 
odmową, której towarzyszyły zasłużone wyrazy wzgardy, wyrzutów i wstrętu. Czas łagodzi 
wszystko. Pan de Louvois zdołał w końcu zrobić z Prostaczka znakomitego oficera, który 
50 

zasłynął pod innym mianem w Paryżu i w armii, a był równocześnie nieustraszonym żołnierzem i 
filozofem. 
Nigdy nie zdołał wspomnieć swojej przygody bez jęku, mimo to znajdował pociechę w tym, 
aby o niej mówić. Czcił pamięć tkliwej Saint-Yves do ostatniego tchnienia. Ksiądz de Saint-Yves 
i przeor otrzymali każdy po dobrym beneficjum; poczciwa Kerkabońcia bardziej była rada 
oglądać bratanka w splendorach wojskowych niż w komeżce poddiakona. Dewotka z Wersalu 
zachowała diamentowe kolczyki i jeszcze otrzymała jakiś piękny podarek. Ojciec Do 
Wszystkiego dostał parę skrzyń z czekoladą, kawą, kandyzowanym cukrem, cytrynami, wraz z 
medytacjami wielebnego ojca Croiset i Kwiatem świętości17 oprawnymi w safian. Zacny 
Gordon żył z Prostaczkiem do końca w serdecznej przyjaźni; otrzymał również beneficjum i 
zapomniał na zawsze o ł a s c e s k u t e c z n e j  i o zbieżnym współdziałaniu. Przyjął za 
dewizę powiedzenie: Nieszczęście zda się na coś. Iluż poczciwych ludzi mogłoby powiedzieć: 
Nieszczęście nie zda się na nic! 
17 Flor de las vidas de los santos  zbiór legend napisany przez jednego i pierwszych jezuitów hiszpańskich, 
Pedro Ribadeneira (15271611). 
51 

