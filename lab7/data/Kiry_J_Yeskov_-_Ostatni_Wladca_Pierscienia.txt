Kirył J. Yeskov - Ostatni Władca Pierścienia



KIRYŁ J. YESKOV
OSTATNI WŁADCA PIERŚCIENIA
(Poslednij Kolcenosiec)

Przekład Ewa i Eugeniusz Dębscy 






      Część pierwsza
      | 1 | 2 | 3 | 4 | 5 | 6 | 7 | 8 | 9 | 10 | 11 | 12 | 13 | 14 | 15 | 16 | 
      17 | 18 | 19 |
      Część druga
      | 20 | 21 | 22 | 23 | 24 | 25 | 26 | 27 | 28 | 29 | 30 | 31 | 32 | 33 | 34 
      | 35 |
      Część trzecia
      | 36 | 37 | 38 | 39 | 40 | 41 | 42 | 43 | 44 | 45 | 46 | 47 | 48 | 49 | 50 
      | 51 | 52 | 53 | 54 |
      Część czwarta
      | 55 | 56 | 57 | 58 | 59 | 60 | 61 | 62 | 63 | 64 | 65 | 66 | 67 | 68 | 69 
      |
      Epilog 





      Jesteśmy dzisiaj slabi, lecz na nasz znak czekają
      Hordy różnorakie, co za Murem mieszkają.
      Kiedyśmy, niewolnicy, w twarda pieść się zbierzemy,
      Choć dzisiejszym swym losem się nie przejmujemy.
      Niewola nas nie smuci,
      Może trwać nawet wiek, nie będziemy się dąsać,
      Lecz gdy zacznie dusić nas wstyd,
      My będziemy na waszych mogiłach pląsać. 

      R. Kippling 



      Nigdy jeszcze na polach walki nie zdarzyło się tak,
      by tak wielu, zawdzięczało tak wiele, tak niewielu. 

      W. Churchill 





      CZĘŚĆ PIERWSZA
      BIADA ZWYCIĘŻONYM

      Złoto - dla gospodyni, srebro zaś dla sługi,
      Miedziakami się pokryje wszelkie drobne długi.
      "Tak jest - powiedział baron - do wojny się szykuję,
      A Zimne Żelazo nad wszystkim panuje!" 

      R. Kippling 





      1
      Mordor, piaski Hutel-Har
      6 kwietnia 3019 roku Trzeciej Ery
      C zyż istnieje na świecie piękniejszy widok niż zachód słońca na pustyni, 
      gdy, jakby wstydząc się swej jaskrawej południowej mocy, zaczyna pieścić 
      człowieka garściami barw o niewyobrażalnej czystości i delikatności! 
      Szczególnie piękne są niezliczone odcienie fioletów, w mgnieniu oka 
      zmieniających szeregi diun w zaczarowane morze - uważajcie, byście nie 
      przegapili tych kilku mgnień, bo nigdy już się one nie powtórzą... A ta 
      chwila tuż przed świtem, gdy pierwszy błysk światła przerywa w pół taktu 
      powściągliwy menuet księżycowych cieni na woskowanym parkiecie 
      wyschniętych jezior - albowiem owe bale na wieki ukryte są przed 
      niewtajemniczonymi, którzy przedkładają dzień nad noce... A nieodłączna 
      tragedia tego momentu, kiedy potęga mroku zaczyna chylić się ku upadkowi i 
      puszyste skupiska wieczornych gwiazdozbiorów niespodziewanie stają się 
      ostrymi lodowymi okruchami - tymi samymi, które przed świtem osiądą w 
      postaci szronu na oksydowanym żwirze zboczy wzgórz... 

      Właśnie w takiej bliskiej północy godzinie, po wewnętrznej krawędzi 
      półokrągłego żwirowanego parowu między niewysokimi diunami przemykały dwa 
      szare cienie, a dzieląca ich odległość była właśnie taka, jaką przewidywał 
      w podobnej sytuacji Regulamin Polowy. Co prawda, większą część bagażu - 
      niezgodnie z regulaminem - niósł nie zamykający, wyraźnie będący "głównymi 
      siłami", a prowadzący - "straż przednia", jednakże były ku temu ważkie 
      powody. Zamykający wyraźnie kulał i zupełnie stracił siły; oblicze jego - 
      szczupłe, z odznaczającym się orlim nosem, wyraźnie świadczące o dużej 
      domieszce krwi umbarskiej - pokrywała warstwa lepkiego potu. Prowadzący 
      zaś na oko był typowym orokuenem, przysadzisty, z szeroko rozstawionymi 
      oczami - jednym słowem, tym właśnie "orkiem", którym na Zachodzie matki 
      straszą nieposłuszne dzieci. Poruszał się błyskawicznymi zygzakami, a 
      wszystkie jego ruchy były bezgłośne, precyzyjne i oszczędne, jak u 
      wyczuwającego zdobycz drapieżnika. Swoją pelerynę z futra bachtriana, 
      niezmiennie utrzymującego tę samą temperaturę - czy to w południowy skwar, 
      czy to w ziąb przedświtu - oddał towarzyszowi, sam pozostając w 
      zdobycznym, niezastąpionym w lesie, ale zupełnie nieprzydatnym tu, na 
      pustyni, elfickim płaszczu. 

      Zresztą, nie chłód martwił teraz orokuena: niczym zwierzę wsłuchujące się 
      w nocną ciszę krzywił się jak od bólu zęba za każdym razem, gdy dochodził 
      go zgrzyt żwiru pod chwiejnie stąpającym towarzyszem. Oczywiście, natknąć 
      się na elficki patrol na środku pustyni, to rzecz niemal nieprawdopodobna, 
      a poza tym dla elfów światło gwiazd w ogóle nie liczy się jako światło - 
      muszą widzieć przynajmniej księżyc. Jednakże kapral Cerleg, dowódca 
      plutonu zwiadu w pułku jegrów Kirith Ungol, w takich sprawach nigdy nie 
      zdawał się na "jakoś to będzie" i nieustannie powtarzał: "Pamiętajcie, 
      chłopcy: Regulamin Polowy, to taka książka, gdzie każdy przecinek jest 
      przesiąknięty krwią tych przemądrzałków, którzy chcieli postępować po 
      swojemu". Dlatego zapewne, przez trzy lata wojny stracił tylko dwóch 
      żołnierzy i z liczby tej był bardziej w duchu dumny niż z Medalu Oka, 
      otrzymanego ubiegłej wiosny z rąk dowodzącego Armią Południe. Również 
      teraz - u siebie w domu, w Mordorze - zachowywał się tak, jakby nadal 
      odbywał głęboki rajd po równinach Rohanu. Zresztą, jaki to teraz dom... 

      Z tyłu doszedł go nowy dźwięk - ni to jęk, ni to westchnienie. Cerleg 
      odwrócił się, obliczył dystans i, błyskawicznie zrzuciwszy z ramion wór z 
      manelami (ani jedna sprzączka przy tym nie brzęknęła), zdążył dobiec do 
      swego towarzysza. Ten, przegrywając walkę z omdleniem, wolno osuwał się na 
      ziemię. Stracił przytomność, gdy tylko kapral podchwycił go pod pachy. 
      Klnąc w duchu na czym świat stoi, zwiadowca wrócił do swego bagażu po 
      manierkę. To ci partner, żeby to dunder... Ani z niego się śmiać, ani go 
      żałować... 

      - Proszę się napić, panie. Znowu gorzej? 

      Wystarczyło, by leżący wypił kilka łyków, a całe jego ciało odpowiedziało 
      koszmarnym atakiem torsji. 

      - Proszę wybaczyć, kapralu - wymamrotał. - Szkoda tego płynu. 

      - Proszę tak nie myśleć: do podziemnego zbiornika wody zostało niewiele. 
      Jak pan, konsyliarzu polowy, nazwał ongi tę wodę? Takie śmieszne słowo... 

      - Adiabatyczna. 

      - Człowiek uczy się przez całe życie. No dobrze, z wodą nie stoimy tak 
      źle. Znowu nie czuje pan nogi? 

      - Obawiam się, że tak. Wiecie co, kapralu... Niech mnie pan tu zostawi i 
      sam pójdzie do swego koczowiska - chyba mówiliście, że to niedaleko, 
      jakieś piętnaście mil. Potem wrócicie po mnie. Przecież jeśli natkniemy 
      się na elfów to obaj zginiemy za funt kłaków. Ze mnie teraz taki wojak, 
      jak... sami rozumiecie... 

      Cerleg jakiś czas zastanawiał się, odruchowo kreśląc palcem na powierzchni 
      piasku znaczki Oka. Potem zdecydowanym ruchem wyrównał piasek i podniósł 
      się. 

      - Rozłożymy tu biwak. Pod tą wydmą. Tam, jak mi się wydaje, grunt jest 
      bardziej zwarty. Dojdzie pan sam, czy pomóc? 

      - Proszę posłuchać, kapralu... 

      - Doktorze, proszę o ciszę! Pan jest - proszę mi wybaczyć - jak małe 
      dziecko: jestem spokojniejszy, gdy mam pana na oku. Trafi pan w łapy elfów 
      i po kwadransie wyciągną z pana wszystko: skład grupy, kierunek marszu i 
      całą resztę. A ja za bardzo kocham własną skórę... No to jak? Przejdzie 
      pan te sto pięćdziesiąt kroków? 

      Wlókł się we wskazanym kierunku, czując, jak noga przy każdym kroku 
      wypełnia się roztopionym ołowiem. Pod samą już wydmą znowu stracił 
      przytomność i nie widział już jak zwiadowca, starannie zatarłszy ślady 
      torsji i odciski stóp, szybko niczym kret ryje w piaszczystym zboczu 
      kryjówkę na dzień. Potem przejaśniło mu się przed oczami. Zorientował się, 
      że kapral ostrożnie prowadzi go do nory wyłożonej tkaniną. "Czy może, 
      łaskawco, wygrzebie się pan z niemocy za kilka dni?" 

      Nad pustynią tymczasem wzeszedl ohydnej barwy księżyc - jakby opił się 
      ropy pół na pół z krwią. Teraz, by obejrzeć nogę światła było aż za dużo. 
      Rana sama w sobie była bzdurna, ale nijak nie chciała się zasklepić i co 
      rusz zaczynała krwawić: elficka strzała, jak zwykle, okazała się zatruta. 
      Tego straszliwego dnia lekarz zużył cały zapas odtrutki dla swych ciężko 
      rannych, mając nadzieję, że może się uda. Nie udało się. W gęstwinie 
      leśnej, o kilka mil na północny wschód od przeprawy pod Cytadelą Gwiazd, 
      Cerleg wykopał dla niego jamę pod powalonym dębem, i przez pięć dni i pięć 
      nocy ranny leżał tam, czepiając się skostniałymi palcami życia jak 
      krawędzi oblodzonego karnisza. Szóstego dnia wynurzył się z purpurowego 
      wiru nieznośnego bólu i, łykając gorzką, śmierdzącą jakimiś odczynnikami 
      wodę z Imlad Morgul - do innej nie można było dotrzeć - słuchał relacji 
      kaprala. Resztki Armii Południe, zablokowane w wąwozie Morgul, 
      skapitulowały, i elfy z Gondorczykami popędziły ich gdzieś za Anduinę. 
      Jego polowy lazaret zaś wraz ze wszystkimi rannymi rozdeptał na kaszę 
      rozjuszony mumak z rozbitego haradzkiego korpusu. Wyglądało, że nie ma już 
      na co czekać - trzeba przedzierać się do domu, do Mordoru. 

      Ruszyli dziewiątej nocy, gdy tylko zdołał się poruszyć. Zwiadowca wybrał 
      drogę przez przełęcz Kirith Ungol, ponieważ przewidywał, że po trakcie 
      wiodącym przez Ithilien nawet mysz w obecnej chwili się nie przemknie. 
      Najgorsze było to, że nie udało mu się określić, co właściwie go zatruwa, 
      i to kto - specjalista od trucizn! Sadząc po symptomach, musiało to być 
      coś nowego, coś z ostatnich elfickich badań. Zresztą, apteczka i tak była 
      prawie pusta. Czwartego dnia niemoc wróciła i to w najmniej odpowiednim 
      momencie: gdy przemykali obok świeżo odbudowanego obozu Zachodnich 
      sojuszników u podnóża Minas Morgul. Trzy doby przyszło im ukrywać się w 
      tamtejszych złowrogich ruinach, a trzeciego wieczora zdziwiony kapral 
      wyszeptał mu na ucho: "Ależ waść siwiejesz!" Zresztą, winne temu były nie 
      pilnujące ruin upiory, a całkiem realna szubienica postawiona przez 
      zwycięzców na poboczu traktu, jakieś dwadzieścia jardów od ich kryjówki. 
      Sześć trupów w postrzępionych mordorskich mundurach zebrało na ucztę całe 
      krucze stado, a duży szyld za pośrednictwem wykaligrafowanych elfickich 
      runów powiadamiał, że są to "wojenni przestępcy". 

      Obecny atak był trzecim z kolei. Czując wszechogarniające dreszcze, wpełzł 
      do wysłanej tkaniną nory i znowu pomyślał: jak się teraz czuje Cerleg w 
      samej elfickiej szmatce? 

      Ten po chwili bezgłośnie pojawił się w schronie. Cichutko zabulgotała woda 
      w jednej z przyniesionych manierek, potem osypał się z "sufitu" piasek, co 
      oznaczało że orokuen maskował z zewnątrz otwór wejściowy. Wystarczyło, by 
      jak dziecko przytulił się do jego wielkich pleców, a zimno, ból i strach 
      zaczęły niespodziewanie wypływać z niego i nie wiadomo skąd pojawiła się 
      pewność, że kryzys minął. "Teraz muszę się tylko wyspać, i wtedy przestanę 
      być dla Cerlega ciężarem... tylko muszę się wyspać..." 

      - Haladdinie! Hej, Haladdinie! 

      "Kto mnie woła? Jak się znalazłem w Barad-Dur? Nie rozumiem... Dobrze, 
      niech będzie Barad-Dur". 





      2
      P ół setki mil na wschód od wulkanu Orodruina, tam, gdzie lekkomyślne 
      gadatliwe strumienie rodzące się pod lodowcami Gór Popielnych stają się 
      rozsądnymi i statecznymi rzekami, cicho gasnącymi następnie w pulsujących 
      oparach mordorskiej równiny na płaskowyżu Gorgoroth znajduje się Oaza. 
      Bawełna i ryż, figi i winorośl rodziły tu od wieków, dwa razy do roku, a 
      prace miejscowych tkaczy i płatnerzy słynęły w całym Sródziemiu. Prawdą 
      jest jednak, że każdy orokuen - koczownik spoglądał na współplemieńców, 
      którzy wybrali los rolników czy rzemieślników, z niewyobrażalną wręcz 
      pogardą, bo któż nie wie, że jedynym zajęciem godnym mężczyzny jest 
      hodowla bydła - no, jeśli nie liczyć grabieży na szlakach karawan... Wcale 
      to zresztą im nie przeszkadzało w regularnym odwiedzaniu ze swymi Stadami 
      gorgoratskich targowisk, gdzie byli zręcznie oskubywani jak lipki przez 
      słodkoustych umbarskich kupców, którzy sprawnie i szybko podporządkowali 
      sobie cały tamtejszy handel. Ci spryciarze, zawsze gotowi do zaryzykowania 
      głową za garść srebra, prowadzili swoje karawany po całym Wschodzie, nie 
      gardząc przy tym ani handlem niewolnikami, ani przemytem, ani - przy 
      okazji - zwyczajnym rozbojem. Głównym źródłem ich dochodów był zawsze 
      eksport rzadkich metali, które wydobywały w obfitości w Górach Popielnych 
      przysadziste trolle - niezrównani górnicy i metalurdzy. Ci ostatni zaś po 
      jakimś czasie zmonopolizowali dodatkowo w Oazie murarkę. Wspólne długie 
      życie przyzwyczaiło synów trzech narodów do zerkania na sąsiedzkie 
      ślicznotki z większym zainteresowaniem niż na dziewczyny swego plemienia, 
      ale i do wykpiwania siebie wzajemnie w dowcipach rozpoczynających się od 
      słów: "Przychodzi do łaźni orokuen, Umbarczyk i troll..." Jednak kiedy 
      zachodziła taka potrzeba stawali do walki ramię w ramię przeciwko 
      barbarzyńcom Zachodu, broniąc przełęczy Gór Cienia i przejścia przez 
      Morannon. 

      Na takim zaczynie powstał sześć wieków temu Barad-Dur, zadziwiające miasto 
      alchemików i poetów, mechaników i astrologów, filozofów i lekarzy, serce 
      jedynej w całym Sródziemiu cywilizacji, która postawiła na racjonalną 
      wiedzę i nie bala się przeciwstawić starej magii swą, dopiero co 
      ukształtowaną technologię. Błyszcząca iglica baraddurskiej cytadeli 
      wzniosła się nad równiną Mordoru niemal na wysokość Orodruiny, jak 
      monument postawiony Człowiekowi - wolnemu Człowiekowi, który uprzejmie, 
      ale stanowczo odrzucił rodzicielską opiekę Mieszkańców Niebios i zaczął 
      żyć własnym rozumem. Było to wyzwanie rzucone tępemu, agresywnemu 
      Zachodowi, iskającemu wszy w swych drewnianych "pałacach" przy 
      akompaniamencie smętnych recytatywów skaldów, głoszących niezrównane 
      wartości nigdy nie istniejącego Numenoru. Było to wyzwanie uginającemu się 
      pod ciężarem własnej mądrości Wschodowi, gdzie Jin i Jang dawno już 
      pożarły się wzajemnie, zrodziwszy tylko wyszukaną statykę Ogrodu Trzynastu 
      Kamieni. Było to wyzwanie rzucone jeszcze komuś, albowiem ironiczni 
      intelektualiści z Akademii Mordorskiej - sami tego nie wiedząc - doszli do 
      rubieży, za którą wzrost ich potęgi mógł być nieodwracalny i niemożliwy do 
      sterowania. 




      A Haladdin kroczył po znanych sobie od dziecka ulicach - od trzech 
      wytartych stopni rodzinnego domu w zaułku za Starym Obserwatorium obok 
      platanów Królewskiego Bulwaru, który styka się przeciwległym końcem z 
      zigguratem Wiszących Ogrodów - kierując się do przysadzistego budynku 
      Uniwersytetu. Właśnie tutaj praca obdarzyła go kilka razy chwilami 
      najwyższego szczęścia, dostępnego człowiekowi: kiedy trzyma on, niby 
      pisklę na dłoni, Prawdę objawioną w tej chwili na razie tylko jemu. A to 
      znaczy, że jest on bogatszy i hojniejszy od wszystkich władców świata... A 
      potem w wielogłosym gwarze krążyła butelka nurneńskiego, której piana, w 
      towarzystwie wesołych "ochów" wypełzała z różnych kubków i szklanic, a 
      przed nimi była jeszcze cała kwietniowa noc ze swymi nie kończącymi się 
      dysputami o nauce, poezji, budowie świata, i znowu o nauce - dysputami 
      rodzącymi w uczestnikach niezachwiane, spokojne przekonanie, że ich życie 
      to jedyny i właściwy wariant... A Sonia patrzyła na niego ogromnymi oczami 
      - tylko trollijskie dziewczyny mają czasem taki nie zdefiniowany odcień 
      oczu (ciemnoszary? przejrzystobrązowy?) - i z całej siły starała się 
      uśmiechnąć: "Haliku, kochany, nie chcę być ci ciężarem", a jemu chciało 
      się płakać z powodu przepełniającej serce czułości. 

      Ale skrzydła snu już niosły go z powrotem na nocną pustynię, oszałamiającą 
      każdego nowicjusza nieprawdopodobną różnorodnością życia, które wraz z 
      pierwszymi promieniami wschodzącego słońca dosłownie zapada się pod 
      ziemię. Od Cerlega dowiedział się, że ta pustynia, jak i każda inna, od 
      wieków dzieli się na fragmenty: każda kępa saksaułu, łączka kłującej trawy 
      czy plama jadalnego porostu - manny - ma właściciela. Orokuen z łatwością 
      określał klany władające tymi uroczyskami, po których przebiegała ich 
      droga, bezbłędnie określał granice włości, wyraźnie orientując się przy 
      tym nie za pomocą ułożonych z kamieni piramidek abo, a posiłkując się 
      jakimiś tylko jemu znanymi punktami orientacyjnymi. Wspólne tu były tylko 
      studnie dla bydła - rozległe doły w piasku, wypełnione gorzko-słoną, choć 
      nadającą się do picia wodą. Haladdina przede wszystkim zadziwił system 
      tsandojów - zbiorników adiabatycznej wilgoci, o których wcześniej wiedział 
      tylko z książek. Chylił czoła przed nieznanym geniuszem, który odkrył 
      niegdyś, że jedno z przekleństw pustyni - nocny mróz - może pokonać drugi: 
      suszę - szybko stygnące kamienie działają jak lodówki, "wyciskając" wodę z 
      pozornie absolutnie suchego powietrza. 

      Kapral słowa "adiabatyczna", rzecz jasna, nie znał. W ogóle Cerleg mało 
      czytał, nie widząc w tym zajęciu specjalnego sensu ani orzyjemności, ale 
      niektóre ze zbiorników, obok których prowadziła ich droga, były zbudowane 
      jego rękami. Pierwszy tsandoi Cerleg wykonał mając pięć lat i był 
      strasznie zrozpaczony, gdy rano nie znalazł w nim ani kropli wody. 
      Potrafił jednakże samodzielnie wykryć błąd - stosik kamieni był zbyt mały 
      - i właśnie w tym momencie poczuł po raz pierwszy w życiu dumę Mistrza. 
      Dziwne, ale nie odczuwał najmniejszego pociągu do zajmowania się bydłem - 
      wykonywał tę pracę tylko z konieczności - ale za to z byle warsztatu 
      rymarskiego nie można go było za uszy wyciągnąć. Krewni kręcili nosami, 
      patrząc na niego - "zupełnie miejskie dziecko", a ojciec, napatrzywszy się 
      na jego zabawy z żelastwem, zmusił do opanowania alfabetu. Tak się zaczęło 
      jego życie mangatsa - wędrownego rzemieślnika odwiedzającego koczowiska 
      jedno po drugim, przez co po kilku latach potrafił już robić wszystko. A 
      gdy trafił na front (koczownicy zazwyczaj byli przydzielani albo do 
      lekkiej kawalerii albo do jegrów), zaczął wojować tak samo rzetelnie, jak 
      wcześniej układał tsandoje i naprawiał uprząż bachtrianów. 

      Wojna ta, szczerze mówiąc, sprzykrzyła mu się dawno i całkowicie. Wiadomo 
      - tron, ojczyzna i wszystko inne... Jednakże panowie generałowie za każdym 
      razem wszczynali operacje, głupota których widoczna była nawet z wysokości 
      jego kapralowego spojrzenia. Zęby widzieć to, nie trzeba było kończyć 
      żadnych wojskowych akademii - wystarczyło, jak sądził, tylko trochę 
      zdrowego rozsądku rzemieślnika. Po pogromie na Polach Pelennoru na 
      przykład, pluton zwiadu Cerlega, jak i inne zdolne do walki oddziały, 
      rzucono by osłaniały odwrót (lepiej powiedzieć - ucieczkę) sił głównych. 
      Zwiadowcom wyznaczono wówczas pozycję na środku gołego pola, nie 
      uzbroiwszy ich nawet w długie włócznie, przez co elitarna formacja, której 
      żołnierze mieli na swoim koncie co najmniej po dwa tuziny rajdów na tyły 
      wroga, zupełnie bezsensownie rozdeptana została kopytami rohańskich 
      jeźdźców, którzy nawet nie zauważyli z kim dokładnie mają do czynienia. 

      "ťGarbatego wyprostuje mogiłaŤ - postanowił wtedy Cerleg. - Niech ich 
      licho z taką wojną... Koniec, chłopaki, nawojowałem się po uszy. ťBagnet w 
      piach, a ja do baby pod pierzynę!Ť Z tego przeklętego lasu, gdzie w 
      pochmurną pogodę za cholerę me da się określić kierunku, a każde 
      zadrapanie natychmiast zaczyna ropieć, chwała Jedynemu, udało się wyjść, a 
      już w domu, na pustyni, jakoś sobie poradzimy". W swych snach kapral już 
      przeniósł się do znajomego koczowiska Teshgol, do którego została jedna 
      dobra noc marszu. Oczyma duszy wyraźnie widział, jak to się odbędzie - bez 
      pośpiechu zdecyduje, co należy w domu naprawić w pierwszej kolejności, w 
      tym czasie zostanie nakryty stół, a gospodyni, gdy wypiją już po drugim, 
      zacznie powoli naprowadzać rozmowę na temat, jak to w domu bez chłopa... A 
      umorusane dzieciaki - czwórka ich tam (a może piątka? nie pamięta...) - 
      będą się kręcić przy nich, chcąc dotknąć broni... Zasypiając, pomyślał 
      jeszcze: "Dobrze by się dowiedzieć, komu była potrzebna ta wojna, i 
      spotkać go jakoś na wąskiej ścieżce..." 

      No bo rzeczywiście - komu? 




      3
      Śródziemie, strefa sucha
      Informacje przyrodniczo - historyczne
      W historii każdego Świata, również Sródziemia, występują regularne zmiany 
      epok klimatycznych - wilgotnych i suchych: powstawanie i topnienie czap 
      lodowych na biegunach oraz pasm pustyń podporządkowane jest jednemu 
      rytmowi, tworzącemu jakby puls globu. Te naturalne cykle kryją się przed 
      wzrokiem historyków i skaldów pod zadziwiającym kalejdoskopem narodów i 
      kultur, mimo iż właśnie one w znacznym stopniu rodzą ów kalejdoskop. 
      Zmiana cyklu klimatycznego może odegrać w historii kraju, czy nawet całej 
      cywilizacji rolę znacznie większą, niż działania wielkich reformatorów czy 
      wyniszczające obce najazdy. 

      Tak więc, w Sródziemiu wraz ze swą Trzecią historyczną Erą, chyliła się ku 
      upadkowi jeszcze jedna epoka - pluwialna. Trasy przenoszących wilgoć 
      cyklonów coraz bardziej odchylały się ku biegunom planety i w 
      pierścieniach pasatów, obejmujących trzydzieste szerokości obu półkul, 
      wyraźnie widoczne stało się rozrastanie pustyń. Niedawno jeszcze równinę 
      Mordoru pokrywała sawanna, a na zboczach Orodruiny rosły prawdziwe drzewa 
      cyprysowe i cisy. Natomiast teraz pustynia nieubłaganie, akr za akrem 
      pochłaniała resztki suchych stepów lgnących do podnóży górskich grzbietów. 
      Linia śniegu w Górach Popielnych nieuchronnie przesuwała się ku górze, i 
      strumienie, sycące Oazę w Gorgoroth, coraz bardziej przypominały gasnące z 
      powodu nieznanej choroby dziecko. Gdyby tamtejsza cywilizacja była nieco 
      bardziej prymitywna, a kraj biedniejszy, to wszystko tak by właśnie się 
      działo. Proces ów rozciągnąłby się na wieki, a na takim odcinku czasu 
      zawsze coś się może stać. Ale Mordor miał moc niezmierzoną, tak więc 
      postanowiono nie czekać na "łaskę przyrody" i utworzyć obszerny i wydajny 
      system nawadnianego rolnictwa z wykorzystaniem wody z dopływów jeziora 
      Nurn. 

      Należy w rym miejscu wyjaśnić jedną rzecz. Nawadniane rolnictwo w strefie 
      pustynnej jest bardzo wydajne, ale wymaga szczególnej troski. Chodzi o 
      dużą zawartość rozpuszczonej w tutejszych wodach gruntowych soli. 
      Najważniejszy problem polega na tym, by - nie daj Boże! - nie wyprowadzić 
      jej na powierzchnię, gdyż to wiedzie do zasolenia produktywnej warstwy 
      gruntu. Właśnie tak się stanie, jeśli w trakcie nawadniania wylane 
      zostanie na pole zbyt dużo wody i gruntowe kapilary zostaną wypełnione na 
      taką głębokość, że wody gruntowe uzyskają połączenie z powierzchnią. Siły 
      kapilarne plus przygruntowe parowanie powodują przepompowywanie wody z 
      głębin na powierzchnię, podobnie jak idzie do góry paliwo po płonącym 
      knocie lampki, a procesu tego nie da się zatrzymać. Rolnik nie zdąży 
      mrugnąć, jak okaże się, że zamiast pola ma pozbawione życia solnisko. 
      Najgorsze zaś jest to, że w żaden sposób nie da się ponownie ukryć owej 
      soli w głębinach ziemi. 

      Istnieją dwa sposoby na uniknięcie tego kłopotu. Po pierwsze, można bardzo 
      ostrożnie podlewać uprawy - tak, by kapilarna wilgoć powierzchniowa nie 
      zetknęła się z lustrem wód gruntowych. Po drugie, można stosować tak zwany 
      system przemywania: należy okresowo doprowadzać na polach do nadmiaru wody 
      przepływającej, która po prostu będzie zmywała stale przesączającą się z 
      głębin sól i przenosiła ją na przykład do morza, czy innego końcowego 
      zbiornika. Ale jest tu pewna subtelność: system przemywania można 
      wykorzystywać tylko w dolinach dużych rzek, mających wyraziste wiosenne 
      przybory wód, gdyż to one usuwają zgromadzoną przez cały rok sól. 
      Przykładowo takie właśnie są naturalne warunki upraw w Khandzie skąd 
      skopiowany został system nawadniania przez niedoświadczonych mordorskich 
      inżynierów, szczerze uważających, że jakość nawadniania zależy od liczby 
      sześciennych sążni wykopanego gruntu. 

      Natomiast w zamkniętej niecce Mordoru system przemywania nie może być 
      stosowany z definicji, ponieważ nie ma tu przepływających przez kraj rzek, 
      a końcowym zbiornikiem wodnym jest Nurn, którego dopływy zostały 
      wykorzystane do nawadniania oddalonych od jeziora upraw. Mała różnica 
      wysokości nie pozwala na stworzenie w tych kanałach nawet namiastki 
      wiosennych przyborów, tak więc zmywanie soli okazało się niemożliwe, 
      ponieważ po pierwsze, nie było czym, po drugie - nie było dokąd. Po kilku 
      latach niewyobrażalnego urodzaju stało się to, co było nieuniknione: 
      zaczęło się zasalanie ogromnych połaci kraju, a próby zastosowania drenażu 
      nie udały się z powodu wysokiego stanu wód gruntowych. Wynik: olbrzymie 
      ilości pieniędzy zostały zmarnowane, a ekonomii kraju i jego przyrodzie 
      wyrządzono straszliwą szkodę. Mordorowi w zupełności wystarczyłby umbarski 
      system melioracji z minimalnym nawadnianiem, zresztą znacznie tańszym w 
      stosowaniu, ale i ten wariant obecnie został nieuchronnie utracony. 
      Inicjatorzy irygacyjnego projektu i jego główni wykonawcy zostali skazani 
      na dwadzieścia pięć lat pracy w kopalniach ołowiu, ale, jak łatwo się 
      domyślić, nie pomogło to sprawie. 

      To, co się wydarzyło, było rzecz jasna olbrzymią szkodą, ale w końcu nie 
      katastrofą. Mordor w tym czasie zupełnie zasłużenie nazywano Warsztatem 
      Świata i mógł on, w zamian za swoje wyroby przemysłowe, otrzymywać dowolne 
      ilości żywności z Khandu i Umbaru. Dniami i nocami przez Ithilien podążały 
      sobie na spotkanie karawany handlowe, i w Barad-Dur coraz głośniej 
      odzywały się głosy, że niby zamiast grzebać się w ziemi - co i tak nie 
      daje żadnego pożytku, a jedynie straty - lepiej by się zająć rozwijaniem 
      tego, co mamy najlepsze na świecie, czyli metalurgii i chemii. .. 
      Rzeczywiście kraj przeżywał rewolucję przemysłową: parowe maszyny wybornie 
      spisywały się w kopalniach i manufakturach, a sukcesy awiacji oraz 
      doświadczenia z elektrycznością stały się ulubionym tematem dysput przy 
      stołach w domach wykształconych warstw społeczeństwa. Dopiero niedawno 
      zostało przyjęte prawo o powszechnym nauczaniu, i Jego Wysokość Sauron 
      VIII z właściwym sobie ciężkim dowcipem oświadczył na posiedzeniu 
      parlamentu, że zamierza przyrównać absencję w szkole do zdrady państwowej. 
      Wspaniała praca doświadczonego korpusu dyplomatycznego i silnej służby 
      wywiadowczej pozwoliły doprowadzić liczebność armii kadrowej do minimum, 
      tak więc nie obciążała ona zasobów kraju. 

      Jednakże właśnie w tym czasie rozległy się te słowa, którym sądzone było 
      zmienić całą historię Śródziemia. W przedziwny sposób były niemal 
      dokładnym powtórzeniem wypowiedzi, która miała miejsce w innym Świecie i 
      dotyczyła zupełnie innego kraju, a brzmiała ona tak: "Kraj, który nie może 
      siebie wykarmić i zależny jest od importu żywności, nie może być uważany 
      za poważnego wojennego przeciwnika". 




      4
      Arnor, wieża Amon Sul
      Listopad 3010 roku Trzeciej Ery
      S łowa te wypowiedział wysoki siwobrody starzec w srebrzystoszarym 
      płaszczu z odrzuconym na plecy kapturem. Stał on, opierając się o brzeg 
      owalnego czarnego stołu, wokół którego w wysokich fotelach ulokowały się 
      cztery, na poły ukryte w cieniu postaci. Mogło się wydawać, że 
      przemówienie jego odniosło skutek: Rada jest po jego stronie, i teraz 
      ciemnobłękitne przenikliwie patrzące oczy stojącego, będące w wyraźnym 
      kontraście z barwą pergaminowej twarzy, nie odrywały się od jednej z 
      czterech postaci - od tej, z którą przyjdzie mu zaraz się zetrzeć. 
      Siedziała ona nieco z boku, jakby już z góry oddzielała się od członków 
      Rady, była szczelnie owinięta w oślepiająco biały płaszcz, przez co 
      wydawało się, że jego posiadacz dygoce z zimna. Ale oto mężczyzna, 
      zacisnąwszy palce na podłokietnikach fotela, wyprostował się i pod ciemnym 
      sklepieniem rozległ się jego głęboki, miękki głos: 

      - Powiedz, nie żal ci ich? 

      - Jakich "ich"? 

      - Ludzi, ludzi, Gandalfie! Rozumiem, że z powodów wyższego dobra skazałeś 
      na śmierć cywilizację Mordoru. Ale cywilizacja to przede wszystkim jej 
      nosiciele. Znaczy to, że ich również należy zniszczyć - i to tak, żeby nie 
      mogli się odrodzić. Czyż nie? 

      - Litość jest złym doradcą, Sarumanie. Przecież razem z nami patrzyłeś w 
      Zwierciadło. - Mówiąc te słowa, Gandalf wskazał na stojący na środku stołu 
      przedmiot, bardziej przypominający ogromną, wypełnioną rtęcią paterę. - Do 
      Przyszłości prowadzi wiele dróg, ale jakąkolwiek z nich pójdzie Mordor, to 
      najpóźniej za trzy wieki dotknie takich sił przyrody, których ujarzmić nie 
      potrafi nikt. Czy chcesz może jeszcze raz zerknąć na to, jak w mgnieniu 
      oka zmienia się w popiół całe Sródziemie wraz z Nieśmiertelnymi Krajami? 

      - Masz rację, Gandalfie, i byłoby nieuczciwością odrzucać taką możliwość. 
      Ale w takim razie musisz pozbyć się również krasnoludów: raz już obudzili 
      Koszmar Głębin, i wtedy całej naszej magii ledwo starczyło, by utrzymać go 
      pod powierzchnią. A przecież te brodate kutwy, jak ci wiadomo, wyróżniają 
      się oślim uporem i zupełnie nie potrafią uczyć się na własnych błędach... 

      - Dobrze, zostawmy to, co jest tylko możliwe, i porozmawiajmy o tym, co 
      nieuchronne. Jeśli nie chcesz spojrzeć w Zwierciadło, to popatrz zamiast 
      tego na słupy dymu z ich pieców węglowych i wytapialni miedzi. Przejdź się 
      po solnisku, w jakie zmienili ziemie na zachód od Nurnenu, i spróbuj 
      odnaleźć na tym pół tysiącu mil kwadratowych choćby jedną bylinkę. Tylko 
      uważaj, żebyś nie trafił tam w wietrzny dzień, kiedy przesolony pył mknie 
      po równinie Mordoru przypominając ścianę i dusi po drodze wszystko, co 
      żywe... Wszystko to - zauważ! - powstało zaraz po ich wyjściu z kołyski. 
      Jak sądzisz, co będą wyprawiali potem? 

      - Przecież dziecko w domu to zawsze szkody: najpierw brudne pieluchy, 
      potem połamane zabawki, następnie zepsuty ojcowski zegarek, a co się 
      dzieje, gdy dziecina podrośnie! O wiele lepszy jest dom bez dzieci - 
      panuje w nim czystość i porządek, aż się patrzy. Tylko jakoś gospodarzy 
      nie bardzo to cieszy, a im bliżej starości - tym mniej. 

      - Zawsze mnie zadziwiało, Sarumanie, jak zręcznie potrafisz odwracać kota 
      ogonem i za pomocą chytrej kazuistyki obalać naturalne prawdy. Ale tym 
      razem, klnę się na komnaty Yalinoru, ten numer nie przejdzie! Sródziemie 
      to wiele narodów, żyjących obecnie w zgodzie z przyrodą i przykazaniami 
      przodków. Tym narodom, całemu układowi ich życia, zagraża śmiertelne 
      niebezpieczeństwo, i widzę swój obowiązek w tym, by to niebezpieczeństwo 
      za wszelką cenę odsunąć. Wilk, który podkrada owce z mojego stada, ma 
      wszelkie powody, by tak właśnie postępować, ale ja nie wczuwam się w jego 
      sytuację i współczuję mu. 

      Nawiasem mówiąc, jestem nie mniej zatroskany losem Gondorczyków i 
      Rohirrimów. Po prostu zaglądam w przyszłość nieco dalej niż ty. Czy nie 
      powinieneś ty, Gandalfie, członek Białej Rady, wiedzieć, że całość wiedzy 
      magicznej w zasadzie nie może wzrastać względem tego, co było niegdyś 
      otrzymane z rąk Aule i Orome. Możesz tracić tę wiedzę wolniej lub 
      szybciej, ale odwrócić tego procesu nie może nikt. Każde następne 
      pokolenie magów będzie słabsze od poprzedniego i wcześniej czy później 
      ludzie zostaną sam na sam z Przyrodą. Wtedy właśnie potrzebna im będzie 
      Nauka i Technologia - jeśli, rzecz jasna, do tego czasu nie wyplenisz ich 
      razem z korzeniami. 

      - Oni wcale nie potrzebują twojej nauki, ponieważ burzy ona harmonię 
      świata i spopiela dusze ludzi! 

      - Muszę zauważyć, że w ustach człowieka, który zamierza wszcząć wojnę, 
      rozmowy o Duszy i Harmonii brzmią nieco dwuznacznie. Co zaś się tyczy 
      nauki, to ona wcale nie jest niebezpieczna dla nich, a dla ciebie, 
      dokładniej mówiąc - dla twego olbrzymiego samouwielbienia. Wszak my, 
      magowie, jesteśmy w zasadzie tylko użytkownikami tego, co zostało 
      stworzone przez poprzedników, a oni są twórcami nowej wiedzy. My jesteśmy 
      odwróceni do przeszłości, ludzie do przyszłości. Ty wybrałeś kiedyś magię 
      i dlatego nigdy nie przekroczysz granicy wykreślonej przez Yalarów, 
      podczas gdy u nich, w nauce, wzrost wiedzy - a w następstwie tego i mocy - 
      jest zaiste nieograniczony. Pożera cię najgorszy rodzaj zawiści - zawiść 
      rzemieślnika do artysty... Cóż, jest to naprawdę ważki powód do zabójstwa. 
      Nie ty pierwszy i nie ostatni. 

      - Przecież sam w to nie wierzysz - spokojnie wzruszył ramionami Gandalf. 

      - Zgoda, chyba rzeczywiście nie wierzę... - Saruman smutno pokiwał głową. 
      - Wiesz co? Jeśli kimś kieruje chciwość, żądza władzy i miłość własna to 
      jeszcze pół biedy. Ich przynajmniej czasem gryzie sumienie. Ale nie ma nic 
      gorszego od jasnookiego idealisty, który postanowił uszczęśliwić ludzkość, 
      gdyż zaleje on cały świat krwią po kolana i nawet się nie skrzywi. A tacy 
      chłopcy najbardziej kochają twierdzenie: "Są rzeczy ważniejsze od pokoju i 
      gorsze od wojny". Znasz to, co? 

      - Całą odpowiedzialność biorę na siebie, Sarumanie. Historia mnie osądzi. 

      - Och, w to akurat nie wątpię - wszak historię tę pisać będą ci, którzy 
      zwyciężą pod twoimi sztandarami. Istnieją wypróbowane przepisy: Mordor 
      trzeba będzie przekształcić w Imperium Zła, które zamierza zniewolić całe 
      Sródziemie, a tamtejsze narody - w jeżdżące wierzchem na wilkolakach i 
      odżywiające się ludzkim mięsem plugastwo... Ale nie mówmy teraz o 
      historii, a o tobie. Pozwól, że powtórzę swoje nietaktowne pytanie o losy 
      ludzi - kronikarzy wiedzy cywilizacji mordorskiej. To, że trzeba będzie 
      ich wybić, to nie figura retoryczna, a stwierdzenie jak najbardziej 
      naturalne i nie wywołujące wątpliwości: "chwasty należy niszczyć do 
      końca", inaczej ten pomysł w ogóle nie ma sensu. Tak więc, interesuje 
      mnie, czy wystarczy ci odwagi, by osobiście uczestniczyć w tym "pieleniu" 
      - tak, tak, właśnie tak. Czy własnoręcznie będziesz odcinać im głowy? 
      Milczysz... No, tak zawsze jest z wami, miłośnikami Ludzkości! Co innego 
      tworzyć projekty "Definitywnego rozwiązania kwestii mordorskiej" - to 
      zawsze, proszę bardzo! Ale kiedy dochodzi do realizacji, od razu w krzaki: 
      niech się tym zajmą wykonawcy, żeby było potem na kogo wskazywać palcem, 
      kiwać i krzywić pysk. To wszystko, że tak powiem, "ichniejsze ekscesy". 

      - Kończ z tą demagogią, Sarumanie - rzucił z rozdrażnieniem jeden z 
      siedzących mężczyzn, ten w niebieskim płaszczu - i popatrz lepiej w 
      Zwierciadło. Niebezpieczeństwo widzi nawet ślepy. Jeśli nie powstrzymamy 
      teraz Mordoru, to nie będziemy mogli uczynić tego już nigdy: za pół wieku 
      dokona się ta ich rewolucja przemysłowa". Dojdą do tego, że mieszanki 
      saletry będzie można wykorzystać nie tylko do fajerwerków, a wtedy... po 
      zabawie. Ich armie staną się niezwyciężone, a inne kraje na wyścigi rzucą 
      się do stosowania mordorskich "osiągnięć" ze wszystkimi wypływającymi z 
      tego konsekwencjami... Jeśli masz coś do powiedzenia na ten temat, to mów. 


      - Podczas gdy ja noszę biały płaszcz Przewodniczącego Białej Rady, 
      przyjdzie wam wysłuchiwać wszystkiego, co uznam za stosowne - odciął się 
      nagabnięty. - Zresztą, nie będę mówił o tym, że chcąc kierować losami 
      Świata, wy - cała czwórka - uzurpujecie sobie prawo, które nigdy do magów 
      nie należało. Widzę, że to nie ma sensu. Rozmawiajmy na dostępnym dla was 
      poziomie... Jego oponenci usiedli i przybrali takie miny, że razem 
      tworzyli wyrazistą, grupową pantomimę pod tytułem "Oburzenie", ale Saruman 
      w tej chwili miał już w nosie całą dyplomację. 

      - Z czysto technicznego punktu widzenia plan Gandalfa dotyczący 
      stłamszenia Mordoru za pośrednictwem długotrwałej wojny i żywnościowej 
      blokady jest niezły, ale ma jeden słaby punkt. Aby zwyciężyć w takiej 
      wojnie, a będzie ona wyczerpująca, antymordorska koalicja musi pozyskać 
      potężnego sojusznika. W rym celu proponowane jest obudzenie sił 
      drzemiących od poprzedniej epoki - tej przed pojawieniem się ludzi - 
      mieszkańców Złotego Lasu. To już samo w sobie jest szaleństwem, ponieważ 
      oni nigdy nie służyli nikomu tylko zawsze sobie. Wam jednakże, i tego 
      mało. Żeby zwycięstwo było pewne postanowiliście na czas wojny przekazać 
      im Zwierciadło. Przecież prawo do prognozowania za jego pomocą operacji 
      wojskowych mają tylko ci, którzy sami w nich uczestniczą. To jest 
      szaleństwo do kwadratu, ale jestem gotów rozpatrzyć i ten wariant, o ile 
      kolega Gandalf wyraźnie odpowie na jedno jedyne pytanie: Jak zamierza 
      potem odzyskać Zwierciadło? 

      - Uważam - Gandalf niedbale machnął ręką - że prolemy można rozwiązywać w 
      miarę ich powstawania. Dlaczego mamy zakładać, że nie będą chcieli nam go 
      zwrócić? Po co im Zwierciadło? 

      Nastała cisza. Takiej bezgranicznej głupoty Saruman naprawdę nie 
      oczekiwał. A oni wszyscy, jak widać uważają, że tak trzeba... Wydało mu 
      się, że tonie w lodowej kaszy marcowej przerębli; jeszcze chwila i prąd 
      wciągnie go pod krawędź lodu. 

      - Radagaście! Może przynajmniej ty coś powiesz? 

      Brązowa postać drgnęła, jak uczeń schwytany przez nauczyciela podczas 
      odpisywania zadania domowego, i niezręcznie usiłowała nakryć rękawem 
      płaszcza coś na stole przed sobą. Rozległ się oburzony skrzek i po ręce 
      Radagasta błyskawicznie przebiegła mała wiewiórka, z którą mag, jak się 
      okazało, bawił się podczas całej rady. Wiewiórka usiadła na ramieniu maga 
      - leśnika, jednak ten, zawstydzony ogromnie, wyszeptał coś, chmurząc siwe 
      krzaczaste brwi, i zwierzak natychmiast zniknął gdzieś w fałdach ubrania. 

      - Sarumanie, gołąbeczku... Wybacz mi, staremu, ja tego... nie bardzo, 
      szczerze mówiąc, słuchałem... Tylko się nie kłóćcie dobrze? Przecież jeśli 
      i my zaczniemy się obszczekiwać, to co będzie się działo w świecie? No 
      właśnie... A co do tych ze Złotego Lasu, to ty, nie złość się, ale 
      trochę... tego... Pamiętam, w młodości, widywałem ich, wiadomo - z 
      daleka... Więc według mnie, to oni są całkiem nawet... tego... Oczywiście, 
      mają swój rozum, ale kto go nie ma? No, a z ptakami i zwierzątkami, to oni 
      zawsze byli dusza w duszę... nie to, co ci twoi, z Mordoru... Ja tak więc 
      sobie myślę, że może by to... tego... 

      "No i już - podsumował Saruman i wolno przetarł twarz dłonią, jakby 
      zdejmował pajęczynę niezmiernego zmęczenia. - Jedyny, na którego poparcie 
      mogłem liczyć. Już nie mam sił walczyć. Wszystko skończone, znalazłem się 
      pod lodem". 

      - Jesteś nawet nie w mniejszości, a w pełnej samotności, Sarumanie. 
      Oczywiście, twoje uwagi są dla nas bezcenne. - "Teraz głos Gandalfa 
      przepełniony był fałszywym szacunkiem, aż nim opływał. - Od razu 
      rozsądźmy, jak postąpimy ze Zwierciadłem ponieważ to naprawdę niełatwy 
      problem... 

      - Teraz to już twoje problemy, Gandalfie - cicho, ale twardo odezwał się 
      Saruman, odpinając mithrilową zapinkę przy kołnierzu. - Od dawna już 
      łakniesz Białego Płaszcza, więc weź go sobie. Róbcie wszystko, co uważacie 
      za słuszne. Ja odchodzę z Rady. 

      - Wtedy twa laska straci moc, słyszysz! - krzyknął za nim Gandalf. Widać 
      było, że jest naprawdę zaskoczony i przestał rozumieć swego odwiecznego 
      rywala. 

      Saruman, odwróciwszy się, przyjrzał się mrocznej sali Białej Rady. Brzeg 
      śnieżnobiałego płaszcza spływał z fotela na podłogę jak posrebrzona 
      księżycem woda w fontannie; mithril zapinki posłał mu pożegnalny błysk i 
      zgasł. Podążający za nim Radagast z bezradnie rozłożonymi rękami zamarł w 
      połowie drogi. Mag wyglądał teraz na małego i biednego, niczym dziecko 
      wciągnięte w kłótnię rodziców. Oto kiedy z jego ust uleciały słowa, które 
      znowu cudownym sposobem zgadzały się z tymi wypowiedzianymi w innym 
      Świecie: 

      - To, co zamierzacie zrobić, to gorzej niż przestępstwo. To błąd. 

      A po kilku tygodniach służby wywiadowcze Mordoru zameldowały, że na skraju 
      Północnych Lasów nie wiadomo skąd pojawiły się "elfy" - szczupłe 
      złotowłose istoty o melodyjnym głosie i mrożącym krew w żyłach spojrzeniu. 





      5
      Śródziemie, Wojna o Pierścień
      Informacja historyczna
      J eśli czytelnik, w najmniejszym nawet stopniu przyzwyczajony do analizy 
      dużych wojskowych kampanii, popatrzy na mapę Sródziemia, to bez trudu 
      przekona się, że wszystkie działania obu powstałych koalicji - Mordorsko - 
      Isengardzkiej i Gondorsko - Rohańskiej - były w rzeczywistości 
      podporządkowane nieubłaganej strategicznej logice, u podstaw której leżała 
      obawa Mordorczyków przed odcięciem od źródeł zaopatrzenia w żywność. 
      Dzięki wysiłkom Gandalfa w centrum Sródziemia powstała niesłychanie 
      chwiejna geopolityczna "kanapka", w której rolę "pieczywa" pełnił Mordor i 
      Isengard, a "wędliny" - Gondor z Rohanem. Ironia losu zaś polegała na tym, 
      że koalicja Mordoru, nie marząca o niczym innym, jak o zachowaniu status 
      quo, miała idealną pozycję do prowadzenia wojny agresywnej, w której można 
      zmusić przeciwnika do jednoczesnej walki na dwóch frontach. Pozycja ta 
      jednak była straszliwie niewygodna do prowadzenia wojny obronnej, kiedy 
      zjednoczone siły wroga mogą doprowadzić do blitzkriegu, krusząc po kolei 
      partnerów. 

      Jednakże Saruman też nie marnował czasu. Osobiście odwiedził Theodena i 
      Denethora - królów Rohanu i Gondoru - i dzięki swemu urokowi oraz 
      krasomówstwie potrafił przekonać ich, że Isengard i Barad-Dur nie pragną 
      niczego innego jak pokoju. Prócz tego, częściowo wyjawił Denethorowi i 
      Sauronowi tajemnicę dwóch palantirów, które przechowywane byty od 
      niepamiętnych czasów w obu stolicach, i nauczył ich korzystać z tych 
      starożytnych magicznych kryształów w charakterze systemu bezpośredniej 
      łączności; ten prościutki ruch istotnie zmniejszył nieufność między 
      władcami sąsiadujących krain. W Edoras, na dworze Theodena, został 
      uruchomiony isengardzki konsulat, na czele którego stanął Grima - 
      wspaniały dyplomata doświadczony zwiadowca i mistrz dworskiej intrygi. 
      Dość długo między Sarumanem i Gandalfem trwała ostrożna pozycyjna walka, 
      ograniczona sferą stosunków dynastycznych. 

      Stało się tak, że syn Theodena, Theodred, znany ze swego zdrowego rozsądku 
      i umiarkowania, w niejasnych okolicznościach zginął na Północy, jakoby 
      podczas napadu orokuenów. W wyniku tego zdarzenia następcą tronu został 
      Eomer, królewski siostrzeniec - doskonały dowódca, idol młodych oficerów 
      i, co było całkowicie naturalne, jeden z liderów "partii wojny". Na 
      nieszczęście Gandalfa, młodzian ów zaczął w rozmowach ze swymi 
      przyjaciółmi zbyt otwarcie przymierzać rohańską koronę. Grimie, 
      dysponującemu znakomitą agenturą, nie sprawiło kłopotu zebranie tego 
      pijackiego bełkotu w jedną teczkę i - poprzez osoby trzecie - dostarczenie 
      na biurko Theodena. Ostatecznie Eomer został wykluczony z aktywnej 
      polityki, a Grima przestał w ogóle zaprzątać sobie nim głowę. Co - jak się 
      później okazało - było olbrzymim błędem. W Gondorze udało się całkowicie 
      zachwiać pozycją księcia Boromira, również znanego miłośnika wymachiwania 
      mieczem, i usunąć go z dworu. Ten, rozżalony wyruszył na poszukiwanie 
      przygód na ziemie Północy (co znacznie później zaowocowało nieprzyjemnymi 
      konsekwencjami). W sumie rundę tę wygrał Saruman. 

      Tym niemniej, mimo że wszyscy trzej królowie wyraźnie rozumieli, iż lepszy 
      "zły pokój", niż "dobra kłótnia", sytuacja stała się krańcowo chwiejna. 
      Zaopatrzenie Gondoru w żywność wolno, ale nieubłaganie pogarszało się. 
      Bezpieczeństwo wiodących przez Ithilien handlowych szlaków na Południe, 
      stało się tym, co określa się mianem "obsesji narodowej". Każda prowokacja 
      mogła wywołać lawinowy proces, a tego tu nie brakło - gdy na Rozstajach w 
      Ithilien kilka karawan pod rząd zostało wybite przez nie wiadomo skąd 
      przybyłych ludzi ubranych w zielone gondorskie płaszcze (mimo, że mówili 
      oni z wyraźnym północnym akcentem), nastąpiła odpowiedź "w pełni 
      adekwatna". 

      Saruman, który natychmiast połączył się z Sauronem poprzez swój palantir, 
      zaklinał, błagał, nawet groził, jednak wszystko na próżno. Dowody logiczne 
      przestały być skuteczne, i król (którego władza w Mordorze była właściwie 
      nominalna) nic nie mógł poradzić z oszalałymi ze strachu kramarzami z 
      tamtejszego parlamentu. I oto o świcie czternastego kwietnia 3016 roku 
      Trzeciej Ery, mordorskie wojsko w sile dwustu lekkich kawalerzystów 
      wkroczyło do zdemilitaryzowanego zgodnie z niedawnym traktatem z Gondorem 
      Ithilien, aby "zabezpieczyć szlaki handlowe przed rozbojami". Gondor w 
      odpowiedzi ogłosił mobilizację i przejął kontrolę nad przeprawą w 
      Osgiliath. Pułapka na myszy zadziałała. 

      Wtedy Mordor popełnił swój drugi błąd... Zresztą, jak zwykle w takich 
      przypadkach, błędy strategiczne podobnych sytuacji można ustanowić post 
      factum. Gdyby ten ruch doprowadził do sukcesu (a było to możliwe), to na 
      pewno zostałby zapisane w annałach jako "genialny". Krótko mówiąc, 
      przeprowadzono próbę skłócenia koalicji przeciwnika, wyłączając z gry 
      Rohan, którego tak naprawdę sytuacja w Ithilien wprost nie dotyczyła. W 
      tym celu za Anduinę został przerzucony korpus ekspedycyjny składający się 
      z czterech najlepszych pułków mordorskiej armii. Korpus miał za zadanie 
      skrycie przejść po skraju rohańskich równin, gdzie według danych wywiadu 
      nie było regularnych sił przeciwnika, i połączyć się z armią Isengardu. 
      Ryzyko było wielkie, ale tą drogą nieraz już przemykały małe pododdziały. 
      A gdyby na tyłach Rohirrimów rzeczywiście zaczęła działać grupa 
      uderzeniowa, zdolna w pięć dziennych etapów dojść do Edoras, to na pewno 
      przestaliby nawet myśleć o Południu i zajęli się pilnowaniem wyjścia z 
      Hełmowego Jaru. Natomiast z pozostawionym w samotności Gondorem, można by 
      zacząć szukać jakiegoś kompromisowego rozwiązania problemu Ithilien. 

      Tu odezwało się Zwierciadło. Wyobraźcie sobie, że w toku zwyczajnej wojny 
      pozycyjnej jedna ze stron dysponuje danymi wywiadu kosmicznego, a druga - 
      nie. Znajdujący się w areszcie domowym Eomer otrzymał przez Gandalfa 
      wyczerpującą informację o ruchach Mordorczyków i zdecydował, że taką 
      szansę los podsuwa tylko raz w życiu. Wykorzystawszy chorobę Theodena i 
      swoją ogromną popularność w armii, poderwał wyborowe rohańskie oddziały i 
      poprowadził je na północ; nie miał już w tym momencie nic do stracenia - w 
      przypadku niepowodzenia, niewątpliwie czekała go egzekucja za zdradę 
      państwa. 

      Zwierciadło jednakże nie zawiodło. Pięć dni później, zaskoczony w marszu, 
      nie przeformowany nawet z kolumn marszowych Mordorski korpus ekspedycyjny 
      został błyskawicznie zaatakowany przez ukrytą w Wielkim Zielonym Lesie 
      pancerną jazdę Rohirrimów. Uderzenie było niespodziewane i miażdżące, tym 
      niemniej znaczna część ciężkiej piechoty, składająca się w przeważającej 
      części z trolli, zdążyła ustawić swoje słynne "granitowe karo" i odbijała 
      ataki przez kilka godzin, powodując duże straty wśród napastników. Wraz z 
      zapadnięciem zmierzchu piechota usiłowała przebić się w głąb lasu Fangorn, 
      mając nadzieję na oderwanie się od konnych napastników, jednakże wszyscy 
      co do jednego padli pod zatrutymi strzałami elfickich łuczników, 
      metodycznie ostrzeliwujących ich ze swych zasiadek w koronach drzew. 

      Zwycięstwo kosztowało Rohirrimów drogo, jednak elita mordorskiej armii 
      zebrana w korpusie ekspedycyjnym przestała istnieć. Z pogromu uszła tylko 
      lekka kawaleria. Eomer powrócił do Edoras w aureoli triumfatora, a Theoden 
      musiał udać, że wszystko odbyło się według wcześniej uzgodnionego planu. 
      Jednocześnie król publicznie otrzymał dowody na to, że isengardzki konsul 
      prowadzi w stolicy Rohanu działalność wywiadowczą. Wiadomo, że zajmują się 
      tym niemal wszyscy dyplomaci i to chyba od stworzenia świata, Jednakże 
      Theodenowi, zmuszonemu do płynięcia w kilwaterze "partii wojny", nie 
      pozostało nic innego, jak ogłosić Grimę persona non grata. 

      A tymczasem rohańska armia, której jeszcze nie wywietrzało z głowy 
      oszołomienie po Fangornskim triumfie, wypełniła plac przed pałacem i, 
      waląc mieczami o tarcze, żądała od swego pupila, Eomera, by prowadził ich 
      - nieważne dokąd. A gdy ten uniósł nad głowę klingę, jakby wbijając ją w 
      chylące się ku zachodowi słońce - "Na Isengard!!!" - stojący w pewnym 
      oddaleniu w cieniu ściennej przypory Gandalf zrozumiał, że zasłużył w 
      końcu na odrobinę wytchnienia: dzieło się dokonało. 




      6
      N a południu tymczasem prowadzono "dziwną wojnę". Mimo, że przeprawa w 
      Osgiliath trzykrotnie w ciągu dwóch lat przechodziła z rąk do rąk, żadna 
      ze stron nie usiłowała zdyskontować sukcesu i przenieść działań bojowych 
      na drugi brzeg Anduiny. Zresztą, same te akcje sprowadzały się do szeregu 
      "szlachetnych" pojedynków. Miał tam miejsce ni to turniej rycerski, ni to 
      bitwa gladiatorów, a najlepsi wojownicy byli z imienia znani po obu 
      stronach frontu. Obstawiano ich wygraną niezależnie od uczuć 
      patriotycznych zakładających się osób. Oficerowie rywalizowali w 
      szlachetności i przed przekłuciem przeciwnika gratulowali mu imienia 
      identycznego z imieniem władcy, czy też z jakiegoś innego powodu. W tej 
      podniosłej symfonii kurtuazyjnego ludobójstwa dysonansami jawiły się tylko 
      działania oddziałów dunedaińskich tropicieli, którzy zlecieli się tu jak 
      osy do konfitur. Zajmowały się one przede wszystkim "dywersją na 
      komunikacyjnych szlakach przeciwnika", czyli mówiąc wprost: grabieżą 
      karawan. Mordorczycy uważali tę zgraję nie za wrogich wojowników, a za 
      zwyczajnych rozbójników, z którymi rozmowa w czasie wojny powinna być 
      krótka, w związku z czym wielu ze zbójów zawisło na rozłożystych dębach 
      wzdłuż szlaku Ithliien. Mieszkańcy Północy odpłacali przy każdej okazji 
      Mordorczykom tą samą monetą. Łatwo domyślić się, że w oczach takich 
      prostych i uczciwych ludzi jak Cerleg, cała ta "wojna" wyglądała na 
      krzątaninę pensjonariuszy domu wariatów. 

      Bitwa pod lasem Fangorn gwałtownie zmieniła tę sytuację. Armie Mordoru 
      oraz Isengardu i tak były trzykrotnie mniejsze od zjednoczonych sił 
      Gondoru i Rohanu. Po wybiciu korpusu ekspedycyjnego strategia obronna 
      Mordoru nie mogła już być dłużej realizowana: nie dało się utrzymać 
      Ithilien za pomocą istniejących sił. Oczywiście, wystarczyłoby ich aż z 
      nadmiarem do obrony twierdz zamykających przejścia w Górach Popielnych i 
      Górach Cienia, ale jaki to miałoby sens? Gondorczycy i Rohirrimowie nie 
      musieliby ich wcale szturmować - wystarczyło podtrzymać blokadę i czekać, 
      póki Mordor nie skapituluje albo umrze z głodu. Trzeźwo obliczywszy 
      wszystkie za i przeciw, w Barad-Dur zrozumiano, że istnieje tylko jedna 
      jedyna szansa rozerwania tego duszącego chwytu. 

      Do chwili, kiedy na tyłach Rohirrimów pozostaje niezdobyty Isengard, na 
      pewno nie zdecydują się na przerzucenie wojska na południowy wschód, za 
      Anorien. Mimo, że załoga Isengardu nie jest liczna, to niełatwo jest go 
      zdobyć, ponieważ opóźniony Rohan nie dysponuje zaawansowaną techniką 
      oblężniczą. W związku z tym Mordor ma do dyspozycji pewien zapas czasu - 
      co najmniej pół roku. W tym czasie należy pod osłoną ospale toczącej się 
      wojny w Ithilien zebrać w mocną garść wszystkie swe siły, jakimi dysponuje 
      państwo: przeprowadzić ogólną mobilizację, kupić najemników, przyjąć 
      wojska sojuszników - Wastaków i w szczególności Haradrimów. Następnie 
      należy niespodziewanie uderzyć całą siłą na czasowo pozbawiony rohańskiej 
      pomocy Gondor i skruszyć jego armię w blitzkriegu - po czym zakończyć 
      wojnę na zasadzie "pokój za ziemie" (zachowawszy Rozstaje w Ithilien). 
      Ryzyko jest ogromne, ale nie było z czego wybierać! 

      Zwierciadło oszacowało ten plan jako mający spore szansę na sukces. 
      Gandalf gryzł paznokcie ze złości - wojna na północnym zachodzie toczyła 
      się nie tak dobrze, jak tego oczekiwał. Prawdą jest, że Eomerowi, który 
      dokonał błyskawicznego przerzutu sił na Zachód, udało się zawładnąć 
      strategicznie ważnym Hełmowym Jarem, wygrywając krwawą bitwę pod Rogatym 
      Grodem i przedostając się w dolinę Iseny. W rzeczywistości jednakże, 
      zwycięstwo to było dla Rohirrimów zwycięstwem pyrrusowym: straty 
      atakujących okazały się tak duże, że o szturmie na sam Isengard nie było 
      co marzyć. Pozostawało tylko oblężenie, czyli właśnie to, do czego dążył w 
      tej chwili Mordor. 

      Wyjście z sytuacji znalazły elfy. Zbliżywszy się do Isengardu, 
      Rohirrimowie ze zdumieniem zobaczyli na miejscu twierdzy połyskujące w 
      promieniach zachodzącego słońca zwierciadło wody, z którego dość głupio - 
      jak karcz z błota - sterczała isengardzka cytadela Orthank. Elfy 
      rozwiązały problem radykalnie - zburzyły w nocy tamy na Isenie i zatopiły 
      śpiące miasto wraz ze wszystkimi jego obrońcami. Wstrząśnięty Gandalf i 
      wrzący z wściekłości Eomer - na dnie sztucznego zbiornika znalazły się 
      wszystkie bogactwa Isengardu, będące w istocie celem wyprawy Rohirrimów - 
      pojechali do elfów, by przedyskutować zapadłe już decyzje i następne 
      działania. 




      Wrócili o zmroku, w najwyższym stopniu nierozmowni i unikający patrzenia 
      na siebie. Eomer, w odpowiedzi na pytania swych oficerów - "Mamy świętować 
      zwycięstwo"? - rzucił tylko: "Jak chcecie" i oddalił się do swego namiotu, 
      gdzie w samotności nażłopał się aż do nieprzytomności, co wcześniej mu się 
      nie zdarzało. Gandalf nie wiadomo dlaczego pospieszył do Orthanku i 
      usiłował porozmawiać z mieszkającym tam samotnie Sarumanem. Doczekał się 
      jednak tylko lodowatej odmowy i teraz, zgarbiony jak bezsilny Starzec, 
      siedział nad wodą i wpatrywał się w falowanie księżycowej ścieżki... 
      Zapewne elfy mają rację. Najważniejsze w tej chwili to rozwiązać sobie 
      ręce na północy i poprowadzić Rohirrimów na południe... Tylko to 
      Zwierciadło... Czyżby ten pięknoduch Saruman miał wtedy rację? Nie, lepiej 
      o tym nie myśleć. Jakkolwiek się to wszystko potoczy - odwrotu już nie ma 
      A ten tropiciel-Dunadan, jak mu tam... Aragorn? Aragorn? Ciekawe do czego 
      potrzebny jest elfom? 

      A tymczasem wojna na południu ogarniała płomieniem coraz więcej ziem i 
      narodów. Oczywiście, przemieszczeń na taką skalę jakie wszczął Mordor, nie 
      da się ukryć przed wywiadem przeciwnika. I to nawet gdyby ten nie 
      dysponował Zwierciadłem. Gondor również zaczął ściągać do Minas Tirith 
      wojska swych sojuszników z Anfalas, Ethir, Dół Amroth, jednakże Mordor 
      rozwinął swe siły wcześniej. Z powodzeniem wykonawszy uderzenie na północy 
      - ogólnie kierując się na Lorien i dalej na Esgaroth - i związawszy tam 
      podstawowe siły elfów, mordorska armia uderzyła całą mocą na Gondor. 

      Osgiliath zostało wzięte z marszu. Sześć dni później zwycięska Armia 
      Południe, odrzuciwszy i rozproszywszy przeważające ją liczebnie oddziały 
      gondorskie, stanęła z całą swą mocą oblężniczą pod murami Minas Tirith, 
      miasta, które ostatecznie nie zdążyło przygotować się do obrony. 
      Pelennorskie szańce zostały wcześniej wzięte po kilkugodzinnym szturmie. I 
      gdy w komnatach Denethora nagle odżył palantir, a Sauron zaproponował 
      zawarcie natychmiastowego pokoju w zamian za uznanie przez Mordor prawa do 
      ograniczonego wojskowego kontyngentu w Ithilien, król Gondoru od razu się 
      zgodził, słusznie uważając, że udało mu się wymienić kurczaka na cielaka. 
      Ale potem zaczęło się dziać coś całkowicie niezrozumiałego. 

      Następnego dnia w Sauronowym palantirze pojawił się człowiek w białym 
      płaszczu, który przedstawił się jako Mithrandir wojskowy komendant Minas 
      Tirith. Podpisanie pokoju, niestety, przyjdzie im odłożyć na kilka godzin, 
      ponieważ król Gondoru niespodziewanie zaniemógł. Dlaczego pertraktacji nie 
      prowadzi Faramir? Och, książę dosłownie walczy o życie - rany poniesione w 
      boju od zatrutej strzały... Co to znaczy? Jak to? Czyją?! Mordorska armia 
      w ogóle nie używa zatrutych strzał? Hm... Szczerze mówiąc, to nie jestem 
      wprowadzony w całość zagadnienia... A książę Boromir niestety od kilku 
      miesięcy uważany jest za zabitego gdzieś na północy. Jednym słowem, trzeba 
      poczekać jakiś tydzień, póki król nie zwalczy choroby... tak, tak, to 
      zwyczajna formalność... 

      I Mordorczycy zaczęli czekać. Wojna wygrana, wkrótce pójdziemy do domów; 
      wiadomo, dyscyplina - rzecz święta, ale z okazji zwycięstwa, dlaczego nie? 
      Co? W końcu, gdyby Isengard padł, a Rohirrimowie zawrócili na południe, 
      Saruman natychmiast ich o tym powiadomi, tak więc - w najgorszym przypadku 
      - czasu na przygotowanie do bitwy będzie aż nadto dużo... Gdybyż 
      wiedzieli, że palantir Sarumana milczy tylko dlatego, że Grima, który 
      dawno już temu przeszedł na stronę zwycięzców, zabrał go ze sobą jako 
      wiano, a armia Rohanu znajduje się zaledwie o trzy dni marszu. 




      7
      Gondor, Pola Pelennoru
      15 marca 3019 roku
      M ordorczycy pojęli, że zostali oszukani dopiero wtedy, gdy na północnym 
      skraju śnieżnobiałego mglistego pledu pokrywającego Pola Pelennorskie 
      zaczął się rozlewać bury kleks rohańskiego wojska, a z otwartej bramy 
      Minas Tirith wypłynął strumień gondorskich wojowników, którzy natychmiast 
      nieruchomieli ustawieni w bojowy szyk. Wściekłość potroiła siły oszukanych 
      "zwycięzców". Runęli na Gondorczyków z taką zaciekłością, że tamci 
      zmuszeni byli uciekać, jeszcze zanim zbliżyli się Rohirrimowie, i niemal 
      wpuścili przy tym Mordorczyków do miasta. Zmęczona długim marszem pancerna 
      jazda Rohanu nie popisała się, jak na to liczono: okazało się, że jest 
      dość mało mobilna, i lekka jazda orokuenów spokojnie zasypała ją tysiącami 
      strzał, z łatwością uchylając się od bezpośredniego starcia. I mimo, że 
      mordorska Armia Południe niemal dwukrotnie ustępowała przeciwnikowi pod 
      względem liczebności, i na dodatek została zaskoczona, to szala zwycięstwa 
      zaczęła wyraźnie przechylać się na jej stronę. 

      W tym momencie na tyłach Mordorczyków, na poludniowo-wschodnim skraju Pól 
      Pelennoru, pojawiły się nowe formacje wroga, dopiero co wysiadłe na brzeg 
      z okrętów, które przypłynęły Anduiną. Desant ów nie był liczny, i 
      mordorski dowódca nie przywiązywał wagi do pierwszych panicznych raportów 
      oznajmiających, że "ich nie można zabić!" Bój wrzał w najlepsze i nasilał 
      się. Na północnym skraju pola łucznicy z Umbaru i znakomicie manewrująca 
      jazda orokuenów skutecznie wstrzymali działania rohańskich pancernych. Na 
      zachodnim polu bojowe mumakile Haradrimów ponownie przewaliły się przez 
      gondorską piechotę i rozproszyły ją, a oddziały inżynieryjne w ciągu 
      dziesięciu minut rozbiły najprawdopodobniej mithrilową bramę i zaczęły 
      prowadzić z katapult bombardowanie wewnętrznych umocnień. I tylko na 
      południowym wschodzie działo się coś niedobrego: oddziały, które wysiadły 
      z okrętów, parły do przodu niczym rozgrzany nóż przez masło. Kiedy 
      dowodzący Armią Południe osobiście pojawił się na tym odcinku, oczom jego 
      ukazał się taki oto obraz: 

      Po polu w całkowitym milczeniu wolno przemieszczała się falanga składająca 
      się z sześciu szeregów, mniej więcej po stu ludzi w każdym. Wojownicy, 
      odziani w szare płaszcze z opuszczonymi na twarze kapturami, byli 
      uzbrojeni tylko w długie, wąskie elfickie miecze. Żaden nie miał na sobie 
      zbroi ani hełmu, nie mieli nawet tarcz. W obliczach wojowników pierwszego 
      szeregu było coś dziwacznego i dowódca potrzebował kilku sekund zanim 
      zrozumiał, co go niepokoi: żołnierze owi byli dosłownie naszpikowani 
      umbarskimi trzystopowymi strzałami, ale i tak maszerowali jak gdyby nigdy 
      nic... Maszerującymi szarymi, trzymając się za ich plecami, dowodził 
      jeździec w hełmie ze szczelnie opuszczoną przyłbicą, odziany w znoszony 
      maskujący płaszcz dunedaińskiego tropiciela. Słońce stało już niemal w 
      zenicie, ale jeździec rzucał długi, smoliścieczarny cień, a jego falanga 
      nie rzucała cienia w ogóle. 

      Dowódcy Armii Południe zameldowano tymczasem, że szyk tych wojowników nie 
      daje się złamać ani uderzeniem jazdy, ani bojowych mumakili; zwierzęta na 
      ich widok wpadają w taki popłoch, że me dają się zupełnie prowadzić. 
      Niepokonana falanga natomiast kontynuowała przemarsz na północny zachód - 
      na szczęście dość wolno i dokładnie po linii prostej. Pancernej piechocie 
      trolli udało się nieznacznie spowolnić jej ruch, a w tym czasie farmacja 
      inżynieryjna zdołała przeciągnąć na miejsce dwie baterie polowych 
      karapult. Plan głównodowodzącego był precyzyjny: w dokładnie wyliczonej 
      przez niego chwili falanga znalazła się w obszernym zapadlisku, i wtedy 
      ustawione na jej grzbiecie katapulty otworzyły huraganowy ogień z 
      uprzednio wyliczonych dystansów i pod odpowiednimi kątami. Pojemne na trzy 
      wiadra naczynia z naftą w mgnieniu oka zmieniły zapadlisko w rzygający 
      ogniem wulkan. Zwycięski okrzyk Mordorczyków uleciał pod kopułę zimnego 
      marcowego nieba. 

      Uleciał i natychmiast opadł, ponieważ z pękających czarno-pomarańczowych 
      pęcherzy naftowego płomienia ponownie pojawiły się maszerujące szeregi 
      szarych wojowników. Płaszcze ich tliły się i dymiły, a na niektórych nawet 
      płonęły jaskrawym płomieniem. Tak samo płonęły drzewca tkwiących w nich 
      strzał. Oto jedna z tych żywych pochodni - czwarty od prawej w pierwszym 
      szeregu - nagle znieruchomiał i zaczął rozpadać się na kawałki, wzbijając 
      w powietrze wielki snop iskier. Sąsiedzi jego natychmiast zwarli szereg. 
      Widać było, że bombardowanie nie pozostawiło falangi bez strat: w 
      centralnej części zapadliska, na którą skierowane było podstawowe 
      uderzenie, widniało co najmniej pięćdziesiąt takich dymiących stosików 
      węgli; niektórzy jednak, mimo że płonęli, usiłowali wstać i maszerować 
      dalej. 

      Głównodowodzący gwałtownie uderzył pięścią w łęk siodła - zaraz ból 
      spowoduje, że wróci do realnego świata i w budzącym się mózgu w ciągu 
      kilku minut stopnieją blednące plamy tego nocnego koszmaru... Gówno! Jak i 
      poprzednio stoi na skraju wypalonego zapadliska na Polach Pelennoru, a 
      jego wojownicy, gotowi iść za nim w ogień i wodę, zaraz rzucą się do 
      bezładnej ucieczki, ponieważ to, co się dzieje, zupełnie nie podlega ich 
      technicznemu rozumowaniu, Wtedy, nie zastanawiając się dłużej, uniósł nad 
      głową jatagan i z grzmiącym okrzykiem: "Mordor i Oko!!!" pchnął swego 
      argamaka w cwał, omijając szary szyk wojowników z jego prawej strony, 
      ponieważ właśnie tu przeniósł się z jakiegoś powodu Dunadan w hełmie z 
      opuszczoną przyłbicą. 

      Gdy głównodowodzący Armią Południe zbliżył się do falangi, koń jego nagle 
      zarżał i, wspiąwszy się na tylne nogi, omal nie wyrzucił go z siodła. 
      Dopiero teraz udało mu się dokładnie przyjrzeć wrogim wojownikom i 
      zrozumiał, że liczni dzisiejsi "panikarze" nie łgali. Rzeczywiście miał 
      przed sobą ożywionych zmarłych: szlachetne pergaminowe mumie ze starannie 
      zaszytymi oczami i ustami; straszliwie wzdęci, oblepieni zielonkawym, 
      sączącym się z otworów śluzem topielcy; szkielety w strzępach poczerniałej 
      skóry, przyczyny śmierci których nie odkryłby żaden anatomopatolog. Martwi 
      odwrócili się do niego i ciszę zakłócił niezbyt głośny, mrożący duszę 
      dźwięk: tak charczy owczarek, zanim rzuci się na wroga i wczepi się w 
      gardło. Głównodowodzący jednakże po prostu nie miał czasu na strach, gdyż 
      od prawego tylnego skraju falangi już oderwało się z dziesięciu szarych 
      wojowników, wyraźnie zamierzających odciąć mu drogę do znieruchomiałego 
      Dunadana. Nie namyślając się długo, uderzył ostrogami swego konia. 

      Szeregi martwiaków przebył z zadziwiającą łatwością: okazało się, że są 
      mało zwrotni i w walce jeden na jednego nie są groźni dla wojownika z jego 
      umiejętnościami. Wisielec ze sterczącym na zewnątrz językiem i 
      wytrzeszczonymi, na poły wypływającymi gałkami ocznymi, ledwo zdążył 
      unieść miecz, gdy głównodowodzący błyskawicznym skrętem kiści w 
      płaszczyźnie poziomej przeciął nadgarstek trzymającej broń ręki, po czym 
      starannie rozciął go niemal na dwie połowy - po skosie od prawego ramienia 
      w dół. Pozostali nie wiadomo dlaczego rozsunęli się na boki, nie usiłując 
      go nawet zatrzymać. Dunadan zaś wyraźnie szacował - walczyć czy uciekać, 
      ale w końcu podjął decyzję i, obnażywszy elficki miecz, zaczął się 
      przygotowywać do starcia. Ach, to ty tak... Cóż, nie chcesz konno - niech 
      ci będzie. Wykrzyknąwszy tradycyjne: "Broń się, szlachetny panie!", 
      dowódca Armii Południe zeskoczył z konia. Przez głowę przemknęła mu myśl, 
      że przeciwnik jego raczej nie zasługuje na określenie "pan". Falanga 
      tymczasem odeszła już na jakieś Sto jardów i wciąż oddalała się; siedmioro 
      martwiaków znieruchomiało w pewnej odległości, nie spuszczając swych 
      niewidzących oczu z pojedynkowiczów. Nastała martwa cisza. 

      W tej samej chwili głównodowodzący z niespodziewaną, zaskakującą nawet 
      jego samego wyrazistością, uświadomił sobie, że ten pojedynek zadecyduje o 
      losach nie tylko dzisiejszej bitwy, ale o wielu, wielu latach całego 
      Sródziemia. I oprócz tego wewnętrzny glos z jakąś dziwnie błagalną 
      intonacją wypowiedział: "Póki nie jest za późno - przemyśl położenie! 
      Proszę cię, przemyśl!" Miał wrażenie, że głos ten starał się go ostrzec i 
      nie wiedział jak. Ale przecież wszystko jest przemyślane! Obaj mają lekkie 
      zbroje, a w takim układzie wygięty jatagan zawsze jest o sto punktów przed 
      prostym zachodnim mieczem; przeciwnik mańkutem chyba nie jest, nie 
      przewiduje więc żadnych niespodzianek. Oczywiście, konno byłoby lepiej, 
      ale nie bądźmy małostkowi... Co tu jeszcze jest do myślenia? Jak to się 
      mówi: "Nalewaj do dna!" 

      Dunadan czekał, stojąc nieruchomo, i z niewiadomego powodu nie usiłował 
      manewrować; kolana miał nieco ugięte, pionowo uniesiony miecz trzymał 
      obiema rękami, rękojeść na wysokości pasa. Cała niedawna pewność siebie 
      głównodowodzącego wyparowała. Szybko skrócił dystans do siedmiu kroków, 
      zbliżył się niemal na styk do promienia pełnego wypadu przeciwnika z 
      Północy, i zaczął wykonywać zwody: w prawo, w lewo. Potem wykonał swój 
      ulubiony mylący manewr - błyskawicznie przerzucił jatagan w powietrzu z 
      prawej ręki do lewej - i z powrotem... 

      Straszliwie mocne uderzenie w plecy cisnęło nim o ziemię. Mimo wszystko 
      udało mu się przekręcić na bok. "Kręgosłup cały..." Podniósł głowę i z 
      obojętnością obserwatora, a nie uczestnika, skonstatował: "Tak, 
      niedoceniałem ich... okazuje się, że martwiaki mogą poruszać się bardzo 
      szybko, a co najważniejsze - bezszelestnie... Gady z Północy". Dziwne, ale 
      udało mu się przyklęknąć na jedno kolano i oprzeć na jataganie jak na 
      lasce. Otaczający go już ze wszystkich stron ożywieni wojownicy, 
      zatrzymali się z unisionymi mieczami w oczekiwaniu na komendę tropiciela. 
      Ten jednakże, nie spieszył się: przesunął hełm na tył głowy i, żując 
      słomkę, z zainteresowaniem przyglądał się pokonanemu wrogowi. Potem w 
      ciszy rozległ się jego głośny, spokojny głos: 

      - Witam, dowódco Armii Południe! Wiedziałem, że przybędziesz walczyć jeden 
      na jednego, jak to u was, szlachetnych, przyjęte. - Jego wargi wykrzywił 
      pogardliwy uśmiech. - Obawiałem się tylko jednego: że nie zejdziesz z 
      konia, moim śladem. Gdybyś został w siodle wszystko mogłoby potoczyć się 
      inaczej... Cieszę się, że mnie nie zawiodłeś, "szlachetny panie". 

      - Zwyciężyłeś, uciekając się do oszustwa. 

      - Głupcze! Przyszedłem tu, by wygrać wojnę i gondorską koronę, a nie jakiś 
      durny pojedynek. Tulkas mi świadkiem - wiele razy bawiłem się ze śmiercią 
      w chowanego, ale zawsze chodziło mi o wynik, a nie o samą zabawę. 

      - Zwyciężyłeś podstępem - powtórzył głównodowodzący, tłumiąc kaszel; krew 
      z przebitych płuc wolno wypełniała jego usta. - Nawet rycerze Zachodu nie 
      podadzą ci więcej ręki. 

      - Oczywiście, że nie podadzą - roześmiał się Dunadan. - Ponieważ będą 
      klęczeli przed nowym królem Gondoru. Zwyciężyłem w uczciwej walce, jeden 
      na jednego - tak w każdym razie będzie zapisane we wszystkich kronikach. A 
      po tobie nie zostanie nawet imię. Zatroszczę się o to. Albo, wiesz co? - 
      Znieruchomiał w pół słowa, szukając strzemienia. - Możemy zrobić to 
      jeszcze ciekawiej: zapiszemy, że zabił cię karzełek, o-oo, takie małe 
      coś... z owłosionymi łapkami. Albo baba... Tak, tak właśnie zrobimy. 

      Kończąc przemowę, wskoczył w siodło i, wykonawszy krótki ruch do swoich 
      wojowników, ruszył za oddaloną już dość znacznie falangą. Tylko raz się 
      odwrócił z niezadowoleniem - doganiają go już, czy nie? Ci jednak, ciągle 
      jeszcze stali w tym samym miejscu, zgrupowani w kręgu, a ich miecze 
      wzlatywały i opadały, niczym chłopskie cepy. 





      8
      A bitwa tymczasem toczyła się swoim torem. Mordorskie oddziały 
      rzeczywiście drgnęły i rozstępowały się przed szykiem martwiaków bez 
      walki, jednakże w południowo-wschodniej części pola nie znalazły się inne 
      oddziały koalicji Zachodniej, które mogłyby wedrzeć się w wykonany przez 
      Aragorna wyłom. Na dodatek potyczka przy zapadlisku wykazała, że nie można 
      szarych uważać za "niepokonanych": niezwykle trudno jest je zabić, ale 
      jednak można. A tymczasem falanga bez przywódcy maszerowała przed siebie 
      póki przez czysty przypadek nie zaszła w strefę dalekosiężnych 
      stacjonarnych katapult przeznaczonych do ostrzału cytadeli Minas Tirith. 
      Mordorscy inżynierowie nie stracili głowy i natychmiast otworzyli ogień 
      zapalającymi naftowymi pociskami - ale nie naczyniami o pojemności trzech 
      wiader, a beczkami na czterdziesta wiader. Pożerana przez straszliwe słupy 
      ognia, nie widząc przeciwnika, który walił z osłoniętych pozycji, falanga 
      tępo parła do przodu, z każdym krokiem wkraczając coraz dalej w strefę 
      skutecznego rażenia, tak że gdy dopadł ich na spienionym koniu Aragorn i 
      nakazał natychmiastowy odwrót, formacja musiała tę śmiertelną drogę 
      przebyć raz jeszcze. 

      Tym razem straty były tak duże, że Dunadan postanowił, póki jeszcze nie 
      jest za późno, przebijać się do sił głównych, na zachód, co zresztą, nie 
      okazało się sprawą prostą. Orokueńska jazda otaczała nieźle przetrzepaną 
      falangę niczym piranie, po mistrzowsku wyszarpywała martwiaki z szeregów - 
      szczególnie z tylnych - odciągała na bok i tam metodycznie rąbała na 
      drobne kawałki. Usiłując odbić schwytanych towarzyszy, szarzy wojownicy 
      łamali swój szyk, co dodatkowo pogarszało ich i tak kiepskie położenie. W 
      tym momencie należy uznać zasługi Aragorna. Potrafił on odtworzyć zwarty 
      szyk i, odgryzając się krótkimi kontratakami, doprowadził mimo wszystko 
      swoich wojowników do gondorskich pozycji, po drodze osobiście ściąwszy 
      dwóch mordorskich oficerów. Okazało się jednak, że ostatnie 
      stopięćdziesiąt jardów musieli ponownie pokonywać pod ogniem polowych 
      katapult. Ostatecznie do Gondorczyków przebiło się - niemal spowodowawszy 
      ucieczkę własnych sojuszników - tylko kilkudziesięciu ożywionych 
      wojowników. 

      Tak więc, szara falanga Aragorna praktycznie została wybita, jednakże 
      swoje zadanie spełniła. Przykuwając uwagę, odciągnęła znaczne siły 
      Mordoru, a przede wszystkim ich katapulty, bez których nie udałoby się 
      zdobyć wewnętrznych umocnień Minas Tirith. Ważniejsze jednak było co 
      innego: po śmierci dowódcy Armia Południe dała się wciągnąć w walkę "łeb w 
      łeb", na wzajemnie wyniszczenie - wariant, który przy liczebnej przewadze 
      przeciwnika z góry skazany był na przegraną. Tym niemniej. Mordorczycy 
      walczyli umiejętnie i rozpaczliwie. Marcowy dzień chylił się ku końcowi, a 
      koalicja nie mogła wykorzystać swej niemal dwukrotnej przewagi. 
      Najważniejsze wydarzenia rozgrywały się na terenach w kierunku północnym, 
      gdzie pancerni trolle i umbarscy łucznicy, pomimo olbrzymich strat, nie 
      pozwolili Rohirrimom wedrzeć się na swoje pozycje obronne. 




      Eomer wolno jechał wzdłuż szyku rohańskiej i dolamrodskiej jazdy, dopiero 
      co wycofanej po kolejnej, już czwartej tego dnia nieudanej próbie araku. 
      Zresztą, określenie "szyk" niezbyt wiernie oddawało rzeczywisty widok - 
      ponure zbiorowisko koni i jeźdźców, z których część była ranna, a wszyscy 
      śmiertelnie zmęczeni. Eomer usiłował wyprostować przyłbicę swojego hełmu, 
      wgiętą po uderzeniu haradrimskiej maczugi, gdy zameldowano mu, że w 
      ostatniej potyczce między innymi padł również Theoden. Po zwycięskim 
      isengardzkim pochodzie starzec ubzdurał sobie, że Eomer na pewno 
      wykorzysta przyszłą sławę zwycięzcy Mordoru i pozbawi korony swego króla, 
      a żeby do tego nie dopuścić należy trzymać młodzieńca pod stałą kontrolą. 
      Z tego powodu król sam dowodził podczas rohańskiej wyprawy na południowy 
      wschód, a przed samą bitwą w ogóle odsunął popularnego dowódcę od 
      kierowania oddziałami. Król postanowił, że sam zwycięży w tej bitwie, bez, 
      jak to określił, "smarkaterii" i, nie słuchając niczyich rad w dziedzinie 
      taktyki, wykończył w bezsensownych atakach czołowy kwiat rohańskiego 
      wojska, a teraz zginął również sam. 

      Eomer przejął dowodzenie. Przyglądał się ponurym szeregom Rohirrimów, 
      marznących w przenikliwym marcowym wietrze. Czuł się jak lekarz, któremu 
      łaskawie pozwolono zacząć leczyć, gdy chory wpadł już w śpiączkę. 
      Najbardziej denerwowało go to, że armia Mordoru znajdowała się w takim 
      samym, albo i gorszym stanie; doświadczenie i bezbłędne wyczucie stratega 
      podpowiadały mu, że w tej chwili jedno błyskawiczne uderzenie może 
      zdecydować o wyniku bitwy. Wyraźnie widział słabe punkty w obronnych 
      pozycjach przeciwnika, dokładnie wyobrażał sobie, gdzie należy uderzyć i 
      jak je rozwinąć, by osiągnąć powodzenie ciosu. Ale wiedział też coś 
      innego: nie ośmieli się w tej chwili wydać swoim ludziom rozkazu 
      "Naprzód!" Jest takie żelazne prawo: rozkaz można wydać tylko wtedy, jeśli 
      jest się pewnym, że będzie wykonany, ponieważ inaczej runą podstawy, na 
      których opiera się armia. A tych żołnierzy - czuł to z niezachwianą 
      pewnością - nie da się już dzisiaj poderwać do ataku, rozkazy nie miały 
      zatem sensu. 

      I wtedy zatrzymał konia. Kazał wszystkim zsiąść z wierzchowców - żeby 
      samemu być lepiej widocznym - i zaczął taką oto, dość dziwną, jak na 
      wojownika mowę: 

      - Wszyscy jesteśmy śmiertelni, chłopy. Jedni umierają trochę wcześniej, 
      inni trochę później - co to, cholewa, za różnica? Według mnie, ciekawsze 
      nawet od życia jest to, co się z nami stanie potem. Pewnie już 
      zdecydowaliście - dowódca nasz zupełnie ześwirowal, znalazł sobie czas, 
      żeby pogadać o życiu pozagrobowym. Ja jednak uważam, że akurat jest 
      najlepszy czas. Kiedy jeszcze? Wszak jesteśmy ludźmi prostymi: "Jak w 
      lesie żyję, to miód piję!" Skoro żyję, skoro udało się - to i nie będę o 
      tym myślał aż do następnego razu... A opinie, chłopy, są różne, ale co do 
      jednego jakby zgadzają się wszyscy: tam każdy powstanie według swojej 
      wiary. Jednym słowem, jeśli ktoś myśli, że oto zgniło jego ciało i nic już 
      na Świecie nie zostało, prócz garstki pyłu, to właśnie tak z nim będzie. W 
      innych wiarach są i gorsze rzeczy: będziesz na przykład do utraty tętna w 
      postaci cienia szwendać się po podziemnym królestwie! Ale jeśli ja mam tak 
      żyć, to już rzeczywiście, w cholewę, lepiej zgnić wraz z cielesną powłoką. 
      Niektórzy zamierzają do końca czasu leżeć na zielonej trawce i w cudownym 
      sadzie pić boski nektar i grać na lutni. Niezłe to, ale - jak na mnie - 
      nudne trochę. Ale jest, chłopy, we Wschodnich krajach wspaniała wiara, o 
      której opowiedział mi kilka dni temu pewien wędrowny kaznodzieja. To 
      znaczy - wiara sama w sobie jest fajna, serio mówię, ale tamtejszy raj... 
      To jest właśnie coś dla mnie! 

      Rozejrzał się - niby słuchają - i ciągnął: 

      - Niebiańskie komnaty, w nich uczta - nie zrówna się z nią żaden królewski 
      ślub! Wina jak ze skarbca, ale gwóźdź programu chłopy, to hurysy! 
      Dziewczyny, które zawsze mają osiemnaście lat, a uroda ich jest nie do 
      opisania... O tym może się każdy przekonać dokładnie, ponieważ jedynym ich 
      odzieniem jest złota bransoleta. No, a co do sztuki kochania, to na ziemi 
      takich doskonałych kochanek nigdy nie było! Lecz jest jeden problem: droga 
      do tych komnat rozkoszy stoi otworem tylko przed ludźmi, którzy przeżyli 
      sprawiedliwe i bezgrzeszne życie. Mnie z wami - rozłożył ręce - nawet 
      blisko nie puszczą... 

      Przez szeregi przemknęło słabe, ale wyraźne drżenie, zrodził się i zmarł 
      szmer niezadowolenia, ktoś splunął głośno - tu też kant! 

      Ale Eomer podniósł rękę i ponownie nastała cisza, zakłócana tylko cichym 
      szelestem ubiegłorocznej trawy. 

      - Dokładnie rzecz ujmując, nie puściliby, ale jest pewna furtka dla takich 
      jak my, popaprańców. W tej wspaniałej religii każdemu, kto z honorem 
      zginął w bitwie o słuszną sprawę - a kto ośmieli się stwierdzić, że nasza 
      sprawa nie jest słuszna? - wszystkie grzechy zostają odpuszczone i 
      automatycznie zostaje on przypisany do grona ludzi cnotliwych. Tak więc, 
      jeśli ktoś postanowił wejść do tego raju drogą przyszłego bezgrzesznego 
      życia - sztandar wam w ręce i wio, chłopy! Ja osobiście na takie coś nie 
      mam nadziei, dlatego więc zamierzam dokonać znajomości z hurysami tu i 
      teraz, jako ten, który zginął honorowo. Kiedy jeszcze pojawi się taka 
      szansa? Tak więc zapraszam ze sobą każdego, kto może i chce, a pozostali - 
      zostańcie na zdrowie! 

      Uniósł się w strzemionach i głosem grzmiącym jak grom zawołał gdzieś w 
      górę, przyłożywszy do ust nabijaną metalem rękawicę: 

      - Hej, dziewczyny!!! Otwierajcie wasz niebiański burdel, choć jest już po 
      godzinach! Przygotujcie się na przyjęcie trzech najlepszych pułków 
      rohańskiej kawalerii. Stawiam swą głowę przeciwko złamanej strzale, że 
      tych klientów nie zapomnicie do starości. Czas nam do ataku, tak więc 
      będziemy tam u was na niebiesiech za jakieś dziesięć minut. Akurat macie 
      czas się podmyć! 

      I stal się cud. Ludzie zaczęli otrząsać się z nieruchawości! W szeregach 
      dał się słyszeć śmiech i wyszukane przekleństwa; z prawej flanki ktoś 
      zapytał czy można od hurysy złapać trypra, a jeśli tak, to czy długo go 
      leczą w tym raju? Tymczasem do Eomera zbliżył się dolamrodski książę 
      Imrahii - urodziwy młodzian z czarnym wąsem, znany ze swych miłosnych 
      wyczynów - i rzucił do młodziutkiego, purpurowego ze wstydu kawalerzysty, 
      zamykającego lewą flankę: 

      - Nie wstydź się, kornecie! Znający się na sprawie ludzie twierdzą, że w 
      tej instytucji można znaleźć piękność dla każdego. Ciebie tam pewnie 
      wypatruje tabun romantycznych panienek, które czekają tylko na wiersze 
      przy księżycu! 

      Młodzian, słysząc salwę śmiechu, poczerwieniał jeszcze bardziej i błysnął 
      oczami spod długich, dziewczęcych rzęs. Eomer tymczasem zawrócił 
      wierzchowca tak energicznie, że spod kopyt trysnęły grudy ziemi i machnął 
      ręką. 

      - Na koń, chłopy! Tamtejsza burdelmama już pewnie posłała po najlepsze 
      wino dla nowych klientów. Klnę się na rechot Tulkasa - każdy dziś otrzyma 
      tyle nurneńskiego, że będzie mógł się w nim utopić, jedni w niebiesiech, a 
      inni na ziemi! Zabitych ugoszczą Valarowie, żywych - król Rohanu. Za 
      mną-ą-ą...!!! 

      Z tymi stówy cisnął za plecy pogięty hełm i, nie oglądając się już więcej, 
      skierował wierzchowca w kierunku, jaki wypatrzył jego bystry wzrok - tam, 
      gdzie w niepokonanej palisadzie pancernej piechoty trolli widać było 
      malutką plamkę innego koloru - ciemne okrągłe tarcze wastackich 
      włóczników. Wiatr świstał w uszach i tarmosił jego sklejone od potu włosy 
      koloru słomy; obok niego, niemal strzemię w strzemię pędził Imrahii. 

      - Diabli by to wzięli, książę, nałóż hełm. Z prawej mamy łuczników! 

      - Dopiero po was, szlachetny panie! - wyszczerzył zęby tamten i 
      zakręciwszy mieczem młynka nad głową, wykrzyczał zachrypniętym od 
      wydawania rozkazu głosem: - Dol Amroth i Łabędź! 

      - Rohan i Biały Koń! - odpowiedział Eomer, a za ich plecami już rozrósł 
      się we wspaniałe stacatto jednolity grzmot tysięcy kopyt: rohańscy i 
      dolamrodscy jeźdźcy ruszyli do ostatniego ataku - po zwycięstwo lub 
      śmierć. 





      9
      W iadomo powszechnie, że piechota Wastaków to nie trolle - po uderzeniu 
      Eomera Wastakowie rozlecieli się niczym kręgle i połyskujący klin jazdy 
      Zachodu z chrzęstem przełamał pancerze mordorskiego obronnego szyku. Nieco 
      później w tyły Mordorczyków uderzył inny klin - ostrze resztek szarej 
      falangi Aragorna zamknięte w oprawę z gondorskich pancernych. Około 
      szóstej wieczorem kły te zamknęły się na ciele Armii Południe, blisko jej 
      obozu. Na tym bitwa jako taka zakończyła się, a zaczął się pogrom: 
      olbrzymie ognisko powstałe w miejscu parku techniki oblężniczej, 
      wychwytywało z gęstniejącego zmierzchu a to ugrzęzły w błocie orokueński 
      wózek z rannymi, a to naszpikowanego strzałami mumaka, miotającego się po 
      polu i gniotącego swoich oraz cudzych. 

      Eomer, który w tym zwycięskim bałaganie natknął się na Aragorna, i przy 
      akompaniamencie radosnych okrzyków ceremonialnie obejmował swego 
      współtowarzysza-dowódcę, zauważył pędzącego ku niemu jeźdźca - owego 
      nieśmiałego kometa. Chłopak, uczciwie mówiąc, był zuchem - śmiało można go 
      było podać do nagrody. Gdy Rohirrimowie spotkali w pobliżu mordorskiego 
      obozu resztki jazdy Południowców, zetknął się z porucznikiem Haradrimów i, 
      ku ogólnemu zdziwieniu, zwalił z siodła czarnoskórego giganta i zerwał z 
      niego purpurową pelerynę ze Smokiem - tę właśnie, którą teraz triumfalnie 
      machał nad głową. Kornet stanął o dziesięć kroków od po ojcowsku 
      przyglądających mu się wodzów, zerwał hełm, potrząsnął głową jak narowisty 
      konik, i po ramionach jego niespodzianie rozsypały się włosy - wyzłocona 
      przez wieczorne słońce ostnica rohańskich stepów. 

      - Eowina! - jęknął Eomer. - Co za diabelstwo... 

      Młoda wojowniczka pokazała mu w odpowiedzi język i niedbale cisnąwszy 
      haradrimską pelerynę bratu - ten, oszołomiony znieruchomiał, przyciskając 
      trofeum siostry do piersi - zatrzymała się przed Aragornem. 

      - Witaj, Ari - powiedziała spokojnie, ale tylko Nienna potrafiłaby 
      określić cenę tego spokoju. - Gratuluję zwycięstwa. Teraz wszystkie te 
      uniki o "wojskowej służbie", jak rozumiem, straciły moc. I jeśli więcej 
      nie jestem ci potrzebna, powiedz to po prostu teraz: klnę się na gwiazdy 
      Yardy, że natychmiast przestanę zatruwać ci życie. 

      "Jak mogłaś tak pomyśleć, moja piękna amazonko!" - i oto siedzi już w 
      siodle przed nim, wpatruje się w niego lśniącymi ze szczęścia oczami, 
      paple coś, a potem spokojnie całuje przy całym wojsku - ale też rohańskie 
      dziewczyny w ogóle nie szanują południowych zwyczajów, a bohaterka Bitwy 
      na Polach Pelennoru ma je w ogóle gdzieś... A Eomer patrzy na tę idyllę, 
      chmurzy mu się oblicze, i myśli: "Kretynko, przetrzyj oczy, przecież on ma 
      na pysku wypisane, kim dla niego jesteś i kim on jest dla ciebie! 
      Dlaczego, och, dlaczego te idiotki zawsze trafiają na takich łajdaków - 
      żeby przynajmniej był urodziwy..." - zresztą, nie on pierwszy i nie on 
      ostatni w tym Świecie, a i w innych światach też... 

      Głośno, rzecz jasna, nic nie powiedział, zapytał tylko: 

      - Pokaż, co ci się stało w rękę. 

      Kiedy zaś zaczęła się popisywać, że po pierwsze, jest pełnoletnia i sama 
      sprawdzi, a po drugie, to nawet nie jest draśnięcie, i takie tam... - 
      wtedy ryknął na nią z całej duszy tak, że aż przysłoniła uszy, a potem w 
      słowach energicznych i dosadnych opisał bohaterce Pelennoru, co się z nią 
      stanie, jeśli na słowo "trzy!" nie znajdzie się w punkcie opatrunkowym. 
      Eowina, roześmiawszy się, odparowała: "Tak jest mój kapitanie!", i tylko 
      widząc jej nienormalną ostrożność, z jaką zsuwała się z siodła, zrozumiał: 
      "Och, nie draśnięcie to jest..." Dziewczyna tymczasem już przylgnęła do 
      ramienia brata. "No, Iomeczku, no, nie dąsaj się, proszę cię. Jeśli chcesz 
      możesz mnie zlać, tylko nie skarż cioteczce". Potarła następnie nosem o 
      jego policzek, jak w dzieciństwie... Aragorn z uśmiechem przyglądał się 
      tej scenie, i Eomer aż drgnął przechwyciwszy na mgnienie oka wzrok 
      tropiciela: właśnie tak patrzy łucznik na chwilę przed wypuszczeniem z 
      palców cięciwy. 

      Znaczenie tego spojrzenia zrozumiał dopiero następnego dnia, kiedy, 
      szczerze mówiąc, było już za późno. Tego dnia w namiocie Aragorna zebrała 
      się rada wojenna z udziałem Imrahila, Gandalfa-Mirrandira i kilku 
      elfickich wodzów - ich armia nadeszła w nocy, akurat gdy można było 
      spokojnie już cieszyć się ze zwycięstwa. Podczas tej rady Dunadan bez 
      owijania w bawełnę wyjaśnił następcy rohańskiego tronu - a teraz już 
      niemal królowi - że od dziś jest on nie sojusznikiem, a podwładnym, i 
      życie Eowiny, znajdującej się pod specjalną ochroną w szpitalu Minas 
      Tirith, całkowicie zależy od rozsądku brata. 

      - O, najdroższy Eomer, bez wątpienia może, nie ruszając się z miejsca, 
      przebić mnie mieczem, a potem nacieszyć oko, widząc w tym palantirze, co 
      się stanie z jego siostrą. Widowisko będzie nie dla nerwowych. Nie, ona 
      sama rzecz jasna nic nie podejrzewa, proszę się samemu przekonać, jak 
      rozczulający jest ten widok, gdy pomaga opiekować się rannym księciem 
      Faramirem. Co? Gwarancje? Gwarancją jest zdrowy rozsądek: od chwili, gdy 
      zajmę tron Odrodzonego Królestwa Gondoru i Arnoru nikt mi po prostu nie 
      będzie zagrażał... 

      W jaki sposób? A w bardzo prosty. Król Gondoru, jak wiadomo, zginął. Tak, 
      tak, straszna tragedia - zmącił mu się rozum i sam siebie spalił na 
      pogrzebowym stosie, wyobraźcie sobie... Książę Faramir został raniony 
      zatrutą strzałą i wydobrzeje nieprędko, jeśli w ogóle wyzdrowieje. To 
      zależy... hm... od wielu czynników. Książę Boromir? Niestety, nie ma na to 
      nadziei - padł w boju z orokuenami nad Anduiną za wodospadami Rauros, a ja 
      własnoręcznie ułożyłem jego ciało na pogrzebowej lodzi. A ponieważ trwa 
      wojna, ja, jako następca Isildura, nie mam prawa zostawiać kraju bez 
      władcy. Tak więc przyjmuję dowodzenie nad armią Gondoru i w ogóle 
      wszystkimi siłami zbrojnymi koalicji Zachodniej... Coś chciałeś 
      powiedzieć, Eomerze? Nie? 

      Tak więc, natychmiast zaczynamy wyprawę na Mordor. Koronę Gondoru mogę 
      przyjąć dopiero wróciwszy ze zwycięskiej wyprawy. Co do Faramira, to 
      jestem skłonny oddać mu we władanie jedną z gondorskich ziem - na przykład 
      Ithilien. Wszak, szczerze mówiąc, zawsze bardziej go interesowały poezja i 
      filozofia, niż sprawy zarządzania państwem. Ale nie trzeba sięgać 
      domysłami aż tak daleko: w tej chwili stan zdrowia księcia jest krytyczny, 
      i może on po prostu nie dożyć naszego powrotu. Módl się więc bez przerwy o 
      jego zdrowie przez cały ten czas, który spędzimy na wyprawie, najdroższy 
      Imrahilu. Powiadają, że modły najbliższego przyjaciela mają w oczach 
      Yalarów szczególną wartość... 

      Kiedy wyruszamy? Natychmiast, jak tylko zdławimy pod Osgiliath resztki 
      Armii Południe. Są pytania? Pytań nie ma. 

      A gdy namiot opustoszał, stojący obok Aragorna człowiek w szarym płaszczu 
      rzekł z przepełnionym szacunkiem wyrzutem: 

      - Niepotrzebnie tak ryzykowałeś, Wasza Wysokość. Przecież ten Eomer był, 
      tak uważam, w szale - całkiem zwyczajnie mógł kichać na wszystko i 
      uderzyć... 

      Tropiciel nieco odwrócił głowę i wycedził przez zęby: 

      - Jak na pracownika tajnych służb jesteś przesadnie gadatliwy, a po 
      drugie, niespecjalnie spostrzegawczy. 

      - Moja wina, Wasza Wysokość... Kolczuga z mithrilu pod ubraniem? 

      Ironiczne spojrzenie Aragorna przemknęło po szczupłym obliczu mówiącego, 
      zatrzymało się na szeregu dziurek okalających jego wargi. Jakieś pół 
      minuty trwała cisza. 

      - Już myślałem, że dorobiłeś się odleżyn na mózgu w tym swoim grobowcu i 
      jeszcze zaczniesz się dopytywać, skąd ją mam... A przy okazji. Zawsze 
      zapominam zapytać, po co zaszywają wam usta? 

      - Nie tylko usta, Wasza Wysokość. Uważa się, że wszystkie otwory w ciele 
      mumii powinny być szczelnie zamknięte, bo inaczej dusza, która odleciała w 
      chwili śmierci, po czterdziestu dniach wróci do ciała, a ono zacznie się 
      mścić na żywych. 

      - Dość naiwny sposób... kontracepcji... 

      - Tak jest, Wasza Wysokość - szary pozwolił sobie na uśmiech. - Na 
      szczęście, jestem tego żywym przykładem. 

      - Hm, żywym... A jak się ma sprawa "zemsty na żywych"? 

      - My tylko wykonujemy rozkazy. Nasz cień to wasz cień. 

      - To znaczy, że jest ci bez różnicy, co ci rozkażę: zabić dziecko, czy 
      zastąpić mu ojca? 

      - Całkowicie. I jedno, i drugie wykonam tak dobrze, jak tylko potrafię. 

      - Cóż, mnie to pasuje... Zajmij się na razie taką sprawą... Niedawno jeden 
      z moich towarzyszy ze służby na północy, niejaki Anakit, w pijanym widzie 
      przechwalał się kolesiom, że wkrótce będzie bogaty, jak Tingol. Dysponuje 
      on rzekomo wiadomościami o pewnym legendarnym mieczu, za który pewne osoby 
      nie pożałują pieniędzy. Te opowieści muszą się skończyć natychmiast. 

      - Tak jest, Wasza Wysokość. Słuchaczy tych przechwałek mamy zlik... 

      - Po co? 

      - Wasza Wysokość sądzi, że nie należy? 

      - Zakonotuj sobie, kochany. Zabijam bez wahania, ale przenigdy - powtarzam 
      sylabami: prze-nig-dy! - nie zabijam bez prawdziwej potrzeby. Jasne? 

      - To naprawdę mądre, Wasza Wysokość. 

      - Za dużo sobie pozwalasz, poruczniku - powiedział tropiciel tonem, 
      którego brzmienie innego rozmówcę pokryłoby lodową skorupą. 

      - Nasz cień to wasz cień - spokojnie powtórzył tamten. - Tworzymy więc, w 
      pewnym sensie, jedną całość. Odmeldowuję się w celu wykonania rozkazu. 




      Niewiele należy dodać. Armia koalicji Zachodniej, wzbogacona teraz również 
      o Wastaków, którzy szybko przenieśli się do obozu zwycięzców i otrzymali 
      od nich wybaczenie, wyruszyła na wyprawę. Jej najbardziej godnym 
      wspomnienia wydarzeniem był bunt z dwudziestego trzeciego marca 
      westfoldzkich Rohirrimów i ochotników z Lossarnach, zupełnie nie 
      rozumiejących, dlaczego mają na obczyźnie tracić swe życia za koronę 
      Aragorna? Bezlitośnie stłumiwszy niepokoje w wojsku, Dunadan doprowadził 
      armię na Pola Kormallen, w ujściu Morannon, gdzie napotkał opór tych, 
      których udało się zebrać Mordorowi. Wszak całkowicie wykorzystał już swe 
      rezerwy i wpakował wszystko co miał w uderzenie Armii Południe. Koalicja 
      zwyciężyła, właściwie należałoby powiedzieć, że Gondorczycy, Rohirrimowie 
      i Wastakowie po prostu przesłonili morannońskie umocnienia swoimi trupami. 
      Elfy, jak zwykle, przystąpiły do walki, gdy sprawa miała się ku końcowi. 
      Straty zwycięzców w tej bitwie okazały się tak duże, że trzeba było 
      pospiesznie tworzyć legendę o jakoby przeciwstawionej im ogromnej armii 
      Wschodu. Polegli tam wszyscy Mordorczycy, łącznie z królem Sauronem, który 
      walczył w konnym szyku swojej głównej gwardii w zwyczajnym kapitańskim 
      mundurze, tak że nawet jego ciało nie zostało znalezione. O dalszych 
      działaniach koalicji kronikarze krajów Zachodu opowiadają bardziej niż 
      lakonicznie, ponieważ rzeź dokonana przez zwycięzców w Mordorze była czymś 
      straszliwym, nawet według ówczesnych, niezbyt humanitarnych kryteriów. 

      Jakkolwiek było, plan Gandalfa zakończył się sukcesem, nie licząc, rzecz 
      jasna, tego drobiazgu, że elfom do głowy nie przyszło zwrócić Zwierciadła. 
      Mordorska cywilizacja przestała istnieć. Jednakże magowie Białej Rady 
      przeoczyli jedną rzecz, a mianowicie: w Świecie istnieje ktoś, kto 
      strasznie nie lubi definitywnych zwycięstw i wszelkiego rodzaju 
      "ostatecznych rozwiązań", i potrafi okazać tę swoją niechęć na różne, 
      najbardziej niezwykłe sposoby. Oto i teraz, obojętnie przyglądając się 
      zwyciężonym - cały ten śmietnik, wyrzucony na brzeg przez wygasającą burzę 
      - ów ktoś nagle zatrzymał swe spojrzenie na dwóch, zagubionych wśród wydm 
      mordorskiej pustyni, żołnierzach nie istniejącej już Armii Południe. 




      10
      Mordor, uroczysko Teshgol
      9 kwietnia 3019 roku
      A dlaczego nie mielibyśmy doczekać nocy? - wyszeptał Haladdin. 

      - Dlatego że jeśli naprawdę czeka tam zasadzka i jeśli ci chłopcy nie są 
      zupełnymi matołami, to będą czekać na gości właśnie w ciemnościach. A 
      Regulamin Polowy czego nas uczy, panie konsyliarzu? - uniósł palec Cerleg. 
      - "Czyń odwrotnie, niż się tego spodziewa przeciwnik". Krótko mówiąc, 
      przed moim sygnałem nie wolno się ruszyć nawet na pół kroku z tego 
      miejsca, a jeśli, nie daj Jedyny, wpadnę, to tym bardziej. Jasne? 

      Obrzucił jeszcze raz obozowisko spojrzeniem i wymamrotał: 

      - Och, nie podoba mi się to wszystko... 

      Uroczysko Teshgol to po prostu utrzymujące się w jednym miejscu piaski z 
      dość gęstymi zagajnikami białego saksaułu na łagodnych zboczach między 
      niewysokimi wydmami, porośniętych poza tym piaskową turzycą i kandymem. 
      Koczowisko to - zaledwie trzy, ustawione w trójkąt wejściami do środka 
      obozu jurty - ulokowało się w ukrytej od wiatru owalnej kotlince mniej 
      więcej sto pięćdziesiąt jardów od ich kryjówki tak, że widać było 
      wszystko, jak na dłoni. Przez godzinę obserwacji Cerleg nie zauważył 
      najmniejszego podejrzanego ruchu, zresztą nie podejrzanego również. 
      Koczowisko wydawało się martwe. Wszystko to byto dość dziwne, jednak 
      trzeba było na coś się zdecydować. 

      Kilka minut później wstrzymujący oddech Haladdin widział jak zwiadowca w 
      swojej burej pelerynie dosłownie zaczął s p ł y w a ć wzdłuż niemal 
      niewidocznych fałd powierzchni gruntu. W zasadzie miał rację - jedyne w 
      czym mógł pomóc lekarz to nie pętać się teraz pod nogami zawodowca... Tak 
      to może i jest, ale z kolei siedzieć w ukryciu, podczas gdy o dwa kroki 
      towarzysz ryzykuje głową..., nie jest to zbyt miłe. Jeszcze raz przyjrzał 
      się linii horyzontu i ze zdziwieniem stwierdził że w tym czasie kapral 
      zniknął. Mistyka jakaś. Rzeczywiście można uwierzyć, że zmienił się w 
      jaszczurkę krągłogłową i zapadł się pod piach, jak to ona potrafi, a może 
      - i to jest pewniejsze - pomknął do przodu niczym śmiercionośna żmijka 
      piaszczysta efa. Ponad pół godziny lekarz kierował szeroko otwarte oczy na 
      otaczające koczowisko wzgórza, póki nagle nie zobaczył Cerlega stojącego 
      po prostu między jurtami. 

      Co oznaczało, że wszystko w porządku... Uczucie minionego już 
      niebezpieczeństwa zrodziło niemal fizyczną rozkosz: każda będąca dotąd w 
      napięciu żyłka, teraz spokojnie rozluźniała się, a odbarwiony przez napływ 
      adrenaliny świat, ponownie nabierał kolorów. Wysunąwszy się z dołu pod 
      pochylonym ku ziemi saksaułem, Haladdin zarzucił na ramię tobół z rzeczami 
      i pomaszerował, patrząc pod nogi - stok był zryty norami żmij. W połowie 
      zbocza popatrzył przed siebie i dopiero teraz zrozumiał, że coś jest 
      jednak nie tak, i to mocno nie tak. Orokuen zachowywał się zbyt dziwnie: 
      stał jakiś czas na progu jurty z lewej strony i, nie wchodząc do środka, 
      powlókł się do następnej. Właśnie - powlókł. Krok kaprala stracił swą 
      dynamikę. Nienaturalną ciszę zalewającą kotlinę zakłócał tylko jakiś ledwo 
      słyszalny pulsujący hałas - jakby drobne fale drżały na oleistej 
      powierzchni bagiennej wody... I wtedy nagle wszystko zrozumiał, ponieważ 
      poznał w tym dźwięku buczenie miriad mięsnych much. 




      Nawet w piaszczystym gruncie nie da się wykopać przez minutę mogiły dla 
      dziesięciu osób - czwórki dorosłych i szóstki dzieci. Musieli się 
      spieszyć, a łopatę znaleźli tylko jedną, tak więc pracowali na zmianę. 
      Haladdin, zagłębiwszy się w piasek mniej więcej do pasa, podniósł wzrok na 
      zbliżającego się Cerlega. 

      - Ty... tego... kop dalej, a ja, dla pewności, jeszcze raz się przejdę 
      dokoła. Chcę coś sprawdzić. 

      - Myślisz, że ktoś mógł się uratować i ukryć w piaskach? 

      - Raczej nie. Oni wszyscy, jak sądzę, są tu. Po prostu tam na piasku są 
      ślady krwi. 

      - Ale przecież pozabijali ich w jurtach... 

      - Właśnie o tym mówię. Dlatego pracuj, ale zerkaj na boki. Sygnał - gwizd, 
      długi i dwa krótkie. 

      "Długi i dwa krótkie" usłyszał dosłownie po pięciu minutach. Kapral 
      przywołał go ruchem ręki ze szczytu małej wydmy, obok której zaczynała się 
      prowadząca w bok od szlaku ścieżka, i skrył się za jej grzbietem. 
      Podążywszy za nim, Haladdin znalazł zwiadowcę przykucniętego przed jakimś 
      okrągłym ciemnym przedmiotem. Dopiero, gdy podszedł bliżej rozpoznał, że 
      to głowa zakopanego po szyję człowieka, który chyba jeszcze żył. Kilka 
      cali od jego ust - tak, by nie mógł sięgnąć - stała gliniana miseczka z 
      resztką wody. 

      - Oto kto walczył. Jak, konsyliarzu, nie spóźniliśmy się? 

      - Nie, wszystko w porządku. Zobacz, nawet się jeszcze poci, a to znaczy, 
      że drugie stadium odwadniania dopiero się zaczęło. Chwała Jedynemu - nie 
      ma słonecznych oparzelin. 

      - Tak, specjalnie zakopali go w cieniu wydmy, żeby nie umarł tak szybko. 
      Widać bardzo ich rozzłościł... Można go napoić? 

      - W drugim stadium tylko drobnymi porcjami. Słuchaj, a jak się domyśliłeś? 


      - Szczerze mówiąc, szukałem trupa. 

      Z tymi słowami Cerleg podniósł do sczerniałych i popękanych warg 
      zakopanego swoją skórzaną manierkę. Ten szarpnął się i zaczął łapczywie 
      łykać, jednakże jego półprzymknięte oczy pozostały mętne i bez życia. 

      - Stop, stop, chłopie, nie spiesz się! Słyszysz, co pan konsyliarz 
      powiedział: nie za dużo na raz. Dobra, teraz wyciągnijmy go na 
      powierzchnię. Tu ziemia jest wzruszona, więc obejdziemy się bez łopaty... 
      Gotowy? 

      Trochę rozgrzebawszy piach, chwycili człowieka pod pachy i na 
      "Trzy-czte-ry!" wyszarpnęli go jak marchew z grządki. 

      - Z-żeby cię szlag! - z uczuciem rzucił orokuen, ściskając rękojeść 
      jataganu. Z ubrania uratowanego mężczyzny spłynęły piaszczyste strumienie, 
      odsłaniając ich zdumionym oczom zieloną kamizelę gondorskiego oficera. 

      Zresztą, odkrycie to nie wpłynęło na intensywność działań reanimacyjnych, 
      i po dziesięciu minutach jeniec był, według słów Cerlega, "gotów do 
      użycia". Stopniała mgła zasnuwająca wcześniej jego spojrzenie, i teraz 
      oczy patrzyły twardo, nieco ironicznie. Przemknąwszy wzrokiem po mundurach 
      "ratowników", jeniec w pełni oszacował swe położenie i przedstawił się, ku 
      ich zdziwieniu, w prawidłowym orokueńskim, z lekkim jednakże akcentem: 

      - Baron Tangorn, porucznik Pułku Ithilien. Z kim mam honor? Jak na 
      człowieka, który cudem uniknął męczarni i natychmiast odkrył, że pisane mu 
      umieranie po raz wtóry, Gondorczyk trzymał się po prostu wspaniale. 
      Zwiadowca przyjrzał mu się z szacunkiem i odszedł nieco na bok, dając znak 
      towarzyszowi, żeby to on zaczął. 

      - Konsyliarz drugiego stopnia Haladdin i kapral Cerleg, kirithungolski 
      Pułk Jegrów. Zresztą, to już teraz nieistotne. 

      - Dlaczego? - uniósł brew porucznik. - Bardzo zasłużony pułk. Jeśli nie 
      zawodzi mnie pamięć, potykaliśmy się z wami ubiegłej jesieni pod 
      Osgiliath. Ithilieńczycy bronili wtedy południowej flanki. Klnę się na 
      pięść Tulkasa, że była to wspaniała batalia! 

      - Obawiam się, że to nie najlepszy czas na oddawanie się wspomnieniom o 
      tych rycerskich czasach. Interesują nas wydarzenia znacznie mniej w czasie 
      oddalone. Co to za oddział wyrżnął koczowisko? Imię dowódcy, liczebność, 
      zadania, kierunek dalszego marszu... I radzę nie ściemniać: jak pan się 
      domyśla, nie jesteśmy skłonni do sentymentalnych dywagacji. 

      - Wszystko jasne - wzruszył ramionami baron. - Nawet więcej... Oddział 
      składa się z wastackich najemników, jego dowódcą jest Eloar, elf. Jeśli 
      dobrze zrozumiałem, jest spowinowacony z jakimś lorieńskim władcą. 
      Liczebność oddziału: dziewięciu żołnierzy. Zadanie: patrolowanie 
      przylegającej do traktu strefy i oczyszczanie terytorium w celu walki z 
      powstańcami. Zadowoleni? 

      Haladdin odruchowo zmrużył oczy, a przed jego oczami powstał zabawkowy 
      bachtrianek z wełnianych nici wdeptany w zakrzepłą krwawą kałużę. Oto, jak 
      to się u nich nazywa - "oczyszczanie terytorium". Cóż, dobrze wiedzieć... 

      - A jak pan, baronie, znalazł się w tym godnym pożałowania położeniu, w 
      jakim pana zastaliśmy? 

      - Obawiam się, że historia owa jest tak nieprawdopodobna, że i tak w nią 
      nie uwierzycie. 

      - No, to ja panu powiem. Usiłował pan przeszkodzić w tym "oczyszczaniu" i 
      nawet zranił przy tym któregoś z najemników. Czy może nawet zabił? 

      Gondorczyk patrzył na nich wyraźnie zmieszany. 

      - Skąd, do licha, wam to wiadomo? 

      - Nieważne. Dziwnie jednakże zachowuje się gondorski porucznik. .. 

      - Zachowuje się jak przystało na żołnierza i arystokratę - oschłym tonem 
      odparował jeniec. - Mam nadzieję, że nie rozpatrujecie mojego 
      niezamierzonego przyznania jako próby uratowania życia? 

      - Och, proszę się nie niepokoić, baronie. Sądzę, że ja i kapral powinniśmy 
      zwrócić panu dług, przynajmniej częściowo: teraz wygląda, nasza kolej 
      popełnić głupstwo... 

      Z tymi słowami obejrzał się na orokuena; ten zawahał się, ale machnął 
      ręką. "Rób jak chcesz". 

      - Proszę mi wybaczyć, że zadam pytanie, na które pańska odpowiedź dość 
      mnie interesuje: co pan zrobi, jeśli odzyska wolność? 

      - Naprawdę, nie potrafię odpowiedzieć... Tu, w Mordorze, jeśli wpadnę w 
      ręce elfów, to zakończą oni to, co zaczęli ludzie Eloara, chociaż możliwe 
      jest, że nie w tak egzotyczny sposób. Do Gondoru mam drogę zamkniętą - mój 
      władca został zabity, a służyć jego zabójcy i uzurpatorowi nie 
      zamierzam... 

      - Co pan ma na myśli, baronie? Od czasu bitwy na Polach Pelennoru nie mamy 
      żadnych wieści... 

      - Denethor zmarł straszliwą śmiercią - jakoby sam siebie spalił na 
      pogrzebowym stosie - a następnego dnia, jak na zamówienie pojawił się 
      pretendent do tronu. Chodzi o to, że według starej legendy, której nikt 
      nigdy nie traktował poważnie, rządząca Gondorem dynastia Anariońska tylko 
      utrzymuje tron dla potomków mitycznego Isildura. Otóż taki "potomek" nagle 
      się odnalazł - niejaki Aragorn, pochodzący z północnych tropicieli. Jako 
      dowód na swoje dynastyczne prawa pokazał jakiś miecz - jest to jakoby 
      legendarny Anduril. A kto i kiedy widział ów miecz? Prócz tego dokonał 
      kilku pokazowych uzdrowień za pomocą przyłożenia rąk. Co prawda, wszyscy 
      uzdrowieni byli z tych, którzy przyszli z nim z Północy, ale... Następca 
      tronu, książę Faramir, udał się do Ithilien, gdzie "panuje" pod nadzorem 
      kapitana Beregonda - tego samego, który poświadczył "samospalenie" 
      Denethora. 

      - I co, nikt na Zachodzie nawet ust nie otworzył? 

      - Tajna Straż Aragorna. Gadają ludzie, że składa się z ożywionych 
      elfickimi czarami wojowników - szybko oduczyła Gondorczyków zadawania 
      głupich pytań. Eomerem kręci jak chce, co nie dziwi: jego siostra wraz z 
      Faramirem znajduje się teraz pod strażą w Ithilien. Zresztą, sądząc ze 
      wszystkiego, Aragorn sam jest tylko marionetką w rękach elfów, a naprawdę 
      rządzi Gondorem jego żona, przysłana mu z Lorien Arwena. 

      - A co się dzieje u nas, w Mordorze? 

      - Barad-Dur zrównano z ziemią. Teraz elfy tworzą z różnych odpadów coś, co 
      ma przypominać miejscową administrację. Jak mi się wydaje, zajęci są 
      niszczeniem wszelkich przejawów kultury i świadomie polują na 
      wykształconych ludzi. Według mnie, postanowili poważnie zawrócić was do 
      wieku kamiennego. 

      - A was? 

      - Sądzę, że nami zajmą się nieco później. My na razie jesteśmy im 
      potrzebni. 

      - Dobra - przerwał zapadłą ciszę Cerleg. - Najpierw musimy pochować ludzi 
      z koczowiska. A potem, nie wiem jak pan, ale ja zamierzam osobiście 
      rozliczyć się z tym... jak mu - Eloarem? Gospodyni niebieskiej jurty była 
      mi ciotką, tak więc ma na rękach moją krew. 

      - A gdybym dołączył do was, kapralu? - zapytał nagle Tangorn i, 
      odpowiadając na zdziwione spojrzenie orokuena, wyjaśnił: - Zabrali mój 
      rodzinny miecz, Usypiacz. Chciałbym go odzyskać. A tym zuchom chcę 
      przekazać pozdrowienie z tamtego świata. 

      Przez jakiś czas zwiadowca wpatrywał się w Gondorczyka, a potem kiwnął 
      głową: 

      - Tangorn... Pamiętam ciebie z ubiegłorocznego Osgiliath. To ty wówczas 
      zwaliłeś "króla włóczników" - Decewega. 

      - Zgadza się. To zdarzenie miało miejsce. 

      - Tylko, że nie mamy dla ciebie miecza. Machałeś kiedy jataganem? 

      - Jakoś sobie poradzę. 

      - No to i dobrze. 




      11
      Mordor, nieopodal starego Traktu Nurneńskiego
      Noc z 11 na 12 kwietnia 3019 roku
      A gdzie pan poznał ten język, baronie? - Tak, w ogóle, to ponad sześć lat 
      spędziłem w Umbarze i w Khandzie, jeśli o to panu chodzi. Ale zaczynałem 
      jeszcze w domu: książę Faramir, z którym przyjaźnię się od dzieciństwa, ma 
      wspaniałą bibliotekę. Wszystko, rzecz jasna, w językach Wschodu, żeby, jak 
      to się mówi, nie marnowało się... Ja, właściwie właśnie po to udałem się 
      do Mordom, by pomyszkować w popielisku. Zebrałem całą torbę ksiąg. 
      Nawiasem mówiąc, wraz z Usypiaczem zabrali ją ci moi druhowie. - Tangorn 
      kiwnął głową w stronę dwugarbnej diuny, gdzie zatrzymał się na popas 
      wytropiony przez Cerlega oddział Eloara. - Znalazłem między innymi 
      stronicę wspaniałych wierszy, zupełnie mi wcześniej nie znanych: 

      Klnę się prawdą i nieprawdą,
      Klnę się mieczem, słuszną bitwą,
      Klnę się gwiazdą, tą poranną,
      Klnę się wieczorną modlitwą... 

      Nie wiecie przypadkiem, co to za autor? 

      - To Sacheddin. Nie jest tak naprawdę poetą, ale magiem i alchemikiem. Od 
      czasu do czasu publikuje wiersze, twierdząc przy tym, że jest tylko 
      tłumaczem tekstów powstałych w innych Światach. A poezja ta jest 
      doskonała. Ma pan rację. 

      - Niech to licho, zabawny pomysł! Przecież opisywać Świat można na wiele 
      sposobów, ale prawdziwie poetycki tekst, gdzie nie da się zamienić ani 
      jednej litery - to na pewno jeden z dokładniejszych i oszczędniejszych z 
      nich, i już chociażby dlatego winien być uznany za najbardziej 
      uniwersalny! Jeśli coś łączy różne Światy, to tylko poezja. No, może 
      jeszcze muzyka... Takie teksty powinny istnieć obok nas, od zarania 
      wpisywane w obraz Realnego i Wymyślonego - szumem morskiej muszli zapachem 
      wiosennej stęchlizny. Trzeba tylko nauczyć się je rozpoznawać... Poeci 
      czynią to intuicyjnie, ale być może ten wasz Sacheddin rzeczywiście odkrył 
      sformalizowaną metodę. Dlaczego nie? 

      - No tak, coś jak współczesna nauka wykrywania żył rud zamiast niepewnych 
      olśnień znawców... Czy to znaczy, iż pan również uważa, że Świat to Tekst? 


      - Ten świat, w którym ja żyję - niewątpliwie. Zresztą, to jest sprawa 
      gustu... 

      "No tak, Świat jest Tekstem - pomyślał Haladdin. - Interesujące by było 
      przeczytać kiedyś na trzeźwo ten jego akapit, w którym zapisane jest, że 
      pewnego pięknego dnia w towarzystwie dwóch sympatycznych zawodowych 
      zabójców (bo kim, w końcu, są?) wezmę udział w polowaniu na dziewięciu 
      nieludzi (po co? czym różnią się od innych?), a w ostatniej chwili przed 
      walką, by choć na chwilę zapomnieć o miedzianym posmaku w ustach i ohydnym 
      ssącym głodzie w brzuchu, będę oddawał się głębokim rozważaniom o 
      poezji... Zaiste, autor takiego tekstu daleko sięga. Wyobraźni, w każdym 
      razie, mu nie brakuje". 

      Tu jego rozmyślania zostały przerwane, ponieważ jasna podwójna gwiazda nad 
      grzbietem kryjącego ich barchanu mignęła, jakby zakryta przez chwilę 
      sylwetką nocnego ptaka. Znaczy, że już... Ech, żeby tak było co łyknąć... 
      Przykucnąwszy, zaczął upychać w naramienny futerał przygotowaną broń: 
      króciutki, niezwyczajnej dlań budowy orokueński łuk i kołczan z sześcioma 
      różnymi strzałami, takimi jakie się dało zebrać. Tangorn natomiast, który 
      niewiele wiedział o możliwościach Cerlega, w niemym zdumieniu szeroko 
      otworzył oczy na widok zwiadowcy, bezszelestnie wynurzającego się z mroku 
      o kilka kroków od nich. 

      - Wasze szepty, piękni panowie, słychać o trzydzieści kroków. Gdyby więc 
      na miejscu tych baranów byli moi chłopcy, już liczylibyście gwiazdy na 
      szacie Jedynego. Dobra, zabieramy się. Sądzę, że udało mi się chwycić 
      swego dłużnika krwi za koniuszek ogona. Jak rozumiem, ich oddział zmierza 
      do tego punktu zbiorczego na trakcie, o którym mówił baron. Według moich 
      szacunków mamy do niego jakieś pięć może sześć mil, a tam już ich nie 
      dosięgniemy. Tak więc, dyspozycje są takie... 

      Piaski barchanów stykały się z zachodnim brzegiem rozległej hammady, 
      przypominając morze, bezgłośnie wylewające sztormowe wały na ponurą 
      kamienistą plażę. Największa fala, jak należało, piętrzyła się przy samym 
      brzegu - ogromna diuna, ciągnąca się na pół mili w obie strony od 
      płonącego u jej podnóża ogniska. Miejsca na obóz elf wybrał sensowne: 
      plecy kryje stok diuny wysoki na czterdzieści stóp, a przed oczami równa 
      jak stół powierzchnia hammady; dwaj wartownicy, wysunięci wzdłuż podnóża 
      diuny O dwadzieścia jardów na południe i północ od ogniska, całkowicie 
      odcinają trasy możliwego ataku. Co prawda, z paliwem tu kiepsko, ale 
      saksauł pali się długo i daje dużo ciepła, niemal jak węgiel. Każdy 
      przywlókł na grzbiecie po dziesiątce polan grubości ręki - praca niezbyt 
      ciężka, a grzać można się całą noc... 

      "Ale czy to nie pułapka? - Nagła myśl jakby oparzyła umysł Haladdina. - 
      Nie wystarczy, że Carleg wszystko dokoła obniuchał... Coś za bardzo 
      beztroscy są ci... Ognisko! Pal diabli, widać je tylko od strony hammady, 
      a tam nikogo nie powinno być. Ale to, że wartownik podchodzi sobie do 
      ognia podrzucić drew i ogrzać się trochę, to już zupełnie wariactwo. 
      Przecież ślepnie potem na dobre dwie, trzy minuty. Co najmniej trzy 
      minuty..." 

      Właśnie w czasie takiej nieobecności "południowego" wartownika dotarli do 
      jego posterunku na dwadzieścia kroków. Tu zwiadowca zostawił lekarza z 
      baronem i rozpłynął się w mroku: miał, ominąwszy obóz z prawej strony, po 
      hammadzie dopełznąć do "północnego" wartownika. 

      "Nie - zaprzeczył sam sobie Haladdin - nie należy dygotać na widok 
      własnego cienia. Po prostu nasi wrogowie tak przywykli do braku oporu, że 
      uważają ochronę biwaku za formalność. Tym bardziej, że to ostatnia noc ich 
      rajdu, jutro - zmiana, łaźnia gorzałeczka i tak dalej... Do tego premie za 
      odcięte orokueńskie uszy... Ciekawe, dziecinne mają taką samą cenę, czy są 
      tańsze? Przestań! Przestań natychmiast! - Z całej siły przygryzł wargę, 
      czując, że znowu ogarniają go dreszcze, jak wtedy, w koczowisku, gdy 
      zobaczył okaleczone trupy. - Musisz być absolutnie spokojny. Zaraz 
      będziesz strzelał... Wyluzuj się i pomedytuj sobie... O tak... O tak..." 

      Leżał wbity w zmarznięty piach i uważnie wpatrywał się w postać 
      wartownika; ten nie miał na głowie hełmu (co racja to racja - gówno w 
      hełmie słychać), tak więc strzelać należy w głowę. Ale zabawne: stoi sobie 
      człowiek, patrzy w gwiazdy rozmyśla o wszelkich przyjemnych w swym rodzaju 
      rzeczach i nie podejrzewa nawet, że w rzeczywistości jest już 
      nieboszczykiem. "Nieboszczyk" tymczasem z zawiścią popatrywał na siedem 
      postaci przy ognisku (trzy w kierunku na południe trzy na północ i jedna 
      na zachód, między ogniem i zboczem), a następnie kryjąc się, odwrócił 
      plecami do ogniska, wyjął zza pazuchy manierkę, łyknął, głośno chrząknął i 
      otarł usta. Zna-a-akomicie... Co za burdel... Ciekawe, jak się to spodoba 
      temu "północnemu" towarzyszowi? I w tym momencie serce Haladdina 
      przeskoczyło kilka skurczy i ze świstem runęło gdzieś w pustkę ponieważ 
      zrozumiał, że się zaczęło! I to już dawno się zaczęło, to tylko on - 
      głupiec i gapa! - wszystko przegapił; a i baron nie lepszy, dwa buty - 
      para... Dlatego, że "północny" wartownik już bezsilnie opadał na ziemię, 
      opierając się plecami o mocno trzymającego go Cerlega; jeszcze chwila i, 
      troskliwie i bezszelestnie ułożywszy ciało Wastaka na piasku, zwiadowca 
      "wniknął" w wypełniony śpiącymi ciałami krąg światła, jak lis do króliczej 
      klatki. 

      W zwolnionym tempie, niczym we śnie, Haladdin przykucnął na jednym kolanie 
      i naciągnął łuk; kątem oka zobaczył już gotowego do skoku barona. 
      Wartownik, jak wydaje się, wychwycił jakiś ruch w mroku, ale zamiast 
      ryknąć: "Alarm!!!", zaczął (zdarzają się takie zamroczenia umysłów!) 
      niezdarnie chować za pazuchę manierkę z gorzałą. Ten ułamek sekundy 
      wystarczył Haladdinowi by, dociągnąwszy piętkę strzały do podbródka 
      opuścić grot na dwa cale poniżej celu - głowy wyraźnie oświetlonego od 
      tyłu wartownika. Dystans dwadzieścia kroków, cel nieruchomy. Niemowlę nie 
      spudłuje. Wartownik nawet nie poczuł bólu, gdy wypuszczona cięciwa 
      chlasnęła go w lewe przedramię, ponieważ w tej samej chwili dotarł doń 
      odgłos trafiającej w cel strzały - suchy i dźwięczny, jakby trafił w pal. 
      Wastak podrzucił ręce - w prawej wciąż zaciśnięta nieszczęsna manierka - 
      odwrócił się na piętach i wolno zwalił na plecy. Baron rzucił się do 
      przodu i już mijał zabitego, gdy od ogniska dotarł do nich zduszony jęk - 
      jatagan kaprala uderzył w pierwszego z trzech, którzy leżeli od północnej 
      strony ogniska, i cisza natychmiast rozpadła się na tysiące dźwięcznych, 
      wyjących fragmentów. 

      Haladdin tymczasem, zgodnie z dyspozycjami, omijał obóz po okręgu, 
      trzymając się poza granicą światła i wrzeszcząc różnymi głosami: 
      "Otaczajcie, chłopcy, i żeby mi żadna suka nie uciekła!" - i tak dalej, w 
      tym stylu. Ogłupiali, wydarci z objęć snu najemnicy, zamiast rozbiec się 
      we wszystkie strony, instynktownie garnęli się do ognia. Na południowej 
      flance Tangorn zderzył się z trzema; jeden natychmiast zwinął się jak 
      obwarzanek, czule trzymając się za brzuch, a baron już podniósł upuszczony 
      miecz, szeroki i - chwała Tulkasowi! - prosty, odrzuciwszy na bok jatagan, 
      z którym przyszło mu zaczynać bój. Światło ogniska padło przy tym na jego 
      twarz, i dwaj pozostali przy życiu rzucili na piach broń i runęli do 
      ucieczki wrzeszcząc: "Gcheu, gcheu!!!" (wilkołak, w jakiego zmieniają się 
      nie pogrzebani umarli). Nie oczekujący takiego obrotu sprawy Haladdin 
      zaczął strzelać do nich z opóźnieniem i chyba nie trafił - w każdym razie 
      obaj zginęli w mroku. Cerleg w zamieszaniu zdołał zranić jeszcze jednego z 
      "północnych" Wastaków i teraz, odsunąwszy się nieco w bok, wotał: 

      - Hej, Eloarze, gdzieś ty, tchórzu?! Przyszedłem wziąć cenę krwi za 
      Teshgol! 

      - Tu jestem, nasienie Morgotha - zawołał kpiący głos. - Chodź do mnie, 
      podrapię cię za uszkiem! - I do swoich: - Bez paniki, ścierwojady! Ich 
      jest tylko troje, i zaraz wykończymy ich jak dzieci! Sprzedajcie kosę 
      zezowatemu - on tu najstarszy, i nie podstawiajcie się ichniemu 
      łucznikowi! 

      Elf pojawił się nieco z prawej strony od ogniska - wysoki, złotowłosy, w 
      lekkiej skórzanej zbroi - i każdy jego ruch, każdy rys twarzy rodził 
      omamiające poczucie gibkiej, śmiertelnie niebezpiecznej mocy. Był on w 
      jakiś przedziwny sposób podobny do swego miecza - cienkiego połyskującego 
      promienia z błękitnego gwiezdnego lodu, na widok którego robiło się zimno 
      w piersi. Cerleg z ochrypłym krzykiem machnął jataganem - zwodniczy wypad 
      ku głowie i od razu po łuku z prawej strony na oporowe kolano. Eloar 
      niedbale parował uderzenie i dla wszystkich, nawet dla konsyliarza 
      polowego drugiego stopnia, stało się jasne, że kapral capnął kęs nie na 
      swoje zęby. Mistrz skradania się i "przenikania" wpadł na mistrza 
      szermierza, i cały problem polega tylko na tym, w którym wypadzie ten go 
      zabije - w drugim, czy trzecim. A najlepiej pojął to Tangorn, który w 
      jednej chwili przemknął piętnaście jardów dzielące go od miejsca potyczki 
      i uderzył na elfa z lewej strony, rzuciwszy bezładnie wycofującemu się 
      zwiadowcy: 

      - Pleców mi pilnuj, głupolu! 

      Działanie prawdziwego zawodowca - nieważne w jakiej dziedzinie - zawsze 
      jest widokiem zapierającym dech w piersiach, a tu spotkali się mistrzowie 
      klasy najwyższej. Szkoda, że widzów było niewielu, a i ci, którzy byli, 
      zamiast przyglądać się perypetiom scenicznej akcji, zajmowali się swoimi 
      sprawami - usiłowali pozabijać się wzajemnie, a jest to zajęcie, jak się 
      łatwo domyślić, wymagające pewnego skoncentrowania na jednym przedmiocie. 
      Mimo jednak braku widowni obaj partnerzy wkładali w swe działania całą 
      duszę, i ich wyrafinowane pas z matematyczną dokładnością wkomponowywały 
      się w perforacje śmiercionośnych koronek splatanych połyskującą stalą. 
      Nawiasem mówiąc, Tangorna słowa o "pilnowaniu pleców" również miały swój 
      głęboki sens: kapral natychmiast musiał podjąć walkę z dwoma aktywnie 
      uczestniczącymi w boju Wastakami - jeden z nich na szczęście, mocno kulał. 
      Haladdin, uzbrojony tylko w łuk, otrzymał stanowczy zakaz wdawania się w 
      walkę wręcz, a nawet pojawiania się w kręgu światła; nie mógł on również 
      strzelać w ten kalejdoskop swoich i obcych, gdyż byłoby to czystym 
      szaleństwem. Przemieszczał się więc tylko w pewnej odległości, wypatrując 
      sposobności i celu do oddania strzału. 

      Po jakimś czasie okazało się, że Tangorn wygrywa. Mimo, że jego wastacki 
      miecz był o dobre pięć cali krótszy, już dwukrotnie sięgnął nim 
      przeciwnika - w prawe przedramię i w nogę, tuż nad kolanem. Elfy, jak 
      wiadomo, źle znoszą krwawienie, tak więc wypady Eloara z każdą chwilą 
      traciły na swej szybkości i dokładności. Baron napierał, spokojnie 
      wyczekując chwili właściwego cięcia, gdy stało się coś niepojętego: 
      elfickie ostrze nagle drgnęło i odchyliło się, całkowicie odsłaniając 
      korpus Eloara, i miecz Gondorczyka błyskawicznie uderzył go w dolną część 
      piersi. Haladdin odruchowo przełknął ślinę, pewien, że z pleców elfa zaraz 
      wysunie się parujące od krwi ostrze - takiego ciosu nie wytrzymałaby żadna 
      kolczuga, a co dopiero skórzana zbroja... Ale od tej zbroi klinga Tangorna 
      odbiła się jak od zaczarowanego pancerza, elf zaś, wyraźnie świadomy, że 
      tak się stanie, chwycił miecz oburącz i natychmiast zadał przeciwnikowi 
      straszliwy cios - z góry do dołu. Ani odchylić się, ani sparować tego 
      uderzenia baron już nie mógł. Zdążył tylko przykucnąć na jedno kolano i 
      przyjąć ostrze Eloara na swoje - "klinga przeciw klindze". Krucha wastacka 
      stal prysnęła, i elfickie ostrze niemal na jedną trzecią wbiło się w udo 
      barona. Tangorn odturlał się jeszcze na bok, unikając kolejnego, 
      przygważdżającego go już do ziemi ciosu, ale elf dogonił go jednym 
      skokiem, i... 

      I wtedy Haladdin, przypomniawszy sobie, że czekać nie ma na co, wypuścił 
      strzałę. 

      Potem uświadomił sobie, że taki strzał był po prostu niemożliwy. 
      Konsyliarz w ogóle wybitnym strzelcem nie był, a już z podrzutu strzelać 
      nie potrafił zupełnie; tym bardziej do ruchomego celu, a na dodatek Eloara 
      niemal całkowicie przesłaniali walczący z Cerlegiem Wastakowie. Jednakże 
      fakt pozostaje faktem: wystrzelił, nie mierząc, i wypuszczona przez niego 
      strzała trafiła elfa w samo oko, tak że ten, jak się zwykło mówić, "umarł 
      zanim jego ciało dotknęło ziemi". 





      12
      D o tego czasu ognisko niemal całkowicie zgasło, ale walka trwała również 
      w gęstniejącym mroku. Obaj Wastakowie wściekle atakowali Cerlega; 
      dwukrotnie Haladdin strzelał do nich, gdy tylko odsuwali się na chwilę od 
      kaprala, jednak za każdym razem pudłował w haniebny sposób. W końcu 
      kulejący Wastak nie sparował kolejnego cięcia i w chwilę porem, opuściwszy 
      miecz opadł na ziemię i zaczął czołgać się, wlokąc za sobą zranioną nogę. 
      Haladdin dał sobie z nim spokój - niech go licho, są inne sprawy - ale na 
      czas zauważył, że ten dowlókł się do pakunków i, siedząc na ziemi, już 
      wyciągnął z jednego łuk i strzały. Wsunąwszy zaś swoją rękę do kołczanu, 
      konsyliarz oblał się zimnym potem. Wymacał w nim jedną już tylko strzałę. 
      Łucznicy jednocześnie wzięli siebie na cel, ale nerwy lekarza nie 
      wytrzymały: puścił cięciwę - i natychmiast odskoczył w prawo, wychwyciwszy 
      w tej samej chwili śmiertelny powiew, mniej więcej stopę w lewo od 
      własnego brzucha. Wastak miał mniej szczęścia: wystrzeliwszy, nie mógł się 
      uchylić, i leżał teraz na wznak ze strzałą Haladdina pod obojczykiem. 
      Cerleg tymczasem, fintą zmusił swego przeciwnika do odsłonięcia się i 
      zadał cios w szyję; cała twarz orokuena pokryła się od razu lepkimi 
      bryzgami, a już o ręce nawet wspominać nie warto - z palców niemal spływał 
      strumień krwi... 

      No to jak? Koniec? Wiktoria, żeby ją... 

      Haladdin, nie tracąc ani chwili, dorzucił drew do przygasającego ogniska 
      i, ustawiwszy się tak, by nie zasłaniać sobie światła, jednym wypracowanym 
      ruchem rozciął klejącą się do palców nogawkę Tangorna. Krew lała się 
      obficie, choć, sądząc z tak głębokiej rany, można było uważać, że nie aż 
      tak mocno - w każdym razie tętnica udowa nie została przecięta. Chwała 
      Jedynemu, że elfickie ostrza są niemal trzykrotnie węższe od wastackich. 
      Dobra... Opaska... teraz tampon... Kapral obszedł obóz, z obojętnością 
      dobił dwóch Wastaków zdradzających jeszcze oznaki życia, i przykucnął obok 
      konsyliarza. 

      - Co powiesz, lekarzu? 

      - Cóż, bywało i gorzej. Kość cała, ścięgna, jeśli mogę dobrze ocenić, 
      praktycznie nie naruszone, najważniejsze arterie - też. Podaj mi tę 
      szmatkę. 

      - Trzymaj. Będzie mógł iść? 

      - Żarty się ciebie trzymają?! 

      - No to, panowie - zwiadowca z wysiłkiem wstał i odruchowo oczyścił kolana 
      z piasku - gaśmy światło i spuśćmy wodę. Dwaj z nich uciekli i pościg za 
      nimi w tych ciemnościach nie ma żadnego sensu. Jeszcze przed świtem dotrą 
      do tego swojego stanowiska na trakcie. Nigdzie nie zabłądzą, po prostu 
      walą na północ skrajem hammady. Gdy tylko wstanie świt zaczną przeczesywać 
      pustynię. Dociera to do was? 

      Tangorn niespodziewanie uniósł się na łokciu, i Haladdin zrozumiał, że 
      ranny był przytomny przez cały czas, podczas całego tego gmerania w ranie. 
      Ognisko wyraźnie oświetliło twarz barona, pomarańczowo połyskującą od 
      potu. Głos jego jednakże nie stracił nic ze swej mocy, stał się tylko 
      jakby nieco niższy. 

      - Nie przejmujcie się mną. W końcu miałem być nieboszczykiem już 
      przedwczoraj. Gdybym miał rozegrać to jeszcze raz, to tak samo 
      wykorzystałbym tę zwłokę... - Z tymi słowami gwałtownie szarpnął w dół 
      kołnierz, odsłaniając tętnicę szyjną. - Czyń powinność, kapralu. - Małe 
      rach-ciach, i po sprawie... Bo wcale nie chce znaleźć się znowu po szyję w 
      piachu. Wiejcie stąd i niech się wam wiedzie. Szkoda, że nasza znajomość 
      tak krótko trwała, ale na to już nic nie poradzimy. 

      - Ja, panie baronie, jestem człowiekiem prostym - spokojnie odpowiedział 
      Cerleg - i przywykłem działać według regulaminu. A punkt czterdziesty 
      drugi, gdyby pan nie wiedział, powiada wyraźnie: "cios łaski" jest 
      dozwolony wyłącznie w przypadku bez pośredniego niebezpieczeństwa, że wróg 
      przechwyci rannego. Gdy pojawi się bezpośrednie niebezpieczeństwo - jutro, 
      na przykład - wtedy pogadamy. 

      - Proszę nie strugać durnia, kapralu! Po licho mamy wszyscy troje zdychać 
      - mnie i tak nie uratujecie... 

      - Co to za rozmówki w szeregu?! Razem przyszliśmy, razem odejdziemy, a co 
      do reszty - wola Jedynego. Panie konsyliarzu, przejrzał pan sakwy elfa. 
      Czy nie ma tam aby apteczki? 

      Haladdin w duchu nazwał siebie osłem: mógł sam wpaść na pomysł 
      odnalezienia apteczki elfa. "Tak więc, co my tu mamy? Wspaniały łuk i 
      kołczan na trzydzieści strzał, każdy grot zamknięty w skórzanej pochewce - 
      aha, zatrute, znaczy się. Wspaniały oręż, na pewno się nim zaopiekuję. 
      Wiązka elfickiej liny - pół funta wagi, pint objętości, sto stóp długości 
      wytrzymałość trzech mumakili. Przyda się w gospodarstwie. Elfickie suchary 
      i manierka z ichnim winem, które wcale nie jest tak naprawdę winem. 
      Wspaniale, zaraz dam łyka baronowi. Sakiewka ze złotymi i srebrnymi 
      monetami - zapewne na wypłaty dla Wastaków, same elfy podobno pieniędzmi 
      się nie posługują. No cóż, niech będzie, znajdzie się w kieszeni miejsce. 
      Przybory do pisania i jakieś notatki... runy... Niech to licho, ciemno, 
      nie dam rady przeczytać. Dobra, poczytam, jeśli nie zginę... A, oto i ona, 
      chwała Jedynemu!" Otworzywszy apteczkę, niemal zemdlał z radości: czego tu 
      tylko nie było, a wszystko w najlepszym gatunku. Antyseptyki - pajęczyna z 
      szaro-zielonymi plamkami leczniczej pleśni; środki przeciwbólowe - kulki 
      zagęszczonego mlecznego soku liliowych khandyjskich maków; środki tamujące 
      krew - sproszkowany korzeń mandragory z sięgających nieba Gór Mglistych; 
      stymulatory - orzechy cola z błotnistych dżungli Haradu; regenerator 
      tkanki - bure smoliste mumio, dzięki któremu kość zrasta się w przeciągu 
      pięciu dni i goi też wrzody przewodu pokarmowego. Było tam jeszcze wiele 
      innych rzeczy, ale na razie nie było czasu i potrzeby zajmować się nimi. 
      Ech, żeby tylko Cerleg wymyślił, jak zmylić pogoń, a już on postawi barona 
      na nogi, może nawet w ciągu tygodnia... 

      Orokuen tymczasem przetrząsał wastackie juki, poszukując manierek i 
      zapasów pożywienia - w ich sytuacji dziesięć, nawet piętnaście minut nie 
      odgrywa już roli: potrzebny im jest pomysł, a jak nie będzie pomysłu... do 
      piachu. Zastanówmy się. Można ujść w hammadę - znał nieopodal kilka 
      ostańców z niezłymi szczelinami, ale pościg złoży tam wizytę w pierwszej 
      kolejności. O tym, żeby się zagrzebać w wydmie, nie ma co nawet marzyć: 
      przy tej bezwietrznej pogodzie nie da się zatrzeć do końca tropów, a wtedy 
      znajdą ich bez problemu. Jedyne, co przychodzi mu do głowy, to z najwyższą 
      możliwą prędkością ruszyć na zachód, w stronę gór, i spróbować dotrzeć do 
      leśnego płaskowyżu Houtijn-Hotgor z jego wydmuchanymi przez wiatr 
      pieczarami, ale to niemal trzydzieści mil w linii prostej, a z rannym po 
      prostu nie da się tego zrobić... W tym miejscu jego rozmyślania przerwał 
      okrzyk, wyraźnie żwawszego po kilku dobrych łykach barona: 

      - Kapralu, mogę was prosić na chwilę? Proszę obejrzeć elfa... 

      - A co tam jest do oglądania? - Nie rozumiejąc sensu takiego działania, 
      uniósł głowę zwiadowca. - Sprawdziłem. Martwy jak kamienny smok. 

      - Mnie nie o to chodzi. Ciągle się zastanawiam, co to za napierśnik, że 
      miecz się go nie ima. Proszę sprawdzić, czy nie ma pod nim czegoś 
      takiego... 

      Cerleg prychnął, ale przerwał swoje rozmyślania i kołyszącym krokiem 
      podszedł do zabitego. Wyjąwszy jatagan, wsunął ostrze pod dolny brzeg 
      skórzanego pancerza elfa i jednym ruchem przeciął go od pachwiny do gardła 
      - jakby patroszył olbrzymią rybę. 

      - Patrzcie, patrzcie! Rzeczywiście - kolczuga! Ale jakaś dziwna, nie 
      widziałem takich w życiu... 

      - Jakby się świeciła, prawda? 

      - Dokładnie. Słuchaj, wiedziałeś, czy dopiero teraz się domyśliłeś? 

      - Gdybym wiedział, to nie zmyliłby mnie tą swoją sztuczką z odsłoniętym 
      tułowiem! - warknął Tangorn. - Przecież to mithril. Nie miałem szans 
      przebić tej kolczugi, zresztą nikt w Sródziemiu nie miał i nie ma. 

      Cerleg posłał baronowi przenikliwe, badawcze spojrzenie - zawodowiec 
      docenił zawodowca. Haladdin pomógł kapralowi zdjąć z zabitego drogocenną 
      łuskowatą skórkę i teraz uważnie ją oglądał. Metal naprawdę lekko 
      fosforyzował, przypominając promyk księżycowego światła, i był ciepły w 
      dotyku. Kolczuga ważyła nieco powyżej funta, a była tak cienka, że całą ją 
      można było zwinąć w kłębek wielkości pomarańczy; gdy zaś przypadkowo 
      wymknęła się lekarzowi z dłoni i jak srebrna kałuża rozlała się obok stóp, 
      pomyślał, że księżycową nocą raczej by jej nie odnalazł między leżącymi na 
      ziemi plackami światła. 

      - A ja myślałem, że mithril to legenda... 

      - Jak widzicie - nie... Sądzę, że za samą taką kolczugę można by kupić 
      połowę Minas Tirith i całe Edoras na dodatek: zostało ich ze dwadzieścia 
      sztuk w całym Sródziemiu i więcej już nie będzie, gdyż tajemnica produkcji 
      została utracona. 

      - A dlaczego ukrywał ją pod tą skórzaną dekoracją? 

      - Dlatego - odpowiedział za Tangorna zwiadowca - że tylko głupiec 
      wymachuje przy ludziach swoimi atutami. Zasada Uruka Wielkiego: "Jeśliś 
      słaby, to pokaż wrogowi, żeś mocny; jeśli mocny - pokaż słabość". 

      - Właśnie tak - skinął głową baron. - A poza tym - Wastakowie. Gdyby te 
      ścierwojady wiedziały o kolczudze, pierwszej nocy poderżnęliby mu gardło, 
      i sypnęli gdzieś na południe - na przykład do Umbaru - gdzie staliby się 
      zamożnymi ludźmi. Jeśli nie porżnęliby się przy podziale... 

      Kapral gwizdnął ponuro. 

      - Jak nie kijem go to pałką! Wygląda na to, że ów Eloar był u nich 
      naprawdę wielką szychą... Tak więc, należy się spodziewać, że elfy w 
      pogoni za naszą bandą, odwrócą w poszukiwaniu śladów każdy kamyk na tej 
      hammadzie i przesieją każdy barchan. Ani ludzi nie pożałują, ani czasu... 

      Z łatwością i w szczegółach wyobraził sobie, jak to się będzie odbywać, w 
      końcu sam nieraz brał udział w operacjach przeczesywania. - i jako 
      zwierzyna, i jako myśliwy. Należy sądzić, że ściągną tu co najmniej 
      półtorej setki pieszych i konnych. Wszystkich, których w ogóle uzbiera się 
      na tym odcinku szlaku; konni na początek odetną im drogę do 
      Houtijn-Hotgoru i zamkną półokrąg na wschodnim brzegu hammady, a piesi 
      ruszą obławą od wymordowanego obozu, zaglądając po drodze do każdej norki. 
      W takiej sytuacji można się obejść i bez doświadczonych tropicieli - tu, 
      jak i wszędzie, można przeciwnika zdusić liczebnością. Bazować ta horda 
      będzie na najbliższym punkcie oporowym - tylko tam jest wystarczająco 
      wydajna studnia, tam też rozmieszczą sztab dowodzący operacją... 

      Cerleg dobrze znał to miejsce - karawanseraj porzucony wraz ze starym 
      Traktem Nurneńskim od chwili, gdy Zachodnie Przyrunie w wyniku prac 
      irygacyjnych stało się martwym solniskiem. Była to obszerna kwadratowa 
      budowla z glinianej cegły z różnego rodzaju przybudówkami gospodarczymi; 
      na tyłach znajdowała się ruina poprzedniego, zrzuconego przez trzęsienie 
      ziemi karawanseraj u, gęsto zarośnięta bachtrianowymi cierniami i 
      piołunem... Zaraz, zaraz, zaraz! Ale przecież, nawiasem mówiąc te ruiny 
      będą ostatnim miejscem, które przyjdzie im do głowy przeszukać! Właśnie - 
      ostatnim. Wcześniej czy później dotrą i tam, metodą wykluczenia kolejnych 
      elementów. Szkoda - na pierwszy rzut oka pomysł wygląda nieźle... A gdyby 
      tak wykonać fałszywy trop - zajęczą Pętlę z odbiciem? No, a co dalej? 

      A tymczasem nocy ubywało niczym wody z przekłutego bukłaka, i z wyrazu 
      twarzy i postawy zwiadowcy Haladdin nagle wyczytał coś, co uświadomił 
      sobie z nieubłaganą wyrazistością: on też nie widzi szans na ratunek. 
      Miękkie, lodowate łapsko wlazło lekarzowi w trzewia i zaczęło niespiesznie 
      grzebać w nich, jak w stercie trzepocących na dnie łodzi ryb. Nie był to 
      lęk żołnierza przed walką, przez to już dzisiaj przeszedł, a coś zupełnie 
      innego - podobne do ciemnego irracjonalnego strachu dziecka, które się 
      zgubiło. Dopiero teraz zrozumiał, że Cerleg nie tylko zwyczajnie pełzał po 
      wodę dla niego przez tłoczny od elfów las pod Osgiliath i wlókł go na 
      sobie pod nosami minasmorgulskich wartowników. Zwiadowca przez cały ten 
      czas okrywał lekarza swą potężną i przytulną aurą - "twarz-blacha, spokój 
      na pokładzie" - i oto w tej chwili aura ta rozpadła się na strzępy. 
      Haladdin wszak, jeśli mówić szczerze, przyłączył się do tego głupiego 
      pomysłu z "akcją odwetową" tylko dlatego, że uważał za pewnik, iż lepiej 
      znaleźć się w samym jądrze wydarzeń z Cerlegiem, niż poza walką samemu. I 
      tym razem przecwanił. Koło się zamknęło - Eloar zapłacił za Teshgol, oni 
      za kilka godzin zapłacą za tę diunę... I wtedy, tracąc opanowanie ze 
      strachu i rozpaczy, wywrzeszczał w twarz orokuenowi: 

      - No i jak, zadowolony?! Zemściłeś się jak należy i ciągle nie możesz się 
      nacieszyć swoją robotą?! Zapłaciłeś nami wszystkimi za jednego elfickiego 
      bydlaka! Żeby sczezł! 

      - Jak powiedziałeś? - odezwał się zwiadowca z dziwnym wyrazem twarzy. - 
      Żeby elf sczezł, tak? 





      13
      H aladdin zamilkł w pół słowa. Zobaczył przed sobą poprzedniego, 
      zwyczajnego Cerlega, który wie, co i jak. 

      - Wybacz - powiedział przybity, nie wiedząc, gdzie uciec spojrzeniem ze 
      wstydu. 

      - Dobra, zdarza się. Mamy to już za sobą. A teraz przypomnij sobie 
      dokładnie, i pan, baronie, też. Czy ta para Wastaków zwiała, gdy ja już 
      się wziąłem do walki z Eloarem czy wcześniej? Przed czy potem? 

      - Według mnie, przed. 

      - Dokładnie tak, kapralu, daję głowę. 

      - Dobrze. To znaczy, że nic nie wiedzą nie tylko o śmierci elfa, ale nawet 
      tego, czy w ogóle wziął udział w walce... Teraz tak... Konsyliarzu, czy 
      baron przejdzie przynajmniej dwie, trzy mile? Może o kulach? 

      - Gdyby były kule, to może tak. Napompuję go środkami przeciwbólowymi... 
      Co prawda potem za to zapłaci... 

      - Proszę działać, konsyliarzu - inaczej w ogóle nie będzie żadnego 
      "potem"! Niech pan zabierze apteczkę, trochę wody i sucharów - nic więcej, 
      może jakąś broń, dla zmyłki... 

      Po kilku minutach kapral podał Tangornowi parę podobnych do krzywych 
      krzyży kul wykonanych z wastackich włóczni, i zaczął instruować: 

      - Rozstaniemy się teraz. Wy dojdziecie do skraju hammady i ruszycie wzdłuż 
      niego prosto na północ... 

      - Jak to - na północ?! Przecież tam jest posterunek! 

      - Właśnie. 

      - Aaa, rozumiem... "Rób to, czego nie spodziewa się wróg". 

      - Jak na lekarza nieźle pan łapie! Kontynuuję. Z hammady na piasek proszę 
      nie wchodzić. Jeśli - właściwie, gdy - baron zacznie tracić przytomność, 
      przyjdzie ci wziąć go na plecy, ale kul proszę nie porzucać, jasne? Przez 
      cały czas pilnuj, żeby nie otworzyła się rana, gdyż krew spod opatrunku 
      naznaczy ścieżkę. Najważniejsza dla was sprawa to nie zostawiać za sobą 
      śladów. Na hammadzie to nie jest problem - będziecie szli po drobnych 
      kamieniach... A ja was dogonię za jakieś dwie godziny, może dwie i pół. 

      - Co wymyśliłeś? 

      - Potem opowiem - teraz każda minuta się liczy. Naprzód, sokoły, w tempie 
      marsza! Hej, zaczekaj! Rzuć kilka orzeszków coli. Mnie też nie zaszkodzą. 

      I, odprowadziwszy wzrokiem oddalających się towarzyszy, zwiadowca zabrał 
      się do realizacji planu. Czekała go masa pracy, część z nich to drobiazgi, 
      o których nietrudno zapomnieć w krzątaninie. Na przykład, zebrać wszystkie 
      te rzeczy, które przydadzą się potem, jeśli wyjdą żywi z tej opresji - od 
      elfickiej broni do ksiąg Tangorna - i starannie zakopać to wszystko, 
      zapamiętawszy punkty orientacyjne. Przygotować wór dla siebie - woda, 
      żywność, ciepłe płaszcze, broń i odnieść do hammady. No, a teraz 
      najważniejsze. 

      Pomysł Cerlega, na który nieoczekiwanie naprowadził go Haladdin, był taki. 
      Jeśli wyobrazimy sobie, że Eloar nie zginął podczas nocnego ataku, a 
      jedynie uciekł w pustynię i zabłądził, co jest całkowicie możliwe - elf w 
      pustyni, to jak orokuen w lesie - to jego ludzie będą przede wszystkim 
      szukać swego księcia, czy kim on tam jest. Dopiero potem zabiorą się za 
      partyzantów, którzy załatwili szóstkę wastackich najemników. Żadna strata 
      dla nich. 

      Teraz właśnie Cerleg miał ten wariacki zamysł wprowadzić w życie. 

      Podszedł do elfa, zdjął mu z nóg mokasyny i podniósł walający się obok 
      rozcięty skórzany napierśnik; odnotował przy tym, że na lewej dłoni 
      zabitego znajduje się srebrny pierścień i na wszelki wypadek wsunął go do 
      kieszeni. Potem, wykopawszy dół na jakieś kilka stóp zagrzebał w nim trupa 
      i starannie wyrównał piasek; ten ruch sam w sobie byłby dość naiwny, gdyby 
      nie stworzono przy tym pozorów, że powierzchnia piasku w tym miejscu jest 
      w oczywisty sposób nie naruszona. Do tego potrzebujemy ciała któregoś z 
      Wastaków, najlepiej z minimalnymi ranami. Może być ten wartownik, którego 
      ustrzelił Haladdin - nada się. Cerleg przeniósł ciało na miejsce, gdzie 
      został zakopany elf, po czym podciął Wastakowi gardło od ucha do ucha i 
      "spuścił juchę", jak to czynią myśliwi ze swą zdobyczą. Następnie ułożył 
      ciało, nadając naturalność jego pozycji. 

      Teraz każdemu wyda się zupełnie oczywiste, że najemnik zginął właśnie tu; 
      raczej nie ma powodu by szukać ciała pod ciałem w przesączonym krwią 
      piasku. No, chyba że ktoś dokładnie wie o miejscu spoczynku elfa - 
      normalnemu człowiekowi coś takiego do głowy przyjść nie powinno. 

      Dobra, połowa roboty wykonana - prawdziwy elf zniknął; teraz musi się 
      objawić jego bliźniak - żywy i dość nawet żwawy. Orokuen przebrał się w 
      elfickie mokasyny, pomrukując do siebie: "Do licha, jak można nosić takie 
      buty, bez normalnej twardej podeszwy?!", i pobiegł na południe wzdłuż 
      podnóża diuny, starając się pozostawić dobry ślad na odcinkach z twardszym 
      gruntem; rozcięty od dołu do góry napierśnik nałożył na siebie jak 
      bezrękawnik, a w ręku niósł swoje buty, bez których trudno sobie wyobrazić 
      marsz po pustyni. Oddaliwszy się od obozu na jakieś półtorej mili, kapral 
      zatrzymał się. Nigdy nie był wybitnym biegaczem, i serce kołatało mu już 
      gdzieś w gardle, usiłując wyskoczyć na zewnątrz. Zresztą odległość była 
      odpowiednia i "elf musiał tylko jeszcze skręcie w hammadę, gdzie śladów 
      praktycznie znaleźć się nie da. Jakieś piętnaście kroków od miejsca, gdzie 
      ślad się urywał, zwiadowca cisnął na kamienie skórzany napierśnik Eloara. 
      W ten sposób potwierdzał i osobę uciekiniera, i, pośrednio, kierunek jego 
      dalszej ucieczki - nadal na południe. 

      "Stop - powiedział sobie. - Zatrzymaj się i jeszcze raz wszystko przemyśl. 
      Może nie warto zostawiać napierśnika. To raczej przesadnie wyraźne... 
      Postaw się na jego miejscu. Jesteś uciekinierem, niezbyt dokładnie 
      wyobrażasz sobie kierunek dalszej ucieczki. Pogoń prawdopodobnie została z 
      tyłu, ale przyjdzie nie wiadomo ile wędrować po tej strasznej pustyni, 
      która jest dla ciebie gorsza od każdego wroga w ludzkim ciele. Najwyższy 
      czas zrzucić wszystko, co tylko można, żeby mieć mniej do niesienia. A ten 
      napierśnik i tak ci w niczym nie pomoże. Jeśli przeżyjesz, kupisz sobie 
      taki sam w pierwszym lepszym kramie. Wiarygodne? Całkowicie. A dlaczego 
      teraz go zdjąłeś, a nie wcześniej? Po prostu nie było okazji, nie 
      wiedziałem: ścigają jeszcze, czy już nie, a tu zatrzymałem się i 
      rozejrzałem... Wiarygodne? Bez wątpienia. A dlaczego jest rozcięty? 
      Dlatego, że nie mam czasu na zdejmowanie - ci, którzy mnie ścigają zaraz 
      mogą tu być... A właśnie, idą pewnie po moich śladach, więc najwyższy czas 
      zejść z piasku na kamienie... Wiarygodnie? Chyba tak. W końcu, nie należy 
      traktować wroga jak durnia, ale też nie można samego siebie straszyć jego 
      nadmiernym sprytem". 

      Już miał rzucić się z powrotem - zzuł mokasyny i włożył buty, a następnie 
      zmiażdżył między zębami lepko-gorzki orzech cola - gdy rzuciwszy okiem na 
      napierśnik leżący na hammadzie, niczym pęknięta od uderzenia o kamienie 
      skorupka jaja, poczuł, jak oblewa go zimny pot świadomości popełnienia 
      błędu. Skorupa... "Stój, a jak się elf z niej wykluł? Rozciął na sobie, 
      czy co? Oto na jakich głupich szczegółach można popłynąć! Tak zrobimy... 
      popuszczamy boczne sznurowanie... Nie, nie popuszczamy, a przecinamy: 
      przecież się spieszę, a ten pancerz i tak już mi się nie przyda. No, teraz 
      będzie dobrze". 

      Z powrotem biegł przez hammadę, kierując się na ledwo już widoczny blask 
      ognia, gdzie czekał nań wór z ekwipunkiem. Cola wypełniła ciało oszukańczą 
      lekkością i musiał teraz hamować swój bieg gdyż w przeciwnym wypadku po 
      prostu można wykończyć serce. Podniósł tobół, kazał sobie odpocząć kilka 
      minut i ponownie rzucił się przed siebie. Teraz zmuszony był wypatrywać 
      przed sobą Haladdina z Tangornem, a to spowalniało poruszanie. Okazało 
      się, ze ci dwaj przeszli już ponad dwie mile. Świetne tempo, nawet na 
      takie nie liczył. 

      Najpierw zwiadowca zauważył Haladdina, który, siedząc na ziemi, odpoczywał 
      z podniesioną ku gwiazdom bladą, nie wyrażającą niczego twarzą. Baron, 
      którego konsyliarz przez ostatnie pół mili wlókł na sobie, znowu oparł się 
      na kulach i uparcie starał się zyskać za ich pomocą jeszcze jakieś 
      dziesięć jardów. 

      - Elfickie wino wyssaliście do cna? 

      - Zostawiliśmy ci. 

      Cerleg przyjrzawszy się towarzyszom i oszacowawszy pozostały do pokonania 
      dystans, kazał im zjeść po dwa orzeszki cola. Wiedział, że jutro, jeśli 
      będzie jakieś jutro, organizmy zapłacą i za tę miksturę, i za smółkę 
      makową koszmarną cenę, ale nie było wyboru - bez tego nie udałoby się im 
      dojść. Znacznie później Haladdin stwierdził, że ten fragment drogi został 
      do czysta wykasowany z jego pamięci, przy czym świetnie pamiętał, że cola 
      nie tylko natchnęła mocą jego mięśnie, ale niezwykle wyostrzyła zmysły, 
      pozwalając jakby wchłonąć cały widnokrąg - od rysunku gwiazdozbiorów 
      rozkwitłych nagle mnóstwem nie znanych mu wcześniej drobnych gwiazd, do 
      zapachu dymu z kiziaku z jakiegoś niewyobrażalnie odległego ogniska. Ale 
      ani jednego szczegółu własnej drogi nie udało mu się przypomnieć. 

      Ta wyrwa w pamięci skończyła się równie niespodzianie, jak się zaczęła. 
      Świat nagle stal się realny, a wraz z nim i ból i niesamowite zmęczenie, 
      tak duże, że wypchnęło gdzieś na peryferie uczuć nawet świadomość 
      niebezpieczeństwa. Okazało się, że leżą już wbici w ziemię za małym 
      grzbietem o jakieś trzydzieści jardów od wymarzonych ruin, za którymi w 
      rodzącym się świcie widać było zarysy masywnego bloku karawanseraju. 

      - Może skoczymy? - zapytał bezgłośnie. 

      - Ja c-ci skoczę! - wściekle syknął zwiadowca. - Nie widzisz wartownika na 
      dachu? 

      - A on nas widzi? 

      - Na razie nie: jest na tle szarego nieba, a my na tle ciemnego gruntu. 
      Ale jak nie przestaniesz się miotać to zauważy na pewno. 

      - Ale już świta... 

      - Zamknij się, co? I tak jest ciężko bez twojego gadania... A kamienista 
      gleba pod Haladdinem zaczęła nagle wydawać z siebie nowy złowieszczy 
      dźwięk - to było coś podobnego do suchych i szybkich klawesynowych pasaży; 
      po chwili dźwięk prze kształcił się w werbel, jakby w kamienną lawinę. 
      Szlakiem zbliżał się kłusem duży konny oddział, i ponownie zrodzony strach 
      już wrzeszczał do ucha: "Zauważyli! Okrążają! Uciekać!!!" W tym momencie 
      przywrócił mu przytomność spokojny szept kaprala: 

      - ...tuj się! Na moją komendę - nie wcześniej! - skaczemy z całych sił. 
      Tobół, kule i broń - twoje, baron - mój. To nasza szansa. Pierwsza i 
      ostatnia. 

      Oddział tymczasem dotarł do placówki, gdzie od razu zrodziło się zwyczajne 
      w takich przypadkach zamieszanie: jeźdźcy, klnąc, przedzierali się przez 
      szeregi krzątającej się piechoty, przygadywali sobie miejscowi i przybyli 
      dowódcy, gardłowe okrzyki Wastaków mieszały się z niespokojnym szczebiotem 
      elfów; na dachu zamiast jednej sylwetki pojawiły się trzy, i nagle 
      Haladdin, nie wierząc własnym uszom, usłyszał ciche: "Naprzód!" 

      Nigdy jeszcze w życiu nie biegł tak szybko - skąd wziął na to siły? 
      Błyskawicznie dopadł "martwą strefę" pod zburzoną do połowy ścianą, cisnął 
      o ziemię bagaże i zdążył jeszcze wrócić do znajdującego się w połowie 
      drogi Carlega, wlokącego na grzbiecie barona. Ten jednak tylko kiwnął 
      głową - liczy się każda sekunda, dłużej potrwa przekładanie rannego. 
      Szybciej, szybciej, dodiaska! O Jedyny, ileż jeszcze te barany na dachu 
      będą się gapili na nowo przybyłych. Sekundę? Dwie? Trzy? Dziesięć? 

      Dopadli ruin, w każdej chwili spodziewając się wrzasku "Alarm!!!", i 
      runęli na ziemię. Tangorn wyglądał na zupełnie wyczerpanego - nawet nie 
      jęknął. Zdzierając skórę na twarzach i rękach, wdarli się przez gęstwinę 
      bachtrianowych cierni w szeroką szczelinę w murze i nagle znaleźli się we 
      wnętrzu niemal nie naruszonego pomieszczenia. Wszystkie ściany były całe i 
      tylko w suficie ziała duża dziura, przez którą widać było jak z każdą 
      chwilą jaśnieje niebo. Drzwi wejściowe były zawalone stertą potłuczonych 
      cegieł. Dopiero tutaj Haladdin zrozumiał, że przebili się! Mają teraz 
      schronienie najpewniejsze z możliwych, jak kaczka wysiadująca pisklęta tuż 
      pod gniazdem białozora. 

      Na krótką chwilę przymknął powieki, przypadł plecami do ściany, a czułe 
      fale natychmiast podchwyciły go i poniosły gdzieś daleko, przypochlebnie 
      szepcąc: "Wszystko już za tobą... odpocznij... tylko kilka minut... 
      zasłużyłeś na nie..." W górę, i w dół... w górę w dół... "Co to za 
      huśtanie? Cerleg? Dlaczego tak mnie szarpie za ramię? Och, diabli! Dzięki 
      ci, druhu - przecież muszę natychmiast zająć się Tangornem! Nie ma żadnych 
      ťkilku minutŤ, gdyż zaraz działanie coli się skończy i wtedy w ogóle 
      rozpadnę się na kawałki... Gdzie jest ta diabelska apteczka?" 




      14
      Mordor, płaskowyż Houtijn-Hotgor
      21 kwietnia 3019 roku
      Z mierzchało. Płynne złoto słońca wciąż jeszcze kipiało w tyglu utworzonym 
      przez dwa szczyty Gór Cienia, wylewając się na zewnątrz ostrymi, palącymi, 
      strumieniami, lecz przezroczysta fioletowa mgiełka już wypełzała na 
      malowane gwaszem zmierzchu przedgórze. Nieco chłodniejszy turkus 
      nieboskłonu, gęstniejący na jego wschodniej części do lazuru, harmonicznie 
      cieniował żółto-różowe, jak miękisz khandyjskiej dyni, leśne plamy 
      Houtijn-Hotgor poprzecinane głębokimi, muszkatałowo-czarnymi wąwozami. 
      Zbliżającemu się podróżnikowi zwiastowały płaskowyż zbocza płaskich 
      glinianych wzgórz; najczęściej zaciągnięte były krepą z piołunu i solanek, 
      gdzieniegdzie przebarwionych czerwonymi maźnięciami - łączkami dzikich 
      tulipanów. 

      Kwiaty te wywoływały u Haladdina dwojakie uczucia. O ile każdy pojedynczy 
      tulipan był piękny, o tyle nienaturalnie i złowieszczo wyglądały tworzone 
      przez nie półakrowe dywany. Pewnie kolor ich zbyt dokładnie odtwarzał 
      kolor krwi: jasnej, tętniczej - gdy były oświetlone słońcem, lub 
      purpurowej, żylnej - gdy padał na nie, jak w tej chwili wieczorny cień. 
      Piołun i tulipany - popiół i krew. Zresztą, w innym czasie i 
      okolicznościach, pewnie miałby inne skojarzenia. 

      - Zostało jakieś półtorej mili. - Idący na czele Cerleg odwrócił się do 
      towarzyszy i skinął w stronę plamy jaskrawej zieleni, wylewającej się na 
      żółtą glinę przedgórza z ujścia szerokiej rozpadliny - Jak tam, baronie, 
      usiądziemy na chwilę czy zaciśniemy zęby i przejdziemy jeszcze trochę, a 
      wtedy już się rozłożymy na biwak, jak ludzie? 

      - Przestańcie się ze mną cackać - nieco rozdrażniony odpowiadał 
      Gondorczyk. Stąpał już dość pewnie na ranną nogę, chociaż korzystał 
      jeszcze z kul, i nawet nalegał, żeby pozwolono mu nieść część bagażu. - W 
      ten sposób nigdy nie odzyskam formy. 

      - Pretensje kieruj do konsyliarza. Ja się na tym nie znam. Co nam medycyna 
      zaleci? 

      - Trochę coli, rzecz jasna - prychnął Haladdin. 

      - A żeby cię! 

      Żart rzeczywiście miał wątpliwą wartość: na samo wspomnienie finału ich 
      marszu, czy też lepiej powiedziawszy - galopu do ruin przy placówce robiło 
      się niedobrze. Cola w rzeczywistości nie dodaje organizmowi żadnych nowych 
      sił - po prostu mobilizuje istniejące w nim rezerwy. Podobnego typu 
      mobilizacje zdarzają się samoistnie, na przykład gdy człowiek, ratując swe 
      życie, robi skoki niemal na tuzin jardów, albo gołymi rękami wyciąga z 
      ziemi kilkusetfuntowy kamień. Cola natomiast pozwala na dokonywanie takich 
      wyczynów "na zamówienie", po czym należy za to zapłacić: człowiek, który 
      wyczerpał w potrzebnym momencie do cna swoje rezerwy, na półtorej doby 
      staje się czymś w rodzaju galarety - i fizycznie i duchowo. 

      Właśnie to stało się z nimi tego ranka, gdy tylko Haladdin zdołał 
      pospiesznie zacerować udo Tangorna. Baron wkrótce dostał dreszczy, gdyż na 
      gorączkę spowodowaną zranieniem nałożyła się reakcja na opium. Potrzebował 
      natychmiastowej pomocy, ale konsyliarz ze zwiadowcą w tym czasie wyglądali 
      jak wyrzucone na brzeg meduzy; nie mogli nie tylko poruszyć ręką, ale 
      nawet okiem. Cerleg zdołał podnieść się po jakichś dziesięciu godzinach, 
      jednak mógł tylko napoić rannego resztkami elfickiego wina i okryć go 
      wszystkimi posiadanymi płaszczami. Haladdin zaś odżył za późno, by zdusić 
      chorobę barona w zarodku. Mimo, że udało się uniknąć posocznicy, to wokół 
      rany rozwinęło się miejscowe zapalenie. Tangorn miał gorączkę, stracił 
      przytomność i, co było najgorsze, zaczął majaczyć. Dokoła w tym czasie bez 
      ustanku szwendali się żołnierze - tyły ruin służyły im za wychodek - tak 
      więc kapral zupełnie już poważnie rozważał, czy nie będą musieli wykończyć 
      barona, by ten nie wykończył ich swym mamrotaniem... 

      Tej ostateczności, chwała Jedynemu, udało się uniknąć - drugiego dnia 
      leczenia elfickie medykamenty zadziałały i rana zaczęła się zabliźniać. Na 
      tym jednak nie skończyły się ich przygody. Okazało się, że w jednej z 
      przylegających izb najemnicy z posterunku w tajemnicy przed kadrą 
      zainstalowali ogromny kocioł z araką, miejscową gorzałą pędzoną z manny, i 
      po zapadnięciu zmroku spełzali się tu, by łyknąć po szklaneczce. Do 
      żołnierzy ukrywająca się trójca niemal się przyzwyczaiła - wystarczyło 
      siedzieć w takich chwilach cicho, jak mysz pod miotłą. Ich schronienie 
      zresztą znakomicie było odizolowane od pozostałych części ruin. Haladdin 
      jednakże, malowniczo wyobrażał sobie, jak jakiś gorliwy dyżurny oficer 
      zrobi kipisz na okoliczność źródełka żywej wody i nagle wsunie nochal do 
      ich norki: "Ta-a-ak... A wy trzej, to z jakiego plutonu? Bacz-ność!!! 
      Pijanice przeklęte... Gdzie macie mundury, wisielec?!" Kiepsko to się może 
      skończyć... 

      Ale, mimo że siedzenie w ruinach nie było specjalnie bezpieczne, to 
      opuszczenie ich byłoby zupełnym szaleństwem: konne i piesze oddziały 
      Wastaków oraz elfów wciąż przeczesywały pustynię, nie pomijając nawet 
      świeżych śladów wielkouchego lisa. A tymczasem zwaliło się na nich nowe 
      zagrożenie: trudna sytuacja z wodą. Zbyt wiele zużyli na rannego, a 
      odnowienie zapasu okazało się zupełnie niewykonalne, ponieważ przy 
      garnizonowym wodopoju w dzień i w nocy przebywały tłumy. Po pięciu dniach 
      sytuacja stała się krytyczna - pół pinta na trzech. Baron przypomniał 
      sobie swoją teshgolską przygodę i ponuro zauważył, że wygląda na to, iż 
      zamienił szydło na mydło. Co za podłość losu, myślał Haladdin, po raz 
      pierwszy od trzech tygodni wędrówek po pustyni naprawdę doskwiera im brak 
      wody i to wtedy, gdy znajdują się o sto jardów od studni. 

      Ratunek przyszedł nieoczekiwanie: szóstego dnia powiał samum - pierwszy w 
      tym roku. Z południa nadciągnęła sięgająca nieba żółta kurtyna, przez co 
      wydało im się, że pustynny horyzont zaczął zawijać się do wewnątrz, jak 
      obszarpany skraj potwornej wielkości zwoju; niebo przybrało barwę popiołu, 
      a na wygotowane do białości południowe słońce można było patrzeć jak na 
      księżyc, bez mrużenia oczu. Następnie granica między niebem i ziemią 
      zatarła się całkowicie, i dwie dyszące skwarem patelnie zetknęły się, 
      wzbiwszy w powietrze miriady ziarenek piasku, a ich szalony tan trwał 
      ponad trzy dni. Cerleg, lepiej od innych wyobrażający sobie, co to znaczy 
      samum i z całego serca modlił się do Jedynego za dusze wszystkich tych, 
      których burza dopadła poza domem - nawet wrogowi nie należy życzyć tak 
      straszliwego losu. Zresztą, co do wrogów, Jedyny wyraźnie wysłuchał 
      wstawiennictwa orokuena zaledwie jednym uchem, gdyż dowiedzieli się 
      później z rozmów żołnierzy, że kilka oddziałów - w sumie ze dwudziestu 
      ludzi - nie zdążyło wrócić do bazy i na pewno zginęło. Nie miały już sensu 
      dalsze poszukiwania Eloara - nawet trup został pogrzebany... Pod wieczór 
      Cerleg owinął się elfickim płaszczem z kapturem i, pod przykryciem 
      duszącej piaszczystej chmury, przedostał się do studni na dziedzińcu. I 
      gdy kilka minut później Tangorn, unosząc mokrą jeszcze manierkę, wygłosił 
      toast: "Za demony pustyni", zwiadowca pokręcił niepewnie głową, ale nie 
      oponował. 

      Porzucili swe ukrycie ostatniej nocy samumu, gdy ten już wyczerpał swe 
      siły i baraszkował tylko po pustyni w postaci nadziemnych, znakomicie 
      zacierających ślady wiaterków. Zwiadowca poprowadził ich na wschód, do 
      Houtijn-Hotgor; liczył na spotkanie w przedgórzu koczowników-orokuenów, 
      którzy zazwyczaj spędzali tam bydło na wiosenne pastwiska. Zamierzał tam 
      trochę odpocząć i odkarmić się u kogoś ze swych niezliczonych krewniaków. 
      Po drodze skręcili na miejsce postoju Eloara i wydobyli zakopane wcześniej 
      przez Cerlega trofea. Zwiadowca na wszelki wypadek sprawdził cialo elfa 
      pod warstwą piasku - już się niemal zmumifikowało. Zdziwił się przy tym: 
      ciał elfów nigdy ruszają ani padlinożercy, ani nawet mogilne czerwie. 
      Zatrute, czy jak? 

      Marsz w stronę gór rozpoczęli o świcie: poruszanie się w dzień związane 
      było z ogromnym ryzykiem, ale musieli wykorzystać ten krótki czas, kiedy 
      można było iść, nie przejmując się zacieraniem po sobie śladów. Pod koniec 
      drugiego dnia wędrówki ich mały oddział dotarł do płaskowyżu, ale jak na 
      razie żadnych koczowisk Cerleg nie widział, i zaczynało go to poważnie 
      niepokoić. 




      Rozpadlina, w której stanęli na popas, była zielona. Zamieszkiwał ją 
      strumyk, mały, ale gościnny. Jak się wydawało, stęsknił się za 
      towarzystwem w samotności i teraz pospiesznie opowiadał swym gościom 
      wszystkie nowiny tego mikroskopijnego światka - o tym, że wiosna tego roku 
      się spóźnia, a błękitne irysy przy trzecim zakręcie koryta ciągle jeszcze 
      nie mogą zakwitnąć, ale za to wczoraj odwiedziły go znajome dzereny, stary 
      kozioł z parą kózek... - i tej cichej melodyjnej paplaniny można było 
      słuchać w nieskończoność. Tylko ten, kto spędzał na pustyni tydzień po 
      tygodniu, nie widząc niczego prócz gorzko-słonej mazi na dnie owczych 
      wodopojów i skąpych kropel pozbawionego smaku destylatu z tsandojów, może 
      pojąć, co znaczy zanurzyć twarz w żywej, bieżącej wodzie. To jest 
      porównywalne tylko do tego uczucia, z jakim przytulasz się do ukochanej po 
      długiej rozłące. Nie darmo ośrodkiem Raju mieszkańców pustyń jest nie 
      jakaś pompatyczna, pozbawiona smaku budowla jak kryształowa Komnata 
      Rozkoszy, a małe jeziorko pod wodospadem. 

      Potem popijali mocną, niemal czarną herbatę, ceremonialnie przekazując 
      sobie jedyną wyszczerbioną piałę, nie wiadomo jakim cudem zachowaną przez 
      kaprala podczas wszystkich tych perturbacji, "Prawdziwa khandyjska, żeby 
      to było dla wszystkich jasne" - mówił. Teraz Cerleg bez pośpiechu 
      tłumaczył baronowi, że zielona herbata ma niewiarygodne zalety, natomiast 
      stawianie problemu: lepsza jest zielona, czy czarna podobne jest do 
      głupiego pytania "Kogo bardziej kochasz, tatusia czy mamusię?" Każda jest 
      dobra w odpowiednim czasie i w odpowiednim miejscu. Na przykład, w 
      południowy upał... A Haladdin słuchał tego jednym uchem, jak nocnego 
      mamrotania strumyka za wielkimi głazami, przeżywając zadziwiające chwile 
      cichego szczęścia, jakiegoś... rodzinnego? 

      Ognisko, w którym szybko spalały się suche korzenie z solanek - a tymi 
      korzeniami było niemal całkowicie pokryte przeciwległe zbocze - jasno 
      oświetlało jego druhów; rzeźbiony profil Gondorczyka był zwrócony ku 
      okrągłemu obliczu orokuena, podobnego do flegmatycznego wschodniego bożka. 
      I nagle Haladdin z przeraźliwą wyrazistością zrozumiał, że ich dziwny 
      sojusz niedługo się skończy: jutro, może pojutrze ich drogi rozejdą się, 
      zapewne na zawsze. Baron, gdy tylko do końca zagoi się jego rana, ruszy w 
      kierunku przełęczy Kirith Ungol - postanowił przedostać się do Ithilien, 
      do księcia Faramira, a oni z kapralem muszą zdecydować, co będą robić 
      dalej. 

      Dziwne, ale po tej dość długiej, najeżonej śmiertelnymi 
      niebezpieczeństwami drodze, nadal nic nie wiedzieli o baronie, o jego 
      poprzednim życiu. "Czy pan jest żonaty, baronie?" "To złożony problem, nie 
      da się odpowiedzieć jednym słowem..." "A gdzie mieści się pana dom 
      rodzinny, baronie?" "Sądzę, że to już nie jest istotne, ponieważ na pewno 
      został skonfiskowany na rzecz skarbu..." Tym niemniej z każdym dniem 
      Haladdin coraz bardziej szanował, żeby nie powiedzieć - kochał, tego 
      ironicznego, nierozmownego człowieka. Obserwując barona, chyba po raz 
      pierwszy w życiu zrozumiał sens wyrażenia "wrodzone szlachectwo". Poza 
      tym, dawała się wyczuć w Tangornie taka dość dziwna jak na arystokratę 
      cecha, jak niezawodność - niezawodność innego typu, "iż ta, na przykład, 
      właściwa Cerlegowi, ale całkowicie przy tym nie podlegająca wątpliwości. 

      Haladdin, sam będąc wychodźcą z trzeciej warstwy, do arystokracji miał 
      stosunek wybitnie chłodny. Nigdy nie potrafił zrozumiec, jak można się 
      chwalić nie konkretnymi działaniami swoich przodków - w pracy czy na 
      wojnie - a tylko długością szeregu genealogicznego. Szczególnie, że niemal 
      wszyscy ci "szlachetni rycerze" byli, jeśli nazywać rzeczy po imieniu, 
      zwyczajnie szczęśliwymi i bezlitosnymi rozbójnikami z gościńców, a ich 
      rzemiosłem było zabijanie, powołaniem zaś - zdrada. Prócz tego, doktor od 
      dziecka gardził próżniakami. Ale podświadomie wyczuwał, że jeśli 
      wyekstrahuje się z tego świata rozwiązłą i bezużyteczną arystokrację, to 
      świat nieodwracalnie utraci część swych barw; najpewniej stanie się 
      sprawiedliwszy, może czystszy, jednak na pewno nudniejszy, a już tylko to 
      jedno coś niecoś jest warte! W końcu sam należy do bractwa znacznie 
      bardziej zamkniętego, niż każda hierarchia krwi: jego ramienia niegdyś 
      dotknął mieczem - to wiedział Haladdin na pewno! - ktoś potężniejszy od 
      monarchy Odrodzonego Królestwa, czy khandyjskiego kalifa. Dziwne, ale mało 
      kto uświadamia sobie, do jakiego stopnia antydemokratyczne są w swej 
      istocie nauka i sztuka... 

      Rozmyślania jego przerwał kapral, który zaproponował grę w "marynarza", by 
      roztrzygnąć, kto pierwszy stanie na warcie. Piętnaście stóp nad ich 
      głowami, jak ogromny puszek przepłynęła sowa-śpioszka, przypominając swymi 
      smutnymi skargami "Śpimy! Śpimy! Śpimy!" - że grzeczne dzieci dawno już 
      powinny zaliczyć nocniczek i kłaść się do łóżka. 

      - Kładźcie się, chłopcy - zaproponował Haladdin - a ja i tak przy ognisku 
      chciałem posiedzieć. 

      Tak naprawdę, to cały dzisiejszy ich dzień - ognisko (niech nawet dobrze 
      zamaskowane) i czasowy brak wartownika - byt całkowitym lekceważeniem 
      podstaw bezpieczeństwa. Cerleg jednak uważał, że ryzyko jest, w gruncie 
      rzeczy niewielkie - poszukiwania Eloara zostały zakończone, a w zwykłych 
      warunkach elfickie patrole od szlaków nie odbijają. No i w końcu, on i 
      jego towarzysze muszą co jakiś czas się wyluzować: stałe napięcie może 
      ostatecznie "wyjść bokiem". 

      Ognisko tymczasem ściemniało i dopaliło się do cna - korzenie nie dają 
      węgla, lecz od razu stają się popiołem - i Haladdin, wsunąwszy Cerlegową, 
      prawdziwą khandyjską piałę do kociołka z resztką esencji, zszedł do 
      strumyka, żeby opłukać naczynia. Już Dostawił na nabrzeżnym żwirze czysty 
      kociołek i ogrzewał oddechem zdrętwiałe od lodowatej wody palce, gdy po 
      otaczających go głazach przemknęły szybkie błyski - ognisko za jego 
      palcami rozpalało się ponownie. "Kto tam nie może zasnąć? - zdziwił się. - 
      Jakoś nic pod światło nie widać..." Czarna na tle ognia sylwetka 
      znieruchomiała, wyciągnąwszy ręce ku szybko wydłużającym się jęzorom 
      ognia. Świetlny krąg nagle poszerzył swe włości, wyłoniły się z mroku 
      worki z bagażami, oparte o kamienie kule Tangorna i sylwetki obu śpiących, 
      którzy... "Jak to - o b u?! To kto jest przy ognisku?!" W tej samej chwili 
      do konsyliarza dotarło jeszcze coś, a mianowicie to, że ruszając w swój 
      dwudziestojardowy kurs do strumyka, nie wziął ze sobą broni. Żadnej. A 
      przez to, tak należy sądzić, zabił swych śpiących towarzyszy. 

      Tymczasem siedzący przy ognisku niespiesznie odwrócił się w stronę 
      pechowego wartownika i wykonał władczy, zapraszający gest. Jasne jak 
      słońce - gdyby tylko chciał cała trójka już dawno byłaby w gronie 
      nieboszczyków. W jakimś odrętwieniu Haladdin wrócił do ogniska i usiadł 
      naprzeciwko przybysza w ciemnym płaszczu i nagle zachłysnął się 
      powietrzem, jak po wymierzonym ciosie w splot słoneczny: cień nisko 
      nasuniętego kaptura krył pustkę, z której patrzyła na niego uważnie para 
      matowych, purpurowych węgielków. Siedział przed nim Nazgul. 





      15
      N azgule. Starożytna magiczna kapituła, działalność której od dawna 
      otoczona była ponurymi opowieściami. Czarne widma, wchodzące jakoby do 
      wyższych sfer władzy Mordoru. Przypisywano im takie cuda, że nie 
      uwierzyłby żaden poważny człowiek. Więc Haladdin nie wierzył, a teraz 
      Nazgul przybył po jego duszę... Wymówiwszy te słowa w myślach - "przybył 
      po jego duszę" - omal nie przygryzł sobie języka. Będąc sceptykiem i 
      racjonalistą, zawsze wiedział, że istnieją rzeczy, których nie należy 
      dotykać, jeśli chce się zachować wszystkie palce... I nagle usłyszał głos 
      - cichy i głuchy, z trudno uchwytnym akcentem, przy czym dźwięk, jak się 
      wydawało, nie dobiegał z mroku pod kapturem, a skądś z boku... a może z 
      góry? 

      - Boisz się mnie, Haladdinie? 

      - Jakby to powiedzieć... 

      - Powiedz wprost: "Boję się". Widzi pan, mogłem przybrać jakąś... eee... 
      bardziej neutralną postać, ale zostało mi zbyt mało mocy. Tak więc będzie 
      pan musiał pocierpieć. To nie potrwa długo. Chociaż, dla kogoś 
      niezwyczajnego, może to być trochę straszne... 

      - Dziękuję - ze złością odpowiedział Haladdin, czując, że jego strach 
      nagle wyparował bez reszty. - Nawiasem mówiąc, nie zaszkodziłoby, gdyby 
      pan się przedstawił, bo pan mnie zna, a ja pana nie. - Pan mnie, jak 
      sądzę, też zna, choć zaocznie. Jestem Sharha-Rana, do usług. - Skraj 
      kaptura nieco pochylił się w lekkim ukłonie. - Dokładniej mówiąc: byłem 
      Sharhą-Raną wcześniej, w poprzednim życiu. 

      - Można zwariować. - Teraz Haladdin zupełnie już nie wątpił że śni i 
      starał się zachowywać odpowiednio do marzeń sennych. - Osobista rozmowa z 
      samym Sharhą-Raną... Bez namysłu oddałbym za to pięć lat życia. Ale, ale, 
      ma pan dość specyficzne słownictwo, jak na Wendotenijczyka, żyjącego ponad 
      sto lat temu... 

      - To jest pana słownictwo nie moje. - Mógłby przysiąc, że ciemność pod 
      kapturem na chwilę zgrupowała się w uśmiech. - Po prostu mówię pańskimi 
      słowami. Mnie to nie sprawia trudności. Zresztą, jeśli jest to dla pana... 


      - Nie, nie, dlaczego... - Majaki, wierutne majaki! - A proszę mi 
      powiedzieć, szlachetny Sharha-Rano, powiadają, że wszystkie Nazgule to 
      królowie, którzy wcześniej... 

      - Są wśród nas również królowie. Tak samo jak książęta, szewcy, krawcy... 
      no i cała reszta. A zdarzają się, jak pan widzi, matematycy. 

      - A czy to prawda, że pan po opublikowaniu Naturalnych podstaw niebieskiej 
      mechaniki całkowicie poświęcił się kaznodziejstwu? 

      - To też miało miejsce, ale również i to zostało w poprzednim życiu. 

      - A odchodząc od tego poprzedniego życia, po prostu rozstał się pan ze 
      swym struchlałym ciałem, posiadając w zamian nieograniczone możliwości i 
      nieśmiertelność... 

      - Nie. Jesteśmy długowieczni, ale śmiertelni: jest nas rzeczywiście 
      dziewięcioro - taka jest tradycja - ale Kapituła ciągle się odnawia. Co 
      zaś do "nieograniczonych" możliwości... To przecież niewyobrażalnej wagi 
      brzemię. Jesteśmy magiczną tarczą, wiek po wieku przykrywającą tę oazę 
      Rozumu, w którym tak przytulnie rozsiadła się wasza lekkomyślna 
      cywilizacja. A jest ona przecież całkowicie obca temu Światu, w którym i 
      ja, i pan się urodziliśmy. Śródziemie walczy z tym obcym ciałem, uderzając 
      weń z całą mocą swej magii. Gdy udaje się nam przyjąć uderzenie na siebie 
      - tracimy ciało, i to po prostu boli. Ale jeśli popełniamy błąd i 
      uderzenie dosięga waszego światka... Na to, co wtedy odczuwamy, nie ma 
      nawet w ludzkim języku nazwy. Cały ból Świata, cały strach Świata, cała 
      rozpacz Świata - oto zapłata za naszą pracę. Gdyby tylko pan wiedział, jak 
      może boleć pustka... - Węgle pod kapturem jakby przyprószył popiół. - 
      Jednym słowem: wątpię, czy warto zazdrościć nam naszych możliwości. 

      - Proszę wybaczyć - wymamrotał Haladdin. - Nikt z ludzi nawet nie 
      podejrzewa... opowiada się jakieś niestworzone... Ja sam też myślałem, że 
      jesteście fantomami, którym nic do naszego realnego świata. 

      - Wręcz przeciwnie. Ja na przykład dobrze znam pańskie prace... 

      - Nie, poważnie?! 

      - Oczywiście. Moje gratulacje: to, co pan zrobił dwa lata temu w 
      dziedzinie badania włókien nerwowych, otworzy nową epokę w fizjologii. Nie 
      jestem pewien, czy trafi pan do szkolnych podręczników, ale do 
      uniwersyteckich - gwarantuję... Jeśli tylko, w świetle ostatnich wydarzeń 
      w tym Świecie, w ogóle będą istniały szkolne podręczniki i uniwersytety. 

      - Ta-ak? - przeciągnął nieco zdziwiony Haladdin. Co tam gadać - taka ocena 
      w ustach Sharha-Rany, jeśli to naprawdę jest Sharha-Rana, była przyjemna. 
      Może "przyjemna" to niezbyt właściwe słowo, ale wielki matematyk chyba 
      kiepsko się wyznaje w obcej dla siebie dziedzinie. - Sądzę, że się pan 
      myli. Rzeczywiście, osiągnąłem co nieco w dziedzinie mechanizmów działania 
      trucizn i odtrutek, ale ta praca o włóknach nerwowych - to była po prostu 
      przejściowa pasja... Kilka ciekawych eksperymentów, hipoteza, którą należy 
      jeszcze weryfikować i weryfikować... 

      - Nigdy niczego nie mylę - zimno odciął Nazgul. - Ta niewielka publikacja 
      to najlepsza pańska rzecz, największe życiowe osiągnięcie, w każdym razie 
      ona uczyni pańskie nazwisko nieśmiertelnym. Mówię tak nie dlatego, że tak 
      myślę, a dlatego, że to wiem. Posiadamy określone możliwości co do 
      przewidywania przyszłości i rzadko z nich korzystamy. 

      - No tak, przecież pana powinna interesować przyszłość nauki... - W tym 
      konkretnie przypadku interesowała mnie nie przyszłość nauki, a pan. 

      - Ja? 

      - Tak, pan. Ale niektóre aspekty i tak pozostały niejasne, dlatego więc 
      przybyłem tu, żeby zadać panu kilka pytań. Niemal wszystkie będą... dość 
      osobiste, proszę więc o jedno: niech pan odpowiada tak szczerze, jak pan 
      może, ale proszę nie zmyślać... tym bardziej, że to nie ma sensu. I przy 
      okazji - proszę nie kręcić głową we wszystkie strony! Dokoła waszego 
      biwaku nie ma ani jednego człowieka w promieniu... - Nazgul chwilę się 
      zastanawiał - ...w promieniu dwudziestu trzech mil, a pana druhowie będą 
      spali, póki my nie skończymy... No to jak? Zgadza się pan na rozmowę w 
      takich warunkach? 

      - Jeśli dobrze zrozumiałem - krzywo uśmiechnął się zapytany - może pan 
      otrzymać odpowiedzi i bez mojego udziału. 

      - Mogę - zgodził się gość. - Ale nie będę się do tego uciekał, w każdym 
      razie nie w rozmowie z panem. Chodzi o to, że zamierzam złożyć panu pewną 
      propozycję, więc musimy jakoś, minimalnie przynajmniej ufać sobie... 
      Proszę posłuchać, pan zapewne sądzi, że przybyłem tu kupić pańską 
      nieśmiertelną duszę? - Haladdin burknął coś w odpowiedzi. - Proszę o tym 
      zapomnieć, to zupełna bzdura! 

      - Co jest bzdurą? 

      - Kupowanie dusz, ot co. Duszę, żeby pan wiedział, można otrzymać w 
      prezencie, jako ofiarę, można nieodwołalnie stracić - to prawda, ale kupno 
      i sprzedaż, to rzeczy zupełnie absurdalne. To jak w miłości, nie ma w niej 
      miejsca na żadne "ty mnie, a ja tobie", ponieważ w przeciwnym przypadku 
      żadna to miłość... A i nie tak znowuż interesująca ta pańska dusza, jeśli 
      mam być szczery. 

      - Proszę mi powiedzieć... - Śmieszne, ale poczuł się nieco dotknięty. - Co 
      w takim razie pana interesuje? 

      - Po pierwsze, interesuje mnie dlaczego świetny uczony porzucił pracę, 
      będącą dla niego nie środkiem zarobkowania, a sensem życia, i stał się 
      lekarzem polowym w czynnej służbie. 

      - Może, na przykład, ciekaw był jak wygląda w praktyce mechanizm działania 
      pewnych interesujących trucizn. Taki, wie pan, ogrom materiału ginie bez 
      pożytku... 

      - To znaczy, że trafieni elfickimi strzałami żołnierze Armii Południe byli 
      dla pana tylko doświadczalnymi królikami? Kłamstwo! Znam pana jak zły 
      szeląg - poczynając od tych kretyńskich eksperymentów na sobie i kończąc 
      na... Dlaczego chce pan wyglądać na większego cynika, niż to jest w 
      rzeczywistości? 

      - Przecież medycyna w ogóle predestynuje do cynizmu, a już praktyczna 
      medycyna wojskowa w szczególności. Powinien pan wiedzieć, że każdy 
      nowicjusz przechodzi taki test... Oto przywieziono trzech rannych: 
      perforowana rana w brzuch, ciężka rana uda - otwarte złamanie, utrata 
      krwi, szok i cała reszta, i lekka rana ramienia. Operować można tylko po 
      kolei. Od kogo zaczniesz? Wszyscy nowicjusze odpowiadają: "Wiadomo - od 
      rany brzucha". "A nieprawda" - odpowiada egzaminator. Póki będziesz się z 
      nim bawił - a ten i tak umrze z dziewięćdziesięcioprocentowym 
      prawdopodobieństwem - u drugiego, tego z udem, zaczną się komplikacje, i w 
      najlepszym przypadku straci on nogę, a najpewniej też kopnie w kalendarz. 
      Tak więc należy zaczynać od najcięższego przypadku, ale od tego, który 
      można jeszcze wyciągnąć - to znaczy od rannego w udo. A ranny w brzuch... 
      Cóż, dać mu lek przeciwbólowy, a potem niech się wypowie Jedyny. 
      Normalnemu człowiekowi może się to wydać szczytem cynizmu i nieczułości, 
      ale na wojnie, gdy musisz wybrać między "źle" i "bardzo źle", tylko tak 
      można postępować. To, wie pan, w Barad-Dur przy herbatce z konfiturami 
      można było sobie tak gadać o bezcennym ludzkim życiu. 

      - Coś nie pasują do siebie poszczególne kawałki pana opowieści. Jeśli 
      działa pan w trybie klinicznej celowości, to po jakie licho taszczył pan 
      na sobie barona, ryzykując cały oddział, zamiast wykonać "cios łaski"? 

      - Nie widzę tu żadnej sprzeczności. Nawet ślepy to widzi. Towarzyszy 
      należy ratować aż do końca, choćby się miało zaszkodzić samemu sobie: dziś 
      ty jego, jutro - on ciebie. A co do "ciosu łaski" - proszę się nie 
      niepokoić: w razie potrzeby wykonalibyśmy go w zawodowy sposób... Kiedyś 
      wszystko było lepsze, inne. O rozpoczęciu wojny powiadamiano wcześniej, 
      wieśniaków w ogóle te rzeczy nie dotyczyły, a ranni mogli po prostu poddać 
      się i pójść do niewoli. Nie przyszło nam jednak żyć w tych idyllicznych 
      czasach - cóż na to poradzimy? Ale niech któraś z tych oranżeryjnych 
      postaci ciśnie w nas kamieniem... 

      - Ładnie pan się wyraża, panie konsyliarzu wojskowy, ale pewnie wykonanie 
      "ciosu łaski" pozostawiłby pan kapralowi. Czy nie? No dobrze, jeszcze 
      jedno pytanie - wciąż co do tej celowości. Nie przyszło panu do głowy, że 
      jeden z czołowych fizjologów, siedząc w Barad-Dur i profesjonalnie badając 
      odtrutki, uratuje znacznie więcej ludzi, niż pułkowy konsyliarz 
      zaklasyfikowany jako felczer? 

      - Oczywiście, że przychodziło. Ale po prostu zdarzają się takie sytuacje, 
      kiedy człowiek, żeby nie stracić szacunku dla samego siebie, musi popełnić 
      wyraźne głupstwo. 

      - Nawet jeśli ów szacunek dla siebie kupuje się za cenę obcego życia? 

      - N-nie wiem... W końcu Jedyny może mieć swoje zdanie na ten temat... 

      - To znaczy, że decyzję podejmuje pan, a odpowiada za nią Jedyny? Sprytnie 
      wymyślone! A przecież pan to samo mówił Kumajowi, niemal tymi samymi 
      słowami, co i ja. Pamięta pan? Wtedy oczywiście, wszystkie nasze argumenty 
      przepadły: jeśli troll coś sobie wbije do głowy - żegnaj, rozumie. "Nie 
      mamy prawa stać z boku, kiedy ważą się losy ojczyzny" - i oto wspaniały 
      mechanik staje się inżynierem drugiego stopnia. Zaiste bezcenny nabytek 
      dla Armii Południe! A panu zaczyna się wydawać, że Sonia patrzy na pana 
      jakoś nie tak: jakże to, brat walczy na froncie, a narzeczony tymczasem 
      patroszy króliki na Uniwersytecie. A wtedy pan nie wymyślił nic 
      mądrzejszego, jak pójść w ślady Kumaja. Głupota, jak powiadają, jest 
      zaraźliwa. Tak więc dziewczyna zostanie i bez brata, i bez narzeczonego. 
      Mam rację? 

      Haladdin jakiś czas nie odrywał wzroku od języków płomienia, pląsających 
      nad popiołem - dziwne, ognisko płonie i płonie, a przecież Nazgul nic do 
      niego nie dorzucał. Miał poczucie, jakby Sharha-Rana naprawdę przyłapał go 
      na czymś niegodnym. Co jest, do diabła?! 

      - Jednym słowem, panie doktorze, w głowie ma pan, przepraszam za 
      wyrażenie, gęstą kaszę. Decyzje podejmować pan potrafi, ale żadnej 
      logicznej konstrukcji nie doprowadza do końca zjeżdża pan na emocje. 
      Zresztą, w naszym przypadku to nawet, w pewnym sensie, dobrze... 

      - Co, mianowicie, dobrze? 

      - Widzi pan, decydując się przyjąć moją propozycję, podejmie pan walkę z 
      przeciwnikiem, który jest nieskończenie silniejszy od pana. Jednakże 
      pańskie działania są jakże często całkowicie irracjonalne, tak więc 
      przewidzieć je będzie mu strasznie trudno. Oto w czym, być może, zasadza 
      się nasza jedyna nadzieja. 





      16
      C iekawe - rzucił Haladdin po krótkim namyśle. - Proszę mówić. Co to za 
      propozycja, jestem zaintrygowany. 

      - Proszę poczekać, nie tak od razu. Najpierw muszę pana powiadomić, że 
      pańska Sonia jest cała i zdrowa. Nawet względnie bezpieczna... Jednym 
      słowem - może pan wyjechać z nią do Umbaru lub do Khandu. I tam 
      kontynuować swoje badania. A w końcu właśnie nagromadzenie i zachowanie 
      wiedzy... 

      - Może już dość, co?! - skrzywił się Haladdin. - Nigdzie się stąd nie 
      wybieram... przecież to pan chciał usłyszeć, prawda? 

      - Prawda - skinął głową Sharha-Rana. - Ale człowiek powinien mieć wybór, a 
      dla ludzi pańskiego pokroju to po trzykroć ważne. 

      - Właśnie, właśnie! Żeby pan mógł potem rozłożyć ręce i oświadczyć: 
      "Przecież sam wlazłeś w to bagno, chłopie. Nikt cię tam drzewcem halabardy 
      nie popychał!" A jeśli ja w tej chwili powiem, żebyście mnie pocałowali z 
      wszystkimi waszymi sprawami, i skoczę sobie do Umbaru, to co wtedy? 

      - Nie skoczy pan! Proszę nie myśleć, Haladdinie, że podpuszczam pana: tu 
      będzie ogromnie dużo pracy, ciężkiej i śmiertelnie niebezpiecznej, tak 
      więc będziemy potrzebowali każdego: żołnierza, mechanika, poety... 

      - A oni niby po co? 

      - "Oni" będą potrzebni kto wie, czy nie bardziej od innych. Musimy 
      przecież ratować wszystko, co jeszcze można uratować na tej ziemi, ale 
      przede wszystkim pamięć o tym, kim jesteśmy i kim byliśmy. Powinniśmy 
      zachować ją, jak węgle pod popiołem - w katakumbach, w diasporze... A tu 
      bez poetów nie można się obyć. 

      - Więc mam uczestniczyć w waszych "operacjach ratunkowych" ? 

      - Pan - nie. Muszę panu zdradzić smutną tajemnicę: cała nasza dzisiejsza 
      działalność w Mordorze w gruncie rzeczy niczego już nie może zmienić. 
      Przegraliśmy najważniejszą bitwę w historii Ardy - magia Białej Rady i 
      elfów pokonała magię Nazguli i teraz kiełki rozumu i postępu, pozbawione 
      naszej opieki, będą bezlitośnie wydarte z żyznego gruntu Sródziemia. 
      Magiczne moce przebudują ten Świat według swego gustu i nie będzie w nim 
      już miejsca na technologiczne cywilizacje, podobne do mordorskiej. 
      Trójwymiarowa spirala Historii straci pionową składową i opadnie w 
      zamknięty cykl: miną wieki i tysiąclecia, ale zmieniać się będą tylko 
      imiona królów i nazwy wygranych przez nich bitew. A ludzie... ludzie na 
      zawsze zostaną żałosnymi, skażonymi istotami, którym nie wolno unieść 
      spojrzenia na Władców Świata, elfów: przecież tylko w zmieniającym się 
      świecie śmiertelny może zmienić swe przekleństwo w błogosławieństwo i, 
      doskonaląc się w łańcuchu pokoleń, wzbić się ponad nieśmiertelnych... Miną 
      dwa, może trzy dziesięciolecia, i elfy zmienią Sródziemie w wystrzyżony i 
      wypielęgnowany trawnik, a ludzi w zabawne domowe zwierzątka. Odbiorą im 
      zupełny drobiazg - prawo do Aktu Tworzenia, a w zamian dadzą ogrom 
      prostych i niewybrednych uciech. Zresztą, zapewniam pana, Haladdinie - 
      wielu pójdzie na tę wymianę bez żadnego poczucia krzywdy. 

      - Ta większość mnie nie rusza - niech się sama martwi o siebie. Ale wynika 
      z tego, że naszym największym wrogiem nie są Gondorczycy, a elfy? 

      - Gondorczycy są dokładnie takimi samymi ofiarami jak wy, i nie ma co o 
      nich w ogóle mówić. Na dobrą sprawę, to i elfy nie są wrogami w zwyczajnym 
      tego stówa znaczeniu. Czy można nazwać człowieka wrogiem jelenia? Zgoda, 
      poluje na niego - też mi wielka rzecz, przecież w końcu również chroni. Z 
      drugiej strony - człowiek opiewa moc starego samca, omdlewa na widok 
      aksamitnych oczu sarenki, karmi z dłoni osieroconego jelonka. Tak więc 
      dzisiejsze okrucieństwo elfów - rzecz tymczasowa, w pewnym sensie, ale 
      konieczna. Gdy Świat dojdzie do stanu niezmiennego, na pewno nie będą 
      działały tak ostro. Ostatecznie zdolność do Aktu Tworzenia to 
      bezapelacyjne odchylenie od normy, i takich ludzi można będzie leczyć, a 
      nie zabijać, jak to się dzieje dziś. Zapewne też nie będą się tym 
      nieśmiertelni zajmowali sami - znajdą się swoi, miejscowi... Już się wielu 
      znalazło... Trzeba dodać, że ten elficki świat będzie całkiem niegłupi: 
      stojący staw, jasna sprawa - w sensie estetycznym przegrywa ze 
      strumieniem, ale kwitnące na jego powierzchni grzybienie są naprawdę 
      przepiękne... 

      - Jasne. A jak można przeszkodzić w utworzeniu z całego naszego Sródziemia 
      tego... bagna z zachwycającymi grzybieniami? 

      - Zaraz wszystko wyjaśnię, tylko zacząć muszę od początku, jakby dokoła. 
      Szkoda, że nie jest pan matematykiem - byłoby łatwiej... Gdyby pan czegoś 
      nie rozumiał proszę od razu pytać, dobrze? Tak więc, każdy z mieszkańców 
      zasiedlonych Światów łączy w sobie dwie składowe. W rzeczywistości mowa 
      jest o dwóch różnych światach - mają one własne prawa, ale współistnieją w 
      jednej powłoce. Przyjęto mówić o nich: światy "fizyczny" i "magiczny", 
      chociaż nazwy te są umowne: magiczny świat jest zupełnie obiektywny, i w 
      tym sensie fizyczny, a fizyczny ma szereg właściwości niespotykanych w 
      fizyce, przez co można je uważać za magiczne. W przypadku Ardy są to 
      odpowiednio, Sródziemie i Błogosławione Królestwo z zasiedlającymi je 
      rozumnymi rasami - ludźmi i elfami. Światy te są względem siebie 
      równoległe, a granica między nimi jest postrzegana przez ich mieszkańców 
      nie jako rubież przestrzenna, a czasowa: każdy świetnie wie, że nie ma 
      teraz czarodziejów, a smoki i gobliny już nie istnieją. Jednak 
      pradziadowie jego, niewątpliwie całe to bractwo znali. I tak z pokolenia 
      na pokolenie. To nie jest jakiś wymysł, jak sądzi wielu, a zupełnie 
      obiektywna konsekwencja dwuskładnikowej struktury zasiedlonych Światów. 
      Mogę panu zademonstrować odpowiednie modele matematyczne, ale i tak pan 
      tego nie pojmie. Na razie rozumie mnie pan? 

      - Całkowicie. 

      - Idźmy dalej. Z nieznanego powodu - może pan to uważać za dziwny kaprys 
      Jedynego - w naszej Ardzie - i tylko w niej! - powstała bezpośrednia 
      łączność między światami fizycznym i magicznym, która pozwala ich 
      mieszkańcom oddziaływać na siebie w realnej czasoprzestrzeni. Inaczej 
      mówiąc, strzelać do siebie z łuków. Ten międzyprzestrzenny "korytarz" 
      istnieje dzięki oddziaływaniu tak zwanego Zwierciadła. Powstało ono 
      niegdyś w świecie magicznym (właśnie "powstało", a nie "zostało 
      wykonane"!) wraz z siódemką Kamieni Jasnowidzenia - palantirów i nie może 
      istnieć samodzielnie bez nich. Chodzi o to, że i Zwierciadło i palanriry 
      są produktami rozdzielenia jednej substancji - Odwiecznego Ognia. 

      - Zaraz, palantir, to chyba system nadprzestrzennej łączności, czy nie 
      tak? 

      - Można go wykorzystać również w ten sposób. Ale można też, na przykład, 
      wbijać nim gwoździe... Chociaż nie - śliski jest i okrągły. Ale jako 
      obciążnik na pewno by się nadał! Proszę zrozumieć - każdy z tych 
      magicznych przedmiotów dysponuje wieloma właściwościami i zastosowaniami, 
      ale dla przeważającej większości z nich w naszym świecie nie ma nawet nazw 
      i określeń. Dlatego są wykorzystywane do, diabli wiedzą, czego: palantiry 
      dla łączności na wielkie odległości, a Zwierciadło do prymitywnego 
      przepowiadania przyszłości... 

      - Też mi "prymitywnego"! 

      - Zapewniam pana, że to naprawdę drobiazg z porównaniu z innymi jego 
      możliwościami... Poza tym, Zwierciadło przecież nie rysuje obiektywnego 
      obrazu przyszłości Ardy, a jej warianty - właśnie warianty! - 
      indywidualnych losów tej osoby, która do niego zagląda. Czy panu, uczonemu 
      - eksperymentatorowi, muszę mówić, że pomiarowy przyrząd wpływa 
      bezpośrednio na wynik pomiaru - a tu przecież przyrządem jest nie byle co, 
      a człowiek, istota obdarzona wolną wolą... 

      - No nie, cokolwiek pan powie... Przepowiadanie przyszłości... To robi 
      wrażenie. 

      - Niechże pan da spokój z tym "przepowiadaniem przyszłości" - rzucił jakby 
      skrzywiony z irytacji Sharha-Rana. - A zakłócenie zasady przyczynowości, 
      nie robi na panu wrażenia? 

      - Cz-czego? 

      - Właśnie tego... Do zasady przyczynowości przejdziemy później. Na razie 
      musi pan zapamiętać, że palantiry - ogólnie rzecz biorąc - kontrolują 
      przestrzeń, a Zwierciadło - czas. Teraz idźmy dalej. Chodzi o to, że dwa 
      światy Ardy są asymetryczne względem dowolnego parametru, tak więc "kanał" 
      między nimi działa bardzo wybiórczo. Na przykład, mnóstwo magicznych istot 
      czuje się tu jak w domu, a odwiedzić Błogosławione Królestwo - a i to na 
      krótko - udało się niewielkiej liczbie ludzi. Właśnie oni są nazywani w 
      Sródziemiu magami. 

      - A Nazgule to też magowie? 

      - Oczywiście. Tak więc tę asymetrię równoważyła pewna okoliczność. 
      Jakkolwiek niewielkie są możliwości magów w tamtym, sąsiednim świecie, to 
      stało się tak, że właśnie im udało się zagarnąć Zwierciadło z palantirami 
      i przenieśli te rzeczy właśnie tu, do Sródziemia. W sumie: elfy mogą 
      zasiedlić Śródziemie, podczas gdy ludzie nie mogą zasiedlić 
      Błogosławionych Królestw, ale przy tym kontrola nad międzyświatowym 
      "kanałem" pozostaje w rękach magów - przedstawicieli tutejszego świata. 
      Kontakty są możliwe, ale jakakolwiek ekspansja - nie. Jak pan widzi, 
      Jedyny stworzył wyjątkowo dobrze przemyślany system... 

      - Tak, na zasadzie "podwójnego klucza". 

      - Ma pan całkowitą rację. Nie przewidział tylko jednego: część magów tak 
      się zachwyciła Błogosławionym Królestwem, że postanowiła za wszelką cenę 
      przykroić Śródziemie na jego obraz i podobieństwo. Zjednoczyli się w 
      Białej Radzie. Inni - którzy sformowali potem Kapitułę Nazguli - byli 
      kategorycznie przeciwko. Czyż można, będąc przy zdrowych zmysłach i 
      sprawnej pamięci, burzyć własny świat, by zbudować na jego ruinach gorszą 
      kopię obcego? Każda ze stron miała swoje racje, obie szczerze chciały 
      uczynić ludzi Śródziemia bardziej szczęśliwymi... 

      - Wszystko jasne... 

      - No właśnie. Gdy między Białą Radą i Nazgulami zaczęła się walka o 
      przyszłość Śródziemia, i jedni, i drudzy zaczęli szybko szukać naturalnych 
      sojuszników. My zaczęliśmy pomagać dynamicznym cywilizacjom centralnego 
      Śródziemia - przede wszystkim Mordorowi, w pewnym też stopniu Umbarowi i 
      Khandowi, natomiast ostoją Białej Rady stały się tradycyjne społeczności 
      Północy i Zachodu, no i - to jasne - Zaczarowane Lasy. Najpierw Biali byli 
      przekonani o swoim zwycięstwie. Stało się jednak tak, że na początku wojny 
      i Zwierciadło, i niemal wszystkie palantiry znajdowały się w ich rękach. 
      Oni rzeczywiście otworzyli Śródziemie dla elfickiej ekspansji, by 
      zmobilizować przeciwko Mordorowi wszystkie magiczne siły, zarówno 
      miejscowe, jak i obce. Biali magowie nie przewidzieli jednego: nasza 
      droga, droga Wolności i Wiedzy, okazała się tak atrakcyjna, że wielu ludzi 
      - najlepszych ludzi Śródziemia - przybyło, by stać się magiczną tarczą dla 
      cywilizacji mordorskiej. Jeden po drugim byli miażdżeni uderzeniami magii 
      Zachodu, ale na ich miejsce przychodzili inni. Jednym słowem, za wasz 
      spokój zapłacono wysoką cenę, Haladdinie. Najwyższą... 

      - Dlaczego my sami nic o tym nie wiemy? 

      - Bo to was nie powinno dotyczyć. Opowiadam to teraz tylko w jednym celu: 
      przystępując do walki, proszę pamiętać, że walczy pan także i za nich... 
      Ale to poetycka aluzja... Krótko mówiąc, układ był bardzo dla nas 
      niedobry, ale potrafiliśmy za cenę wielu ofiar obronić cywilizację 
      mordorską, a ta wyszła z niemowlęctwa. Jeszcze jakieś pięćdziesiąt, 
      siedemdziesiąt lat i skończyłaby się u was rewolucja techniczna, a wtedy 
      nie balibyście się już nawet diabła. Od tej chwili elfy, nikomu już nie 
      wadząc, siedziałyby w swych Zaczarowanych Lasach, a reszta Śródziemia 
      poszłaby waszą drogą. Wtedy, zrozumiawszy, że przegrywają rywalizację, 
      magowie Białej Rady zdecydowali się na naprawdę straszliwy krok: wszczęli 
      przeciwko Mordorowi wojnę na śmierć i życie, wciągnęli w nią bezpośrednio 
      elfów, a jako zapłatę za sojusz przekazali im Zwierciadło. 

      - Przekazali Zwierciadło elfom?! 

      - Tak. To było najprawdziwsze szaleństwo. Przywódca Białej Rady, Saruman, 
      który jest wystarczająco przewidującym człowiekiem, walczył z tym planem 
      do ostatniej chwili, a gdy mimo to został on przyjęty, porzucił szeregi 
      białych magów. Radzie zaczął przewodniczyć Gandalf - inicjator 
      "Ostatecznego rozwiązania kwestii mordorskiej". 

      - Zaraz, jaki Saruman? Czy to nie król Isengardu? 

      - On właśnie. Wszedł w czasowy sojusz z nami, ponieważ od razu zrozumiał, 
      czym się skończą dla Śródziemia zabawy z mieszkańcami Zaczarowanych Lasów. 
      Już dawno temu ostrzegał Białą Radę: "Wykorzystanie elfów w naszej walce z 
      Mordorem to to samo, co podpalić dom, chcąc się pozbyć karaluchów..." Tak 
      się, niestety, stało. Mordor leży w gruzach, a Zwierciadło znajduje się w 
      Lorien, w rękach elfickiej Władczyni Galadrieli. Jeszcze trochę i elfy 
      zmiotą Białą Radę, jak okruchy z obrusa, i będą rządzić całym Sródziemiem 
      według swego "widzimisię". Pamięta pan, jak mówiłem o zasadzie 
      przyczynowości? Tak więc, najważniejsze, co odróżnia magiczny świat od 
      naszego to to, że tam ta zasada nie obowiązuje, a dokładniej mówiąc - jej 
      działanie jest bardzo ograniczone. Gdy tylko elfy poznają właściwości 
      swego Zwierciadła, co nie jest takie proste nawet dla nich, bo przecież 
      wcześniej nie mieli z nim do czynienia, i zrozumieją, że daje im ono 
      władzę również nad zasadą przyczynowości, natychmiast i na zawsze 
      przekształcą nasz Świat w zaplute pobocze Błogosławionego Królestwa. 

      - Więc wygląda, że żadnego wyjścia nie ma? - cicho zapytał Haladdin. 

      - Jest jedno. Na razie jeszcze jest. Sródziemie można uratować tylko 
      całkowicie odizolowując je od świata magicznego. W tym celu należy 
      zniszczyć Zwierciadło Galadrieli. 

      - Czy my możemy to zrobić? - Pełen zwątpienia lekarz pokręcił głową. 

      - My - jeśli mówimy o Nazgulach - nie. Już nie. Ale wy - konsyliarzu 
      polowy drugiego stopnia Haladdinie - możecie. Właśnie pan, i nikt inny - 
      od wskazującej go ręki Sharha-Rany powiało nagle jakimś nieziemskim 
      chłodem - zdolny jest podrzeć osnowę magicznej siły elfów i zachować ten 
      Świat takim, jaki jest. 





      17
      N astała cisza. Oszołomiony Haladdin wpatrywał się w Nazgula, oczekując 
      wyjaśnień. 

      - Tak jest, nie przesłyszał się pan, doktorze. Niech pan zrozumie, 
      aktualnie w Mordorze wielu wspaniałych ludzi, również pańska Sonia, 
      działają w naszej wspólnej sprawie. Walczą w partyzantce, ukrywają w 
      bezpiecznych miejscach dzieci, tworzą tajne przechowalnie wiedzy... W 
      każdej sekundzie nadstawiają karku w ruinach Barad-Dur, nurzają się w 
      rzygowinach okupacyjnej administracji, umierają podczas tortur. Robią 
      wszystko, co w ludzkiej mocy, nie myśląc o sobie i nie oczekując niczyjej 
      wdzięczności. Ale od pana - rozumie pan, Haladdinie - od pana jednego 
      zależy, czym ostatecznie będą te ofiary: zapłatą za przyszłe zwycięstwo, 
      czy po prostu przedłużeniem agonii. Rad bym uwolnić pana od tego 
      straszliwego ciężaru, ale nie mogę. To pana przeznaczenie. Tak wypadło... 

      - Ależ nie, to po prostu jakaś pomyłka! - Haladdin pokręcił głową. - Coś 
      tam nakręciliście... Przecież mówi pan: "złamać magię elfów", a ja nie mam 
      zielonego pojęcia o magii, zupełnie żadnego! Nie miałem nigdy żadnych 
      magicznych zdolności... Nie potrafiłem nawet wykonać takiego drobiazgu jak 
      znalezienie ukrytego przedmiotu za pomocą różdżki. 

      - Nawet pan nie podejrzewa jak bliski jest sedna sprawy! Taki całkowity 
      brak magicznych zdolności, jak w pańskim przypadku to rzecz niezmiernie 
      rzadka, niemal niemożliwa. Proszę zrozumieć: przyroda pozbawiła was strzał 
      i miecza, ale wyposażyła w zamian we wspaniałą tarczę: człowiek, 
      całkowicie pozbawiony magicznych zdolności, sam jest absolutnie odporny na 
      obce magiczne oddziaływania. Elfy teraz stały się tak mocne, że bez 
      żadnych problemów zetrą na pyl każdego czarodzieja, ale z panem będą 
      musiały grać według reguł świata racjonalnego - a tu atuty rozkładają się 
      już bardziej równomiernie. No i do tego ta pańska skłonność do 
      nieprzewidywalnych emocjonalnych decyzji. To też, między nami mówiąc, 
      pewna trudność... Szczerze mówiąc, szansę na zwycięstwo są i tak 
      niewielkie, ale w innych wariantach w ogóle ich nie ma. 

      - Ale proszę zrozumieć, że nie mogę podjąć się zadania, o którym nie mam 
      żadnego pojęcia. - Haladdin był w rozpaczy. - Sam zginę - pal licho, ale 
      przecież pogrzebię wysiłek tylu ludzi... Nie, nie mogę. Poza tym, co z 
      Sonią? Przecież powiedział pan, że jest bezpieczna i możemy wyjechać do 
      Umbaru. A teraz dowiaduję się, że pracuje dla was. No to, jak jest? 

      - Co do Soni, to proszę się nie martwić - to zuch dziewczyna. Widziałem ją 
      w Barad-Dur. Miasto płonęło przez kilka dni z rzędu, ci z zachodu też nie 
      mogli do niego wejść. W piwnicach było pełno ludzi - dzieci, ranni... A 
      ona zajmowała się właśnie wyszukiwaniem ludzi w ruinach i dokonywała 
      czasem rzeczy zupełnie niewiarygodnych. Pan też musi znać ten jej dar - 
      całkowity brak lęku o własne życie. Kobiety w ogóle częściej niż mężczyźni 
      posiadają tę właściwość, nie sądzi pan? Proszę zrozumieć, człowiekowi, 
      który niczego się nie boi, nic nie może się stać - zasłużenie w tym 
      oddziale sanitarnym uważano ją za talizman. To jest prawdziwa stara magia, 
      a nie jakieś tanie zaklęcia, proszę uwierzyć słowu zawodowca. Teraz Sonia 
      jest w jednej z naszych kryjówek w Górach Popielnych - trzydzieści sześć 
      dzieciaków z Barad-Dur i "mama Sonia". Tam jest naprawdę bezpiecznie... 

      - Dzięki. 

      - Nie ma za co, po prostu jest we właściwym miejscu... Niech pan posłucha, 
      Haladdinie, ja, jak mi się wydaje, całkowicie zastraszyłem pana tym 
      patetycznym przemówieniem. Proszę nie mieć takiej pogrzebowej miny! Niech 
      pan przywoła na pomoc swój zdrowy cynizm i popatrzy na tę historię jak na 
      czysto naukowy, teoretyczny problem. Takie, wie pan, ćwiczenie umysłowe 
      ułożenie łamigłówki. 

      - Panu, jak mi się wydaje - odparł Haladdin z pochmurną miną - powinno być 
      wiadome, że uczony i palcem nie kiwnie, jeśli nie ma pewności, że w jego 
      ręku są wszystkie kawałki łamigłówki, a jej ułożenie jest w ogóle możliwe. 
      Nauka nie zajmuje się szukaniem czarnego kota w ciemnym pokoju, w którym 
      nigdy kota nie było. To domena filozofów... 

      - Co do tego mogę pana uspokoić: w tym ciemnym pokoju czarny kot jest, to 
      gwarantuję. Problem tylko w tym, żeby go schwytać. Tak więc - zadanie. 
      Dane: wielki gabarytowo magiczny kryształ, umownie nazywany Zwierciadłem, 
      znajdujący się w samym sercu Złotego Lasu, w Lorien, w posiadaniu 
      elfickiej Władczyni Galadrieli. Należy zniszczyć wspomniany kryształ. 
      Spróbujemy? 

      - Parametry kryształu? - Bez szczególnej ochoty, ale włączył się jednak do 
      zabawy Haladdin. 

      - Proszę pytać! 

      - N-no... Na początek, kształt, może wymiary, waga... 

      - Kształt - ziarno soczewicy. Wymiary - półtora jarda średnicy, stopa 
      grubości. Waga - około dziesięciu cetnarów, jeden człowiek nie uniesie. 
      Prócz tego pewnie będzie w jakiejś metalowej oprawie. 

      - Tak... No dobrze, a wytrzymałość? 

      - Absolutna. Taka sama jak palantirów. 

      - Jak mam to rozumieć - "absolutna"? 

      - Wprost - nie da się rozwalić. 

      - No to... No to jak, przepraszam, mam je... ? 

      - Tą wiedzą - głos Nazgula nagle nabrał twardości, rozległ się w nim metal 
      oficerskiego tonu - pan już dysponuje. Proszę tylko wytężyć pamięć. 

      "Diabli nadali. Zwalił mi się na głowę... Może pogonić go stąd, co? Zaraz, 
      zaraz... Co on mi powiedział o Zwierciadle i palantirach?" 

      - Zwierciadło i palantiry... powstały w wyniku podziału Odwiecznego 
      Ognia... Żarem, pewnie on może je zniszczyć, czy tak? 

      - Brawo, Haladdinie! Właśnie tak i w żaden inny sposób. 

      - Zaraz, spokojnie, a skąd go wziąć, ten Odwieczny Ogień? 

      - Ma pan do dyspozycji całą Orodruinę. 

      - Żarty się pana trzymają? Gdzie Orodruina, a gdzie Lorien? 

      - Na tym właśnie - rozłożył ręce Sharha-Rana - polega pańskie zadanie. 

      - Hm... - pokręcił głową Haladdin. - Takie buty... Znaczy tak: przedostać 
      się do elfickiej stolicy to raz - zagiął palec. 

      - Wykiwać tamtejszą królową to dwa, buchnąć jej medalionik o wadze 
      dziesięciu cetnarów to trzy. Dowlec go do Orodruiny to już cztery... No, 
      na to, że trzeba go jeszcze wepchnąć do Orodruiny, nie będziemy ustalali 
      oddzielnego punktu... A na to wszystko mam czasu... eee? 

      - Trzy miesiące - suchym tonem rzucił Nazgul. - Dokładniej mówiąc - sto 
      dni. Jeśli nie wyrobi się pan do pierwszego sierpnia, można zwijać siły: 
      nic już nikomu nie będzie potrzebne. 

      Dla spokoju sumienia przez dłuższą chwilę naprawdę rozkładał w głowie ten 
      szalony pasjans. Ale nie, gdzie tam - po czym, z widoczną ulgą, 
      powiedział: 

      - Dobrze, Sharha-Rana, poddaję się. Niech pan poda rozwiązanie. 

      - Nie znam go - spokojnie odpowiedział Nozgul. I zwróciwszy ku gwiazdom 
      to, co kiedyś było jego obliczem, wymamrotał z dziwnym smutkiem: - Jak ten 
      czas leci. Już niecała godzina... 

      - J-jak to, nie zna pan? - w końcu wykrztusił Haladdin. 

      - Przecież pan powiedział, że rozwiązanie istnieje! 

      - Prawda. Rozwiązanie rzeczywiście istnieje, ale ja osobiście go nie znam. 
      A nawet gdybym znał, to nie miałbym prawa go podać, gdyż to pogrzebałoby 
      od razu cały ten pomysł. Według reguł gry powinien pan przejść tę drogę 
      samodzielnie. To nie znaczy, że musi pan iść samotnie - w tym już pana 
      głowa. Może pan otrzymywać techniczną pomoc innych ludzi, ale wszystkie 
      decyzje muszą być własne. Ja ze swej strony, gotów jestem przekazać 
      dowolne informacje, które mogą się przydać w misji - ale żadnych 
      konkretnych podpowiedzi. Proszę wyobrazić sobie, że to nie ja stoję przed 
      panem, a jakaś tam Encyklopedia Ardy. Ale jedno trzeba mieć na uwadze: ma 
      pan do dyspozycji niecałą godzinę. 

      - Dowolne informacje? - Ciekawość wzięła górę na wszelkimi innymi 
      odczuciami. 

      - Dowolne, byle nie magiczne informacje - sprecyzował Nazgul. - Wszystko, 
      co tylko dusza zapragnie: o technologii produkcji mithrilu, o elfickich 
      dynastiach, o Pierścieniu Wszechwładzy, o zakonspirowanej mordorskiej 
      agenturze w Minas Tirith czy Umbarze... Proszę pytać, Haladdinie. 

      - Proszę poczekać! Pan powiedział - "byle nie magiczną", a sam wspomniał o 
      Pierścieniu Władzy. Jakże to? 

      - Pamięta pan - nieco rozdrażnionym tonem odezwał się Sharha-Rana - że 
      zostało - znowu podniósł głowę do góry - jakieś pięćdziesiąt minut? Daję 
      panu słowo honoru, że ta głupia historia, a nie było w niej nawet śladu 
      magii, nie ma żadnego związku z pańską misją! 

      - A takie stwierdzenie, nawiasem mówiąc, jest już bezpośrednią 
      podpowiedzią! 

      - Trafiony! Dobrze, niech pan słucha, skoro nie żal panu czasu. Pan 
      decyduje, co jest ważne, a co nie. 

      Haladdin sam już pożałował, że zadał pytanie, ponieważ zrozumiał - 
      wspomnienia te nie są specjalnie przyjemnie dla Sharha-Rany. Ten jednakże, 
      już zaczął opowieść, i Haladdinowi znowu wydało się, że w mroku pod 
      kapturem błądzi bezcielesny, sarkastyczny uśmieszek. 

      - Była to jedna z wielu naszych prób skłócenia Zachodnich sojuszników, z 
      której, niestety, nic nie wyszło. Wykonaliśmy wspaniały pierścień, nad 
      którym ślęczeli nasi najlepsi metalurdzy, rozpuściliśmy wieści, o tym, że 
      daje on jakoby władzę nad całym Sródziemiem, i przerzuciliśmy go przez 
      Anduinę. Mieliśmy nadzieję, że Rohirrimowie i Gondorczycy wezmą się za 
      gardła z jego powodu... Tak się stało, rzeczywiście połknęli przynętę 
      razem z żyłką i spławikiem. Ale Gandalf...! Gandalfod razu wyczuł, skąd 
      wiatr wieje. Chcąc więc uratować koalicję od rozpadu, owinął sobie 
      wszystkich wokół palca: pierwszy dotarł do Pierścienia, przejął go, ale 
      nie chciał przechowywać czy ukrywać - spowodował tylko, że zaginął. 

      Schował go uczciwie. Nasz wywiad dwa lata męczył się, żeby wymacać trop. 
      Okazało się, że Pierścień jest w Shire - to taka dziura na skraju 
      północnego zachodu: rzeźbione okładziny okien, malwy przed domami i świnia 
      w kałuży na środku głównej ulicy... No to, co mieliśmy zrobić? Ani 
      Gondorczycy, ani Rohirrimowie do tego Shire'u nie zaglądali nigdy w życiu. 
      Gdybyśmy wykradli Pierścień i ponownie dokonali przerzutu przez Anduinę - 
      nasze uszy sterczałyby z tej historii na dobry sążeń, wszyscy wiedzieliby, 
      kto się wtrącił. Wtedy zrodził się pomysł. Będziemy udawać, że też 
      polujemy na ten Pierścień i wystraszymy jego właściciela. I 
      postanowiliśmy, jak ostatni głupcy, że my sami, Nazgule, to zrobimy. A co 
      to za problem - jedna noga tu, druga tam... No i, po durnemu wzięliśmy się 
      do dzieła, a to była, delikatnie mówiąc, nie nasza kompetencja. Dyletant 
      zostanie dyletantem, choćby miał sześć rozumów. Para prawdziwych 
      zwiadowców sto razy lepiej by się z tym uwinęła niż my, niż cała nasza 
      Kapituła... 

      W sumie Nazgul może przybierać dowolną postać, ale wtedy wyglądaliśmy jak 
      ja teraz. Pan, człowiek wykształcony, też zbladł onegdaj, a co mieli tamci 
      powiedzieć? Przecież to buraki... Krótko mówiąc, ubraliśmy się możliwie 
      przerażająco,przejechaliśmy się po tamtej okolicy w pełnym rynsztunku, 
      niemal wrzeszcząc na każdym rogu: "A gdzie tu mieszka taki to a taki, 
      władca Pierścienia Władzy? 

      Dawać go tu!" Dobrze, że oni tam nie mają nie tylko kontrwywiadu, ale i 
      policji! Fachowcy od razu by skapowali: "Hej, nie tak, chłopcy, coś nie 
      tak. Gdy ktoś naprawdę szuka człowieka, to nie tak to robi!" Ale te 
      wiejskie gamonie - posiadacz Pierścienia i jego kolesie - nie mieli rzecz 
      jasna wątpliwości w nasze intencje. Tak więc, goniliśmy ich spokojnie na 
      Wschód, lekko strasząc, żeby nie przesiadywali w oberżach. 

      A tymczasem nasi ludzie naprowadzili na nich gondorskiego księcia 
      Boromira. Bo to dla niego, prawdę mówiąc, cała ta zabawa była wszczęta: on 
      za Pierścień Władzy był gotów z kości własnego ojca klajster ugotować. I 
      gdy książę dołączył do drużyny - a już i inni się dołączyli - pomyśleliśmy 
      sobie, że już jest cacy, że nie musimy za nimi się szwendać i denerwować 
      biedaków. Myśleliśmy: - Teraz nasz pierścionek do Minas Tirith dotrze w 
      całości i w znakomitej kompanii". Przekazaliśmy popędzanie drużyny 
      oddziałowi orokuenów i zapomnieliśmy o sprawie. I zapłaciliśmy za to 
      straszną cenę. Wyszli nasi na brzeg Anduiny, patrzą - pogrzebowa łódź. 
      Boromir. Cześć i czołem... Widać coś tam w drużynie nie tak poszło, i byli 
      w niej chłopy mocniejsze niż on. No i, ślad po Pierścieniu zaginął. A tak 
      szczerze mówiąc, to nikt go nie szukał. Inne sprawy zaprzątnęły nasze 
      głowy. 

      W sumie wygłupiliśmy się tragicznie, nie ma co. Do dziś wstyd przypomnieć 
      sobie... No to jak, doktorze, rozbawiła pana ta pouczająca nowelka? Ale 
      widzę, że nie słuchał pan wcale... 

      - Proszę mi wybaczyć, Sharha-Rano! - Haladdin oderwał w końcu wzrok od 
      przezroczystopomarańczowych węgli i nagle uśmiechnął się. - Ta opowieść 
      natchnęła mnie w dziwny sposób pewnym pomysłem. I - tak mi się wydaje - 
      znalazłem rozwiązanie naszej łamigłówki... W każdym razie, pewne podejście 
      do rozwiązania. Czy według warunków tej gry mogę je przekazać panu? Czy to 
      będzie uważane za podpowiedz? 





      18
      N ie - po chwili namysłu odpowiedział Sharha-Rana. - Mam na myśli, że nie 
      będzie. Niech pan opowie, co wymyślił. 

      - Ale najpierw pan mi opowie o palantirach, dobrze? 

      - Ile tylko dusza zapragnie. To są również magiczne kryształy. Pana, z 
      właściwym mu ograniczeniem magicznej dyspozycji, mogą zainteresować 
      wyłącznie jako środki łączności. Wszystko, co otacza jeden kryształ, może 
      zostać przekazane drugiemu - obrazy, dźwięki, zapachy. Podkreślam, że 
      przekazywana jest nie informacja o tym otoczeniu, a ono samo. 
      Wytłumaczenie tego, jak się to odbywa jest zadaniem dość trudnym, a panu 
      ta wiedza na nic się nie przyda. Myśli i uczucia wcale nie są 
      przekazywane, to wszystko bzdury i opowiastki. Palantir może odbierać 
      informację i może ją nadawać. Może też pracować w trybie jednoczesnym. 
      Teoretycznie możliwy jest równoczesny kontakt kilku kryształów, ale to 
      jest bardzo skomplikowana sprawa. 

      - A jak wygląda taki palantir? 

      - Kula z mlecznego kryształu o wymiarach głowy dziecka. 

      - Aha, przynajmniej da się przenosić, to już plus... No to tak: siedem 
      palantirów i Zwierciadło tworzą system i pojedynczo nie istnieją, prawda? 
      Dlatego można zamiast tego Zwierciadła wrzucić do Orodruiny palantiry i 
      uzyskamy ten sam wynik! A pan mi zaraz powie, gdzie ich szukać. Może tak 
      być? 

      - Hm... Sprytne! Ale, niestety, technicznie niewykonalne. W każdym razie, 
      ja tak oceniam. Przecież potrzebuje pan całej siódemki, bez wyjątku, 
      ponieważ inaczej nic z tego nie wyjdzie, a niektóre palantiry są 
      praktycznie nieosiągalne. U nas w Mordorze jest jeden, z nim nie ma 
      problemu. Palantir Denethora, jak sądzimy, przejął Aragorn. Sarumana 
      dostał się Gandalfowi... Do tych, przynajmniej teoretycznie, można by było 
      dotrzeć. To już trzy. Ale jest jeszcze palantir elfów zachodnich. 
      Tamtejszy Władca, Kirdan, przechowuje go w wieży na Emyn Beraid - a czy to 
      lepsze od Lorien? Tyle że droga dalsza... No i na koniec - palantir 
      Osgiliath, wrzucony niegdyś do wód Anduiny. Gdzie go teraz szukać? Do tego 
      dwa arnorskie, z Annuminas i wieży Amon Sul - te są na zatopionym statku, 
      na dnie Zatoki Lodowej. Jeśli pan chce, mogę panu podać dokładne namiary, 
      ale nie widzę, jak miałoby to panu pomóc ... 

      Haladdin poczuł, że palą go koniuszki uszu. Bezczelny z niego szczeniak! W 
      ciągu trzech minut chciał rozwiązać zagadkę, którą największy matematyk 
      wszech czasów rozgryza pewnie nie pierwszy już rok... Niesłychanie się 
      więc zdziwił, gdy usłyszał słowa Sharha-Rany: 

      - Zuch z pana, Haladdinie... Jeśli mam być zupełnie szczery, to dopiero 
      teraz się uspokoiłem: wygląda, że pan naprawdę wziął się za układanie tej 
      łamigłówki, i już nic pana nie zatrzyma. 

      - Zgoda, zręcznie mnie pan wpuścił w tę sprawę - mruknął konsyliarz - nie 
      ma co. A tak przy okazji, gdzie jest ukryty nasz, mordorski palantir? 
      Pytam tak, na wszelki wypadek... 

      - Proszę się domyślić. Cerleg nauczył pana czegoś przez ten miesiąc, czyż 
      nie? 

      - Ale zadania pan wymyśla! Niech przynajmniej wiem, kiedy go ukryto? 

      - Od razu po bitwie na Polach Kormallen, kiedy stało się jasne, że Mordor 
      upadnie. 

      - Aha... - Pogrążył się na kilka minut w rozmyślaniach. 

      - No to rozważmy najpierw, gdzie na pewno być nie może: we wszystkich 
      naszych schronieniach, bazach partyzanckich, i tak dalej, i tak dalej. 
      Chyba nie muszę wyjaśniać? 

      - Mnie nie. Proszę dalej. 

      - W samym Barad-Dur, mimo jego wspaniałych kryjówek, na pewno nie był 
      ukrywany - miasto czekał szturm i pożary... 

      - Logiczne. 

      - Przeprawić za granicę - trudno i niebezpiecznie. Po pierwsze, właśnie w 
      tym czasie w okolicach Kormallen, można było tysiąc razy zginąć na drodze, 
      po drugie, kto tam wie, jak będą się zachowywali agenci po porażce... 
      Chociaż kuszące jest, nie powiem, ukrycie gdzieś, na przykład, w Minas 
      Tirith! 

      - N-n-n-no? Dobrze, przyjęte. 

      - Pieczary, porzucone sztolnie, stare studnie - odrzucamy: dokoła takich 
      miejsc zbiera się zazwyczaj więcej ludzi, niż by ktoś myślał. Z tego 
      samego powodu nie można go utopić, przywiązawszy do jakiejś boi, w jakimś 
      sympatycznym zalewie Nurn: rybacy są ciekawscy. 

      - Znowu racja. 

      - Krótko mówiąc, zakopałbym go gdzieś w bezludnym i nic nieznaczącym 
      miejscu, w górach lub pustyni, dobrze zapamiętując punkty orientacyjne. 
      Jest tu rzecz jasna pewne ryzyko: przyjdziesz tam po pięciu latach, a 
      głaz, pod którym był ukryty, wraz z całym zboczem zmiotło do wody... Albo 
      nie, zaraz! Mam jeszcze jeden znakomity wariant! Porzucone ruiny z 
      prawdziwymi sekretnymi kryjówkami, daleko od najbliższych zamieszkałych 
      punktów, ruiny, do których nikt normalny nie będzie się pchał - coś, jak 
      Minas Morgul albo Dol Guldur. 

      - Ta-a-ak... - przeciągnął Nazgul. - Widzę, że ryzykownie jest z panem 
      zadzierać... Wszystko się zgadza - Dol Guldur. Sam go tam odwiozłem. W 
      tamtą stronę na szybowcu, z powrotem pieszo. Sam byłem, katapulty 
      startowej nie miał kto uruchomić... Palantir znajduje się w trybie 
      "odbiór" i jest niewidoczny dla pozostałych kryształów. Leży w kryjówce za 
      sześciokątnym kamieniem w tylnej ściance kominka w Wielkiej Sali. Zaszyty 
      jest w rogożę ze srebrnym splotem, przez co śmiało można go brać w ręce. 
      Rygle w skrytce ukazują się przy jednoczesnym naciśnięciu na sąsiedni 
      romboidalny kamień i na lewy dolny w kominkowej ściance sięgnąć go można 
      tylko nogą. Proszę zapamiętać, powtarzać nie będę. 

      - A czy mogę wykorzystać ten palantir? 

      - A dlaczego nie? 

      - No, to jest magiczny kryształ, a pan powiedział, że z żadną magią nie 
      powinienem mieć nic wspólnego. 

      - Kryształ jest magiczny - cierpliwie wyjaśniał Sharha-Rana - ale łączność 
      nie. Jeśli będzie pan używał palantiru jako obciążenia do sieci, to 
      schwytane ryby wcale nie staną się tymi, które spełniają życzenia. 

      - No to, proszę przy okazji powiedzieć, jak można z niego korzystać. 

      - Aż kim zamierza pan za jego pośrednictwem się komunikować? Z Gandalfem? 
      Zresztą, to pańska sprawa... W zasadzie nie ma w tym nic skomplikowanego. 
      Ma pan jakieś pojęcie o optyce? 

      - Na poziomie jednego roku uniwersyteckiego. 

      - Jasne. No to lepiej metodą "palcową". Wewnątrz palantira są dwie stale 
      płonące pomarańczowe iskierki. Łącząca je linia odpowiada głównej 
      optycznej osi kryształu... 

      Haladdin w milczeniu słuchał instruktażu Nazgula, dziwiąc się jak 
      precyzyjnie tamten rozmieszcza tę skomplikowaną i bardzo obszerną 
      informację na półeczkach jego pamięci. Potem zaczęły się rzeczy w ogóle 
      niepojęte - tempo objaśnień Sharha-Rany wzrastało, a może to czas 
      spowalniał bieg - nie zdziwiłby się Haladdin już niczemu - i chociaż umysł 
      konsyliarza przyjmował w jednej określonej chwili tylko jeden zwrot - 
      hieroglif nie mający związku z kontekstem - to był całkowicie przekonany, 
      że w potrzebnym momencie wszystkie te wiadomości o partyzanckich 
      oddziałach w Górach Popielnych i pałacowych intrygach w Minas Tirith, o 
      topografii Lorien i hasłach do kontaktowania się z mordorskirni 
      rezydentami we wszystkich stolicach Sródziemia natychmiast pojawią się w 
      jego pamięci. I kiedy opowieść niespodziewanie się skończyła, a obozowisko 
      zalała grząska, jakby zgęstniała z zimna przedświtu cisza, pierwszą jego 
      myślą było: natychmiast trzeba znaleźć w apteczce Eloara truciznę i odtąd 
      nigdy się już z nią nie rozstawać. W życiu wszystko może się zdarzyć, a on 
      teraz wie o takich rzeczach, że przenigdy, w żadnych okolicznościach nie 
      powinien dostać się w łapy wroga. 

      - Haladdinie! - rzekł Sharha-Rana, głos był niezwyczajnie cichy i rwący 
      się, jakby Nazgul tracił oddech z powodu długiej wspinaczki. - Podejdź do 
      mnie... 

      "Chyba naprawdę źle się czuje - dotarło do Haladdina. - Jak mogłem tego 
      nie zauważyć, głąb nieszczęsny... Co mu jest? Chyba serce..." Ta myśl - 
      "serce widma" - dlaczego nie wydawała mu się głupia w tamtej chwili, ani 
      potem, kiedy przestał mieć wątpliwości? Koniec! Na co, jak na co, ale na 
      zgony napatrzył się przez te lata do syta. Głowa siedzącego kiwnęła się 
      bezwładnie, a Nazgul dotknął dłonią ramienia klęczącego przed sobą 
      człowieka. 

      - Wszystko zrozumiałeś? Wszystko, co ci powiedziałem? Haladdin tylko 
      skinął głową - w gardle ugrzęzło mu coś chropowatego. 

      - Nic więcej nie mogę ci dać. Wybacz... Tylko jeszcze ten pierścień... 

      - Czy to przeze mnie? Przez to, że pan... dla mnie? 

      - Nic nie jest za darmo, Haladdinie. Poczekaj... Pozwól, że się o ciebie 
      oprę... O tak. Czas już się skończył, ale zdążyłem. Mimo wszystko 
      zdążyłem. Nic więcej nie jest ważne. Dalej pójdziesz sam... 

      Sharha-Rana jakiś czas milczał, gromadząc siły, potem zaczął mówić, a jego 
      mowa niemal odzyskała poprzednią płynność: 

      - Teraz zdejmę zaklęcia ze swego pierścienia, i... Jednym słowem - nie 
      będzie mnie już... A ty weźmiesz go i Otrzymasz prawo, w razie potrzeby, 
      działania w imieniu Kapituły. Pierścień Nazgula jest odlany z inoceramium: 
      to bardzo rzadki metal szlachetny, o jedną trzecią cięższy od złota. Nie 
      da się go z niczym pomylić. Ludzie boją się tych pierścieni i słusznie. 
      Twój, natomiast, będzie czysty - żadnej magii, ale wiedzieć o tym będziesz 
      tylko ty. Nie będziesz się bał? 

      - Nie. Dobrze zapamiętałem twoje słowa: "Człowiekowi, który niczego się 
      nie boi, nic nie może się stać". Czy to naprawdę starożytna magia? 

      - Najstarsza, starszej już nie ma. 

      Nagle zrozumiał, że Sharha-Rana usiłuje się uśmiechnąć i nie może: 
      ciemność pod jego kapturem, niedawno jeszcze zmienna i żywa jak nocny 
      strumień, stała się podobna do brykietu z pyłu węgłowego. 

      - Żegnaj, Haladdinie. Pamiętaj: masz w ręku wszystko, czego potrzebujesz 
      do zwycięstwa. Powtarzaj to sobie jak zaklęcie i niczego się nie bój. A 
      teraz trzymaj i... Odwróć się. 

      - Żegnaj Sharha-Rana. Wszystko będzie dobrze, niech się pan nie obawia. 

      Ostrożnie przyjął od Nazgula matowo połyskujący ciężki pierścień, 
      posłusznie odszedł na bok i nie widział już, jak jego gość odrzuca kaptur. 
      Dopiero gdy usłyszał za plecami jęk, przepełniony taką męką, że serce jego 
      niemal się zatrzymało - oto co znaczy: 

      "Cały ból Świata, cały strach Świata, cała rozpacz Świata"! - odwrócił 
      się, ale w miejscu, gdzie jeszcze przed chwilą siedział Sharha-Rana, nie 
      było już nic, prócz topniejących w oczach łachmanów czarnego płaszcza. 

      - Czy to ty krzyczałeś? 

      Haladdin obejrzał się. Błyskawicznie podrywający się na nogi przyjaciele - 
      baron jeszcze odruchowo wodził dokoła siebie złowieszczo połyskującym 
      Usypiaczem - ponuro wpatrywali się w niego, oczekując wyjaśnień. 





      19
      Z apewne specjalista od tajnych operacji działałby inaczej, ale on takowym 
      nie był i dlatego po prostu opowiedział im wszystko, nie obciążając, to 
      jasne, umysłu orokuena wszelkimi "światami równoległymi". Tak więc, 
      odwiedził go Nazgul - oto na dowód pierścień - i powiedział, że niby on, 
      Haladdin, jest jedynym człowiekiem, który może przeszkodzić elfom 
      planującym zamianę całego Sródziemia w swoją posiadłość, a ludzi w 
      niewolników. W tym celu musi zniszczyć Zwierciadło Galadrieli. Termin - 
      sto dni. Postanowił podjąć się tej misji - skoro tak się złożyło, że poza 
      nim nie ma kto tego uczynić. Jak zacząć misję, nie ma pojęcia, ale może 
      coś się wymyśli. 

      Cerleg obejrzał dokładnie pierścień, ale do ręki - czy ja głupi?! - nie 
      wziął. Strzeżonego Jedyny strzeże. Niewątpliwie lekarz wzniósł się teraz w 
      jego oczach na niebotyczną wysokość. A Nazgule odwrotnie - spadły: posłać 
      człowieka na pewną śmierć, to nic dziwnego, to naturalne, to wojna, ale 
      postawić przed podwładnym z góry niewykonalne zadanie... Krótko mówiąc, 
      prawdziwy frontowy oficer tak by nie postąpił. To szereg niewykonalnych 
      zadań. Raz - przedostać się do Lorien, do którego nigdy jeszcze nie 
      przeniknął żaden człowiek. Dwa - znaleźć w ostoi wroga, nie wiadomo gdzie, 
      ukryty i zapewne dobrze chroniony obiekt, którego nie da się zniszczyć na 
      miejscu. Trzy - wykraść obiekt, o wadze i wymiarach wykluczających 
      kradzież, i cztery - taszczyć go na sobie, diabli wiedzą gdzie... W każdym 
      razie, póki on, dowódca plutonu zwiadu kirithungolskiego pułku, Cerleg, 
      nie otrzyma wyraźnego zadania, do tego czasu nawet palcem nie kiwnie. W te 
      głupie zabawy: "Idź nie wiadomo dokąd, przynieś - nie wiadomo co" bawić 
      się nie zamierza... To są pańskie problemy, panie konsyliarzu polowy 
      drugiego stopnia - to pan, nawiasem mówiąc, jest starszy rangą. 

      Tangorn rzucił krotko: 

      - Jestem dwukrotnym pańskim dłużnikiem, Haladdinie. Tak więc jeśli "trzeci 
      miecz Gondoru" może w czymś pomóc w tej misji, to jest on do pańskiej 
      dyspozycji. Ale kapral ma rację: pchać się do Lorien, to zwyczajne 
      samobójstwo. Odbierze nam to wszystkie szansę, co do jednej. Trzeba 
      wymyślić jakiś manewr maskująco-mylący, a to, jak zrozumiałem, pańska 
      domena. 

      Wyszło więc tak, że położył się spać pod koniec nocy, jako dowódca 
      trzyosobowego oddziału, przy czym obaj jego podwładni byli znakomitymi 
      zawodowcami, nie to, co on, i oczekiwali od niego wyraźnie postawionego 
      zadania, jakiego - niestety! - nie potrafił przed nimi postawić. 

      Cały następny dzień Haladdin przesiedział w obozie przy strumyku; 
      zauważył, że towarzysze nie nachalnie, ale skutecznie odsuwają go od 
      wszelkich prac gospodarczych ("Twoje zadanie to myślenie"), i bardzo 
      niezadowolony odnotował, że nie potrafi "myśleć na zamówienie" - żeby 
      pękł. Kapral co nieco opowiedział mu o Lorien - miał przyjemność brania 
      udziału w rajdzie po obrzeżu Złotego Lasu - o ścieżkach starannie 
      obsadzonych słupkami, na których suszyły się czerepy nieproszonych gości; 
      o śmiercionośnych pułapkach i lotnych oddziałach łuczników, zasypujących 
      deszczem zatrutych strzał i natychmiast znikających bez śladu w 
      nieprzebytych gęstwinach; o ruczajach, których wody wywołują u człowieka 
      nieodpartą senność, i o złocisto-zielonych ptakach, które zbierają się 
      stadami nad każdą żywą istotą i bezbłędnie demaskują ją swym cudownym 
      śpiewem. Zestawiwszy to wszystko z tym, co opowiedział mu o upodobaniach i 
      obyczajach leśnych elfów Sharha-Rana, zrozumiał, że społeczność elfów jest 
      szczelnie zamknięta dla obcych, a próba przeniknięcia do Złotego Lasu bez 
      miejscowego przewodnika skończy się na pierwszej mili. 

      Przez jakiś czas obracał w myślach inny wariant, z wykorzystaniem 
      szybowca, który, jak pamiętał Sharha-Rana, zostawił w Dol Guldur skąd 
      właśnie Mordorczycy dokonywali wcześniej rzadkich patrolowych lotów nad 
      Lorien. No dobrze, doleci, niech nawet nie on sam, a ktoś, kto ma pojęcie 
      o pilotowaniu do elfickiej stolicy i zdoła wylądować tam na jakiejś 
      polanie. Niech nawet ukradnie, czy po walce porwie Zwierciadło... 
      Przypuśćmy przez chwilę, że to się uda. Ale co dalej? Jak je stamtąd 
      wyciągnąć? Szybowcowej katapulty tam nie ma, bo i skąd by się miała wziąć, 
      poza tym, kto by ją uruchomił? Na dodatek nie ma na świecie takiego 
      szybowca, który uniósłby ciężar dziesięciu cetnarów. Tak, od tej strony 
      też nic nie wychodzi... Może wziąć do niewoli jakiegoś elfickiego notabla 
      i zmusić go, by przeprowadził ich przez wszystkie pułapki Złotego Lasu? A 
      ten zapewne wprowadzi ich natychmiast w zasadzkę. Spośród tego, czego 
      dowiedział się o mieszkańcach Lorien, pewnikiem było, że elf przedłoży 
      śmierć nad zdradę... 

      Nie pominął również zapisków znalezionych wśród bagaży Eloara. Przeważały 
      w nich zwyczajne notatki z podróży, jedynym treściwym tekstem był nie 
      wysłany list, zaczynający się od słów "Kochana Mateńko!" i zaadresowany do 
      "Lady Eornis, klofoeli Władczyni". Niemal połowę stanowił znakomity co do 
      swej artystycznej wyrazistości opis doliny rzeki Nimrodel - z tym miejscem 
      wiązały się jego i matki, jak się wydawało, szczególnie miłe wspomnienia. 
      W ogóle wydawało się, że wspomnienia lasów mallornowych, gdzie olbrzymy te 
      sięgają nieba, a w szmaragdowej trawie kryją się złote dywany elanorów, 
      służyły elfowi duchowym oparciem wśród nienawistnych mordorskich piasków. 
      Eloar niepokoił się także, czy prawdą są pogłoski o zerwaniu jego kuzynki 
      Linoel z narzeczonym, wyrażał złość na swego starszego brata Elandara, 
      zapytując, po co budzi nieziszczalne nadzieje w duszach swych 
      podopiecznych z Gondoru i Umbaru", dzielił swą radość z matką - wszak 
      właśnie jej w tym roku przypadł w udziale niezwykły przywilej 
      organizowania letniego Święta Tańczących Świetlików... I wiele innych 
      drobiazgów w podobnym stylu. To, że rodzina Eloara znajduje się w 
      najprawdziwszej elfickiej elicie (dla elfickiego określenia "klofoela", 
      jak wiedział z wyjaśnień Sharha-Rany, trudno znaleźć dokładny odpowiednik 
      - ni to dama dworu, ni królewski doradca) domyślali się wcześniej. To, że 
      elfy realizują sekretny plan przenikania do różnych państw Sródziemia, a 
      zarządza tą działalnością między innymi niejaki Elandar, na pewno 
      zainteresuje tamtejsze władze i służby wywiadowcze, ale dla ich misji nie 
      ma to specjalnego znaczenia... Jednym słowem: tu też kiepsko. 

      Haladdin męczył się tak cały dzień, pół nocy spędził przy ognisku przy 
      najmocniejszej z możliwych herbacie i, nic nie wymyśliwszy, obudził 
      Cerlega, by ułożyć się do snu - ranek mądrzejszy bywa od wieczora. Trzeba 
      powiedzieć, że patrząc na spokojnie i metodycznie przygotowujących się do 
      wyprawy towarzyszy, postanowił twardo: będzie ziemię darł pazurami, ale 
      wymyśli przynajmniej jakieś pośrednie rozwiązanie. Nawet on rozumiał, że 
      wojsko stojące dzień po dniu bez celu, bez wyraźnego rozkazu, mięknie na 
      kisiel. 

      Spał tej nocy fatalnie, kilka razy budził się i dopiero o świcie zasnął 
      głębokim snem. Zobaczył we śnie wspaniały cyrk i siebie, drugoklasistę, 
      który uciekł z lekcji - odstające uszy i palce lepkie od cukrowej waty. 
      Oto z zamierającym sercem wpatruje się w niewiarygodnie piękną dziewczynę 
      w śnieżnobiałej narzucie, która odważnie stąpa nad ciemną przepaścią po 
      cienkim złotym promieniu. Nigdy wcześniej nie widział, żeby linoskoczek 
      żonglował przy tym trzema dużymi kulami. Jak to możliwe? "Ale - co to?! 
      Przecież to Sonia! Nieee!!! Zatrzymajcie ją, to nie dla niej zajęcie, ona 
      tego nie potrafi! Tak, tak, rozumiem - już nie można jej zawrócić: do tyłu 
      iść jest jeszcze trudniej... Tak, to prawda: jeśli się nie wystraszy, nic 
      się jej nie stanie - to stara magia. Oczywiście, ze magia: przecież kule, 
      którymi żongluje, to nic innego jak palantiry! Wszystkie trzy Kamienie 
      Jasnowidzenia, do których można dotrzeć w tej części Sródziemia - to my je 
      odnaleźliśmy i oddaliśmy jej... Ciekawe, jeśli Sonia i ja będziemy mieli 
      po palantirze, to czy można przez nie przekazać dotknięcie?" 

      Z tą myślą się obudził; okazało się, że już dawno temu wstał świt. Nad 
      ogniskiem apetycznie perkoce kociołek - Cerleg złowił w sidła kilka 
      keklików - a Tangorn z uczuciem pieści swój ukochany Usypiacz. Właśnie 
      odbicie słonecznego promienia z klingi miecza obudziło Haladdina, sami 
      towarzysze najwyraźniej nie mieli zamiaru go budzić; pozwalali mu wyspać 
      się do woli. Odprowadziwszy spojrzeniem "słonecznego zajączka", który 
      przemknął łukiem po kamieniach na ocienionej stronie wąwozu, pomyślał 
      smutno: oto, kto bez problemu dotarłby do pałacu Władczyni Galadrieli - 
      "słoneczny zajączek"! 

      Oślepiająca eksplozja oświetliła wszystkie zakamarki jego umysłu, gdy te 
      dwie myśli - ostatnia myśl snu i pierwsza po obudzeniu - rozmijając się na 
      wieki, cudownym przypadkiem zetknęły się koniuszkami skrzydeł. Oto i 
      rozwiązanie - posłać za pomocą palantira "słonecznego zajączka". Tego typu 
      olśnienia zdarzały mu się wcześniej, na przykład, kiedy odkrył i 
      udowodnił, że sygnał płynący po włóknie nerwowym ma nie chemiczną, a 
      fizyczną naturę. Mimo to, za każdym razem odczuwał w takim przypadku jakiś 
      cudowny smak nowości, jak przy spotkaniu z ukochaną. Każdy akt twórczy ma 
      dwie składowe: chwilę olśnienia, a potem żmudną techniczną pracę, czasem 
      trwającą latami. A końcowym celem obu jest udostępnienie tego olśnienia 
      innym. Natura olśnienia jest taka sama w poezji i w rozpracowywaniu 
      przestępstw. Skąd się bierze, nie wie nikt, ale ta chwila, kiedy - niech 
      to nawet będzie nieuchwytnie krótka chwila! - stajesz się równy Jedynemu, 
      jest tą rzeczą, dla której tak naprawdę warto żyć... 

      - Panowie! - oznajmił, podchodząc do ogniska. - Wygląda, że udało mi się 
      jednak ułożyć tę naszą łamigłówkę. Może nie całą, ale istotną jej część. 
      Pomysł jest prosty: zamiast nieść Zwierciadło do Orodruiny, przeniesiemy 
      Orodruinę do Zwierciadła. 

      Cerleg, znieruchomiawszy z niesioną do ust łyżką rosołu, rzucił 
      zaniepokojone spojrzenie na barona. "Dowódca nasz, chyba, tego... 
      zwichrował z powodu nadmiernego wysiłku umysłowego..." Tangorn natomiast, 
      uprzejmie unosząc brew, zaproponował lekarzowi, by najpierw nałożył sobie 
      keklika, póki nie ostygły, a potem zaznajomił towarzystwo ze swą 
      ekstrawagancką hipotezą. 

      - Jakie, do licha, kekliki! Posłuchajcie tylko! Prócz Zwierciadła, 
      istnieją jeszcze inne magiczne kryształy - palantiry. Jeden mamy - w 
      każdym razie możemy go mieć w każdej chwili... 

      Opowiadał im wszystko, co sam wiedział o właściwościach Kamieni 
      Jasnowidzenia, dziwiąc się, z jaką precyzją jego nieobarczeni specjalną 
      naukową i magiczną wiedzą towarzysze wyciągają z tej sterty informacji 
      istotne - z ich punktu widzenia - detale. Wszyscy spoważnieli - zaczęła 
      się praca. 

      - Tak więc, mamy dwa palantiry. Jeden pracuje w trybie "odbiór", drugi - 
      "nadawanie". Jeśli zrzucimy "nadajnik" do Orodruiny, to, wiadomo, ulegnie 
      zniszczeniu, ale przedtem, na mgnienie oka przed destrukcją, zdąży 
      przekazać część Odwiecznego Ognia w okolicę "odbiornika". Nasze zatem 
      zadanie to umieszczenie takiego "odbiornika" w pobliżu Zwierciadła. 

      - Cóż, szlachetny panie - rzekł baron - cokolwiek o tym planie by nie 
      powiedzieć, to na pewno owego sławetnego "szlachetnego szaleństwa" w 
      pańskim pomyśle jest aż za dużo... 

      - Niech pan lepiej powie - podrapał się po czubku głowy Cerleg - jak 
      dostarczymy palantir do Lorien i znajdziemy w samym jego środku 
      Zwierciadło? 

      - Na razie nie wiem. Mogę powtórzyć to, co mówiłem już wczoraj: coś się 
      wymyśli. 

      - Ma pan rację, Haladdinie - powiedział Tangorn. - W każdym razie na 
      początek mamy konkretne zadanie: musimy odszukać brakujący palantir. 
      Sądzę, że powinniśmy zacząć od Ithilien. Faramir na pewno coś wie o losach 
      kryształu należącego do jego ojca. Nawiasem mówiąc, jestem pewien, że 
      spotkanie z księciem dostarczy wam z niczym nieporównywalnej 
      przyjemności... 





      CZĘŚĆ DRUGA
      KRÓL I WŁADCA

      Przecież jest to tylko ładnie brzmiący zwrot:
      "Cała ziemia zalana wojskiem".
      Jeden żołnierz zaleje sobą dokładnie
      tyle ziemi, ile mieści się pod jego butami. 

      R.L. Stevenson 




      20
      Ithilien, Emyn Arnen
      3 maja 3019 roku
      K tóra godzina? - zapytała sennie Eowina. - Spij jeszcze, zielonooka. - 
      Faramir uniósł się lekko na łokciu i czule pocałował ją w czubek głowy. 
      Chyba to on sam, gwałtownie odwróciwszy się we śnie, niechcący obudził 
      dziewczynę. Zraniona ręka szybko drętwiała, ale ukrywał ten fakt przed 
      nią, wiedząc, jak lubi spać przylgnąwszy do niego całym ciałem, z głową 
      ułożoną na jego ramieniu. Jak zwykle zasnęli dopiero przed świtem, tak 
      więc słoneczne promienie od dawna już zalewały drewniane budynki fortu 
      Emyn Arnen, przenikając również przez wąskie okienko ich "książęcej 
      sypialni". Kiedyś książę wstawał o świcie, gdyż według życiowego rytmu był 
      "skowronkiem" i lepiej pracowało mu się w godzinach porannych. Teraz 
      jednak, z czystym sumieniem chrapał niemal do południa: po pierwsze, co by 
      o tym nie mówić - miesiąc miodowy, a po drugie, więzień nie ma się do 
      czego spieszyć. 

      Dziewczyna jednak, zdążyła już wymknąć się spod jego ręki i teraz 
      roześmiane oczy spoglądały na księcia ze sztucznym wyrzutem. 

      - Posłuchaj, naruszamy społeczną moralność ithilieńskiej kolonii. 

      - Akurat jest co naruszać - mruknął książę. 

      Eowina tymczasem przefrunęła niczym "słoneczny zajączek" na dalszy koniec 
      łoża, gdzie nago, tak jak spała, usiadła skrzyżowała nogi i zaczęła 
      doprowadzać do ładu swoją pszenicznego koloru grzywę włosów, rzucając od 
      czasu do czasu na Faramira czujne spojrzenie spod opuszczonych rzęs. 
      Podczas jednej z pierwszych nocy półżartem powiedział jej, że jedną z 
      najwyrazistszych i najbardziej wyrafinowanych rozkoszy mężczyzny jest 
      obserwowanie jak ukochana rano rozczesuje włosy, i od tej chwili Eowina 
      stale szlifowała ten ich rytuał, z radością obserwując jego reakcję. 
      "Podoba ci się nadal, kochany?" Uśmiechnął się w duchu, przypomniawszy 
      sobie księcia Imrahila: ten twierdził, że kobiety z Północy, mając 
      niezaprzeczalnie wiele zalet zewnętrznych, w łóżku są czymś pośrednim 
      między śniętą rybą, a brzozowym polanem. "Ciekawe, czy to mnie się tak 
      głupio udało, czy może on, biedaczysko, nigdy nie miał szczęścia?" 

      - Zrobić ci kawy? 

      - No, to już jest na pewno naruszanie społecznej moralności! - roześmiał 
      się Faramir. - Księżna Ithilien w kuchni, nocny koszmar stróża 
      arystokratycznej powściągliwości... 

      - Obawiam się, że będą musieli przywyknąć do dzikości i braku wychowania. 
      Dziś zamierzam pojechać na polowanie. Chcę przygotować na kolację 
      prawdziwą zapieczoną dziczyznę, i niech tam sobie pękają z oburzenia. 
      Ponieważ to, co proponuje tutejszy kucharz nie chcę mi przejść przez 
      gardło. Chłop - tak mi się wydaje - zna tylko dwie przyprawy: arszenik i 
      strychninę. 

      "Niech jedzie - pomyślał. - W takim razie może dzisiaj również zaczniemy 
      Grę?" Ostatnimi czasy jemu i Eowinie pozwalano opuszczać fort - 
      pojedynczo; cóż, dobre i to, system zakładników ma też swoje plusy. 

      - A poczytasz mi dziś? 

      - Obowiązkowo. Znowu chcesz posłuchać o księżnej Elendeil? 

      - N-no... Właściwie tak! 

      Wieczorne czytanie również stało się ich codziennym rytuałem, przy czym 
      Eowina miała kilka ulubionych opowieści, których jak dziecko mogła słuchać 
      od nowa i od nowa. Sama dziewczyna - jak zresztą niemal cała rohańska 
      arystokracja - ani czytać, ani pisać nie potrafiła, tak więc zaczarowany 
      świat, otwarty przed nią przez Faramira, wyraźnie poruszył jej wyobraźnię. 
      Od tego się wszystko zaczęło... A może wcześniej? 




      W dniu bitwy na Polach Pelennoru książę dowodził prawą flanką obrony; 
      walczył w pierwszych szeregach, tak więc absolutnie nie dało się 
      wytłumaczyć, w jaki sposób ciężka przeciwpancerna strzała mogła trafić go 
      w plecy - w mięsień trapezowy, nieco w lewo od podstawy szyi. Płaszczyzny 
      jej trójgraniastego grotu miały podłużne bruzdy na truciznę, tak więc 
      kiedy rycerz Mitrandir dowiózł księcia do Minas Tirith, było z nim już 
      bardzo niedobrze. Nie wiadomo dlaczego przeniesiono go do oddzielnej izby 
      szpitala, a potem w zadziwiający sposób o nim zapomniano. Leżał na 
      kamiennej podłodze całkowicie bezradny - trucizna wywołała paraliż i 
      ślepotę, nie mógł więc zawołać nikogo na pomoc, czuł tylko jak grobowy 
      ziąb, opanowawszy lewą rękę i szyję, niepowstrzymanie rozlewa się po całym 
      ciele. Jego umysł pracował przy tym zupełnie wyraźnie i książę zrozumiał, 
      że uznano go za martwego. 

      Minęła wieczność wypełniona samotnością i rozpaczą, póki nagle nie poczuł 
      na wargach korzennego smaku jakiejś oleistej cieczy. Jej smak wydał mu się 
      znajomy i książę wywołał nawet z pamięci na poły zapomnianą nazwę: acelas. 
      Zimno odstąpiło odrobinę, niechętnie, a wtedy z mroku wyłonił się władczy 
      głos: 

      - Książę, jeśli jest pan przytomny proszę poruszyć palcami prawej ręki. 

      Jak to zrobić, skoro ich nie czuje? Pewnie trzeba przypomnieć sobie 
      szczegóły jakiegoś ruchu... no, na przykład, jak wyciąga miecz z pochwy, 
      czując pod palcami twardą skórę, którą obszyta była rękojeść... 

      - Tak, bardzo dobrze. 

      Czyżby się udało? Widocznie tak. 

      - Teraz utrudnimy zadanie. Jeden ruch będzie znaczyć "tak", dwa ruchy - 
      "nie". Proszę spróbować powiedzieć "nie". 

      Starał się wyobrazić sobie jak dwa razy pod rząd zaciska pięść... Po co? 
      Aha! Oto bierze ze stołu pióro, podpisuje coś i odkłada pióro. Teraz 
      wystarczy wziąć ponownie pióro, żeby dokonać poprawek... 

      - Znakomicie. Tak więc, proszę pozwolić mi się przedstawić: Aragorn, syn 
      Arahorna. Jestem w linii prostej potomkiem Isildura i chcę przekazać panu 
      swoją monarszą wolę: dynastia gondorskich władców, których ostatnim 
      przedstawicielem jest pan, pilnowała mojego tronu jak należy. Jednakże 
      wieloletnia służba skończyła się. Przyszedłem, by zdjąć jej brzemię z 
      ramion pana dynastii. Od dziś i na wieki pana imię będzie stało na 
      pierwszym miejscu wśród najsławniejszych rodów Odrodzonego Królestwa. 
      Rozumie pan, o czym mówię, Faramirze? 

      Rozumiał wszystko znakomicie, ale palcami poruszył dwukrotnie - "nie": 
      inaczej wyszłoby, że w jakiś sposób zgadza się z tym majaczeniem. Potomek 
      Isildura, też mi! Dlaczego nie od razu Iluvatara? 

      - Przecież był pan zawsze między nimi jak biały kruk, książę. 

      - Głos Aragorna rozbrzmiewał cicho i współczująco, jak serdeczny 
      przyjaciel, i tylko tak. - To, że wszystkich ich szalenie drażniły pańskie 
      uczone badania - zrozumiale: zaiste, nie królewskie to zajęcie... Ale 
      zarzucano panu również utworzenie Pułku Ithilien i organizację 
      wywiadowczej siatki za Anduiną. Czy nie tak? 

      Odpowiedzieć "tak" nie pozwalała duma, "nie" - uczciwość. Wszystko było 
      najczystszą prawdą - ten Aragorn nieźle znał się w gondorskich układach... 
      Gdy zaczęła się wojna, Faramir, sam będąc wspaniałym myśliwym, sformował z 
      wolnych strzelców i częściowo z po prostu odważnych ludzi specjalny pułk 
      do operacji leśnych - Pułk Ithilien, i po jakimś czasie słynni 
      kirithungolscy jegrzy poczuli, że ich monopol na błyskawiczne rajdy po 
      operacyjnych tyłach przeciwnika się skończył. Książę osobiście dowodził 
      Ithilieńczykami w wielu walkach, na przykład wtedy, gdy wpadła w zasadzkę 
      i została zniszczona cała karawana bojowych mumakili. Zdołał nawet napisać 
      coś na kształt traktatu o tej dziedzinie sztuki wojskowej, która kilka 
      wieków później otrzyma nazwę "wojny komandosów". W wyniku tego, wśród 
      stołecznych arystokratów zaczął krążyć dowcip, że niby zamierza on 
      wprowadzić do swego rycerskiego herbu nowe atrybuty - kiścień i czarną 
      maskę. A krótko przed wojną, Faramir, głęboko i szczerze kochający Wschód 
      i jego kulturę, z pomocą ochotników podzielających jego poglądy 
      zorganizował w tamtejszych krajach siatkę ludzi, zajmujących się stałym 
      zbieraniem i analizą wojennych oraz politycznych danych - w rzeczywistości 
      pierwszą w Zachodnich krajach służbę wywiadowczą. Właśnie w oparciu o jej 
      raporty książę bronił w Radzie Królewskiej polityki współpracy z krajami 
      za Anduiną - co doprowadziło rzecz jasna do tego, że przyklejono mu metkę 
      ugodowca i niemal zausznika wroga. 

      - Ojciec zawsze uważał pana za "ciepłe kluchy" i, gdy Boromir zginął, 
      zaczął szukać sposobu anulowania waszego prawa do tronu... Pan zresztą 
      nigdy się tym nie przejmował i nawet, jak pamiętam, zażartował kiedyś: 
      "Jeśli z powodu pióra mam odcisk na zgięciu środkowego palca, to berło 
      zetrze mi dłonie do kości". Naprawdę wspaniale powiedziane, książę, nic 
      dodać, nic ująć! Tak więc - głos Aragorna rozbrzmiał nagle sucho i twardo 
      - zacznijmy uważać, że po prostu wróciliśmy do sytuacji wyjściowej: tron 
      gondorski do pana nie należy, tyle, że zasiądzie na nim nie pański 
      niedorzeczny brat - niech mu ziemia lekką będzie - a ja. Słucha mnie pan? 

      "Tak". 

      - Mamy więc taką sytuację. Denethor zmarł... to ciężki cios, ale sądzę, że 
      jakoś to pan przeżyje. Wojna trwa, kraj jest bez władcy, i ja - Aragorn, 
      potomek Isildura, który rozbił dziś na Polach Pelennoru wojska Wschodu - 
      przyjmuję na prośbę armii koronę Odrodzonego Królestwa. Jest to fakt 
      nieodwołalny, mogą jedynie wystąpić warianty pańskiego losu, książę. Tak 
      więc, wariant pierwszy: pan dobrowolnie zrzeka się tronu - a proszę nie 
      zapominać, że wasza dynastia nie jest dynastią królów, a władców! - i 
      wyjeżdża z Minas Tirith, by władać jakimś księstwem w gondorskiej ziemi. 
      Sądzę, że Ithilien nada się w sam raz. Wariant drugi: pan odmawia, ale 
      wtedy ja nawet nie zaczynam pana leczyć - bo niby dlaczego? - i przejmę 
      koronę po pańskiej szybkiej śmierci. Nawiasem mówiąc, tego, że pan jeszcze 
      żyje, nie domyśla się nikt, prócz mnie. Pogrzebowa ceremonia wyznaczona 
      jest na dzisiejszy ranek, a ja po prostu mogę w niej nie przeszkadzać. Po 
      kilku godzinach usłyszy pan, jak nad głową stuknie płyta zamykająca otwór 
      grobowca. .. Resztę niech domaluje panu wyobraźnia. Zrozumiał mnie pan, 
      Faramirze? 

      Palce księcia milczały. Zawsze był mężny odwagą filozofa, jednak 
      perspektywa pogrzebania za życia może zalać strachem każdą duszę. 

      - O nie, tak się nie godzi. Jeśli za pół minuty nie da pan jasnej 
      odpowiedzi odejdę, a za kilka godzin, gdy działanie acelas się skończy 
      przyjdą po pana grabarze. Proszę mi uwierzyć, bardziej mi odpowiada 
      pierwszy wariant, ale jeśli woli pan grobowiec... 

      "Nie". 

      - "Nie" w znaczeniu "tak"? Zgadza się pan zostać księciem Ithilien? 

      "Tak". 

      - To znaczy, że doszliśmy do porozumienia. Pana słowo mi wystarczy - na 
      razie. Po jakimś czasie, kiedy wróci panu zdolność mówienia, odwiedzimy 
      pana z księciem Imrahilem - po śmierci Denethora, tymczasowo zarządza on 
      miastem i krajem. Imrahii zaświadczy przed panem moje prawa dynastyczne, 
      ponieważ do tego czasu zapozna się z nimi. Pan z kolei potwierdzi, że 
      zrzeka się obowiązków gondorskiego władcy i zamierza się udać do Ithilien. 
      Szlachetność księcia i jego przyjaźń z nami znane są w całym Gondorze, tak 
      więc, kiedy zwróci się do narodu, zostanie to odebrane właściwie. Zgadza 
      się pan? Proszę o odpowiedź - tak czy nie? 

      "Tak". 

      - Przy okazji odpowiem na nie wypowiedziane pytanie - dlaczego nie miałbym 
      pana sprzątnąć według drugiego wariantu, co wydaje się prostsze i 
      pewniejsze. Ponieważ działa zwyczajna pragmatyka: żywy Faramir, który 
      zwrócił tron i osiadł w Ithilien, jest bezpieczny, a jego prochy, 
      przechowywane pod podłogą miejsca spoczynku gondorskich władców, na pewno 
      zrodzą całe tabuny samozwańców - "Łżefaramirów", że się tak wyrażę... To, 
      i jeszcze jedno. Jestem pewien, że nie zamierza pan złamać danego słowa, 
      ale na wszelki wypadek proszę mieć na uwadze: nie wyleczy pana żaden 
      lekarz w Sródziemiu, prócz mnie, a leczenie potrwa jeszcze długo, i mogą 
      się stać różne rzeczy... Rozumie mnie pan? 

      "Tak". 

      Czego tu nie rozumieć: dobrze, jeśli po prostu otrują, a jak zmienią w 
      roślinę - będę puszczał bańki ze śliny i załatwiał się pod siebie..." 

      - No to znakomicie. A na koniec powiem panu jeszcze coś. Sądzę, że to ma 
      dla pana pewne znaczenie... - W głosie Aragorna, ku niemałemu zdziwieniu 
      księcia, rozbrzmiało szczere podniecenie. - Obiecuję rządzić Gondorem tak, 
      by pan, Faramirze, nie miat nigdy okazji powiedzieć: "Zrobiłbym to lepiej 
      niż on". Obiecuję, że pod moimi rządami Odrodzone Królestwo osiągnie 
      rozkwit i wielkość nieznane w innych czasach. Obiecuję też, że historia 
      króla i władcy wejdzie do wszystkich kronik tak, że rozsławi nas na 
      wieczne czasy. A teraz proszę to wypić i zasnąć. 

      Ocknął się, jak i poprzednio - niemowa w objęciach mroku, jednakże 
      straszliwy chłód usunął się do lewej części ciała, w okolice rany, i - o 
      szczęście! - już odczuwał tam ból, a nawet mógł się trochę poruszyć. Obok 
      rozlegały się jakieś głosy, ale potem umilkły... A wtedy pojawiła się 
      dziewczyna. 





      21
      N ajpierw była tylko ręka - mała, ale nie po kobiecemu mocna. "Ta ręka 
      wie, co to jazda konna i szermierka" - pomyślał od razu. Dziewczyna nie 
      miała odruchów prawdziwej siostry miłosierdzia, ale wyraźnie nie po raz 
      pierwszy zajmowała się rannym. Dlaczego jednakże robi wszystko jedną ręką 
      - może też jest ranna? Próbował ocenić jej wzrost, na podstawie tego, jak 
      siada na jego łóżku, i wyszło mu jakieś pięć i pół stopy. A pewnego razu 
      udało mu się szczególnie: pochyliła się nad nim i jej jedwabiste włosy 
      musnęły jego twarz. W ten sposób dowiedział się, że jej włosy nie są 
      ufryzowane, co znaczyło, że niemal na pewno pochodzi z północy, z Rohanu. 
      Najważniejsze zaś to to, że od tej chwili nie pomyli już z niczym na 
      świecie tego zapachu, w którym, jak w przedwieczornym stepowym wietrze, 
      suchy aromat przegrzanej w ciągu dnia ziemi miesza się z cierpkim, 
      odświeżającym aromatem piołunu. 

      Lekarstwo Aragorna podziałało i już następnego dnia wypowiedział pierwsze 
      słowa, jakimi oczywiście stały się: 

      - Jak się nazywasz? 

      - Eowina. 

      Eowina... Jak dźwięk dzwoneczka - tylko nie tutejszego, z mosiądzu, a 
      takiego porcelanowego, które czasem przywożą ludzie z Dalekiego Wschodu. 

      Tak, głos odpowiadał samej jego posiadaczce - takiej, jaką narysował sobie 
      w wyobraźni. 

      - Co się stało z twoją ręką, Eowino? 

      - Już może pan patrzeć? 

      - Niestety nie. To tylko moja dedukcja. 

      - Proszę wyjaśnić... 

      Wtedy opisał jej wygląd zewnętrzny, tak jak sobie go poskładał z 
      kawałeczków mozaiki, którymi dysponował. 

      - Jestem wstrząśnięta! - zakrzyknęła dziewczyna. - A teraz proszę 
      powiedzieć, jakie mam oczy? 

      - Pewnie duże i szeroko rozstawione. 

      - Nie, chodzi mi o kolor? 

      - Kolor... hm... Zielone! 

      - A ja już panu uwierzyłam - w głosie dziewczyny rozbrzmiało szczere 
      rozczarowanie - a pan, jak się okazało, gdzieś mnie już po prostu 
      widział... 

      - Klnę się na co tylko pani zechce, Eowino, że po prostu wypowiedziałem 
      swój ulubiony kolor, to wszystko. Jak rozumiem - zgadłem? Ale nie 
      otrzymałem odpowiedzi, co jest z pani ręką. Jest pani ranna? 

      - Och, najzwyklejsze zadrapanie, proszę mi wierzyć, zwłaszcza na tle 
      pańskiej rany. Po prostu mężczyźni mają zwyczaj odsuwać nas na bok, gdy 
      tylko dochodzi do dzielenia się owocami zwycięstwa. 

      Eowina precyzyjnie, jak zawodowy wojskowy opisała poszczególne fragmenty 
      Bitwy na Polach Pelennoru, nie zapominając przy tym ani o podaniu 
      lekarstwa, ani o poprawieniu opatrunku. Faramirowi przez cały czas 
      wydawało się, że dziewczyna promieniuje jakimś szczególnym ciepłem i to 
      ono, a nie lekarstwa, przepędziło ten grobowy ziąb, który dręczył jego 
      ciało. Jednakże, gdy przepełniony wdzięcznością nakrył dłoń Eowiny swoją, 
      ta delikatnie, ale stanowczo odsunęła swoją rękę i, ze słowami: "To już 
      naprawdę przesada, książę", porzuciła swego podopiecznego, przykazawszy 
      zawołać ją w razie prawdziwej potrzeby. Zasmucony tym niespodziewanym 
      afrontem zasnął, a był to już zwyczajny sen, odświeżajacy i leczniczy. 
      Obudziwszy się, usłyszał zakończenie pewnej rozmowy, przy czym jednym z 
      rozmówców była Eowina, a w drugim - ku swojemu wielkiemu zdziwieniu - 
      rozpoznał Aragorna. 

      - Tak więc, będziesz musiała pojechać z nim do Ithilien. 

      - Ale dlaczego, Ari? Nie mogę bez ciebie, przecież wiesz... 

      - Tak trzeba, kochanie. Nie na długo. Na trzy tygodnie, może miesiąc. 

      - To bardzo długo, ale uczynię wszystko, co zechcesz, nie martw się... 
      Chcesz, bym była przy nim? 

      - Tak. Pomożesz go wyleczyć, świetnie ci to idzie. Poza tym przyjrzysz 
      się, jak on tam się urządzi, na tym nowym miejscu. 

      - Wiesz, że jest całkiem miły? 

      - Oczywiście! Będziesz miała wspaniałego rozmówcę. Sądzę, że nie będziesz 
      się z nim nudzić. 

      - "Nie będę się nudzić"? Jaki ty jesteś wielkoduszny! 

      - Wybacz, nie to chciałem powiedzieć... 

      Głosy oddaliły się, potem trzasnęły drzwi, i Faramir pomyślał, że choć to 
      nie jest jego sprawa, to... Nagle krzyknął z wielkiego bólu: w jego 
      źrenice uderzyło światło i jakby sparzyło przywykłe do ciemności dno gałek 
      ocznych. A ona już siedziała obok, trzymając go za rękę: 

      - Co się stało? 

      - Nic, Eowino, chyba wzrok mi wraca. 

      - Naprawdę? 

      Wszystko dokoła rozmywało się i kołysało w tęczowych aureolach, ale ból 
      szybko ucichł. Kiedy książę w końcu otarł łzy i popatrzył po raz pierwszy 
      na Eowinę, serce jego najpierw zamarło, a potem szarpnęło się i zalało go 
      wrzącą falą: przed nim stała ta właśnie dziewczyna, którą wymalowała jego 
      wyobraźnia. Nie podobna, a dokładnie ta - poczynając od koloru oczu, 
      skończywszy na geście, jakim poprawiła włosy. "To ja sam ją stworzyłem - 
      pomyślał z udręką - i teraz już się jej nie pozbędę". 




      Fort Emyn Arnen, mający od dziś służyć za rezydencję Jego Wysokości 
      księcia Ithilien, żadnym fortem, prawdę mówiąc, nie był. Był to olbrzymi 
      drewniany dwupiętrowy dom o niewiarygodnie zaplątanej topografii, z 
      wieloma architektonicznymi zbytkami, takimi jak: wszelakie wieżyczki, 
      świetlice i zewnętrzne galeryjki. Wyglądało to jednak nad podziw 
      harmonijnie: czuło się, że do jego powstania przyłożyli rękę Angmarczycy - 
      właśnie tam, na dalekiej leśnej północy, kwitnie podobnego typu drewniana 
      architektura.. 

      Fort rozmieszczony był z punktu widzenia uroków krajobrazu bez zarzutu, a 
      z punktu widzenia wojskowego - fatalnie, najgorzej jak można było. Nie 
      bronił niczego przed niczym. Na dodatek otaczający go częstokół, nieznani 
      esteci od fortyfikacji budowali z wyraźnym obrzydzeniem do swego dzieła, 
      tak że mógłby służyć co najwyżej jako poglądowy materiał w 
      Inżynieryjno-Wojskowej Akademii - "Jak nie należy budować zewnętrznych 
      umocnień: znajdź osiem błędów". Pewnie z tej przyczyny Emyn Arnen został 
      przez Mordorczyków porzucony bez walki - jako z góry niemożliwa do obrony 
      pozycja - i przeszedł w ręce swych dzisiejszych właścicieli w całości i w 
      nienaruszonym stanie. 

      Zresztą, kogo można nazywać "właścicielem" nie do końca było wiadomo. W 
      każdym razie nie księcia Ithilien, chyba że ktoś chciał sobie z niego 
      pokpić: nie miał nawet prawa do samodzielnego wychodzenia poza wrota 
      fortu. Jego gość, siostra króla Rohańskiej Marchii, Eowina, była mocno 
      zdziwiona, widząc, że jej status niczym się właściwie nie różni od statusu 
      księcia. Kiedyś, nie mając nic szczególnego na myśli, poprosiła o zwrot 
      swojego miecza, żartując przy tym, że bez broni czuje się niezupełnie 
      odzianą i w odpowiedzi usłyszała: "Pięknej dziewczynie dezabil zawsze 
      pasuje". Przez czoło Eowiny przemknęła chmurka niezadowolenia; komplement 
      porucznika Białego Oddziału, czterdziestu ludzi przydzielonych im przez 
      Aragorna w charakterze osobistej ochrony, był, nawet jak na jej swobodny 
      dość gust, na granicy nietaktu. Postanowiła na przyszłość trzymać się z 
      tymi osobnikami na większy dystans i wyraziła życzenie widzenia się z 
      komendantem oddziału, Beregondem. 

      W końcu, każdy żart ma swoje granice; nie są w Minas Tirith i spacery bez 
      broni po lesie, gdzie wciąż mogą się jeszcze kręcić niedobite gobliny, są 
      naprawdę niebezpieczne. "O, Jej Wysokość nie ma się czym przejmować: 
      gobliny, to problem ochroniarzy". Czy nie chce on przypadkiem powiedzieć, 
      że wszędzie jej będzie towarzyszyła ta czwórka ponurych zbirów? 
      "Niewątpliwie tak, i na to jest osobisty rozkaz Jego Wysokości. Zresztą, 
      jeśli Jej Wysokość nie podoba się ta czwórka, można ją wymienić na inną". 
      Nawiasem mówiąc, Aragorn nie jest jej władcą ani opiekunem, i skoro tak 
      się sprawy mają, to ona natychmiast wraca do Minas Tirith... a nawet nie 
      do Minas Tirith, a do Edoras! "Niestety, póki nie nadejdzie pisemny rozkaz 
      Jego Wysokości to także jest niemożliwe". To znaczy... to znaczy, prosto 
      rzecz ujmując, że jest więźniem? "Ależ skąd, Wasza Wysokość! Więźniowie 
      wszak siedzą w zamknięciu, a Wasza Wysokość może sobie cwałować choćby i 
      do samego Minas Morgul, ale z ochroną i bez broni..." 

      Dziwna rzec., ale Eowina dopiero teraz uświadomiła sobie, że brak miecza 
      przy pasie Faramira tłumaczy nie poetycka natura księcia i jego dziwactwa, 
      a zupełnie przyziemna przyczyna. 

      Wynikało z tego wszystkiego - przy użyciu metody wykluczania - że 
      prawdziwym gospodarzem w Ithilien jest Beregond - ale to by było zwyczajną 
      bzdurą: wystarczyło raz zobaczyć, jak przemyka się on bokiem po 
      korytarzach fortu, starając się nie spotkać spojrzeniem ze swym jeńcem. 
      Kapitan był skończony, ponieważ wiedział, że to właśnie on ochraniał 
      pokoje Denerhora w dniu tragedii i że to on publicznie oznajmił o 
      samobójstwie króla. Wiedział, ale niczego z tych rzeczy nie pamiętał. W 
      jego pamięci na miejscu tego koszmarnego dnia ziała jakaś zwęglona dziura, 
      w której czasem majaczyła biała postać Mitrandira, przez co można było 
      sądzić, że miał on jakiś związek z tą sprawą, ale jaki - tego Beregond nie 
      potrafił zrozumieć. Trudno powiedzieć, co powstrzymywało kapitana od 
      samobójstwa; może uświadomił sobie, że tym samym, ku radości prawdziwych 
      zabójców, weźmie na siebie całą winę za cudze przestępstwo. W Minas Tirith 
      od tej pory otaczała go głucha ściana pogardy - w opowieść o samospaleniu 
      mało kto uwierzył - tak więc trudno by było Aragornowi znaleźć dla Białego 
      Oddziału lepszego dowódcę. Wiadomo, że powinien piastować tę funkcję 
      człowiek, który w żadnych okolicznościach nie dogada się z Faramirem. I 
      oto Aragorn, z całą swą znajomością natury ludzkiej, popełnił błąd: nie 
      mógł przewidzieć, że książę, który w dzieciństwie często siadywał na 
      kolanach Beregonda, okaże się, nie wiadomo czy nie jedynym w całym 
      Gondorze człowiekiem, który wierzy w niewinność kapitana. 

      Natomiast członkowie Białego Oddziału, którzy nie tylko stanowili ochronę 
      fortu, ale też wykonywali obowiązki gospodarcze - od majordomusa do 
      kucharza - praktycznie nie stykali się z księciem. "Tak jest, Wasza 
      Wysokość", "Nie, Wasza Wysokość", "Nie wiem, Wasza Wysokość" - przy czym 
      "Nie wiem, Wasza Wysokość" przeważało. Kazano ochraniać - ochraniali, każą 
      wykończyć - wykończą, ale kto właściwie może kazać wykończyć, Faramir nie 
      potrafił powiedzieć. Nie wierzył za grosz, że tymi zabijakami tak naprawdę 
      dowodzi Beregond. Również od Aragorna nie było żadnych depesz, chyba że 
      mają nawiązaną jakąś zakonspirowaną łączność z Minas Tirith ponad 
      kapitanem - ale po co takie komplikacje? 

      Zaiste, dziwne towarzystwo rozlokowało się tej wiosny pod dachem Emyn 
      Arnen; najzabawniejsze zaś było to, że wszyscy uczestnicy spektaklu 
      "Książę Ithilien i jego Dwór", czule zjednoczeni w działaniach, starali 
      się, by te dziwactwa nie przedostały się do wiadomości ochoczych do plotek 
      języków za wrotami fortu - tam, gdzie toczyło się zwyczajne ludzkie życie. 


      W tym życiu mało kiedy zdarzało się tak, by książę Faramir nie błogosławił 
      swoich nowych poddanych - kolejnej grupy przesiedleńców z Gondoru. Wielu z 
      nich jednakże nie spieszyło się stanąć przed jasnymi oczami władcy, a 
      przeciwnie - zamieszkiwali najodleglejsze leśne ostępy. Poborcy podatkowi 
      wyraźnie wydawali się im istotami znacznie gorszymi i bardziej 
      niebezpiecznymi niż "gobliny", od których jakoby kipiały tutejsze 
      uroczyska. Przez lata wojny ludzie ci nauczyli się po mistrzowsku władać 
      bronią, a całkowicie odzwyczaili się zginać kark przez landlordami, tak 
      więc książę Ithilien nie mógłby kontrolować tych leśnych fortów, gdyby 
      nawet miał takie życzenie - a nie miał. Starał się tylko, by nowo przybyli 
      zrozumieli, że tu nikt nie zamierza oskubywać ich do gołej skóry, i chyba 
      robił to dobrze, skoro w osiedlu zaczęli się pojawiać uzbrojeni ponurzy 
      mężczyźni z odległych osad, żywotnie zainteresowani cenami miodów i 
      wędzonej sarniny. W całym Ithilien słychać było stukot toporów: 
      osiedlający się tu ludzie stawiali chaty, karczowali lasy na pola, 
      budowali młyny i smolarnie. Urządzali się w zaanduińskich lasach poważnie 
      i na długo. 





      22
      O d czasu zakończenia mordorskiej wyprawy minął miesiąc, i przez ten czas 
      Eowina nie otrzymała od Aragorna ani jednej wiadomości. Cóż, okoliczności 
      nie zawsze muszą sprzyjać korespondencji... Jeśli natomiast miała jakieś 
      swoje domysły, to zachowywała je dla siebie, na zewnątrz nie zmieniając 
      się ani na jotę. Jedynym znakiem zmiany było zaniechanie codziennego 
      wypytywania Beregonda, jak w pierwszych dniach pobytu, czy nie ma jakichś 
      wieści z Minas Tirith. Poza tym Faramirowi wydawało się, że jej 
      zadziwiające, szaro-zielone oczy zmieniły odcień na zimniejszy - 
      błękitnawy. Zresztą, ta zmiana była taka trochę metafizyczna. Do księcia 
      dziewczyna odnosiła się z prawdziwą przyjaźnią i sympatią, jednakże 
      powstałe między nimi duchowe zbliżenie od razu ustaliła na poziomie 
      przyjaźni i tylko przyjaźni, a książę się z tym pogodził. 

      Pewnego dnia siedzieli przy obiadowym stole w mało przytulnej z powodu 
      swej wielkości sali Rycerskiej fortu, gdy w drzwiach stanął gondorski 
      porucznik w zakurzonym płaszczu, w towarzystwie kilku żołnierzy. Faramir 
      na początek zaproponował gońcowi wina z sarniną, ale ten odmówił ruchem 
      głowy. Sprawa jest na tyle pilna, że chce tylko zmienić konia i pogalopuje 
      z powrotem. Ma osobiste polecenie: zabrać znajdującą się w Emyn Arnen 
      Eowinę (dziewczyna, nie mogąc zapanować nad sobą, cała wychyliła się do 
      przodu i jej jaśniejąca radością twarz rozproszyła półmrok sali) i 
      eskortować ją do Edoras, na dwór króla Eomera. 

      Dalej przekazano jakieś plotki z Minas Tirith, z których świadomość 
      Faramira wychwyciła tylko nie znane mu imię - Arwena. Arwena... Brzmi jak 
      głuchy dźwięk gongu. "Ciekawe - przemknęło mu przez głowę - początek 
      jakiego pojedynku wyznacza ten gong..." Książę podniósł wzrok na Eowinę i 
      smutek ścisnął mu serce: miał przed sobą bladą, pozbawioną krwi maskę bólu 
      z ogromnymi oczami - dziecko, które najpierw okłamano podle, i 
      bezlitośnie, a teraz na dodatek jeszcze chcą je wystawić na pośmiewisko 
      tłumu. 

      Ale ten przejaw słabości trwał tylko chwilę. Krew sześciu pokoleń 
      stepowych władców wzięła górę nad chwilowym zmieszaniem: siostra króla 
      Rohańskiej Marchii nie ma prawa zachowywać się jak uwiedziona przez 
      panicza córka młynarza. Z czarującym uśmiechem, nasyconym ciepłem jak 
      księżycowe światło zalewające śnieżną kotlinę w Górach Białych, Eowina 
      odpowiedziała porucznikowi, że przywieziony przez niego rozkaz jest bardzo 
      dziwny: przecież nie jest ona poddaną człowieka, mieniącego się królem 
      Gondoru i Arnoru. W każdym razie znajdują się oni teraz poza rubieżami 
      Odrodzonego Królestwa, tak więc, jeśli książę Ithilien - skinienie głowy w 
      stronę Faramira - nie ma nic przeciwko jej tu obecności, to ona raczej 
      wybierze przedłużenie gościny. 

      Książę Ithilien, rzecz jasna, nie oponował, i smuciło go w tej całej 
      sytuacji tylko jedno. Nie miał broni, i jeśli ludzie Aragorna mają 
      zalecenie w razie potrzeby wywieźć dziewczynę siłą, to może walczyć tylko 
      za pomocą noża, którym jeszcze przed chwilą wycinał kęsy z jeleniej 
      łopatki - zaiste godny koniec dla ostatniego przedstawiciela nieszczęsnej 
      Anariońskiej dynastii. Cóż, przynajmniej styl tej tragifarsy będzie 
      utrzymany w konwencji do samego końca... W tej chwili książę niechcący 
      przeniósł spojrzenie na stojącego na prawo od stołu Beregonda i drgnął ze 
      zdumienia. Kapitan przeobraził się nie do poznania - jego spojrzenie 
      nabrało poprzedniej kamiennej twardości, a ręka wyrobionym gestem oparła 
      się na rękojeści miecza... Nie musieli już nic mówić: stary wojownik 
      dokonał wyboru i gotów był umrzeć wraz z Faramirem. 

      A porucznik wyraźnie stracił rezon: najprawdopodobniej użycie broni 
      przeciwko najjaśniejszym osobom nie było przewidziane w instrukcji. Eowina 
      tymczasem, ponownie doń się uśmiechnęła - tym razem naprawdę czarująco - i 
      przejęła inicjatywę: 

      - Obawiam się, że będzie musiał się pan zatrzymać, poruczniku. Proszę się 
      poczęstować sarniną - dziś jest naprawdę udana. Pańscy żołnierze również 
      potrzebują odpoczynku. Gunt! - zawołała do starszego lokaja. - Zaprowadź 
      ludzi Jego Królewskiej Mości i dobrze ich nakarm, gdyż długą mieli podróż. 
      I każ napalić w łaźni! 

      Eowinie wystarczyło sił, by wysiedzieć do końca posiłku i nawet 
      podtrzymywać konwersację. "Proszę mi podać sól... Dziękuję bardzo... A co 
      słychać w Mordorze, poruczniku? My, w tej naszej głuszy zupełnie 
      oderwaliśmy się od rzeczywistości..." Ale widać było, że ledwo panuje nad 
      sobą. Patrząc na nią, Faramir przypomniał sobie widziane pewnego razu nie 
      odprężone szkło: na oko zwyczajne szkiełko, ale wystarczy pstryknąć w nie 
      paznokciem, a rozleci się na drobniutkie bryzgi. 

      Ten nocy oczywiście nie spał. Siedział przy biurku pod nocną lampką, 
      łamiąc sobie głowę, czy można w zaistniałej sytuacji jakoś jej pomóc? 
      Książę był wybitnym filozofem, zupełnie nieźle radził sobie z taktyką 
      wojny i sztuką wywiadu, ale co do sekretów duszy kobiecej - to trzeba 
      powiedzieć sobie otwarcie - wyznawał się na nich słabo. Tak więc, gdy 
      drzwi do jego komnaty otworzyły się bez pukania i na progu znalazła się 
      blada Eowina, bosa i w nocnej koszuli, zupełnie się skonfundował. Na 
      szczęście to ona, zdeterminowana jak somnambuliczka, nie czekając na 
      zaproszenie, przekroczyła próg. Jej koszula opadła do stóp, a ona 
      rozkazała, dumnie unosząc głowę i opuszczając rzęsy: 

      - Weź mnie, książę! Teraz! 

      Chwycił na ręce jej leciutkie ciało - och, diabli, dygoce jakby miała 
      dreszcze, ząb nie trafia na ząb! - i, przeniósłszy ją na swoje łoże, 
      nakrył kilkoma ciepłymi futrami... Co tu jeszcze jest? Poszukał dokoła 
      wzrokiem. Aha! Manierka z elfickim winem - to, co trzeba. 

      - Masz, łyknij! Rozgrzejesz się... 

      - A nie chcesz książę rozgrzać mnie jakoś inaczej? - Nie otwierała oczu i 
      ciało jej, wyprężone jak struna, nadal trzęsło się i dygotało. 

      - Byle nie teraz. Znienawidzisz mnie na całą resztę życia i będziesz miała 
      rację. 

      I wtedy zrozumiała, że można; w końcu - można... I nie przejmując się już 
      niczym, rozełkała się jak w odległym dzieciństwie, a on tulił do piersi tę 
      drżącą i szlochającą, nieskończenie drogą mu istotę i szeptał jej do ucha 
      jakieś słowa - sam nawet nie pamiętał jakie, i nie miało to żadnego 
      znaczenia - a wargi jego były słone od jej łez. Kiedy wypłakała do dna 
      swój ból i obrzydzenie, ukryła się w norce pod futrami, zawładnęła jego 
      dłonią i cicho poprosiła: "Opowiedz mi coś... miłego". Wtedy zaczął 
      deklamować wiersze, najlepsze z tych, jakie znał. A za każdym razem, gdy 
      milkł, ona ściskała jego dłoń, jakby bała się go zgubić w nocy, i mówiła z 
      niemożliwą do powtórzenia intonacją: "Jeszcze coś! Proszę!" 

      Zasnęła dopiero przed świtem, nie wypuszczając jego dłoni ze swych rąk, a 
      on siedział jeszcze długo na brzegu łoża, czekając aż jej sen stanie się 
      mocny i dopiero wtedy pochylił się nad nią, ostrożnie dotknął wargami 
      skroni, a potem usiadł w fotelu... Kilka godzin później obudził go jakiś 
      szelest, otworzył oczy i natychmiast usłyszał gniewne: "Odwróć się, 
      proszę!", a po kilku sekundach skargę: "Posłuchaj, daj mi coś do ubrania. 
      Nie mogę w biały dzień spacerować w takim stanie! "A potem, już stojąc na 
      progu, mając na sobie jego myśliwską kurtkę z podwiniętymi rękawami, nagle 
      powiedziała cicho i bardzo, bardzo poważnie: "Wiesz, te wiersze... To było 
      coś niezwykłego, nigdy w życiu nie przeżyłam niczego takiego. Przyjdę do 
      ciebie wieczorem i będziesz deklamował jeszcze coś, dobrze?" Krotko 
      mówiąc, zanim do Edoras wysłany został list, w którym Faramir zapytywał 
      Eomera, czy nie ma nic przeciwko decyzji swojej siostry, która postanowiła 
      zostać księżną Ithilien, ich wieczorki literackie trwale weszły do 
      rodzinnej tradycji. 

      - Czy ty mnie słuchasz? 

      Eowina, dawno już umyta i ubrana, patrzyła na niego z wyrzutem. 

      - Wybacz, mała. Rzeczywiście zamyśliłem się. 

      - Coś smutnego? 

      - Raczej - niebezpiecznego. Myślę sobie - a czy nie przyśle do nas Jego 
      Wysokość król Gondoru i Arnoru prezentu ślubnego? Żeby tylko twój 
      onegdajszy żarcik o strychninie i arszeniku nie był proroczy... 

      Wypowiadając te słowa, złamał jedno z niepisanych praw: w tych ścianach 
      nie wspomina się Aragorna. Tylko raz, na samym początku ich romansu, 
      Eowina niespodziewanie i bez związku z toczącą się rozmową powiedziała: 
      "Jeśli cię to interesuje, jaki on był jako kochanek - stała odwrócona do 
      okna i przesadnie uważnie przypatrywała się czemuś na dziedzińcu, nie 
      zauważając jego protestującego gestu - to mogę powiedzieć zupełnie 
      szczerze: taki sobie. Wiesz, on przywykł do tego, że tylko bierze - zawsze 
      i wszystko. Jednym słowem ťprawdziwy mężczyznaŤ. Wargi jej przy tych 
      słowach wykrzywił gorzki uśmiech. "Oczywiście, mnóstwo kobiet tego właśnie 
      chce, ale ja nie należę do ich grona..." 

      Przez jakiś czas patrzyła na Faramira pytająco, a potem skinęła głową i 
      powiedziała, ważąc słowa i jakby sumując coś w myślach: 

      - Tak, to do niego podobne... Masz jakiś plan, by uniknąć takiego 
      prezentu? 

      - Mam. Ale wszystko zależy od tego, czy w naszej drużynie zagra Beregond. 

      - Wybacz, że wtykam nos nie w swoje sprawy... Przecież ten człowiek zabił 
      twego ojca. Co by o nim nie mówić, to jednak ojciec... 

      - Sądzę, że Beregond nie miał z tym nic wspólnego. Więcej nawet: spróbuję 
      to dziś udowodnić, a przede wszystkim jemu samemu. 

      - A dlaczego właśnie dzisiaj? 

      - Dlatego, że wcześniej nie można było. Tego dnia - pamiętasz, w jadalni? 
      - zachował się bardzo nieostrożnie. Umyślnie nie kontaktowałem się z nim 
      przez cały ten czas, by uśpić czujność chłopców z Białego Oddziału, ale 
      teraz wydaje mi się, że układ jest taki: albo wóz, albo przewóz. Jednym 
      słowem - zaproś go do mojej komnaty pod jakimś pretekstem. Ale uważaj, by 
      rozmowa wasza odbyła się przy świadkach - wszak nie mamy żadnych sekretów! 
      A ty, gdy pojedziesz dziś na polowanie, oderwij się nieznacznie od eskorty 
      i popytaj u ludzi, nie narzucając się, o pewną leśną osadę... 




      W oczach wchodzącego do komnaty Beregonda tliła się słaba iskierka 
      nadziei: może nie wszystko stracone? 

      - Zdrowia życzę, Wasza Wysokość! 

      - Witaj, Beregondzie. I nie rozmawiaj ze mną tak oficjalnie... Chcę, byś 
      pomógł mi skontaktować się z Jego Królewską Mością. 

      Z tymi słowami, książę wyjął ze stojącej pod ścianą podróżnej skrzyni i 
      ostrożnie położył na stole dużą kulę z przydymionego kryształu. 

      - Kamień Jasnowidzenia! - zdziwił się kapitan. 

      - Tak, to palantir. Drugi jest teraz w Minas Tirith. Aragorn, z jakiegoś 
      powodu nie chce, bym ja się nim posługiwał, i nałożył nań zaklęcie. Tak 
      więc, jeśli łaska, weź kulę i wpatrz się w jej wnętrze... 

      - Nie! - rozpaczliwie pokręcił głową Beregond, a na jego obliczu pojawił 
      się strach. - Co tylko chcesz, byle nie to! Nie chcę widzieć zwęglonych 
      dłoni Denethora! 

      - Więc widziałeś już je kiedyś? - Książę nagle poczuł, że jest śmiertelnie 
      zmęczony. Jak widać, pomylił się, co do tego człowieka... 

      - Nie, ale opowiadano mi... Widzi je każdy, kto zajrzy do palantira! 

      - Nie przejmuj się, Beregondzie. - W głosie Faramira dała się słyszeć 
      ulga. - To nie jest ten palantir, nie ten należący wcześniej do Denethora. 
      Tamten jest właśnie w Minas Tirith i nie zagraża ci. 

      - Tak? - Kapitan, mimo zapewnienia Faramira wyraźnie się obawiając, wziął 
      Kamień Jasnowidzenia do ręki, dość długo wpatrywał się w niego, a potem z 
      westchnieniem postawił z powrotem na stole. - Wybacz, książę, ale nic nie 
      widzę. 

      - Widziałeś już wszystko, co należało, Beregondzie. Nie jesteś winien 
      śmierci Denehtora - możesz spać spokojnie. 

      - Co?! Co powiedziałeś, książę?! 

      - Nie jesteś winien śmierci Denethora - powtórzył książę. 

      - Wybacz, musiałem wprowadzić cię w błąd: nasz palantir to właśnie ów 
      kamień. Rzeczywiście - widać w nim czasem skręcone palce, ale widzą je 
      tylko ci, którzy są zamieszani w zabójstwo króla Gondoru. A ty nic nie 
      widziałeś, co znaczy, że jesteś czysty. Tego dnia twoja wola została 
      sparaliżowana przez czyjąś potężną magię. Jak sądzę, elficką. 

      - Naprawdę? - wyszeptał Beregond. - Chcesz mnie, książę, pocieszyć, i to 
      na pewno jest ten inny palantir... "Powiedz, powiedz, że to nie jest tak!" 


      - Pomyśl sam - kto by mi dał ten "inny palantir"? Nawet ten oddali mi, 
      ponieważ sądzili, że jest nieodwołalnie uszkodzony: sami rzeczywiście nie 
      mogą nic w nim zobaczyć, gdyż dłonie Denethora przesłaniają całe pole 
      widzenia. O tym, że ludzie nie mający nic wspólnego z zabójstwem nadal 
      mogą z niego korzystać, na szczęście, nawet nie podejrzewają. 

      - To dlaczego powiedziałeś mi najpierw, że to nie ten? 

      - Widzisz... Chodzi o to, że jesteś człowiekiem łatwowiernym i bez trudu 
      można ci coś zasugerować. Właśnie to wykorzystały elfy i Mitrandir. Bałem 
      się, że po prostu wymyślisz sobie ten obraz. Autosugestia czasem wyczynia 
      z ludźmi dziwne takie rzeczy... Ale teraz, chwała Eru, wszystko to za 
      nami. 

      - Wszystko za nami... - wychrypiał Beregond. Wypowiadając te słowa, opadł 
      na kolana i patrzył teraz na księcia z wyrazem tak głębokiego psiego 
      oddania, że ten poczuł się niezręcznie. - Czy to znaczy, że pozwolisz, 
      książę, służyć ci jak w przeszłości? 

      - Tak, pozwalam, ale natychmiast wstań z kolan... Powiedz mi teraz, czy 
      jestem dla ciebie suwerenem Ithilien? 

      - Jakżeby inaczej, Wasza Wysokość?! - Skoro tak, to czy mam prawo, 
      pozostając wasalem gondorskiej korony, mieć swą osobistą ochronę narzuconą 
      mi przez Króla? 

      - Oczywiście. Ale łatwiej to powiedzieć, niż wykonać: Biały Oddział jest 
      mi podporządkowany tylko nominalnie. A ja tu jestem, szczerze mówiąc, 
      tylko kwatermistrzem... 

      - Tego od dawna się domyślałem. A przy okazji - kim oni są? Dunedainowie? 

      - Szeregowcy to Dunedainowie. A oficerowie i kaprale... To ludzie z Tajnej 
      Straży Króla. Skąd się wzięli u nas, w Gondorze, tego nikt nie wie. Ludzie 
      gadają - Beregond zerknął na drzwi - że to podobno ożywione martwiaki. Kto 
      tam dowodzi, sam nie wiem. 

      - M-m-hm... W każdym razie musimy się pozbyć tego towarzystwa, i to im 
      prędzej, tym lepiej. No to jak, kapitanie, zaryzyku jesz ze mną? 

      - Uratowałeś, Wasza Wysokość, mój honor, a to znaczy, że moje życie należy 
      do ciebie bezwarunkowo. Ale trzech na czterdziestu... 

      - Sądzę, że jest nas nie troje, a nieco więcej, znacznie więcej. 

      - Słysząc te słowa, zdumiony Beregond szeroko otworzył oczy. 

      - Jakiś tydzień temu chłopi z pewnej leśnej osady przywieźli do nas do 
      fortu wóz wędzonej sarniny i zaczęli się wykłócać ze strażnikami przy 
      bramie: wartownicy, jak zwykle, chcieli by zostawili łuki po tamtej 
      stronie palisady. Był wśród tych przybyłych taki ciemnowłosy, darł się na 
      całą okolicę: "Dlaczego, niby, szlachetni mogą wchodzić do rezydencji 
      księcia z bronią, a wolni strzelcy z Drozdowej Kolonii, za diabła". 
      Przypominasz sobie? 

      - Coś takiego było.... A o co chodzi? 

      - O to, że ten ciemnowłosy to baron Grager, porucznik Pułku Ithilien, a 
      przed wojną mój rezydent w Khandzie, i mam podstawy sadzić, że w tej 
      Drozdowej Kolonu nie siedzi on sam... Tak więc, twoim zadaniem jest 
      nawiązać łączność z Gragerem, a potem będziemy działać według 
      okoliczności. Od dziś będziemy się komunikować ze sobą przez skrytkę - gdy 
      staniesz na szesnastym stopniu kręconych schodów w północnym skrzydle, to 
      na poziomie lewego łokcia znajdziesz szczelinę w poszyciu ściany - akurat 
      na liścik. Ani z górnego, ani z dolnego placyku schodów nie widać tej 
      szczeliny - sprawdziłem to. Po wyjściu ode mnie zaczniesz pić, gdzieś tak 
      przez trzy dni: przecież zaprosiłem cię, żebyś spróbował mnie połączyć z 
      Aragornem poprzez palantir - a ty, to jasne, zobaczyłeś w nim Denethora... 
      Tylko nie przesadź - oficerowie Białych wydają się być bardzo przenikliwie 
      patrzącymi ludźmi. 

      Dokładnie tego samego dnia w Kolonii wydarzyło się pierwsze przestępstwo - 
      podpalenie. Jakiś przygłup podpalił... nie, nie uwierzycie: nie dom 
      rywala, który zrobił go rogaczem, nie spichlerz karczmarza, który odmówił 
      czarki gorzały na kredyt, nie stóg zadzierającego nos sąsiada... Podpalono 
      gołębnik, własność ponurego samotnego kowala, który przyjechał tu z 
      Anfalas i widać dlatego zachował pewne harde miastowe nawyki. Kowal kochał 
      swe gołębie aż do przesady i dlatego obiecał srebrną markę temu, kto 
      naprowadzi go na trop podpalacza. Miejscowa policja w postaci dwóch 
      konstabli, kaprali Białego Oddziału, sama z siebie ryła nosem, szukając 
      tropu, a znając obyczaje Anfalasczyków, można było być pewnym, że jeśli 
      nie uda się wsadzić sprawcy pod klucz, to przyjdzie prowadzić dochodzenie 
      już nie w sprawie podpalenia, a umyślnego zabójstwa... 

      Faramir wysłuchał tej głupiej historii, wysoko unosząc lewą brew - był 
      bardzo tym wszystkim zdziwiony. Sprecyzujmy: naprawdę zdziwiony. Jedno z 
      dwóch: albo przeciwnik popełnił pierwszy poważny błąd, albo odwrotnie - 
      widzi całą intrygę księcia na wylot. I w jednym, i drugim przypadku Gra 
      się rozpoczęła; rozpoczęła się wcześniej, niż oczekiwał, i nie tak, jak 
      tego oczekiwał, ale nie było już drogi odwrotu. 




      23
      Góry Cienia, Przełęcz Hotont
      12 maja 3019 roku
      O to Ithilien. - Góral troll opuścił do pasa tobół z bagażem i machnął 
      ręką przed siebie, w stronę wąwozu poniżej, gdzie piętrzyły się zwarte 
      kłęby jasnozielonego dymu: gęsty krzywolas z niskopiennych kamiennych 
      dębów. - My teraz nie mamy tam wstępu. Ale ta ścieżka jest dobrze 
      wydeptana, nie zabłądzicie. Gdzieś za godzinę traficie na ruczaj, a 
      płycizna będzie nieco poniżej. Wygląda dość niebezpiecznie, ale przejść 
      można... Najważniejsza sprawa to nie pękać i stawiać stopy wprost w 
      kipiel, akurat tam jest najpłycej. Zaraz przepakujemy się i w drogę. 

      - Dzięki ci, Marunie. - Haladdin mocno uścisnął szeroką jak łopata dłoń 
      przewodnika. I z budowy, i z zachowania troll przypominał niedźwiedzia: 
      dobroduszny i flegmatyczny łasuch, w mgnieniu oka stający się 
      śmiercionośną bojową maszyną, straszliwą nie tyle z powodu swej 
      zadziwiającej siły, ile przebiegłości i zręczności. Nos jak kartofel, 
      rozczochrana miotła ryżej brody i wyraz twarzy wieśniaka, któremu przed 
      chwilą jarmarczny kuglarz wyciągnął zza ucha złotą monetę - wszystko to 
      maskowało wspaniałego wojownika, biegłego i bezlitosnego. Patrząc na 
      niego, Haladdin wciąż przypominał sobie usłyszane gdzieś powiedzenie: 
      "Najlepszych na świecie żołnierzy można wyszkolić z ludzi spokojnych i 
      rodzinnych". Do czasu, kiedy taki oto chłop, wróciwszy pewnego dnia 
      wieczorem z pracy, znajduje w miejscu swego domu pogorzelisko ze 
      zwęglonymi kośćmi. 

      Jeszcze raz obrzucił spojrzeniem zwisające nad nimi ośnieżone bryły Gór 
      Cienia - nawet Cerleg nigdy wcześniej nie podjąłby się przeprowadzenia ich 
      oddziału przez wszystkie te lodowe cyrki, pionowe ściany z omszałymi 
      osypiskami i nie mającymi końca dywanami rododendronów. 

      - Gdy wrócisz do bazy potrudź się i przypomnij Iwarowi, żeby w lipcu 
      czekali na nas w tym samym miejscu. 

      - Nie bój się, chłopie: dowódca nigdy o niczym nie zapomina. Skoro się 
      umówiliśmy, to pod koniec lipca będziemy tu na pewno. 

      - Dobrze. A gdyby nas nie było pierwszego sierpnia, wypijcie za spokój 
      naszych dusz. 

      Matun na pożegnanie klepnął Cerlega tak, że ten ledwie ustał na nogach. 

      - Bywaj zdrów, zwiadowco! 

      Z orokuenem związały go przez te dni więzy prawdziwej przyjaźni. 
      Tangornowi, rzecz jasna, nawet nie skinął głową; gdyby to on decydował, to 
      tego gondorskiego pajaca... Jasne, jasne dowódcy wiedzą lepiej. Matun był 
      partyzantem w brygadzie Iwara-Dobosza od samego początku okupacji i dobrze 
      wiedział, że powrotu grupy zwiadowczej należy oczekiwać w punkcie 
      kontaktowym najwyżej przez trzy dni, a tu - tydzień! Zadanie o szczególnym 
      znaczeniu, zrozumiano? Tak więc, może i ten gondorski pajac znalazł się w 
      grupie nie po to, by szorować garnki. 

      "Tak - myślał w tym czasie Haladdin, obserwując miarowe, w rytmie kroków 
      kiwanie się tobołu na plecach idącego przed nim barona. - Teraz wszystko 
      zależy od Tangorna: czy potrafi w Ithilien osłonić nas przed swoimi, jak 
      my przez ten czas osłanialiśmy jego. To, że jest osobistym przyjacielem 
      księcia Faramira - wspaniale, bez dwóch zdań, ale do tego wspaniałego 
      księcia mamy jeszcze szmat drogi... Na dodatek może być tak, że i sam 
      Faramir w obecnej sytuacji jest tylko dekoracją przy rządach Aragorna. A 
      baron ma dość specyficzne podejście do władz w Minas Tirith - w Odrodzonym 
      Królestwie już z dziesięć razy mogli go postawić poza prawem... Jednym 
      słowem, możemy łatwo zawisnąć całą trójką - nawet na najbliższej gałęzi, 
      tam gdzie spotkamy pierwszy gondorski patrol, albo na murach Emyn Arnen. A 
      co najzabawniejsze, w lesie barona powieszą nam do towarzystwa, a w forcie 
      - nas do towarzystwa jemu. Tak, dobre towarzystwo to ważna sprawa..." 

      Można domniemywać, że umysł barona tego typu smętne myśli zaprzątały 
      dziesięć dni temu, kiedy przekonali się, że droga do Ithilien przez Trakt 
      Morgulski i przełęcz Pajęczycy jest szczelnie zamknięta przez elfickie 
      posterunki, a to znaczy, że trzeba będzie poszukać pomocy partyzantów Gór 
      Cienia. Najgorszą rzeczą byłoby wpaść na jeden z tych drobnych oddziałków, 
      które nie uznawały żadnej władzy i nie myślały o niczym prócz zemsty. 
      Wtedy nie pomogłyby nawet odwoływania się do wagi "misji", a partyzanci 
      rozprawiali się z jeńcami nie mniej okrutnie niż ich wrogowie... Na 
      szczęście Cerleg, posiłkując się informacjami od Sharha-Rany, potrafił 
      wyszukać w wąwozie Sharateg bazę zupełnie znośnie zdyscyplinowanej 
      formacji, podporządkowanej jednolitemu dowództwu Ruchu Oporu. Oddziałem 
      dowodził kadrowy żołnierz, jednoręki weteran Armii Północ, porucznik Iwar. 
      Sam pochodził z tych okolic i stworzył w wąwozie zupełnie niedostępny 
      bastion; prócz wszystkiego Iwar zorganizował na swych posterunkach 
      obserwacyjnych znakomicie działającą dźwiękową łączność, za co otrzymał 
      przezwisko "Dobosz". 

      Porucznik bez cienia strachu zważył w dłoni okazany przez Haladdina 
      pierścień Nazgula, skinął głową i zadał tylko jedno pytanie: Jak może 
      pomóc konsyliarzowi w wykonaniu jego zadania. Przerzucić ich grupę 
      zwiadowczą do Ithilien? Nie ma problemu. Jego zdaniem, należy iść przez 
      przełęcz Horont - o tej porze roku uważana jest za nie do pokonania, tak 
      więc od ithilieńskiej strony niemal na pewno nie jest strzeżona. Niestety, 
      najlepszy z jego przewodników - Matun - wykonuje teraz powierzone mu 
      zadanie. Czy mogą poczekać trzy, cztery dni? No to, nie ma sprawy. W tym 
      czasie niech się wyśpią i najedzą na zapas. Czekająca ich droga... ho-ho! 
      I dopiero kiedy cała trójka odzyskała odebraną im na przednim posterunku 
      broń, Tangorn zwrócił wziętą od lekarza poprzedniego dnia truciznę z 
      eloarowej apteczki. Udało się. 

      Haladdin nigdy wcześniej nie bywał w tych okolicach i szczerze 
      zainteresowany obserwował, jak się żyje w wąwozie Sharateg. Górskie trolle 
      żyły ubogo, ale z każdego ich ruchu przebijało niemal książęce 
      dostojeństwo; tylko gościnność ich - z punktu widzenia obcego - chwilami 
      przekraczała wszelkie racjonalne granice i powodowała, że Haladdin czuł 
      się wybitnie niezręcznie. Teraz w każdym razie stały się zrozumiałe źródła 
      tej zadziwiającej atmosfery, jaka panowała w baraddurskim domu jego 
      przyjaciela z Uniwersytetu, Kumaja. 

      Trolle zawsze osiedlały się w grupach kilku dużych, zaprzyjaźnionych ze 
      sobą rodzin, a ponieważ na spadzistym stoku dom dla trzydziestu osób można 
      zbudować tylko jednym jedynym sposobem - wyciągając go w pionie - ich 
      budowle były grubościennymi kamiennymi wieżami o wysokości od dwudziestu 
      do trzydziestu stóp. Sztuka układania kamiennych ścian, zrodzona przy 
      wznoszeniu tych miniaturowych twierdz, uczyniła później wychodźców z 
      trollijskich osiedli czołowymi budowniczymi Mordoru. Innym ulubionym 
      zajęciem trolli była metalurgia. Najpierw odkryli sposoby kucia żelaza, 
      uczyniwszy tym samym broń tanią - a więc i ogólnodostępną; potem nadeszła 
      kolej na niklowo-żelazowe stopy (spora część tamtejszych żelaznych rud 
      należała do rud stali stopowej) i teraz miecze, wiszące u pasa każdego 
      mężczyzny, który osiągnął wiek lat dwunastu, stały się najlepszymi w 
      Sródziemiu. Nie dziw więc, że trolle nigdy nie znały nad sobą żadnej 
      władzy, prócz własnej starszyzny: tylko zupełny idiota może posunąć się do 
      szturmu trollijskiej wieży po to, by, straciwszy pod jej murami pół 
      drużyny, przejąć jako podatek czy też świątynną dziesięcinę kilka chudych 
      owiec. 

      W Mordorze świetnie to rozumiano, dlatego górali dotyczył tylko pobór do 
      wojska, co im nawet dość pochlebiało. Później jednak, kiedy ich 
      podstawowym zajęciem stało się wydobycie rudy i wytapianie metali, na 
      produkty owe nałożono drakońskie cła, ale trolli to jakby nie dotyczyło: 
      obojętność na bogactwo i wygody stała się wręcz przysłowiowa, tak samo jak 
      ich upór. Dana okoliczność zrodziła znaną w Sródziemiu legendę jakoby te 
      trolle, które wszyscy znają, są tylko połową narodu. Drugą zaś połowę w 
      Zachodnich krajach błędnie nazywa się "krasnoludami", myląc z innym 
      mitycznym narodem - podziemnymi kowalami; to ci właśnie są owładnięci 
      manią posiadania i całe swe życie spędzają w sekretnych podziemnych 
      galeriach w poszukiwaniu złota i kamieni; ci właśnie są chciwi, kłótliwi, 
      wiarołomni - jednym słowem są całkowitą odwrotnością prawdziwych, 
      nadziemnych trolli. Jakkolwiek sprawa się ma, fakt pozostaje faktem: 
      trollijska wspólnota podarowała Mordorowi wiele wybitnych postaci, od 
      dowódców i mistrzów kowalskich do uczonych i religijnych przywódców, ale 
      ani jednego, w jakikolwiek sposób znaczącego przedstawiciela warstwy 
      kupieckiej! 

      Kiedy Zachodni sojusznicy - w ramach "Ostatecznego rozwiązania kwestii 
      mordorskiej" - udanie "wyczyścili" przedgórze i zaczęli wykurzać trolle z 
      ich wąwozów w Górach Cienia i Górach Popielnych, szybko zrozumieli, że 
      walka z góralami to nie to samo, co kolekcjonowanie odciętych uszu w Oazie 
      Gorgorath... Trollijskie osiedla w tym czasie mocno się wyludniły, wielu 
      mężczyzn poległo zarówno podczas wyprawy do Esgaroth, jak i na Polach 
      Pelennoru. Ale podczas wojny w górskiej ciasnocie liczebność jako taka nie 
      odgrywa szczególnej roli: górale zawsze mogli stanąć na drodze wroga w 
      najwęższych miejscach, gdzie dziesiątka dobrych wojowników może godzinami 
      wstrzymywać całą armię, a dokładniej - przez tyle czasu, ile go potrzeba, 
      by ustawione wyżej na stoku katapulty gruntownie przetrzepały 
      sparaliżowaną kolumnę. Trzykrotnie pogrzebali pod wywołanymi własnoręcznie 
      lawinami duże oddziały najeżdżające ich doliny. Porem przenieśli działania 
      bojowe na przedgórza. Tak więc obecnie elfy z Wastakami nocą nie śmiały 
      wysunąć nosa poza nieliczne, dobrze umocnione punkty. A do górskich 
      osiedli, które stały się teraz partyzanckimi bazami, stale napływał lud z 
      równin - skoro w obu przypadkach czeka nas koniec, to lepiej spotkać go z 
      bronią w ręku i nie samotnie. 





      24
      W śród tych, którzy pojawili w tym tygodniu w Sharateg, były naprawdę 
      interesujące osoby. Jednego z nich - mistrza Haddamiego - konsyliarz 
      poznał w sztabie Iwara, gdzie mały Umbarczyk o pergaminowej twarzy i 
      niewyobrażalnie smutnych oczach pracował jako pisarz, a od czasu do czasu 
      podsuwał porucznikowi nadzwyczaj ciekawe pomysły realizacji wywiadowczych 
      operacji. Mistrz był jednym z większych w kraju oszustów i w chwili upadku 
      Barad-Dur odsiadywał w tamtejszym więzieniu pięcioletni wyrok za 
      gigantyczną aferę z awalizowanymi wekslami bankowymi. Haladdin, kompletna 
      finansowa noga, nie potrafił docenić piękna technicznych detali tej afery, 
      ale sądząc z tego, że otumanieni negocjatorzy, szefowie trzech 
      najstarszych handlowych domów Stolicy, dołożyli olbrzymich starań, by 
      ukręcić łeb sprawie, pomysł musiał być naprawdę wyśmienity. W zburzonym do 
      cna mieście perspektywy pracy w swojej specjalności - dużych finansowych 
      machinacjach - były znikome, tak więc Haddami wykopał swoje ukryte złoto i 
      zwiał na Południe, mając nadzieję przedostać się do swej historycznej 
      ojczyzny. Jednakże złośliwość losu, którymi ten obficie szermuje podczas 
      wojny, doprowadziły go nie do wymarzonego Umbaru, a do sharategskich 
      partyzantów. 

      Mistrz był prawdziwą skarbnicą najprzeróżniejszych talentów, które, 
      tęskniąc do kontaktów z "inteligentnymi ludźmi", z przyjemnością 
      demonstrował Haladdinowi. Na przykład, z niewyobrażalną dokładnością 
      naśladował pismo innych ludzi - co, jak łatwo się domyślić, jest rzeczą 
      bezcenną w jego profesji. O nie, mowa tu nie o jakimś prymitywnym 
      odtwarzaniu cudzego podpisu, skądże! Zapoznawszy się z kilkoma stronicami, 
      napisanymi ręką konsyliarza, Haddami napisał w jego imieniu tekst, na 
      widok którego Haladdin w pierwszej chwili pomyślał. "Na pewno musiałem to 
      sam napisać, po prostu nie pamiętam, kiedy i gdzie, a ten osobnik znalazł 
      go i teraz zawraca mi głowę..." 

      Rzecz cała okazała się prostsza, a jednocześnie bardziej złożona. Haddami 
      przyznał się, że jest genialnym grafologiem, który ze specyfiki charakteru 
      pisma i stylu tworzy najwierniejszy z możliwych portret psychologiczny 
      piszącego, a następnie praktycznie wciela się w tę osobę, tak więc pisane 
      przezeń w imieniu innych osób teksty są - w pewnym sensie - autentyczne. A 
      gdy mistrz na dodatek wyłożył konsyliarzowi wszystko, czego dowiedział się 
      o jego wewnętrznym świecie, dedukując z kilkunastu zapisanych wersów, ten 
      znieruchomiał oszołomiony, mocno nawet wystraszony. Była to dla niego 
      prawdziwa magia, i to magia niedobra. Przez chwilę nawet kusiła Haladdina 
      myśl, by pokazać mistrzowi jakieś notatki Tangorna, ale wiedział, że 
      byłoby to niesłychanie podłe, o wiele bardziej niż wsadzić nos w cudzy 
      pamiętnik. Nikt nie ma prawa wiedzieć o kimś innym więcej, niż ten sam 
      zamierza o sobie powiedzieć, gdyż w takiej sytuacji zarówno miłość, jak i 
      przyjaźń umierają wraz z naruszonym prawem człowieka do tajemnicy. 

      Wtedy to wpadł na dziwny pomysł - dał Haddamiemu do ekspertyzy list 
      Eloara, znaleziony wśród rzeczy zabitego elfa. Zawartość listu 
      przeanalizowali starannie z baronem jeszcze w czasie zasiadki w 
      Houtijn-Hotgor - mieli nadzieję znaleźć w nim jakieś punkty zaczepienia, 
      jakieś wskazówki pomocne w realizacji przedarcia się do Lorien, ale nic z 
      tego nie wyszło. I oto teraz Haladdin sam nie wiedząc, po co - zapragnął, 
      korzystając z okazji, zapoznać się z psychologicznym portretem elfa. 

      Wyniki wprowadziły go w całkowite zdumienie. Haddami utkał z kruchych 
      zwoików runicznego listu portret osoby w najwyższym stopniu szlachetnej i 
      sympatycznej, być może nieco przesadnie marzycielskiej i otwartej aż do 
      bezbronności. Haladdin oponował - grafolog obstawał przy swoim: 
      przeanalizował również inne zapiski Eloara, jego topograficzne i 
      gospodarcze notatki i wynik pozostał bez zmian, błąd wykluczony. 

      - Znaczy to, mistrzu, że funta kłaków nie jest warta pańska dedukcja! - 
      rzucił wyprowadzony z równowagi Haladdin i opowiedział zaskoczonemu 
      ekspertowi, co on sam zastał w Teshgol, nie szczędząc mu medycznych 
      szczegółów. 

      - Proszę posłuchać, konsyliarzu - odezwał się po chwili zastanowienia 
      nieco skonfundowany Haddami. - Ja, mimo wszystko obstaję przy swoim. Tam, 
      w tym Teshgol, to nie był on... 

      - Co to znaczy "nie on"?! Może nawet nie on sam zgwałcił ośmioletnią 
      dziewczynkę, zanim poderżnął jej gardło, ale uczynili to ci, którymi 
      dowodził?! 

      - Ależ nie, Haladdinie, ja nie o tym mówię! Zrozum, to jest głębokie, 
      niewyobrażalnie dla nas, ludzi, głębokie rozdwojenie osobowości. Proszę 
      sobie wyobrazić, że musiał pan, bo tak wyszło, uczestniczyć w czymś 
      podobnym do masakry w Teshgol. Ma pan matkę, którą głęboko kocha, a u 
      elfów nie może być inaczej: dzieci są na wagę złota, każdy młody członek 
      społeczności jest po prostu bezcenny... Tak więc, należy sądzić, zrobi pan 
      wszystko, żeby nie dowiedziała się o tym koszmarze, a biorąc pod uwagę 
      elficką przenikliwość nie da się tego dokonać z pomocą kłamstwa czy 
      prymitywnego przemilczenia, więc musi pan naprawdę przeistoczyć się w inną 
      osobę. Dwie zupełnie różne osobowości w jednej istocie - że tak powiem, 
      "do użytku zewnętrznego i wewnętrznego". Rozumie mnie pan? 

      - Przyznam, że nie bardzo... Rozdwojenie jaźni to nie moja specjalność. 

      Dziwne, ale chyba właśnie ta rozmowa natchnęła Haladdina rozwiązaniem tego 
      najważniejszego zadania, nad którym siedział, a rozwiązanie to 
      przestraszyło go swą prostotą, prymitywnością nawet. Leżało na samym 
      wierzchu i wydawało mu się teraz, że przez te wszystkie dni umyślnie 
      odwracał wzrok, udając przed samym sobą, że go nie widzi... Tego wieczoru 
      konsyliarz dotarł do wieży, gdzie przydzielono im kwaterę. Gospodarze już 
      się położyli spać, ale ogień jeszcze nie wygasł, i teraz siedział przy nim 
      nieruchomo, wpatrując się szklanym wzrokiem w pomarańczową stertę węgli. 
      Nawet nie zauważył kiedy obok pojawił się baron. 

      - Posłuchaj, Haladdinie, wyglądasz jakbyś zachorował. Może wypijesz 
      czarkę? 

      - A wiesz, chyba nie odmówię... 

      Miejscowa gorzałka sparzyła usta i przemknęła niczym skurcz wzdłuż 
      grzbietu; wytarł łzy i poszukał wzrokiem, gdzie mógłby splunąć wódczaną 
      śliną. Wcale nie ulżyło, ale spłynęła nań jakaś gorzka obojętność. Tangorn 
      tymczasem zniknął gdzieś w ciemnościach w poszukiwaniach drugiego 
      taboretu. 

      - Jeszcze? 

      - Nie, dziękuję. 

      - Stało się coś? 

      - Stało. Znalazłem sposób, jak podrzucić elfom nasz prezencik. 

      - No i? 

      - No i tak sobie myślę, że to odwieczne rozważania: czy cel uświęca 
      środki... 

      - Hm... Raz tak, innym razem nie. Jak się zdarzy... 

      - Właśnie. Matematyk powiedziałby: "Zadanie w tej postaci jest 
      nierozwiązywalne". I Jedyny - w swej niewypowiedzianej mądrości - zamiast 
      jednoznacznej instrukcji postanowił wyposażyć nas w taki kapryśny i 
      niepewny przyrząd jak Sumienie. 

      - I cóż teraz mówi panu Sumienie, konsyliarzu? - Tangorn patrzył na niego 
      z lekko ironicznym zainteresowaniem. 

      - Sumienie zupełnie niedwuznacznie powiada: "Nie wolno". A Powinność na 
      to: "Trzeba". Tak się mają sprawy... Dobrze by było żyć zgodnie z rycerską 
      dewizą: "Rób co trzeba - i niech będzie, co ma być". Prawda, baronie? 
      Szczególnie jeśli ktoś ci już szepnął na uszko, co mianowicie trzeba... 

      - Obawiam się, że nie będę w tym panu pomocny. 

      - A ja nie potrzebuję pomocy. Nawet więcej - odwrócił się i otrząsnąwszy z 
      zimna, wyciągnął dłonie do stygnących węgli - chcę pana zwolnić z 
      wszelkich zobowiązań co do uczestnictwa w tej wyprawie. Nawet jeśli 
      zwyciężymy, realizując nasz plan, to - proszę mi wierzyć - nie będzie to 
      Wiktoria, z której można być dumnym. 

      - Aż tak? - Twarz Tangorna stężała, a jego wzrok nagle stał się cięższy od 
      kamiennej lawiny. - Więc pański plan ma taką wartość, że udział w nim jest 
      mniej honorowy, niż porzucenie w potrzebie przyjaciela? Ponieważ do tej 
      chwili uważałem pana za takiego. Bardzo sobie cenię pańską troskę o 
      czystość mojego sumienia, konsyliarzu, ale może pozwoli pan, że sam 
      podejmę decyzję? 

      - Jak pan chce - obojętnie wzruszył ramionami Haladdin. - Może pan 
      najpierw wysłuchać mnie i dopiero potem odmówić. To jest dość złożona 
      kombinacja i przyjdzie zacząć z daleka. Jak pan sądzi, baronie, co 
      aktualnie łączy Aragorna z elfami? 

      - Aragorna z elfami? Ma pan na myśli teraz, po tym, jak posadzili go na 
      gondorskim tronie? 

      - Oczywiście. Mówił pan chyba, że nieźle zna wschodnią mitologię. Nie 
      przypomina pan sobie przypowieści o Łańcuchu gnomów? 

      - Przyznaję, nie pamiętam... 

      - Jakże to... Bardzo pouczająca opowieść. Kiedyś dawno, dawno temu bogowie 
      usiłowali uśmierzyć Chachti - głodnego demona Piekła, mogącego pożreć cały 
      Świat. Dwukrotnie skuwali go łańcuchem wykonanym przez boskiego Kowala - 
      najpierw ze stali, potem z mithrilu i dwukrotnie Chachti rwał go jak 
      pajęczynę. Kiedy natomiast bogowie stanęli przed trzecią, ostatnią szansą, 
      zniżyli się do tego, że zwrócili się o pomoc do krasnoludów. Ci nie 
      zawiedli i wykonali prawdziwie niezniszczalny łańcuch - z głosu ryb i 
      tupotu kocich stóp... 

      - Głosu ryby i tupotu kocich stóp?! 

      - Tak. Ani jednego, ani drugiego nie ma - już nie ma - ponieważ wszystko, 
      co na tym świecie było, poszło na wykucie Łańcucha. Ale, jak mi się 
      wydaje, zużyto nań jeszcze kilka innych rzeczy, których teraz również nie 
      można znaleźć, na przykład wdzięczność władców... A przy okazji. Jak, 
      według pana, bogowie zapłacili krasnoludom? 

      - Należy sądzić, że zlikwidowali ich. Nie widzę innego wyjścia. 

      - Właśnie tak! Dokładniej mówiąc - zamierzali zlikwidować, ale krasnoludy 
      też nie wypadły sroce spod ogona... Zresztą, to już inna historia. A 
      wracając do Aragorna i elfów... 

      Opowiadanie było długie i treściwe - przy okazji sam sprawdzał swoją 
      logiczną konstrukcję. Następnie popadli w milczenie, zakłócane wyłącznie 
      wyciem wiatru za ścianami wieży. 

      - Jest pan strasznym człowiekiem, Haladdinie. Kto mógłby pomyśleć... - w 
      zamyśleniu powiedział Tangorn; popatrzył na konsyliarza jakoś dziwnie, z 
      nowym zainteresowaniem i chyba z szacunkiem. - W zadaniu, jakiego się 
      podjęliśmy, wszystkie takie karmelkowe smarki są co najmniej nie na 
      miejscu, ale jeśli sądzone nam jest zwyciężyć w sposób, jaki pan 
      wymyślił... Słowem, nie sądzę, bym miał kiedykolwiek ochotę na wspominanie 
      tej historii przy kielichu dobrego wina. - Jeśli sądzone nam jest 
      zwyciężyć tak, jak to wymyśliłem - niczym echo odezwał się Haladdin - nie 
      sądzę, żebym chciał oglądać swe odbicie w lustrze. 

      W duchu zaś dodał: "A już na pewno nigdy nie odważę się spojrzeć w oczy 
      Soni". 

      - Zresztą - uśmiechnął się baron - pozwolę sobie ściągnąć pana na grzeszną 
      ziemię: ta rozmowa dziwnie przypomina awanturę przy podziale nie 
      znalezionego jeszcze skarbu. Najpierw niech pan wygra ten bój, a dopiero 
      potem zacznie się oddawać duchowej szamotaninie... Na razie pojawiło się 
      światełko na końcu tunelu i nic więcej. Nie sądzę, by nasze szansę na 
      pozostanie żywymi były wyższe niż jeden do pięciu, tak więc jest to swego 
      rodzaju uczciwa gra. 

      - "Nasze szanse"? Czy to znaczy, że jednak pan zostaje? 

      - A gdzie mam się podziać... Chyba pan nie sądził, że da sobie radę beze 
      mnie? Jak na przykład zamierza pan skontaktować się z Faramirem? A 
      przecież bez jego, niech i biernego udziału, cała nasza kombinacja kończy 
      się, nawet nie zaczynając. Dobra... Teraz tak. Uważam, że musimy wymyśloną 
      przez pana przynętę zarzucić nie gdziekolwiek, a w Umbarze. Tę część 
      zadania biorę na siebie - pan z Cerlegiem będziecie tam tylko ciężarem. 
      Kładźmy się, a szczegóły przemyślimy jutro. 

      Następnego dnia jednakże, na plan pierwszy wyszły inne sprawy: pojawił się 
      w końcu długo oczekiwany przewodnik, Marun, i ruszyli zdobywać Hotont. Był 
      już drugi tydzień maja, ale przełęcz ryglowała jeszcze zima. Oddział 
      trzykrotnie trafiał pod lawiny śnieżne - ratowały ich tylko śpiwory z 
      futra gruborogów; pewnego razu, po półtorej doby siedzenia w igloo 
      wykonanym przez Maruna z pospiesznie wyciętych cegieł, ledwo dali radę 
      wygrzebać się na zewnątrz. We wspomnieniach Haladdina cała ta trasa 
      skleiła się w jakiś grząski, ciągnący się koszmar. Głód tlenowy utkał 
      dokoła niego gęstą kurtynę z drobnych kryształowych dzwoneczków. Po każdym 
      kroku miał ogromną ochotę zwalić się w śnieg i z rozkoszą wsłuchiwać w ich 
      kołyszące dzwonienie - wydawało się, że nie kłamią, obiecując 
      zamarznięcie, najlepszy rodzaj śmierci... Z tego półomdlenia wyłaniał się 
      tylko jeden epizod: mniej więcej pół mili od nich, na drugiej stronie 
      wąwozu, pojawiła się nie wiadomo skąd ogromna kudłata postać - ni to 
      małpa, ni to stojący na tylnych łapach niedźwiedź. Istota ta poruszała się 
      pozornie niezręcznie, ale niesamowicie szybko, i, nie zwracając na nich 
      uwagi, bez śladu znikła w kamiennym rumowisku na dnie wąwozu. Wtedy po raz 
      pierwszy widział przestraszonego trolla - nigdy nie pomyślałby, że to jest 
      w ogóle możliwe. "Kto to był, Marunie?" Ale ten tylko ręką machnął, jakby 
      odganiając Nieczystego. "Udało się - mówił tym gestem - i dobrze..." Tak 
      więc teraz idą po przetartym szlaku między rozłożystymi ithilieńskimi 
      dębami, rozkoszując się śpiewem ptaków, a Matun tymczasem wraca samotnie 
      przez wszystkie te "żywe" osypiska i pola firnowe. 

      Wieczorem tego samego dnia wyszli na polanę, gdzie dziesięciu mężczyzn 
      budowało palisadę dokoła pary nie ukończonych jeszcze chat. Na ich widok 
      wszyscy chwycili za łuki, a przywódca poważnym głosem polecił: położyć 
      broń na ziemi i podejść bliżej, wolno, z rękami nad głową. Tangorn, 
      zbliżywszy się, oświadczył, że ich oddział kieruje się na spotkanie z 
      księciem Faramirem. Chłopi popatrzyli na siebie i zapytali, skąd on się tu 
      wziął. Z księżyca spadł, czy z komina. Baron tymczasem uważnie przyjrzał 
      się jednemu z budowniczych - temu, który siedział na belkach, osiodławszy 
      krokiew - i nagle roześmiał się serdecznie: 

      - Tak, tak, kapralu! Pięknie witasz swojego dowódcę. 

      - Chłopy! - wrzasnął ten, omal nie spadając ze swoich wyżyn. - Niech mi 
      gały powypadają, jeśli to nie porucznik Tangorn! Wybacz nam, panie 
      baronie, nie poznaliśmy: wygląda pan tak, że lepiej nie mówić... Nieważne, 
      teraz wszyscy nasi są razem, możemy więc ten Biały Oddział... - i w 
      całkowitym zachwycie zaadresował ukrytemu za lasami Emyn Arnen wyrazisty, 
      nieprzyzwoity gest. 




      25
      Ithilien, osiedle Drozdowa Kolonia
      14 maja 3019 roku
      C zy to znaczy, że tak właśnie palnąłeś na całe Emyn Arnen: "Wolni 
      strzelcy z Drozdowej Kolonu"? 

      - A co miałem robić? Czekać aż Odwieczny Ogień zamarznie? I księcia, i 
      dziewczynę wypuszczają z fortu tylko w towarzystwie chłopców z Białego 
      Oddziału, a w ich kompanii jakoś niezręcznie się rozmawia. 

      Płomyk oliwnego kaganka, stojącego na brzegu prymitywnego stołu z nie 
      obrobionych desek, rzucał nierówne światło na twarz mówiącego, po cygańsku 
      smagłą i drapieżną - nic dodać, nic ująć, zbój-masztang z karawanich 
      szlaków zaanduińskiego Południa. Nie dziw, że swego czasu człowiek ten 
      czuł się jak ryba w wodzie zarówno w khandyjskich karawanserajach wśród 
      poganiaczy bachtrianów, przemytników i zawszawionych gardłujących 
      derwiszów, jak i w umbarskich portowych knajpach o najgorszej reputacji. 
      Wiele lat temu właśnie baron Grager kształcił debiutującego za Anduiną 
      "kota" Tangorna w abecadle rzemiosła zwiadowcy i - co może było jeszcze 
      ważniejsze - niezliczonych niuansach Południa, bez opanowania których 
      zostaniesz chechaco - wiecznym obiektem obłudnie złośliwych uwag każdego 
      Południowca, od ulicznego urwisa do dworzanina. 

      Gospodarz Drozdowej Kolonii pytająco dotknął dzban z winem, ale widząc 
      ledwo zauważalne skinienie Tangorna, odsunął go tylko na bok: objęcia i 
      inne emocje z powodu spotkania były już za nimi. Teraz był czas na pracę. 

      - Czy szybko nawiązałeś łączność? 

      - Za dziewięć dni powinni już zapomnieć o tym głupim epizodzie. Dziewczyna 
      akurat wyjechała na polowanie - to dla niej sprawa zwyczajna - zobaczyła 
      na jednej z polan pastuszka ze stadem i bardzo zręcznie oderwała się od 
      eskorty na jakieś dziesięć minut, nie więcej... 

      - Pastuszek, znaczy się... Pewnie wsunęła mu złotą monetę z liścikiem. 

      - Nie zgadłeś. Wyciągnęła mu drzazgę z pięty i opowiedziała, jak pewnego 
      razu w dzieciństwie broniła ze swoim bratem tabunu przed stepowymi 
      wilkami. Słuchaj, czy tam na Północy, ci dumni jeźdźcy naprawdę wszystko 
      robią własnymi rękami? 

      - Tak. Nawet książęta krwi w dzieciństwie pasą konie, a księżniczki 
      pracują przy kuchni. Tak więc, co z tym pastuszkiem? 

      - Po prostu poprosiła go o pomoc, ale tak, żeby nie dowiedział się o tym 
      ani jeden człowiek na świecie. I - oto słowo zawodowca: gdyby coś się 
      stało, ten chłopiec dałby się pociąć na kawałki, a nie pisnąłby słowa. 
      Krótko mówiąc, znalazł on Drozdową Kolonię i przekazał, że w przyszły 
      piątek w karczmie "Czerwony Jeleń" kapitan Beregond będzie oczekiwał mocno 
      podchmielonego człowieka, który klepnie go w ramię i zapyta czy to nie on 
      dowodził mortondzkimi łucznikami na Polach Pelennoru... 

      - Cooo?! Beregond?! 

      - Wyobraź sobie. Zdziwiliśmy się, co najmniej jak ty. Jednakże musisz się 
      zgodzić, że ludzie Aragorna na przynętę wystawiliby kogoś nie tak 
      znacznego. Tak więc, książę słusznie uczynił... 

      - Wyście tu chyba zupełnie powariowali! - rozłożył ręce Tangorn. - Jak 
      można za grosz wierzyć człowiekowi, który najpierw zabił swego władcę, a 
      teraz, po miesiącu, zdradza nowych panów? 

      - Nic podobnego. On nie ma nic wspólnego ze śmiercią Denethora, co zostało 
      wyjaśnione z absolutną dokładnością... 

      - Ciekawe, jak to wyjaśniliście. Wpatrywaliście się w kawowe fusy, czy 
      jak? 

      - Wpatrywaliśmy się. Ale nie w fusy, a w palantir. Krótko mówiąc, Faramir 
      całkowicie mu ufa. A książę, jak ci wiadomo, nieźle zna się na ludziach i 
      nie ulega przesadnej łatwowierności. 

      Tangorn wychylił się do przodu i nawet gwizdnął ze zdziwienia. 

      - Poczekaj, poczekaj... Czy nie chcesz czasem powiedzieć, że palantir 
      Denethora znajduje się w Emyn Arnen? 

      - Tak. Ci tam, w Minas Tirith, zdecydowali, że kryształ jest "zablokowany" 
      - oni wszyscy widzieli w nim tylko widmo zabitego króla. Dlatego, gdy 
      Faramir wyraził chęć zabrania go "napamiątkę", nawet się ucieszyli. 

      - Ta-a-ak... 

      Baron odruchowo zerknął na drzwi do sąsiedniej izby, gdzie urządzali się 
      na nocleg Haladdin i Cerleg. Sytuacja zmieniała się błyskawicznie. "Coś 
      ostatnio wręcz nieprzyzwoicie sprzyja nam Fortuna - przemknęła mu myśl. - 
      Och, nie rokuje to niczego dobrego..." Grager, wychwyciwszy to spojrzenie, 
      kiwnął w stronę ściany. 

      - Ta para... Naprawdę szukają Faramira? 

      - Tak. Można im całkowicie ufać. Nasze dążenia, w każdym razie w tej 
      chwili, są zgodne. 

      - No, no... Misja dyplomatyczna? 

      - Coś w tym rodzaju. Wybacz, ale jestem związany słowem... Dowódca 
      Ithilieńczyków przez jakiś czas ważył coś w głowie, a potem mruknął: 

      - Dobra, sam się nimi zajmuj, ja mam swoich kłopotów aż nadto. Na razie 
      wpakuję ich do najdalszej bazy, na Wydrzym Potoku, żeby pod nogami się nie 
      pętali, a potem się zobaczy. 

      - A dlaczego ze wszystkich swoich baz podsunąłeś akurat Drozdową Kolonię? 

      - Dlatego, że i tak tu się nie da podejść niezauważalnie. Zawsze zdążymy 
      czmychnąć. Poza tym, ludzi tu jak kot napłakał. Jest to raczej punkt 
      obserwacyjny, niż baza. 

      - A ilu jest naszych? 

      - Ty jesteś pięćdziesiąty drugi. 

      - A ich? 

      - Czterdziestu. 

      - Tak, naszych sił za mało na szturm... 

      - O szturmie zapomnij - machnął ręką Grager. - Co jak co, ale zawsze zdążą 
      wykończyć księcia, i to w każdej sytuacji. Tym bardziej, że Faramir 
      kategorycznie żąda, by jego uwolnienie odbyło się bezkrwawo, żeby nikt nie 
      ośmielił się oskarżyć go o złamanie przysięgi wasala. Nie, my mamy inny 
      plan. Przygotowujemy ucieczkę z Emyn Arnen, a kiedy książę Ithilien 
      znajdzie się już pod naszą ochroną, będziemy mogli rozmawiać z Białym 
      Oddziałem innym tonem. Coś w stylu: "Może byście sobie stąd poszli, 
      chłopcy?" 

      - A macie już jakiś konkretny plan? 

      - Jesteś niesprawiedliwy. Już niemal wszystko zostało zrobione! Widzisz, 
      największy problem to Eowina. Oni są wypuszczani za bramę pojedynczo, a 
      książę sam - to jasne, nie ucieknie. Tak więc, musieliśmy rozwiązać 
      łamigłówkę: żeby książę z księżną byli, po pierwsze - razem, po drugie - 
      bez bezpośredniego nadzoru, i po trzecie - poza budynkiem fortu. 

      - Hm... Od razu przychodzi do głowy ich sypialnia. Co prawda, tam nie 
      spełnia się trzeci warunek... 

      - Niemal zgadłeś. Łaźnia. 

      - To ci historia! - roześmiał się Tangorn. - Podkop? 

      - Oczywiście. Łaźnia stoi wewnątrz palisady, ale nieopodal budynku 
      głównego. A kopiemy od sąsiadującego młyna - niemal dwieście jardów w 
      linii prostej. To niezły kawałek. Sam wiesz, że największym problemem w 
      przypadku podkopu jest pozbywanie się wykopanego gruntu. Z młyna można go 
      wywozić z workach przyprószonych mąką - wyglądają bardzo naturalnie. 
      Najgorzej będzie jeśli wartownicy z fortu, po prostu z nudów, zaczną 
      liczyć worki i wyjdzie im, że mąki wywozi się znacznie więcej niż przywozi 
      ziarna... Tak więc musimy kopać nie na całego tylko wolno - wolno, ale z 
      sensem. W przyszłym tygodniu powinniśmy się uwinąć. 

      - A Biały Oddział ciągle niczego nie podejrzewa? 

      - Beregond zaklina się, że nie. Co prawda, oni oczywiście o niczym takim 
      nie informują, ale jakieś oznaki niepokoju by zauważył. 

      - Mają swoją sieć agentów w Osadzie i w koloniach? 

      - W Osadzie tak, a w koloniach nie sądzę. Musisz zrozumieć, ze oni mają 
      spore problemy ze swoimi ludźmi poza fortem. Miejscowi unikają kontaktów z 
      Białym Odziałem. Mówi się o nich różne rzeczy, na przykład, że to ożywieni 
      zmarli, a nam to jest bardzo na rękę. W tej sytuacji każdy kontakt 
      miejscowych z Białymi od razu rzuca się w oczy. Teraz oni zmądrzeli i 
      przeszli na kontakty pośrednie - korzystają ze skrytek, ale wcześniej 
      komunikowali się bezpośrednio. 

      - Właściciel karczmy pracuje dla nich? 

      - Chyba tak. To nam mocno komplikuje życie. 

      - Kupcy, którzy jeżdżą do Gondoru po towary? 

      - Jeden z nich. Inny to mój człowiek. Czekałem, sądząc, że będą chcieli go 
      zwerbować, wtedy mielibyśmy dostęp do ich kanału łączności, ale na razie 
      przynęta nie działa. 

      - Po prostu trzymasz ich wszystkich "pod lupą"? 

      - Nie tylko. Ponieważ liczył się każdy dzień, postanowiłem pozbawić ich 
      łączności z Minas Tirith. Niech się trochę pomęczą. To ich odciągnie i od 
      młynarza, i od naszych kolonii. 

      - Co do łączności. Czy ktoś z osadników nie hoduje czasem gołębi? 

      - Hodował - szyderczo uśmiechnął się Grager. - Ale gołębnik... fiu, i 
      spłonął. Takie to są sprawy... 

      - Przypadkiem nie cieszysz się na wyrost? Biali pewnie na głowach stają... 


      - Oczywiście, że stają! Ale powiadam - to już jest kwestia dni, kro kogo 
      wyprzedzi. Co do wagi wydarzeń to śledztwem w sprawie gołębnika zajmowali 
      się dwaj kaprale, wyobrażasz sobie? Więc wiemy teraz na pewno, kto się u 
      nich zajmuje kontrwywiadem... Zrozum - powiedział zamyślony były rezydent, 
      nie odrywając zmrużonych oczu od kaganka - tak naprawdę to martwi mnie 
      łatwość, z jaką odgaduję ich ruchy: wystarczy, że postawię siebie na ich 
      miejscu - jak ja sam budowałbym swoją sieć w takim osiedlu? Ale to 
      oznacza, że i oni, gdy dowiedzą się o naszym istnieniu - a dowiedzą się na 
      pewno, to kwestia najbliższego czasu - będą tak samo łatwo przewidywać 
      moje ruchy. Tak więc, zostaje nam tylko jedno - grać z wyprzedzeniem... 
      Oho! - Jego uniesiony palec zamarł przy skroni. - Chyba goście! Pewnie 
      chłopcy z fortu zaryzykowali bezpośrednią łączność z Minas Tirith - czekam 
      na nich trzeci dzień. 




      Powóz turlał się po szlaku w szybko zapadającym zmierzchu, i nocny chłód 
      energicznie wpychał się za kołnierz oraz do rękawów ubrania woźnicy, 
      właściciela osiedlowego kramu z towarami kolonialnymi. Sowią Spadź - 
      najbardziej głuche i ponure miejsce na całej drodze od Osady do Osgiliath 
      - miał już niemal za sobą, gdy z mrocznych krzaków leszczyny na poboczu 
      drogi wyłoniły się cztery cienie. Kupiec dobrze znał reguły gry, dlatego 
      bez sprzeczki oddał rozbójnikom sakiewkę z tuzinem srebrnych monet, za 
      które zamierzał kupić w Gondorze mydło i przyprawy do swego kramu. Ci 
      jednak nie bardzo interesowali się pieniędzmi, natomiast kazali jeńcowi 
      się rozebrać, a to już łamało reguły gry. Jednakże przyłożone do gardła 
      ostrze nie sprzyjało dyskusji. Ale tak naprawdę - aż do spływających po 
      plecach strużek zimnego potu - kramarz wystraszył się dopiero wtedy, kiedy 
      przywódca, podłubał sztyletem przy podeszwach jego butów, bez pośpiechu 
      obmacał szwy jego kamizeli i, prychnąwszy zadowolony, spruł jeden z nich, 
      po czym sięgnął paluchami do dziury i ze zręcznością kuglarza wyjął 
      kwadracik najcieńszego jedwabiu zapisanego ledwo widocznymi w mroku 
      znakami. 

      Kupiec rzeczywiście nie był zawodowcem i, gdy zbóje rzeczowo przerzucili 
      sznur przez najbliższą gałąź, popełnił największe głupstwo: oświadczył, że 
      jest człowiekiem króla. Co zamierzał przez to osiągnąć? Nocni zbóje tylko 
      wymienili spojrzenia: ich doświadczenie podpowiadało im, że ludzie króla 
      są równie śmiertelni na sznurze, jak i wszyscy inni. A ten, który w tym 
      czasie wiązał na wolnym końcu sznura pętlę, zauważył oschle, że 
      szpiegostwo nie jest wieczorną partyjką dartsa w "Czerwonym Jeleniu", 
      gdzie można przegrać kilka kufelków. Właściwie - ciągnął zbój starannie 
      wiążąc piracki węzeł w taki sposób, by ofiara dobrze widziała wszystkie 
      czynności - to chłop ma wielkiego farta: rzadko kiedy schwytanemu 
      szpiegowi pozwala się umrzeć tak szybko i stosunkowo bezboleśnie. Jego 
      szczęście, że jest tylko łącznikiem i nie wie nic na temat reszty 
      organizacji... W tym momencie organizm nieszczęsnego kramarza nie 
      wytrzymał i wyrzucił z siebie wszystkie ciekłe i stałe produkty 
      metabolizmu, a potem łącznik zaczął pospiesznie wyłuszczać wszystko, co mu 
      wiadomo, a wiedział on, jak przypuszczali ludzie Gragera, nie tak znowu 
      mało. 

      "Zbóje" wymienili zadowolone spojrzenia - swoje role odegrali z 
      powodzeniem. Dowódca wyprowadził z krzaków konia i rzuciwszy kilka 
      krótkich dyspozycji, zniknął. Na przechwyconą zaszyfrowaną wiadomość 
      czekano w Drozdowej Kolonii. Jeden z pozostawionych ludzi obrzucił 
      dygocącą ofiarę spojrzeniem, bardzo odległym od zachwytu, i czubkiem buta 
      przysunął doń ciśnięte na trawę ubranie. 

      - Tam za drzewami jest strumyk. Doprowadź się do porządku i ubierz. 
      Pojedziesz z nami. Sam rozumiesz, co się z tobą stanie, gdy trafisz w łapy 
      swych przyjaciół z Białego Oddziału. 

      Szyfr, za pomocą którego napisany był jedwabny list, okazał się 
      nadspodziewanie prosty. Obliczywszy, że w niezbyt długim komunikacie jest 
      siedem "rzadkich" liter "RUN", Tangorn z Gragerem natychmiast zrozumieli, 
      że mają do czynienia ze zwykłym podstawieniem, tak zwanym "prostym 
      bełkotem", gdy jedna litera jest standardowo zamieniana tym samym znakiem 
      w całym tekście. Zwykle w tym celu liczby porządkowe pięćdziesięciu ośmiu 
      liter korzących Kertar Daeron, przesuwa się o określoną liczbę; na 
      przykład, przy przesunięciu na dziesiąte miejsce "RUN" (numer l) używa się 
      "RUN" (numer 11), a zamiast "RUN" (numer 55) - "RUN" (7). Absolutny 
      prymityw. Na Południu takie, za przeproszeniem, "szyfrosystemy" stosuje 
      się co najwyżej w sekretnych listach miłosnych... Odgadłszy za drugim 
      podejściem liczbę przemieszczenia - 14 (data zapisu listu), Grager 
      kunsztownie zaklął: wyglądało, że ktoś usiłuje im wcisnąć dezinformujący 
      list. 

      Jednakże nie była to zmyłka. Wcale a wcale... W liście tym niejaki Gepard, 
      kapitan Tajnej Straży Jego Królewskiej Mości, komunikował "koledze 
      Gragerowi", że w ich grze, jak się wydaje, doszło do sytuacji patowej. 
      Grager oczywiście może zneutralizować Gepardową sieć poza ścianami fortu i 
      znacznie utrudnić mu łączność z Minas Tirith, ale nie zbliży to porucznika 
      do zrealizowania podstawowego jego zadania ani na krok. Czy nie należałoby 
      spotkać się w takim razie w celu odbycia konferencji na przykład w Emyn 
      Arnen, z gwarancjami bezpieczeństwa, może w jednej z kolonii, wybranej 
      przez barona? 




      26
      Ithilien, Emyn Arnen
      Noc z 14 na 15 maja 3019 roku.
      P osłuchaj, mówisz, że księżniczka Elendeil w rzeczywistości w ogóle nie 
      istniała, że wymyślił ją po prostu ten Airufin... 

      Eowina siedziała w fotelu z podwiniętymi nogami, splatając na kolanach swe 
      szczupłe palce, zabawnie nachmurzona. Książę uśmiechnął się i, 
      przycupnąwszy na podłokietniku, usiłował wygładzić tę kochaną zmarszczkę 
      dotknięciem warg, ale nic z tego nie wyszło. 

      - Nie, Far, poczekaj. Mówię poważnie. Przecież ona żyje, naprawdę żyje! A 
      kiedy ginie, żeby uratować swego ukochanego, to chce mi się płakać, jakbym 
      naprawdę straciła przyjaciela... Weźmy sagi o starożytnych herosach - 
      oczywiście, to też zajmujące, ale jakoś tak zupełnie nie to. Tacy 
      Gil-Galad i Isildur - oni są jacyś... no, wiesz, jak kamienne posągi, 
      rozumiesz? Można ich czcić - i tylko to, a księżniczka - słaba i czuła - 
      ją można pokochać... Rozumiesz mnie? 

      - Oczywiście, wspaniale to ujmujesz, zielonooka. Wydaje mi się, że Airufin 
      z przyjemnością wysłuchałby twych słów. 

      - Elendeil powinna żyć na początku Trzeciej Ery. Nikt, prócz kilku 
      historyków, nie pamięta nawet imion tych książąt, którzy rządzili wówczas 
      na rohańskich równinach. Tak więc, kto jest bardziej realny - oni czy ta 
      dziewczyna? To znaczy, że Airufin - aż strach powiedzieć! - okazał się 
      potężniejszy od samych Valarów? 

      - W pewnym sensie tak. 

      - Wiesz, przyszło mi do głowy... Wyobraź sobie, że ktoś inny, równie 
      potężny jak Alrufin, napisze kiedyś książkę o nas, bo przecież może coś 
      takiego się zdarzyć, prawda? Wtedy która z tych Eowin będzie prawdziwa - 
      ja czy tamta? 

      - Jak pamiętam - uśmiechnął się Faramir - onegdaj prosiłaś mnie, bym 
      wytłumaczył "na dostępnym dla głupiej baby poziomie", co to filozofia. Tak 
      więc, te twoje rozważania to właśnie filozofia, choć dość naiwna. Takimi 
      problemami na długo przed tobą zajmowało się mnóstwo ludzi, i wiele ze 
      znalezionych przez nich odpowiedzi to głupstwa bez wartości. Na 
      przykład... Wejść! - zawołał, słysząc pukanie do drzwi i zaniepokojony 
      zerknął na Eowinę. Dokoła noc, kogo tu licho niesie? 

      Gość ubrany był w czarny paradny uniform kaprala Gondorskiej Straży 
      Cytadeli (księcia zawsze intrygowała ta sprzeczność: Biały Oddział, a 
      mundury czarne), i na jego widok Faramir poczuł ssanie w dołku - 
      wyglądało, że w jakimś miejscu popełnili błąd... Poprosił Eowinę, by 
      oddaliła się do sąsiedniego pokoju, ale gość łagodnie poprosił ją o 
      pozostanie, gdyż to, o czym będzie się za chwilę mówiło, dotyczy wprost 
      również i Jej Wysokości. 

      - Po pierwsze, proszę pozwolić, że się przedstawię, książę, choć może z 
      pewnym opóźnieniem. Nie mam imienia, ale może mnie pan nazywać Gepardem. W 
      rzeczywistości nie jestem kapralem, a kapitanem Tajnej Straży, oto mój 
      żeton. Dowodzę tutejszym kontrwywiadem. Kilka minut temu aresztowałem 
      komendanta Emyn Arnen pod zarzutem udziału w spisku i zdrady państwowej. 
      Jednakże nie wykluczam, że Beregond tylko wykonywał pańskie rozkazy, nie 
      wnikając zbytnio w ich istotę, a wówczas jego wina nie będzie już tak 
      wielka. Właściwie, właśnie to chciałbym wyjaśnić. 

      - Nie mógłby pan, kapitanie, wyrażać się jaśniej? Na twarzy Faramira nie 
      drgnął ani jeden mięsień i zdołał bez lęku odpowiedzieć na spojrzenie 
      Geparda - puste i straszliwe, właściwe wszystkim oficerom Białego 
      Oddziału. Gdyby pominąć te oczy, oblicze kapitana mogłoby sprawiać 
      zupełnie sympatyczne wrażenie - było mężne i nieco przy tym smutne. 

      - Jak mi się wydaje, książę, zupełnie opacznie rozumie pan sedno moich tu 
      obowiązków. Powinienem za wszelką cenę - powtarzam: za wszelką cenę - 
      strzec pańskiego życia. Nie dlatego, że pana lubię, a dlatego, że taki mam 
      rozkaz od mojego króla: jakiekolwiek nieszczęście się panu przydarzy 
      plotka przypisze je Jego Wysokości, a niby dlaczego ma on płacić czyjeś 
      rachunki? To jedna strona zagadnienia. Z drugiej, jestem zobowiązany 
      przeszkodzić w czyichkolwiek zakusach na namówienie pana do złamania 
      przysięgi wasalnej. Proszę sobie wyobrazić, że jacyś głupcy napadają na 
      fort i "uwalniają" pana, chcąc uczynić z pana sztandar restauracji. Jeśli 
      przy tym zginie choć jeden z ludzi króla - a zginą na pewno - Jego 
      Królewska Mość, mimo naprawdę szczerych chęci, nie będzie mógł przymknąć 
      oczu na tę historię. Królewska armia wkroczy do Ithilien, a to 
      najprawdopodobniej doprowadzi Odrodzone Królestwo prosto do krwawej wojny 
      wewnętrznej. Tak więc, proszę uważać, że jestem tu po to, by ustrzec pana 
      przed ewentualnymi głupstwami. 

      Dziwne, ale w mowie Geparda, może w jego intonacji - nie, raczej w budowie 
      zdań - było coś takiego, że Faramir poczuł się jakby ponownie rozmawiał z 
      Aragornem. 

      - Bardzo cenię pańską troskę, kapitanie, jednakże nie rozumiem, jaki to ma 
      związek z aresztowaniem Beregonda. 

      - Jakiś czas temu spotkał się on w "Czerwonym Jeleniu" z wysokim, 
      szczupłym człowiekiem, mającym wzdłuż lewej skroni długą bliznę, a jedno 
      ramię wyraźnie wyższe od drugiego. Nie wie pan czasem, o kim mowa? Dość 
      łatwa do zapamiętania powierzchowność... 

      - Przyznam, że nie przypominam sobie - uśmiechnął się książę, starając 
      się, by uśmiech go nie zdradził, a były ku temu powody... - Może lepiej by 
      było zapytać samego Beregonda. 

      - Och, Beregond odpowie na całą masę pytań. Ale pański brak pamięci, 
      książę, jest bardzo zastanawiający. Rozumiem, że kapitan Pułku Ithilien, 
      Faramir, może nie pamiętać twarzy wszystkich swoich żołnierzy, ale kaprali 
      i oficerów, powinien... Powtarzam: łatwa do zapamiętania 
      powierzchowność... 

      - A co ma do tego mój pułk? 

      - Jak to, co? Widzi pan, wielu z walczących w składzie tego wspaniałego 
      oddziału nie wróciło po zakończeniu wojny do domów, do Gondoru. 
      Szczególnie zauważalny jest całkowity brak zwolnionych ze służby oficerów 
      i podoficerów - łącznie około pięćdziesięciu. No, pewnie część z nich 
      zginęła - takie czasy - ale przecież nie wszyscy! Jak pan sądzi, książę, 
      dokąd mogli się udać? Czy nie do nas, do Ithilien? 

      - Możliwe - obojętnie wzruszył ramionami książę. - Tyle, że ja nie mam o 
      tym najmniejszego pojęcia. 

      - O to właśnie chodzi, książę, o to chodzi: nie ma pan pojęcia! Proszę 
      zauważyć: powrót do Ithilien, z którym związana przecież była i służba w 
      wojsku, i gdzie księciem jest ukochany ich kapitan (a to, że pana w pułku 
      kochano, nie jest dla nikogo tajemnicą), to jakby rzecz normalna i 
      naturalna. Tylko dlaczego żaden z nich nie przybył do Emyn Arnen 
      oficjalnie, nie przedstawił się i nie poprosił o przyjęcie do służby... 
      Zgódźmy się, że to jest nie tylko nienaturalne - to jest bardzo, ale to 
      bardzo podejrzane! Logicznie zatem jest założyć, że pański pułk zachował 
      się jako jednolita zdyscyplinowana organizacja, tyle, że działająca w 
      nielegalnym trybie, i teraz ci ludzie wałkują w głowach plany pańskiego 
      "uwolnienia". Do czego to doprowadzi, już, jak mi się wydaje, omówiliśmy. 

      - Pańskie domysły, kapitanie, są nawet interesujące i logiczne na swój 
      sposób, jednakże jeśli wszystkie te dowody zdrady Beregonda, jakimi 
      dysponujecie... 

      - Dajmy spokój, książę - skrzywił się Gepard. - Przecież nie jesteśmy 
      przed ławą przysięgłych! W chwili obecnej niepokoją mnie nie prawnicze 
      sztuczki, a prawdziwy stopień winy tego spiskowca-dyletanta. Teraz jednak 
      rodzi się pytanie: W jaki sposób komendant, odbywający służbę w Minas 
      Tirith, w oddziale Straży Cytadeli, mógł się skontaktować z kapralem 
      Rankornem, wolnym strzelcem, który całą wojnę przesiedział w lasach 
      Ithilien? To oznacza, że ktoś ich ze sobą zapoznał, nawet może zaocznie, i 
      pierwszym kandydatem jest pan, książę. Tak więc, czy Beregond działał 
      według swego uznania czy - co bardziej mi wygląda na prawdę - wykonywał 
      pańskie zadanie? 

      "No i koniec - zrozumiał Faramir. - Po co oni wysłali na kontakt akurat 
      Rankorna? Przecież naprawdę łatwo go rozpoznać po słownym opisie... Słowne 
      opisy kaprali - och, głęboko grzebią w tych swoich dochodzeniach... I 
      ťCzerwonyJeleńŤ jest lepiej, niż sądziłem, inwigilowany. Przegraliśmy 
      wszystko do cna, tylko płacić nam przyjdzie różnie: mnie czeka ciąg dalszy 
      honorowego więzienia, kapitana - śmierć na torturach. Najgorsze, że nic 
      nie mogę dla niego zrobić, będę musiał zostawić Beregonda swojemu losowi i 
      żyć dalej z niezmywalnym piętnem własnej podłości... Ale nie mogę iść na 
      układy, najgłupsza to na świecie iluzja, że ze zwycięskim wrogiem można 
      się dogadać. Na takich ťukładachŤ z definicji nie można nic wytargować - 
      ani dla siebie, ani dla innych; wszystko toczy się według starego 
      schematu: ťCo moje - to moje, a co twoje - też mojeŤ. Oto dlaczego 
      zrodziła się niepodważalna zasada tajnej wojny: w dowolnych 
      okolicznościach należy milczeć albo zaprzeczać wszystkiemu - łącznie z 
      faktem własnego istnienia. Przyznając się swojej roli w kontaktach z 
      Ithilieńczykami, nie uratuję Beregonda, a tylko przyspieszę zgubę Gragera 
      i jego ludzi..." 

      Wszystko to niczym wicher przemknęło przez głowę księcia, zanim podniósł 
      wzrok na Geparda i powiedział: 

      - Nie mam najmniejszego pojęcia o kontaktach komendanta z ludźmi Pułku 
      Ithilien, jeśli takowe w ogóle miały miejsce. Pan świetnie wie, że przez 
      cały ten czas nie zamieniłem z nim więcej niż dziesięć zdań. Ten człowiek, 
      w końcu, zabił mojego ojca. 

      - To znaczy - podsumował bezbarwnym głosem wywiadowca - nie chce pan 
      uchronić swego człowieka, jeśli nie od śmierci, to przynajmniej od tortur? 


      "Wiedział, na co się waży" - pomyślał Faramir, a głośno odpowiedział: 

      - Jeśli naprawdę miała tu miejsce zdrada, a co do tego jeszcze mnie pan 
      nie przekonał, kapitan Beregond winien ponieść surową karę. - I starannie 
      dobierając słowa, zakończył: - Ja natomiast jestem gotów przysiąc na 
      komnaty Yalarów, że nigdy nie zamierzałem - i nie zamierzam - złamać 
      danego słowa: zobowiązania przed suzerenem są nienaruszalne. 

      - Rozumiem - powiedział w zamyśleniu Gepard. - A pani co powie, Eowino? 
      Panie też jest gotowa dla dobra sprawy zdradzić i rzucić wilkom na 
      pożarcie swego człowieka? Zresztą - uśmiechnął się szyderczo - o czym ja 
      mówię. Przecież na tortury trafi tylko jakiś oficer z ludu. Też mi problem 
      dla osoby z królewską krwią w żyłach. Ostatecznie wam nic nie grozi! 

      Wśród licznych zalet Eowiny umiejętność panowania nad własną twarzą nie 
      była szczególnie dobrze opanowana - pobladła teraz i bezsilnie popatrzyła 
      na Faramira. Gepard bezbłędnie utrafił w czułe miejsce ich obrony: 
      dziewczyna była organicznie niezdolna do pozostawienia w biedzie 
      przyjaciela. "Milcz!" - spojrzeniem nakazał jej Faramir, ale było już za 
      późno. 

      - A teraz wysłuchajcie mnie oboje! - syknął Gepard. - Wcale mnie nie 
      interesuje czyjeś przyznanie - nie jestem sędzią, jestem z kontrwywiadu. 
      Potrzebuję tylko wiadomości o rozlokowaniu żołnierzy z Pułku Ithilien. Nie 
      zamierzam zabijać tych ludzi, moim celem jest wręcz uniknięcie przelewu 
      krwi... Przyjdzie wam uwierzyć mi na słowo. Przegraliście, i nic innego 
      wam nie pozostaje. Potrzebne mi wiadomości uzyskam od was, bez względu na 
      cenę. Nikt rzecz jasna nie może poddać przesłuchaniu trzeciego stopnia 
      siostry króla Rohanu - ale może ona śmiało być obecna podczas tortur 
      wiernego wam Beregonda, i zmuszę ją do przypatrywania się od początku 
      zabawy do końca, klnę się na milczenie Mandosa! 

      Książę w tym czasie bawił się jakby w roztargnieniu piórem, leżącym na nie 
      dokończonym rękopisie, nie zauważając, że lewym łokciem niechcący 
      przesunął na sam brzeg stołu kielich z niedopitym winem. Jeszcze trochę i 
      puchar upadnie na podłogę, Gepard odruchowo odwróci głowę, a wtedy on 
      przeskoczy przez stół, żeby sięgnąć gardła szefa kontrwywiadu. Potem niech 
      się dzieje, co diabeł podeśle... Ale nagle drzwi otworzyły się bez pukania 
      i do pokoju energicznie wszedł porucznik Białego Oddziału dwaj szeregowcy 
      zamarli w półmroku korytarza zaraz za progiem. "Tu też się spóźniłem" - 
      zrozumiał Faramir, jednakże porucznik nie zwrócił nań najmniejszej uwagi, 
      pochylił się i bezdźwięcznie wyszeptał coś na ucho Gepardowi, co bardzo 
      tego ostatniego zdziwiło. 

      - Dokończymy rozmowę za dziesięć minut - rzucił kapitan już przez ramię, 
      kierując się do drzwi. 

      Szczęknął zamek, rozległ się oddalający tupot ciężkich buciorów, i zapadła 
      cisza - mętna i jakaś wątpiąca, jakby sama zdawała sobie sprawę ze swej 
      tymczasowości. 

      - Czego tam szukasz? - Eowina była nad podziw spokojna, żeby nie 
      powiedzieć obojętna. 

      - Czegoś na kształt broni. 

      - Tak, masz rację... Mam nadzieję, że i dla mnie? 

      - Widzisz, mała, wciągnąłem cię w to wszystko i nie potrafiłem zapewnić 
      bezpieczeństwa... 

      - Głupstwa gadasz. Wszystko zrobiłeś dobrze, Far, po prostu Fortuna tym 
      razem znalazła się po ich stronie. 

      - To co? Pożegnamy się? 

      - Pożegnamy. Cokolwiek się stanie, mieliśmy ten miesiąc... Wiesz co? To 
      pewnie zwyczajna zawiść Yalarów: za dużo przypadło nam szczęścia... 

      - Jesteś gotowa, zielonooka? - Teraz, po tych kilku chwilach, stał się 
      zupełnie innym człowiekiem. 

      - Tak. Co mam robić? 

      - Patrz uważnie. Drzwi otwierają się w naszym kierunku, futryna też 
      wystaje do wewnątrz... 





      27
      A Gepard tymczasem, opierając się na zrębach palisady nad bramą, nie 
      spuszczał oczu z okrutnego jastrzębiego oblicza Gragera, znanego mu 
      wcześniej tylko z portretu pamięciowego. Przed bramą fortu, zalegała plama 
      światła składająca się z dziesięciu pochodni, które trzymali tworzący 
      świtę barona jeźdźcy w maskujących pelerynach Pułku Ithilien. Rozmowy 
      toczyły się z oporami: "wysokie umawiające się strony" były zgodne co do 
      tego, że należy uniknąć rozlewu krwi - i tylko co do tego. Nie ufały sobie 
      - co było uargumentowane - ani za grosz. 

      - A jeśli po prostu schwytam teraz pana, baronie, i za jednym zamachem 
      skończę ze wszystkimi swoimi problemami? 

      - Do tego będzie pan musiał otworzyć bramę, kapitanie. Niech pan otworzy - 
      i zobaczymy czyi łucznicy są lepsi... 

      Obaj ani na krok nie odstępowali od warunków wstępnych. Grager żądał, by 
      Ithilieńczycy mogli wejść do fortu, by strzec pokoi Faramira, Gepard żądał 
      dyslokacji ich leśnych baz. 

      - Pan, chyba, ma mnie za idiotę, kapitanie? 

      - Tak, przecież żąda pan, bym wpuścił uzbrojonych ludzi do twierdzy... 

      Sprzeczając się tak przez kwadrans, stwierdzili w końcu, że Biały Oddział 
      poprosi o instrukcje z Minas Tirith, a Ithilieńczycy jutro przepuszczą bez 
      przeszkód gońca. Na tym się rozstali. 

      Kogo jak kogo, ale Geparda to przedstawienie nie wprowadziło w błąd ani na 
      chwilę. Ledwo wszedł nad bramę i oszacował położenie, odwrócił się do 
      towarzyszącego mu porucznika i cicho polecił: 

      - Ogłosić alarm, ale bez hałasu. Wszystkich, których się da - na 
      dziedziniec. Ukryjcie się i czekajcie na zwiadowcę. Teraz, pod pozorem 
      tego gadania, ktoś z pułku przeskoczy palisadę - pewnie tam od tyłu. Brać 
      tylko żywcem: za trupy rozerwę na strzępy. 

      Gepard pomylił się tylko w kilku szczegółach. Szpieg wybrał nie tylną 
      ścianę, a frontową. Bezszelestnie zarzucił na grzebień żałosnej palisady 
      fortu miniaturową kotwiczkę na nieważkiej elfickiej linie, dosłownie o 
      dziesięć stóp od stojącej pod bramą kawalkady, tam, gdzie nocny mrok, 
      odepchnięty na bok przez pochodnie Ithilieńczyków, wydawał się najgęstszy. 
      Następnie, niczym pajączek po pajęczynie, wzleciał do góry, a potem jak 
      powiew nocnego wietrzyku przemknął przez dziedziniec, umykając niemal spod 
      buciorów drepczących po balkonie wartowników. Ci, nijak nie oczekując 
      takiego tupetu, nie spuszczali oczu - i łuków - z jasno oświetlonych ludzi 
      Gragera. I jeszcze jeden nie przewidziany przez Geparda drobiazg: 
      człowiek, usiłujący uwolnić teraz księcia (improwizacja, powstała mniej 
      niż godzinę temu z rozpaczy i braku nadziei na inne rozwiązanie), nie był 
      z Pułku Ithilien, a z innego, Pułku Kirith Ungol. 




      Należy odnotować, że pułkowa przynależność kaprala Cerlega dała w 
      Drozdowej Kolonii asumpt do dość burzliwej dyskusji - co do istoty 
      przedsięwzięcia i co do jego wykonania. 

      - Czy pan całkowicie zwariował, przyjacielu? - taka, lub prawie taka, była 
      pierwsza reakcja Gragera, kiedy nagle Tangorn zaproponował wykorzystanie 
      do przeniknięcia w Emyn Arnen nie jednego z ithilieńskich zwiadowców, jak 
      postanowili w pierwszym wariancie, a "przyjezdnego zawodowca" z Mordoru. 

      - Orokuen, to orokuen, i nie można mu powierzyć życia księcia! Oczywiście, 
      kuszące jest to, że orientuje się w wewnętrznych pomieszczeniach fortu, i 
      to jeszcze z czasów, kiedy tu kwaterowali, prawda? Na dodatek potrafi 
      rozprawić się z zamkami... Ale mimo wszystko, niech to diabli, baronie - 
      żebyśmy my sami wprowadzali na pokoje księcia uzbrojonego Mordorczyka... 

      - Ręczę za tych ludzi głową - cierpliwie wyjaśniał Tangorn. - Nie mam 
      prawa wprowadzać cię w ich misję, ale uwierz mi: Stało się tak, że w tej 
      chwili wszyscy walczymy - przynajmniej w tej chwili - w jednej drużynie 
      przeciwko wspólnemu wrogowi, i oni są nie mniej niż my zainteresowani 
      uwolnieniem księcia z łap Białego Oddziału. 

      Zresztą, praca w wywiadzie dawno już nauczyła Gragera, że tymczasowa 
      jedność interesów rodzi czasem zupełnie niewyobrażalne wcześniej alianse, 
      a na wczorajszym wrogu można chwilami polegać bardziej, niż na niektórych 
      przyjaciołach i kolegach. Skończyło się tym, że wziął na siebie 
      odpowiedzialność i formalnie przyjął Cerlega - "na okres dokonania rajdu 
      do fortu Emyn Arnen" - do Pułku Ithilien i wręczył nawet orokuenowi 
      odpowiedni papier - na wypadek, gdyby wpadł w ręce Białych. Kapral w 
      odpowiedzi tylko prychnął. Ujętym orokuenem nikt nie będzie się ceregielił 
      w żadnym wypadku, lepiej już niech go powieszą jako mordorskiego 
      dywersanta, a nie jako gondorskiego spiskowca. Haladdin jednakże kazał mu 
      się nie wymądrzać. 

      - I proszę pamiętać, kapralu: ani przy zdejmowaniu wartowników, ani przy 
      wykonywaniu całej reszty zadania - żadnego przelewu krwi! Proszę uważać, 
      że jest pan na moich ćwiczeniach. 

      - To miłe. A oni wiedzą, że to ćwiczenia? 

      - Mam nadzieje, że tak. 

      - Jasne. W takim razie, gdyby co, zadyndam na ćwiczebnym sznurze. 

      Powiadają, że we Wschodnich krainach istnieje złowieszcza sekta 
      wilkołaków-ninjoque - superszpiegów i superzabójców, zdolnych do wcielania 
      się w zwierzęta z zachowaniem ludzkiego oblicza. Wcieliwszy się w gekkona, 
      ninjoque może na przekór wszystkim prawom fizyki łazić po gładkich 
      pionowych ścianach, stając się wężem przemykającym się przez każdą 
      szczelinę, a zaskoczony przez straże staje się nietoperzem i odfruwa. 
      Cerleg nie władał nigdy sztuką ninjoque, choć o to w sekrecie podejrzewał 
      go Tangorn, jednakże dowódca plutonu zwiadowców kirithungolskich jegrów i 
      bez tych magicznych sztuczek potrafił wiele. W każdym razie, do czasu, 
      kiedy po ogłoszeniu alarmu żołnierze Białego Oddziału zajęli pozycje na 
      dziedzińcu fortu, on zdążył się już wspiąć na jedną z zewnętrznych galerii 
      i teraz, zastąpiwszy kotwiczkę narzędziami ślusarza, majstrował przy 
      prowadzących do wnętrza drzwiach. Kapral nie miał zdolności prawdziwego 
      włamywacza, jednakże znał się dość dobrze na takich rzeczach, a dowolny 
      zamek fortu, jeśli dobrze zapamiętał z ubiegłorocznego tu pobytu, dość 
      zwyczajnie otwierał się z pomocą noża i paru kawałków drutu. Kilka minut 
      później bezszelestnie przemykał po mrocznych i całkowicie pustych - 
      wszyscy Biali byli na zewnątrz; bardzo to mu było na rękę! - korytarzach 
      fortu. Orokuen nigdy nie uskarżał się na pamięć wzrokową i orientację 
      przestrzenną, ale czuł, że nie będzie łatwo odszukać książęce komnaty w 
      tym trójwymiarowym labiryncie. 

      Cerleg przebył niemal jedną trzecią drogi - to nieruchomiejąc przed 
      węgłami i załomami, to błyskawicznie przemykając przez otwarte 
      przestrzenie, to boczkiem drobiąc po schodach, żeby nie naciskać na mogące 
      skrzypieć środki stopni - gdy jakiś wewnętrzny stróż, dzięki istnieniu 
      którego zdołał przeżyć te wszystkie lata, przyszedł mu jeszcze raz z 
      pomocą i przejechał po kręgosłupie lodowatą dłonią: "Uważaj!!!" Zwiadowca 
      wkleił się niemal w ścianę i wolno, płynnie, ruszył ku widniejącemu o 
      dziesięć jardów od tego miejsca zakrętowi korytarza. Z tyłu nie widział 
      nikogo, ale przeczucie niebezpieczeństwa było wciąż bliskie i całkowicie 
      wyraźne; gdy kapral pokonał w końcu zakręt był mokry od potu. Przykucnął i 
      ostrożnie, niemal na poziomie podłogi, wysunął za róg małe kieszonkowe 
      lusterko - korytarz nadal był pusty. Poczekał kilka minut - nic, a potem 
      nagle zrozumiał: niebezpieczeństwo oddaliło się, już go nie wyczuwa. To, 
      jednakże, wcale go nie uspokoiło, i kiedy ruszył przed siebie, posuwał się 
      jeszcze bardziej ostrożny i przygotowany na najgorsze. 




      Gdy Gepard odnotował kątem oka cień, który przemknął w głębi korytarza, 
      dokładnie tak samo jak Cerleg wkleił się w ścianę korytarza i w myślach 
      obrzucił się najcięższymi wyzwiskami. Przegapili, darmozjady! Położenie 
      kapitana było, trzeba przyznać, fatalne: w całym ogromnym budynku 
      znajdowało się tylko trzech wartowników; jeden pilnował komnat Faramira i 
      Eowiny, drugi - Beregonda, trzeci - wejścia do piwnic fortu. Biec po pomoc 
      na zewnątrz? Ale w tym czasie ten cień może uwolnić księcia, a wtedy, już 
      w duecie narobią takiego zamieszania, że przez sto lat nie uda się 
      wszystkiego uporządkować. Drzeć się z całej siły: "Alarm!" to jeszcze 
      gorszy pomysł, gdyż wróg skoczy do labiryntu, przygotuje się do walki i 
      nie da się go wziąć inaczej niż podziurawionego jak rzeszoto, a to jest 
      bardzo złe rozwiązanie. Tak. Wygląda, że nic innego nie pozostaje, jak 
      ruszyć za gościem w pojedynkę i zwinąć go całego i żywego w walce sam na 
      sam. Dobrze chociaż, że w takich sprawach Gepard czul się znakomicie... 

      I podjąwszy taką decyzję, nagle poczuł ogarniające go radosne podniecenie, 
      bo czyż jest na świecie bardziej wyrafinowana rozrywka, niż polowanie na 
      uzbrojonego człowieka? Natychmiast znieruchomiał, ze zdumieniem wsłuchując 
      się w siebie: tak, nie ma wątpliwości - wróciły doń emocje! To znaczy, że 
      istnieje jakieś wyraźne stopniowanie... Najpierw wróciła mu pamięć (co 
      prawda, co się z nim działo zanim znalazł się w drugim szeregu idącej po 
      Polach Pelennoru falangi, nadal nie pamiętał), potem zdolność do 
      samodzielnych logicznych decyzji, jeszcze później zaczął, jak kiedyś 
      odczuwać ból i zmęczenie, a teraz oto pojawiły się emocje. Ciekawe, czy 
      wśród tych odczuć nie wróciła zdolność odczuwania strachu? "Tym sposobem, 
      naprawdę stanę się człowiekiem - uśmiechnął się w myślach. - No ale, czas 
      do roboty". 

      Nie zamierzał pchać się w korytarz, po którym poruszał się zwiadowca, 
      wcale nie zamierzał: nie wiadomo, czy tamten też go nie przyuważył i nie 
      czeka teraz za najbliższym węglem. Lepiej wykorzystać fakt, że to on jest 
      tu gospodarzem, może więc przemieszczać się znacznie szybciej niż 
      przeciwnik: nie musi nieruchomieć ani nasłuchiwać przed każdym zakrętem. 
      Pójdzie więc okrężną drogą, a i tak dotrze na miejsce jako pierwszy... Ale 
      jakie to miejsce? Jeśli gość zmierza ku komnatom Faramira - bo gdzie 
      jeszcze? - to należy go spotkać na zbiegu dwu par schodów, gdzie nie ma 
      jak go ominąć, a on, Gepard, będzie miał co najmniej trzy minuty, by 
      przygotować się do spotkania. 

      Szef kontrwywiadu, jak przewidywał, znalazł się na placyku przed obcym i 
      teraz, zrzuciwszy pelerynę, by nie krępowała ruchów, najstaranniej jak 
      mógł wybierał miejsce zasadzki. "Muszę wcielić się w tę zwierzynę... 
      Tak... Jeśli nie jest mańkutem, to powinien poruszać się wzdłuż lewej 
      ściany... A może zerknąłbym na niespodziewanie widoczne w tym układzie 
      kręcone schody? Na pewno. Tak! To znaczy, że znajdę się wtedy tyłem do tej 
      niszy? Dokładnie... Nisza jest znakomita, nawet z odległości kilku jardów 
      nikt nie pomyśli, że zmieści się w niej coś większego od miotły. A tu 
      jeszcze zgasimy ten kaganek i będziemy w jeszcze głębszym cieniu... O, 
      teraz wszystko w porządku, tu właśnie się zaczaję. Tak więc - ja tu, a on 
      dwa jardy i plecami do mnie. To jak? Rękojeścią miecza w łeb? Diabli, 
      jakoś mi to nie leży... Nie wiem dlaczego, ale mi coś w środku protestuje, 
      a w takich wypadkach należy tego słuchać. Znaczy - rękami... Chwyt 
      duszący? Prawa ręka za włosy, szarpnięcie w dół, załamać głowę go tyłu, 
      jednocześnie piętą od tyłu do góry pod kolano oporowe i wewnętrzną kością 
      lewego przedramienia w wyprężone gardło. Tak... to dobre, ale można w taki 
      sposób niechcący zmiażdżyć krtań - a wtedy mało co powie, umarlak. No to - 
      hadakojime, ale dobrze by było, żeby sam odsłonił gardło - na przykład, 
      niechby popatrzył do góry... Ale Jak go zmusić do patrzenia w górę? Myśl, 
      Gepardzie, myśl..." 




      Gdy Cerleg dotarł do mrocznego, dziwnego układu architektonicznego 
      rozszerzenia korytarza, na końcu którego domyślić się można było 
      odchodzących w lewo stopni, przeczucie niebezpieczeństwa ponownie zwaliło 
      się nań, ale to tak, że aż cały zadygotał - nieznany wróg czaił się gdzieś 
      w pobliżu. Najpierw minutę wpatrywał się i wsłuchiwał - nic, potem ruszył 
      przed siebie, krok po kroczku, całkowicie bezszelestnie, myśląc: "Diabli, 
      może machnąć na te ich zakazy i wyjąć jatagan?" Nagle zamarł jak wryty: z 
      prawej odsłoniła się szeroka "aleja", przez którą przechodziły jeszcze 
      jedne, tym razem spiralne schody. Za tymi schodami wyraźnie coś się kryło. 
      Przemknął wzdłuż lewej ściany, nie spuszczając oczu z odnogi - no, kto tam 
      siedzi? - i zatrzymał się, ledwo nie roześmiawszy się na głos. Ufff! Ależ 
      to zwykły miecz, oparty o ścianę za schodami, pozostawiony przez któregoś 
      z Białych. Dziwne jednakże miejsce na przechowywanie osobistej broni... 
      Może i nie opiera się o ścianę. Sądząc z położenia, mógł niechcący 
      ześliznąć się z góry. A co, tak przy okazji, leży na górnym stopniu 
      schodów? 

      Wewnętrzny stróż Cerlega zdążył wrzasnąć: "Z tyłu!!!" o nieuchwytny ułamek 
      sekundy wyprzedzając ręce wroga bezszelestnie zwierające się na szyi 
      orokuena. Kapral zdążył tylko napiąć mięśnie szyi... i nic więcej. Gepard 
      precyzyjnie, jak na treningu, otoczył jego gardło zgiętą w łokciu prawą 
      ręką, następnie prawy nadgarstek zwiadowcy wczepił się w biceps lewej 
      ręki, a lewa jak dźwignia zaparła się o kark Cerlega, spłaszczając 
      chrząstki krtani i zamykając tętnice szyjne. Hadakojime - straszliwie 
      skuteczne duszenie. Cześć. 





      28
      B rzmi to banalnie, ale wszystko na tym świecie ma swoją cenę. Cena 
      żołnierza to czas i koszt - co w gruncie rzeczy jest tym samym - 
      wyszkolenia, uzbrojenia i wyposażenia nowego, na zmianę. Przy tym każda 
      epoka posiada właściwą jej progową wielkość, powyżej której nie ma sensu 
      podnosić kosztu przygotowania wojownika: poziom pewnego mistrzostwa został 
      już osiągnięty, a całkowitego zabezpieczenia przed eliminacją z walki i 
      tak nie da się osiągnąć. Po co więc tracić siły na przekształcenie średnio 
      statystycznego żołnierza w szermierza najwyższej klasy, skoro i tak nie 
      ustrzeże go to ani przed bełtem z kuszy, ani, co jest jeszcze bardziej 
      ponure, od krwawej biegunki? 

      Weźmy na przykład walkę wręcz. Sztuka, na pewno, pożyteczna, ale do 
      osiągnięcia doskonałości potrzebne są lata nieustannych ćwiczeń, a 
      żołnierz, jak wiadomo, ma również inne zajęcia na głowie. Istnieje kilka 
      wyjść z sytuacji; w mordorskiej armii, uważano, że człowiek musi opanować 
      co najwyżej tuzin chwytów - ale za to kombinacje ruchów muszą być wbite w 
      podświadomość dosłownie do poziomu odruchów. Oczywiście, nie da się 
      przewidzieć wszystkich ewentualności, ale uwolnienie się od duszącej 
      dźwigni od tyłu wchodziło w ów tuzin na pewno. 

      Wykonać - raz! - błyskawiczny stepujący przytup nieco do tyłu: obcasem po 
      sklepieniu stopy przeciwnika, krusząc jej delikatnie ptasie kosteczki 
      oplecione wrażliwymi nerwowymi zakończeniami. Wykonać - dwa! - uginając 
      kolana i nieco obracając się w biodrach, wysuwaj się ze słabnącego z 
      powodu straszliwego bólu uchwytu w dół i nieco w prawo - aż do momentu, 
      gdy da się gwałtownym dźgnięciem wsadzić łokieć w pachwinę wroga. Dalej, 
      gdy jego ręce opadną ku obitym genitaliom, możliwe są warianty. Cerlega, 
      na przykład, na "wykonać - trzy!" uczono zadawania podwójnego uderzenia 
      otwartymi dłońmi w uszy: koniec z bębenkami, utrata przytomności 
      gwarantowana. To nie wyszukany balet dalekowschodnich sztuk walki, gdzie 
      hieroglify pozycji są tylko nutami służącymi do zapisu Muzyki Sfer. To 
      jest mordorska walka wręcz, tu robi się wszystko prosto i na serio. 

      Po pierwsze, opadł na kolano i podniósł powiekę sprytnego kaprala Białego 
      Oddziału. W porządku, instrukcja Gragera dochowana - źrenica reaguje. 
      Potem pozwolił sobie na oparcie się o ścianę. Zmrużył oczy i zmusił się do 
      pokonania bólu, przełknął ślinę. Chwała Jedynemu, krtań cała. A gdyby 
      tamten miał przy sobie sznurkową pętlę? To byłby koniec... "Jak to się 
      stało, że tak skiepścilem, co? Ale najważniejsze - jak on mnie tak 
      wyprowadził? No tak! W takim razie pod drzwiami Faramira też będą na mnie 
      czekali, przestępując z nogi na nogę..." 

      Dunadan-wartownik w korytarzu prowadzącym do "komnat książęcych" usłyszał 
      na schodach ciężkie szuranie. Szmer, zdławiony jęk, cisza... Potem znowu 
      niepewne kroki. Szybko wycofał się w głąb korytarza, obnażył miecz i 
      czekał, w każdej sekundzie gotów do wszczęcia alarmu. Żołnierz był 
      przygotowany na wszystko, ale kiedy w prześwicie korytarza pojawił się 
      Gepard, zgięty wpół i opierający się lewą ręką o ścianę, otworzył szeroko 
      ze zdumienia usta. Z mieczem w dłoni wartownik ruszył do przodu i obrzucił 
      szybkim spojrzeniem schody, po których Gepard dopiero co wszedł - nic. 
      Manwe Wielki, kto go tak... ? Czy, może, struł się? Kapitan tymczasem 
      opadł zupełnie z sił: wolno zsunął się po ścianie i zamarł z opuszczoną 
      głową, ciągle trzymając się za brzuch. Widać było, że ostatni odcinek 
      pokonał już na pół przytomny. Dunadan przyglądał się Gepardowi z mieszanym 
      uczuciem zdziwienia, strachu i - co tam kryć - pewnego złośliwego triumfu. 
      Tajna Straż, żeby ich! Ninjoque - srata-tata! Jeszcze raz zerknął na 
      schody, skąd przykuśtykał kapitan, i przykucnął, by przyjrzeć się rannemu. 


      Dziwne, ale to fakt: gdy kaptur, kryjący do tej chwili twarz Geparda, 
      odchylił się do tyłu, żołnierz w pierwszej chwili pomyślał, że zagadkowy i 
      wszechpotężny szef kontrwywiadu z jakichś znanych sobie tylko powodów 
      postanowił tymczasowo być orokuenem. Ta absurdalna myśl przyszła mu do 
      głowy jako pierwsza, a na drugą już nie starczyło czasu: cios "łapa 
      tygrysa", który wybrał na tę okazję Cerleg, jest bardzo skuteczny, a 
      zadaje się go właśnie najlepiej z dołu do góry. Nic więcej już nie trzeba 
      było robić. Nie jest to przyjemna rzecz, ale umowa dotyczyła tylko 
      zabijania, a o kontuzjach mowy nie było: może i jesteśmy na ćwiczeniach, 
      ale przecież - do diaska - nie na pikniku! Na wszelki wypadek 
      przeszukawszy wartownika - kluczy do komnat nie było, na to Cerleg zresztą 
      nie liczył - kapral wyciągnął pozostawiony pod schodami bagaż i, 
      poszperawszy w swoim worku z różnymi "przydatkami", zabrał się do zamka. 

      "Nie ma co - myślał, podwijając zbyt długie dla niego rękawy bluzy Geparda 
      - przez całą wojnę udawało mi się, a tu musiałem Stracić niewinność. 
      ťPrawa i obyczaje wojenŤ, punkt o wykorzystaniu obcych mundurów i 
      medycznej symboliki: za to się wiesza na najbliższej gałęzi i, nawiasem 
      mówiąc, słusznie... Zresztą, teraz to się przyda: lepiej, że do księcia 
      wejdzie znajomy strażnik więzienny, a nie jakiś orokuen. Nałożę kaptur i - 
      świetny pomysł! - nic nie mówiąc, podam mu papier od Gragera". Zamek w 
      końcu szczęknął i Cerleg odetchnął: połowa sprawy załatwiona. Należy 
      dodać, że manipulował przy zamku klęcząc, i drzwi otworzył - tak to jakoś 
      wyszło - wcześniej, niż się wyprostował. Tylko to go uratowało - w innym 
      bowiem przypadku nawet kocie odruchy orokuena nie pozwoliłyby mu 
      przechwycić ciosu, zadanego przez Faramira. 

      Co to za sztuka uderzyć, kryjąc się za wystającą futryną, kogoś kto 
      wchodzi do komnaty? Niby żadna, ale jest w tym pewna subtelność. Najlepiej 
      postrzega człowiek rzeczywistość na poziomie swych oczu, i jeśli 
      zamierzacie gruchnąć kogoś z całej siły w czerep, powiedzmy nogą od 
      krzesła, to ten cios może zaskoczyć tylko całkowitego barana. Właśnie 
      dlatego kompetentni ludzie, do których zaliczał się książę, nie silą się 
      na moc uderzenia. Tacy ludzie przykucają i uderzają nie pionowo, a 
      poziomo. Cios, jak już zostało powiedziane, jest słabszy, ale trafia... 
      no, w sumie, akurat tam, gdzie trzeba, a co najważniejsze bardzo trudno 
      jest się przed nim osłonić. 

      Scenariusz dalszego postępowania według Faramira byt następujący. Zwinięty 
      z bólu Gepard, czy kto tam wejdzie pierwszy, zostanie przez niego 
      wciągnięty do komnaty, wprost na siebie - tak, że wyleci za lewą krawędź 
      otworu drzwiowego. Jednocześnie Eowina ukryta za otwartymi drzwiami, 
      zatrzaskuje je i zapiera całym ciałem. Ci, którzy pozostaną na korytarzu, 
      naraz rzucą się wyważać je, ale pierwsze uderzenie będzie 
      niezsynchronizowane, tak więc dziewczyna ma szansę je wytrzymać. Te 
      sekundy dadzą Faramirowi czas na całkowite "wyłączenie" Geparda i 
      zawładnięcie jego bronią. Eowina, w tym czasie odskakuje na bok; ci z 
      korytarza zespołowo, na "trzy-cztery" uderzają w drzwi i wpadają do 
      komnaty, tracąc równowagę, może nawet waląc się z nóg. Jeden z nich 
      natychmiast otrzymuje cios mieczem - z całego serca: żarty się skończyły. 
      Może wtedy zdolnych do walki będzie jeszcze ze dwóch Białych, a ponieważ 
      książę znajduje się w pierwszej dwudziestce najlepszych szermierzy 
      Gondoru, szansę pary książęcej Ithilien wydają się całkiem przyzwoite, a 
      gdyby Eowinie udało się zawładnąć drugim mieczem, to nawet bardzo wysokie. 
      Następnie przebierają się w mundury zabitych żołnierzy Białego Oddziału i 
      usiłują opuścić fort. 

      Plan Faramira miał kilka niepewnych punktów, w szczególności w sprawach 
      synchronizacji działań jego i Eowiny, ale w całości nie byt taki zły, 
      zwłaszcza, że za cel postawili sobie godną śmierć, a ucieczkę jeśli tylko 
      się da. Jednakże, jak już wspomniano, otwierający drzwi orokuen nie zdążył 
      się podnieść z kolan, tak więc pierwsze uderzenie Faramira trafiło go w 
      pierś i ten zdołał je zablokować. Zdumiony przenikliwością jeńca - ależ 
      bestia: rozpoznał pod kapturem kaprala Białego Oddziału orokuena! - Cerleg 
      przeturlał się przez głowę do tyłu, na korytarz, a kiedy stał na nogach, 
      wyskakujący tam za nim Faramir już odciął mu drogę odwrotu, a 
      zaimprowizowana maczuga w ręku księcia stała się wirującym zamglonym 
      wichrem i przechwycenie jej przekraczało możliwości orokuena. Na dodatek 
      po chwili, za plecami, przemknęła mu ta jasnowłosa dzika kocica - nie 
      pozostało kapralowi nic innego, jak turlać się niczym kłębek włóczki po 
      podłodze, unikając ciosów i upokarzająco wołać: 

      - Jestem swój, książę! Przychodzę od Gragera i Tangorna! Przestańcie, 
      niech was licho! 

      Zresztą, Faramir sam już coś zrozumiał, widząc leżące na korytarzu ciało 
      wartownika. 

      - Stój! - wrzasnął. - Ręce na kark! Ktoś ty? 

      - Poddaję się - uśmiechną się kapral i podał księciu list 
      uwierzytelniający. - Oto papier od Gragera, tam wszystko jest wyjaśnione. 
      Proszę czytać, a ja tymczasem wciągnę do komnaty tego - kiwnął głową w 
      stronę Białego. - Przyda się jego mundur. 

      - Zabawne - parsknął książę i oddał Gragerowy list Cerlegowi. - To znaczy, 
      że mam wśród przyjaciół nawet orokuenów... 

      - Nie jesteśmy przyjaciółmi, książę - spokojnie zaprzeczył tamten. - 
      Jesteśmy sojusznikami. Baron Tangorn... 

      - Co?! Więc on żyje?! 

      - Tak. Uratowaliśmy go - tam, w Mordorze, i właśnie on nalegał, żebym to 
      ja szedł ratować pana... Tak więc, baron nalegał, żeby pan, opuszczając 
      fort - a zaraz go opuścimy - zabrał ze sobą palantir. 

      - Po co jest mi on potrzebny? - Książę był zdziwiony, ale tylko zdziwiony. 
      Wyglądało, że przekazał inicjatywę przyjaciołom - Ithilieńczykom w osobie 
      kaprala-orokuena i przygotował się do działania w trybie "PPP": "potrzymaj 
      - podaj - przynieś". Tylko pytająco wskazał ruchem brody Dunadana, którego 
      Cerleg wytrząsnął już z bluzy. 

      - Żyje, żyje - uspokoił go orokuen. - Po prostu... trochę się zamyślił. 
      Drugi też żyje - tam dalej, w korytarzu. Przestrzegamy święcie pańskiego 
      polecenia, żeby obyło się bez krwi. 

      Książę tylko pokręcił głową - z tym sokołem, jak się wydaje, może się 
      udać. 

      - Wspomniałeś przed chwilą, że uratowaliście Tangorna. Skoro tak, to 
      jestem pana dłużnikiem, kapralu: ten człowiek jest mi naprawdę drogi. 

      - Dobrze, jakoś się policzymy - uśmiechnął się Cerleg. - Proszę włożyć 
      mundur i naprzód. Mamy nawet o jeden miecz za dużo. 

      - Jak to za dużo? - w końcu odezwała się Eowina. - Proszę tak nie mówić! 

      Orokuen pytająco zerknął na Faramira; ten tylko rozłożył ręce: 

      "Jak chcesz, to się z nią sprzeczaj..." 

      - Przeskakujemy palisadę, czy spróbujemy otworzyć bramę? 

      - Ani jedno, ani drugie, książę. Dziedziniec zapchany teraz Białymi, 
      wszyscy są na posterunkach i wytrzeszczają na wszystko gały - więc nie 
      przeskoczymy. Spróbujemy zwiać przez podziemny korytarz. 

      - Ten, który się zaczyna w piwnicy z winami? 

      - Innego tu chyba nie ma. Beregond powiedział panu o nim? 

      - Oczywiście. Wiem, że zamykające go drzwi otwierają się na zewnątrz, a 
      zamykają od wewnątrz, tak więc stamtąd nie da się ich otworzyć, jak każde 
      takie sekretne wyjście z twierdzy. Przed wejściem do piwnicy zawsze stoi 
      warta: wino to wino, więc niby jest to usprawiedliwione. Gdzie 
      przechowywane są klucze Beregond nie wiedział, a bał się wypytywać. Tak 
      więc znaleźliście do nich klucze? 

      - Nie, nie znaleźliśmy - obojętnie odpowiedział Cerleg. 

      - Po prostu spróbuję otworzyć zamek. 

      -Jak? 

      - Tak samo jak otworzyłem waszą komnatę i kilka innych zamków po drodze. W 
      ten sam sposób przyjdzie sforsować zamek drzwi do piwniczki z winami. 
      Nawiasem mówiąc, to właśnie będzie najbardziej niebezpieczny moment: 
      grzebanie się z drzwiami piwnicy, gdy będziemy na widoku. Ale jeśli bez 
      hałasu zlikwidujemy wartownika i szybko je otworzymy trzy czwarte problemu 
      będzie załatwione. Pan, książę, w swoim nowym mundurze staje na warcie, 
      jak gdyby nic się nie stało, a my z Eowina i nieszkodliwym już 
      wartownikiem chowamy się we wnętrzu, a wtedy spokojnie, bez krzątaniny 
      mogę zająć się drzwiami do podziemnego korytarza. 

      - Ale ten zamek nie będzie łatwo otworzyć. 

      - Nie sądzę. Na pewno jest bardzo trwały i masywny, żeby nie dało się go 
      wyłamać, a to znaczy, że nie będzie skomplikowany. Dobra, na koń! Wziął 
      pan palantir, książę? Musimy zdążyć, póki Biali miotają się po dziedzińcu 
      - przecież ciągle jeszcze czekają tam na mnie - a przed piwniczką jest 
      tylko jeden wartownik. 

      - Poczekajcie! - odezwała się Eowina. - A Beregond? Nie możemy go przecież 
      zostawić! 

      - Więc Beregond został aresztowany? Nie wiedzieliśmy... 

      - Tak, dopiero co. Wszystko o nim wiedzą. Cerleg zastanawiał się tylko 
      kilka sekund: 

      - Nie, to się nie uda. Nie wiemy, gdzie go trzymają, i stracimy zbyt dużo 
      czasu na poszukiwania. Grager dziś w nocy wyłapie wszystkich ludzi Geparda 
      z Osady - tak więc, gdy uwolnimy księcia, to jutro wymienimy ich na 
      Beregonda. A jeśli nie wyciągniemy księcia, to i tak go nie uratujemy. 

      - Ma rację, Eowino. - Faramir zaciągnął sznury plecaka z palantirem i 
      zarzucił go na ramiona. - Ruszajmy, w imię Eru! 




      Dunadan strzegący piwniczki zmierzył wzrokiem obszerną mroczną salę. Z 
      lewej strony główne wejście do budynku fortu, z prawej na podobieństwo 
      wachlarza rozchodziły się trzy pary głównych schodów, prowadzących do obu 
      skrzydeł - północnego i południowego, i do sali Rycerskiej. Dziwny, 
      zaiste, pomysł - ukryć wejście do podziemi nie w jakimś przytulnym zakątku 
      budowli, a w tym ogólnym "przedpokoju"... Zresztą, dziwne i nienaturalne 
      było w samym Ithilien absolutnie wszystko. Począwszy od księcia, co to 
      księciem nie jest i nie wiadomo kim jest, kończąc na zwyczajach w ich 
      Białym Oddziale: gdzie to widziane, żeby oficerowie udawali kaprali i 
      szeregowych? Dobra, niech się utajniają przed wrogami, przed wszystkimi 
      tymi miejscowymi terrorystami, co to ich nikt na oczy nie widział, ale 
      przed sobą?! Niby pod jednymi pagonami służymy, a nie wiemy, że kapral 
      Gront w rzeczywistości jest kapitanem, a nasz porucznik, jego miłość sir 
      Elward, to w ogóle "szeregowiec". Śmiech na sali, ale przecież ci, z 
      Tajnej Straży, o sir Elwardzie pewnie i do tej chwili nic nie wiedzą. Tak 
      nam mówiono podczas instruktażu - Tajna Straż ma swoje zadania, a 
      dunedaińska lejbgwardia Jego Królewskiej Mości, swoje... Nie wiem, może 
      szpiclom takie porządki są jak miód na serce, ale prawdziwemu żołnierzowi 
      jak sól na ranę. Jak tak dalej pójdzie, to jeszcze się okaże, że 
      najważniejszy tu jest jakiś kucharz albo kamerdyner. To dopiero będzie 
      zabawa... 

      Wartownik uśmiechnął się do swoich myśli, a potem drgnął - w niedobrej, 
      jakby gęstniejącej w ciemnych kątach ciszy bezludnego fortu, głuchym echem 
      odbijały się kroki dwojga zbliżających się ludzi. Zobaczył ich po kilku 
      sekundach - po schodach północnego skrzydła szybko, niemal biegiem, 
      schodzili szeregowy i kapral. Kierowali się prosto do wyjścia i wyglądali 
      na zaniepokojonych w najwyższym stopniu. Po wsparcie biegną, czy jak? 
      Kapral niósł przy tym w wyciągniętych rękach plecak z jakimś okrągłym 
      przedmiotem. Niemal zrównawszy się z wartownikiem, nie zwalniając, rzucili 
      do siebie kilka słów i rozdzielili się: szeregowy kierował się do wyjścia, 
      a kapral chyba postanowił pokazać Dunadanowi swoje znalezisko. Ciekawe, co 
      tam ma? Wygląda jak odrąbana głowa... 

      Wszystko, co się porem zdarzyło, stało się tak nagle, że wartownik ocknął 
      się, gdy jego ręce znalazły się w żelaznym uchwycie, a zza pleców kaprala 
      wyłonił się szeregowy, w którym wartownik ze zdumieniem rozpoznał 
      Faramira. Książę przyłożył mu do gardła ostrze. 

      - Piśniesz, a zabiję - cicho obiecał książę. 

      Dunadan przełknął ślinę, a jego twarz przybrała trupio żółtą barwę; po 
      skroniach zaczęły spływać obfite strużki potu. Przebierańcy wymienili 
      spojrzenia, a na ustach "kaprala" - o ponury Mandosie, to orokuen! - 
      pojawił się pełen pogardy uśmieszek. Oto, masz elitę Zachodu... Uśmieszek 
      ten, jak się okazało, był zupełnie bezpodstawny: chłopak naprawdę 
      strasznie bał się śmierci, jednakże po kilku sekundach zwalczył słabość i 
      wrzasnął: "Alarm!!!" - i to tak, że krzyk ten zaowocował odzewem i 
      brzękiem broni w całym Emyn Arnen. 





      29
      S króciwszy jednym krótkim machnięciem ręki wrzask Dunadana, który bez 
      jęku zwalił się na podłogę, orokuen odwrócił się do Faramira i posłał Jego 
      Wysokości kilka słów, najłagodniejszym z których było "popapraniec". Jego 
      Wysokość przyjął to do wiadomości i przełknął: właśnie jego ni stąd, ni 
      zowąd opętała delikatność, i to on nalegał, by tylko wystraszyć 
      wartownika, nie "wycinając" go, jak chciał Cerleg. "Humanizm" wyszedł im 
      bokiem - żołnierz i tak zaliczył przeznaczoną mu pierwotnie kombinację 
      złamań i wewnętrznych wylewów, tyle że już zupełnie bez sensu, gdyż ich 
      położenie stało się beznadziejne. 

      Na analizy czasu zresztą nie było. Cerleg błyskawicznie zerwał z 
      wartownika czarną pelerynę, cisnął ją nadbiegającej Eowinie i ryknął, 
      wskazując drzwi do piwnicy: "Stajecie tam oboje! Miecze na baczność!", a 
      sam błyskawicznie wywlókł Dunadana na środek pomieszczenia. Grupa sześciu 
      żołnierzy, która wpadła przez drzwi po kilku sekundach, zastała tylko 
      świeże ślady dopiero co zakończonej potyczki: posterunek przy drzwiach 
      piwniczki na swoim miejscu - gotowy do odparcia powtórnego ataku, jeden 
      Dunadan na podłodze, klęczący przy nim kapral, ledwie zerknąwszy na nich, 
      władczo wskazał południowe schody i ponownie pochylił się nad rannym. 
      Żołnierze pomknęli, gdzie im kazano, tupiąc buciorami i omal nie 
      zahaczywszy orokuena pochwami mieczy. Uciekinierzy mieli kilka sekund 
      czasu na oddech. 

      - Przebijamy się do palisady? - Książę wyraźnie chciał złożyć gdzieś tu 
      swoją szlachetną głowę. 

      - Nie. Działamy według pierwotnego planu. - Z tymi słowami Cerleg wyjął 
      swoje narzędzia i zaczął spokojnie badać zamek. 

      - Ale oni od razu zrozumieją, czym my się tu zajmujemy! 

      - Aha... - Wytrych wszedł w dziurkę i zaczął obmacywać zasuwy. 

      - A co wtedy? 

      - Zgaduj do trzech razy, filozofie! 

      - Bić się? 

      - Zuch... Ja będę pracował, a wy mnie brońcie. Tak powinny wyglądać 
      stosunki między naszymi klasami... 

      Książę nie wytrzymał i roześmiał się: ten osobnik zdecydowanie mu się 
      spodobał. Ale w tej samej chwili przestało im być wesoło. Pauza skończyła 
      się w taki sposób, jaki był do przewidzenia: z południowych schodów 
      wróciła para skonsternowanych Dunedainów. 

      - "Kogo mamy szukać, panie kapralu?" - a w drzwiach pojawiły się sylwetki 
      prawdziwych kaprali Białego Oddziału. Ci od razu zrozumieli, co się dzieje 
      i zaczęli wrzeszczeć: "Stój!!! Rzucić broń!" - i wszystko inne, co w 
      takich razach przyjęte jest wrzeszczeć. 

      Cerleg tymczasem rozpaczliwie gmerał w zamku, nie zwracając uwagi na to, 
      co się działo za jego plecami. Toczący się tam dialog można było 
      przewidzieć bez najmniejszego trudu: 

      - Oddaj miecz, Wasza Wysokość! 

      - A spróbuj odebrać! 

      - Hej, a kto tam jeszcze jest? 

      Obejrzał się więc tylko raz - gdy usłyszał za sobą brzęk ścierających się 
      kling. Trójka Białych kaprali natychmiast uskoczyła do tyłu; jeden z nich, 
      krzywiąc się z bólu, krył pod pachą prawy nadgarstek, a jego broń walała 
      się na podłodze - "magiczny krąg" z mieczy Faramira i Eowiny, jak na razie 
      był skuteczny. Książę z kolei, nie miał okazji zerkania na drzwi. Najeżony 
      stalą półokrąg szybko się zwierał - sfora, która zapędziła w kąt jelenia. 
      Jednakże po jakimś czasie usłyszał za plecami metaliczny szczęk, a potem 
      dziwny śmiech Cerlega. 

      - Co tam, kapralu? 

      - Wszystko dobrze. Po prostu śmieszy mnie ta sytuacja: książę Gondoru i 
      siostra króla Rohanu, nie szczędząc życia, osłaniają jakiegoś orokuena... 

      - Rzeczywiście zabawne. A jak inne sprawy? 

      - W porządku. - Z tyłu rozległo się skrzypienie zardzewiałych zawiasów i 
      powiało stęchłym powietrzem. - Idę sprawdzić, a wy tu powstrzymajcie ich, 
      póki nie dam wam znaku. 

      Biali tymczasem wnieśli dokoła nich prawdziwy częstokół, po czym zamarli. 
      W ich działaniu książę dojrzał prawdziwą konsternację: "Do licha, a gdzie 
      Gepard i inni dowódcy?" Ale nie miał złudzeń: otaczający ich nie atakują 
      tylko dlatego, że nie mają pojęcia o istnieniu podziemnego korytarza. W 
      końcu pojawił się obok nich szeregowiec z białą wstążką na rękawie i 
      złożył przed Faramirem wyszukany ukłon: 

      - Proszę o wybaczenie, Wasza Wysokość. Jestem sir Elward, porucznik 
      dunedaińskiej lejbgwardii. Może uzna pan za stosowne oddać miecz mnie? 

      - A w czym to jest pan lepszy od innych? 

      - Być może Tajna Straż dopuściła się pewnych działań, które uznał pan za 
      uwłaczające swojej czci. W takim razie lejbgwardia Jego Królewskiej Mości 
      w mojej osobie wyraża najgłębsze ubolewanie i gwarantuje, że nic podobnego 
      nie będzie miało miejsca w przyszłości, a winni zostaną przykładnie 
      ukarani. Wtedy moglibyśmy uznać ten fatalny incydent za niebyły. 

      - Ryba nie pływa tyłem, poruczniku. Ja i Jej Wysokość postanowiliśmy, że 
      wyjdziemy z fortu jako ludzie wolni, albo umrzemy. 

      - Nie pozostaje mi nic innego, jak rozbroić was siłą. 

      - No to działaj, poruczniku. Tylko ostrożnie, bo się możecie naciąć... 

      Tym razem napór był poważniejszy. Jednakże do czasu, kiedy obie strony nie 
      przekroczyły pewnej granicy, przewaga była po stronie pary książęcej: 
      Eowina z Faramirem bez wahania kłuli napastników w kończyny, na co ci na 
      razie się nie decydowali. Po jakimś czasie w szeregach atakujących było 
      już trzech lekko rannych, przez co atak ich zamarł. Dunedainowie działali 
      niechętnie i coraz częściej oglądali się na swojego porucznika - niechże 
      padnie jakiś wyraźny rozkaz, diabli by to wzięli! Ciąć ich, czy jak? 
      Ludzie z Tajnej Straży przewidująco zajęli miejsca w tylnych szeregach, 
      pozostawiwszy inicjatywę i odpowiedzialność sir Elwardowi, ponieważ 
      sytuacja najwyraźniej układała się tak, że gdzie nie popatrzeć - plama. 

      I oto, gdy Faramir już w myślach gratulował sobie, jak szczęśliwie 
      zyskiwali czas dla Cerlega, ten nagle pojawił się obok nich, ściskając w 
      ręku jatagan, i oświadczył głosem zupełnie bez życia: 

      - Tam jest nowiutki umbarski zamek, książę. Nie dam rady go otworzyć. Tak 
      więc, proszę się poddać, póki nie jest za późno. 

      - Już jest za późno - odciął Faramir. - Czy możemy jakoś uratować ci 
      życie? 

      - Nie sądzę - pokręcił głową orokuen. - Mnie to już na pewno nie będą 
      brali do niewoli. 

      - Eowino! 

      - Staniemy przed Mandosem ręka w rękę, kochany. Cóż może być 
      wspanialszego?! 

      - No, to się przynajmniej zabawimy na koniec. - Z tymi słowami Faramir 
      beztrosko ruszył na szyk Białych, właśnie tam, gdzie stał sir Elward. - 
      Trzymaj się, poruczniku! Przysięgam na strzały Oromego, zaraz spryskamy 
      swą krwią cały mundur waszego pana - ale tak, że przez wieki tego nie 
      zmyje! 

      A kiedy salę wypełnił dźwięk kling i wojownicze okrzyki - ponieważ teraz 
      walka szła już na całego i wiadomo było, że zaraz pojawią się pierwsze 
      śmiertelne ofiary - skądś z tyłu, od północnych schodów rozległ się głos, 
      niby niezbyt głośny, ale wpijający się w świadomość wszystkich walczących: 


      - Powstrzymajcie się wszyscy! Faramirze, proszę cię, wysłuchaj mnie! 

      Coś takiego było w tym głosie, że bitwa rzeczywiście zamarła na kilka 
      mgnień oka, i Gepard w cudzej pelerynie opierający się lewą ręką na czymś 
      udającym kulę, a prawą na ramieniu kaprala Białych, dotarł do środka sali. 
      Zatrzymał się pośród zaskoczonej rzeszy walczących, a wtedy znowu 
      rozbrzmiał jego władczy głos: 

      - Uciekaj, Faramirze! Szybko! 

      Ciśnięty ręką kapitana niewielki błyszczący przedmiot uderzył w pierś 
      Cerlega i zdumiony kapral podniósł z podłogi sprytny, dwustronny klucz do 
      umbarskiego zamka. 

      I w tej chwili skończyło się oszołomienie! Faramir z Eowiną, na komendę 
      orokuena błyskawicznie wycofali się ku drzwiom, on sam rzucił się do 
      piwnicy, a sir Elward, do którego w końcu dotarło, co się dzieje, 
      zakrzyknął: 

      - Zdrada! Przecież zaraz uciekną przez podziemny korytarz! Przez kilka 
      sekund porucznik zastanawiał się nad sytuacją, a potem, podjął decyzję i, 
      wskazując księcia mieczem, wypowiedział sakramentalne: "Zabijcie go!" 
      Sytuacja stała się poważna. Od razu stało się jasne, że Eowiną nie 
      wytrzyma dłużej niż kilka minut. Dziewczyna, należy odnotować, fechtowała 
      się wspaniale, może nawet lepiej od księcia, po prostu dunedaiński miecz 
      nie leżał jej w ręku, gdyż był zbyt ciężki. Oboje już zarobili po lekkiej 
      ranie, on w prawy bok, ona w lewe ramię, gdy z tyłu rozległo się: 

      - Droga wolna, książę! Wycofujcie się po kolei w przejście między beczki. 
      Plecak jest u mnie! 

      Po kilku sekundach książę, zaraz za Eowiną, pojawił się w piwnicy. Stojąc 
      na progu zadał udane pchnięcie atakującemu go Dunadanowi, po czym wydłużył 
      dystans i teraz szybko wycofywał się w mrok, w wąską szczelinę między 
      ustawionymi na sobie w trzy poziomy puste beczki. 

      - Szybciej, szybciej! - rozległ się jakby z góry głos Cerlega. W przejściu 
      już pojawiły się sylwetki Białych - wyraźnie widocznych na tle 
      oświetlonego otworu drzwi, i nagle z przodu rozległ się głuchy, podobny do 
      lawiny drewniany grzechot i nastał kompletny mrok - od wejścia nie 
      dochodził już najmniejszy promień światła. Faramir najpierw zamarł, kiedy 
      nagle obok niego pojawił się orokuen, chwycił go za rękę i pociągnął 
      gdzieś w mrok. Ramiona księcia zaczepiały o ścianki przejścia, z tyłu 
      rozległy się wrzaski i przekleństwa Dunedainów, a od przodu, z ciemności, 
      nawoływała ich zaniepokojona Eowina: 

      - Co tam się dzieje, Cerlegu? 

      - Nic szczególnego. Po prostu rozhuśtałem beczki z górnego poziomu, 
      zrzuciłem na nich i zawaliłem przejście. Mamy teraz co najmniej minutę 
      przewagi. 

      Dziewczyna czekała na nich przy niewielkich, choć niezwykle grubych 
      drzwiach prowadzących do wąskiej i niskiej mniej więcej na pięć stóp 
      ziemnej galerii. Dokoła panował gęsty mrok i nawet orokuen mało co 
      odróżniał. 

      - Eowino, naprzód, i to żwawo! Tylko proszę palantir zabrać... A pan, 
      Faramirze, proszę mi tu pomóc... Gdzie to jest, do diaska? 

      - Czego tam szukasz? 

      - Belki. Niewielka belka, jakieś sześć stóp. Mieli ją przywlec do drzwi 
      ludzie Gragera... Aha! Jest! Zamknął pan drzwi, książę? Teraz podeprzemy 
      je belką... Proszę tędy się przecisnąć. Tu zaprzemy i... w dołek... Chwała 
      Jedynemu, podłoże drewniane więc będzie trzymało jak trzeba. 

      Po kilku sekundach drzwi zaczęły drżeć po ciosami. Zdążyli w ostatniej 
      chwili. 

      A na powierzchni, w Emyn Arnen, miała miejsce gwałtowna słowna 
      przepychanka. Blady z gniewu sir Elward wrzeszczał na szefa kontrwywiadu: 

      - Jesteś aresztowany, Gepard, czy jak tam cię zwą! I miej na uwadze, 
      bydlaku: u nas, na Północy, zdrajców wieszamy za nogi, tak, by przed 
      śmiercią mieli czas na zastanowienie się... 

      - Zamknij się, bałwanie, i bez twoich krzyków rzygać się chce - machnął 
      ręką zmęczony kapitan. Przycupnąwszy na stopniu schodów i zamknąwszy oczy, 
      cierpliwie czekał aż założą mu na stopę coś na kształt łubków. Chwilami 
      przez jego twarz przebiegał skurcz bólu: zmiażdżenie stopy to rzecz 
      naprawdę straszna. 

      - W sumie, jesteś aresztowany - znowu zaczął Dunadan. Popatrzył na 
      oficerów Tajnej Straży, stojących półokręgiem za swoim dowódcą, i nagłe 
      poczuł strach - a nie było go łatwo wystraszyć. Siedem postaci zamarło w 
      dziwnych pozach, a ich oczy, zazwyczaj ciemne i puste jak wyschnięta 
      studnia, nagle wypełniła purpurowa jasność, jak oczy drapieżnika. 

      - Nie, nie, nawet nie myślcie - odwrócił się do swoich ludzi Gepard i 
      purpurowe jarzenie natychmiast znikło, jakby go tam nigdy nie było. - 
      Niech uważa mnie za aresztowanego, skoro będzie spokojniejszy. Do pełni 
      szczęścia brakuje nam jeszcze tylko rzezi wewnątrz Białego Oddziału... 

      W tej samej chwili z dziedzińca fortu doszedł ich gwar głosów, potem drzwi 
      otworzyły się i, w towarzystwie zupełnie oszołomionych wartowników, wszedł 
      człowiek, którego najmniej się można było tu spodziewać. 

      - Grager... - odezwał się oszołomiony sir Elward. - Jak śmiesz pojawiać 
      się tu? Nikt panu nie dawał gwarancji bezpieczeństwa. 

      - Gwarancje bezpieczeństwa - uśmiechnął się baron - potrzebne są teraz nie 
      mnie, a wam. Przyszedłem tu na polecenie mojego suzerena, księcia Ithilien 
      - oświadczył z naciskiem. - Jego Wysokość zgadza się zapomnieć wszelkie 
      zło i to już mu wyrządzone, i to, które zamierzaliście wyrządzić mu w 
      przyszłości. Więcej nawet - książę ma plan, który pozwoli Jego Królewskiej 
      Mości zachować twarz, a wam osobiście - głowy na szyjach. 




      30
      Ithilien, Osada
      14 maja 3019 roku
      R anek tego dnia był cudowny, a akwarelowy błękit gór Ephel Duath - co za 
      dureń nazwał je Górami Cienia! - tak przejrzysty, że ich zaśnieżone 
      szczyty wydawały się być szybującymi nad szmaragdowym runem Ithilien. 
      Wznoszący się na szczycie sąsiedniego wzniesienia Emyn Arnen stał się na 
      ten czas właśnie tym, czym widzieli go jego budowniczowie - nie twierdzą, 
      a czarownym leśnym schronieniem. Promienie wschodzącego słońca cudownie 
      przekształciły łąkę na skraju Osady - obfita rosa, wcześniej zaciągająca 
      ją szlachetnym matowym srebrem, nagle rozjarzyła się niezliczonymi, 
      szczodrze rozsypanymi po łące brylancikami: zapewne majowy świt zaskoczył 
      gnomy, zbierające się tu na swe nocne narady, i teraz te rzuciły się do 
      kryjówek w norach polnych myszy, w panice porzuciwszy rozłożone wcześniej 
      skarby. 

      Zresztą, u tych trzech czy czterech setek ludzi, w większości wieśniaków i 
      żołnierzy, którzy zebrali się w owym czasie na łęgu, omawiana rosa raczej 
      nie wywoływała pozytywnych skojarzeń, nie mówiąc już o poetyckich, 
      ponieważ przemokli przez nią do suchej nitki, i teraz ledwo powstrzymywali 
      szczekanie zębów z zimna. Nikt jednakże nie odchodził, przeciwnie - ludzi 
      ciągle przybywało. Do mieszkańców Osady dołączali teraz ludzie z odległych 
      wsi: wiadomość o tym, że w nocy Biały Oddział popuszcza Emyn Arnen, 
      przekazując swe obowiązki ponownie uformowanemu Pułkowi Ithilien, 
      rozniosła się z zupełnie niewyobrażalną szybkością po całej okolicy, a 
      żaden człek nie zamierzał opuścić takiego widowiska. Teraz wpatrywali się 
      w dwa znieruchomiałe naprzeciwko siebie szyki - czarny i zielony, na 
      oficerów adresujących ku sobie skomplikowane ruchy obnażonych mieczy 
      ("Posterunek przekazany" - "Posterunek przyjęty"), i - dziwna sprawa! - po 
      raz pierwszy czuli się nie przesiedleńcami z Gondoru, Arnoru czy Belfalas, 
      a Ithilieńczykami. 

      Książę Ithilien był nieco blady i w siodle, jak odnotowywali w duchu 
      znawcy, nie czuł się przesadnie wygodnie. Zresztą, bladych obliczy z 
      mętnymi spojrzeniami było sporo również w szeregach Białego Oddziału. 
      ("Oj, chło-opy, czuje serce moje, że balowali dzisiaj w nocy w zamku do 
      utraty pulsu..." "A jak! Od tych trzech Białych, w tylnym szeregu z prawej 
      - zajeżdża tak, że można od razu pląsać. Ledwo na nogach stoją, biedni".) 
      Faramir tymczasem podziękował Białemu Oddziałowi za wierną służbę, 
      uroczyście pożegnał się z oficerami swej osobistej ochrony i zwrócił się z 
      przemową do ludu: 

      - Dziś - powiedział - uroczyście odprowadzamy do domów przyjaciół, którzy 
      przyszli nam z pomocą w najtrudniejszym czasie - gdy młoda ithilieńska 
      kolonia była bezbronna wobec hord łaknących krwi goblinów i wilkołaków. 
      Odważnym Strażnikom Cytadeli kłaniamy się za to czapką do ziemi! 

      "Słyszysz, kumie - stada goblinów... Widziałeś kiedy choć jednego, choć z 
      daleka?" "No, ja tam nie widziałem, wiadomo, ale są ludzie, którzy 
      powiadają, że na Wydrzym Potoku nie tak dawno..." 

      - Pamięć o tej pomocy na zawsze pozostanie w naszych sercach - tak samo, 
      jak księstwo Ithilien na zawsze pozostanie wasalem Odrodzonego Królestwa, 
      jego tarczą za Anduiną. Jednakże będziemy bronić Królestwa według swego 
      planu: nie mieszkamy w Anorien, a za Wielką Rzeką, dlatego musimy 
      pozostawać w pokoju i zgodzie ze wszystkimi tutejszymi narodami - czy to 
      się komu podoba czy nie. 

      "O czym on mówi, kumie?" "No-o... Ja tak rozumiem, że tego... na przykład 
      trolle w Górach Cienia. Powiadają, że mają tam żelazo w cenie błota, ale z 
      drewnem jest bardzo u nich mizernie..." "No, jak tak, to zgoda..." 

      - Jednym słowem, Jego Wysokość król Gondoru i Arnoru, trzykrotne - niech 
      żyje! 

      "Dziwne to, kumie..." "Ty lepiej patrz, baranie. Tam z prawej już beczki 
      wytaczają! Na krzywy pysk, można i za Jego Wysokość... Hur-r-r-ra!" 

      Goniec z Minas Tirith - porucznik dunedaińskiej lejbgwardii pojawił się na 
      łące, gdy ceremonia trwała w najlepsze. Jego koń był pokryty pianą i 
      ciężko pracował zapadniętymi bokami. Sir Elward, skręcony w precla przez 
      ludzi z Tajnej Straży ("Prosimy się uśmiechać, sir! Przecież powiedziałem 
      - uśmiechać!") i teraz bezsilnie przyglądający się tej niesłychanej 
      zdradzie - poddaniu bez walki kluczowej twierdzy - poderwał się, a w sercu 
      jego zatliła się nadzieja: Jego Królewska Mość w jakiś sposób dowiedział 
      się o buncie i wysłał do Białego Oddziału rozkaz zgarnięcia tych po 
      trzykroć zdrajców, od Faramira po Geparda... Niestety, pakiet był 
      rzeczywiście od Aragorna, ale adresowany do kapitana Tajnej Straży. Ten od 
      razu złamał pieczęć z Białym Drzewem i pogrążył się w czytaniu. Następnie 
      niespiesznie złożył depeszę i z dziwnym uśmieszkiem wyciągnął dłoń do sir 
      Elwarda: 

      - Proszę przeczytać, poruczniku. Sądzę, że to pana zainteresuje. 

      List był szczegółową instrukcją, jak ma Biały Oddział działać w nowych 
      okolicznościach. Aragorn napisał, że dla zachowania status quo należy 
      wykryć bazy Pułku Ithilien i zniszczyć je za jednym zamachem tak, by nie 
      uszedł ani jeden człowiek. Operacja winna być wykonana błyskawicznie i w 
      ścisłej tajemnicy, a komu przypisać ten straszliwy mord - górskim trollom, 
      goblinom czy osobiście Mordorowi - to już jak kapitan uzna. Ale!!! Jeśli 
      istnieje choćby cień wątpliwości, co do sukcesu podobnego typu operacji - 
      może na przykład minął dogodny czas i Ithilieńczyków jest tylu, co Białych 
      - to nie należy wykonywać operacji. Należy wówczas udać, że to, co się 
      stało, było planowane i akceptowane przez króla, po czym oddać Emyn Arnen 
      oficerom Pułku Ithilien w zamian za potwierdzenie przez Faramira przysięgi 
      wasala. Sam zaś Biały Oddział wracać ma do Minas Tirith, pozostawiwszy 
      tylko na miejscu siatkę szpiegowską. Jego Wysokość jeszcze raz powtórzył, 
      że życie Faramira musi być zachowane w dowolnych okolicznościach; tych 
      zaś, którzy - świadomie czy nieumyślnie - sprowokują otwartą walkę między 
      Białymi i Ithilieńczykami, co natychmiast doprowadzi do partyzanckiej 
      wojny w księstwie i zacznie kruszyć jedność Odrodzonego Królestwa, czeka 
      egzekucja za zdradę państwową. Krótko mówiąc: po pierwsze, "zacząłeś robić 
      - rób tak, żeby nie wstał" i po drugie, "jeśli nie masz pewności - nie 
      wyprzedzaj". 

      "Na świecie jest mnóstwo władców - pisał w postscriptum Jego Wysokość - 
      którzy uwielbiają nadawać swym rozkazom postać aluzji, by mieć potem 
      możliwość schowania się za plecami bezpośredniego wykonawcy - ťzostałem 
      źle zrozumianyŤ. Tak więc, Elessar z rodu Walandiia nie należy do nich: 
      zawsze bierze odpowiedzialność za siebie i nazywa rzeczy po imieniu, a w 
      jego rozkazach zawarte jest to jedynie, co się w nich zawiera. Jeśli zatem 
      w Białym Oddziale znajdą się oficerowie, którzy - mając więcej chęci 
      działania niż rozumu - przyjmą kategoryczne zakazy za zawoalowane życzenia 
      władcy, to kapitan Gepard zobowiązany jest do zneutralizowania owych 
      oficerów za wszelką cenę". 

      - Jak pan widzi, zachowując panu życie w toku nocnych potyczek, w pewnym 
      sensie naruszyłem polecenie Króla. 

      - Więc pan wiedział o rozkazie już wcześniej? - Sir Elward patrzył na 
      Geparda z zabobonnym strachem. 

      - Przecenia pan moje możliwości. Po prostu w odróżnieniu od pana potrafię 
      przewidywać poczynania w danej kombinacji przynajmniej na dwa ruchy do 
      przodu. 




      - Odchodzą! Patrzcie, naprawdę odchodzą! - westchnął Grager, odprowadzając 
      spojrzeniem rozciągniętą na szlaku Osgiliath kolumnę Białych; palce lewej 
      ręki na wszelki jednak wypadek trzymał skrzyżowane w szczególny sposób - 
      "żeby nie zapeszyć". 

      - Ja, jeśli mam być szczery, do ostatniej chwili nie wierzyłem, ciągle 
      czekałem, że wykręcą jakiś podły numer... Wasza Królewska Mość jest 
      geniuszem! 

      - Po pierwsze, nie Wasza Królewska Mość, a Wasza Wysokość. I proszę mieć 
      na uwadze, baronie, że żarty na ten temat zupełnie mnie nie bawią... 

      - Przepraszam, Wasza Wysokość. 

      - Zresztą - Faramir, uśmiechając się lekko, powiódł spojrzeniem po 
      zebranych dokoła żołnierzach Pułku Ithilien - wszystkim wam zezwalam na 
      zwracanie się do mnie - ze względu na starą znajomość - "mój kapitanie". 
      Przywileju tego, rzecz jasna, nie dziedziczy się. A teraz, panowie, Jej 
      Wysokość odprowadzi was do zamku, gdzie już nakryto do stołu i odkorkowano 
      najlepsze wino. My, z panami oficerami i... eee... gośćmi ze Wschodu, 
      dojdziemy do was za jakieś dziesięć minut. Tak więc, co to pan onegdaj, 
      baronie Grager, tak się radował: "odchodzą, odchodzą". Naprawdę pan tak 
      sądzi? 

      - Na pewno nie, mój kapitanie. Ich sieć szpiegowska... 

      - No właśnie. Co teraz z nimi zrobimy? 

      - Nic, Wasza Wysokość. 

      - Proszę mi to wyjaśnić... 

      - Z przyjemnością. Nie ma sensu oddawać pod sąd wykrytych przez nas ludzi 
      Geparda: skoro Ithilien jest i był wasalem Gondoru, to i w ich pracy na 
      rzecz monarchy Odrodzonego Królestwa nie ma cech przestępstwa. Czasem w 
      podobnych wypadkach szpiega po cichu się likwiduje, ale to skrajne 
      przypadki, ponieważ tym samym oznajmimy Minas Tirith, że znajdujemy się z 
      nimi w stanie jeśli nie wojny, to jawnej wrogości. I, w końcu, 
      najważniejsza sprawa: jestem niemal pewien, że ich sieć nie jest nam znana 
      do ostatniego człowieka. Jeśli wyłapiemy tylko tę znaną nam jej część, to 
      pozwolimy w przyszłości spokojnie pracować pozostawionym agentom. A jeśli 
      nle ruszymy nikogo, to nie zdołają określić, co nam właściwie wiadomo, i 
      wtedy oni - według prawideł konspiracji - będą musieli wychodzić z 
      założenia, że cała sieć jest "zaświetlona". Sądzę, że jeśli nawet nie 
      postawią na niej krzyżyka, to na długo "zakonserwują". W każdym razie, ja 
      na ich miejscu nie zbliżałbym się do takiej podejrzanej sieci na trzy 
      strzały z łuku. 

      - Dobrze, teraz to wszystko jest na pańskiej głowie, baronie Grager. 
      Dostaje pan awans na kapitana i odpowiednie pełnomocnictwa. 

      - Oho! - roześmiał się Tangorn. - Widzę, książę, że odbudowa państwa 
      Ithilien nie odbywa się zwyczajnym trybem: pierwszą instytucją jego stanie 
      się kontrwywiad... 

      - Jak się żyje między wilkami... - wzruszył ramionami Faramir. - Ale, to 
      chyba nie interesuje naszych gości. Gdzie pan jest, Cerlegu? Muszę 
      przyznać, że jestem w pewnej konsternacji: za dzisiejsze nocne wyczyny 
      powinniście bezwarunkowo zostać pasowani na rycerza, ale natychmiast 
      powstanie przy tym niezmierzona liczba formalnych perturbacji. Nie wiem 
      przy tym, czy wojownikowi w ogóle potrzebny jest do czegoś tytuł 
      gondorskiego rycerza? 

      - Zupełnie do niczego, Wasza Wysokość! - pokiwał głową Cerleg. 

      - No właśnie... Nie zostaje nam zatem nic innego, jak wziąć przykład ze 
      starych legend: proście o wszystko, czego chcecie, kapralu! Ale miejcie na 
      uwadze, że córek na wydaniu na razie nie przewiduję, a w szkatule 
      książęcej... Ile tam mamy Beregondzie? 

      - Sto trzydzieści sześć złotem, Wasza Wysokość. 

      - N-no tak... Nie zaimponuje nikomu ten skarbiec. Zapewne musicie się 
      zastanowić, kapralu? Ach, właśnie! Jeszcze jeden mam dług: za uratowanie 
      tego szlachetnego pana. 

      - Proszę o wybaczenie, Wasza Wysokość... - zająknął się orokuen. - Ale 
      my... jakby to powiedzieć... wszyscyśmy razem, to i prośba będzie wspólna. 
      Lepiej niech Waszej Wysokości wszystko opowie baron Tangorn: proszę 
      uważać, że przekazałem swoje prawo jemu... 

      - Ach tak? - Książę z wesołym zdumieniem przyjrzał się całej trójce. - Im 
      dalej, tym ciekawiej. Prośba, mam rozumieć, konfidencjonalna? 

      - Tak, Wasza Wysokość. 

      - Jeśli się znam na tych sprawach, to mowa będzie o palantirze zaczął 
      Faramir, gdy odjechali na jakieś dwadzieścia kroków. Na obliczu księcia 
      nie został nawet ślad poprzedniej wesołości. 

      - Już się pan domyślił, książę? 

      - Nie jestem durniem. Gdyby było inaczej, to po co prosilibyście, bym go 
      zabrał podczas ucieczki? Po prostu nie przyszło mi do głowy, że jesteście 
      z tymi ludźmi w jednej kompanii... Teraz przyjdzie mi oddać magiczny 
      kryształ w ręce Mordorczyków. W niezłą historię się wpakowałem z pańskiej 
      lekkiej ręki, nie ma co... 

      - To nie jest tak, Wasza Wysokość. Haladdin nie znajduje się obecnie na 
      służbie Mordoru, działa z własnej woli i, ośmielam się twierdzić, w 
      interesach całej cywilizacji Sródziemia... Smutne jest tylko to, że nie 
      mam prawa wprowadzić Waszej Wysokości w istotę narzuconej mu misji i 
      proszę, żeby Wasza Wysokość uwierzył mi na słowo. 

      - Ja nie o tym mówię - machnął ręką Faramir. - Przecież wiesz, że zawsze 
      ci ufałem. W niektórych sprawach nawet więcej niż sobie. Chodzie coś 
      innego: a nie okaże się, że wy - cała trójka - w rzeczywistości jesteście 
      tylko czyimiś marionetkami i ten ktoś tylko wygarnia żar waszymi rękami? 
      Przeanalizuj sytuację jeszcze raz, ale nie jako druh Haladdina i Cerlega, 
      tylko jako zawodowy wywiadowca... 

      - Analizowałem już wielokrotnie i oto, co mogę powiedzieć: nieważne, kto 
      wszczął to wszystko, Haladdin będzie prowadził tylko własną grę, a ten 
      człowiek - proszę mi uwierzyć - jest niesamowicie odporny na złamanie, 
      choć na oko tego nie widać. I jeszcze jedno: lubię go po prostu jako 
      człowieka i uczynię wszystko, by dopomóc mu w zwycięstwie. 

      - Dobrze - mruknął książę po chwili namysłu. - Uważajmy, że mnie 
      przekonałeś. Tak więc, jakiej konkretnie pomocy spodziewacie się z mojej 
      strony? 

      - Po pierwsze, proszę przyjąć moją rezygnację - zaczął baron, a widząc 
      zdumiony wzrok Faramira, dokończył: - Przyjdzie mi na jakiś czas zasiąść w 
      Umbarze. Wolę tam przebywać w charakterze osoby prywatnej, żeby 
      przypadkiem nie postawić w niewygodnej sytuacji Waszej Wysokości... 




      31
      Gondor, Minas Tirith
      17 maja 3019 roku
      J ej Królewska Mość, Królowa Gondoru i Arnoru! - przemówił mistrz 
      ceremonii i rozpłynął się bez śladu w powietrzu, jakby go tu w ogóle nie 
      było. Pałacowa służba posiada, prócz doświadczenia, dodatkowo nadnaturalne 
      wyczucie. Aragorn miał stalowe nerwy - zawód kondotiera zobowiązuje - i 
      prawdziwe swe uczucia, gdy ktoś w jego obecności wypowiadał "Jej Wysokość 
      Królowa", ukrywał znakomicie, ale kto go tam naprawdę wie... Wyczuwa, 
      szelma, że za każdym razem w takim przypadku rodzi się u Jego Królewskiej 
      Mości Elessara Kamienia Elfów przelotna jak powiew wietrzyka ochota: albo 
      oddać wypowiadającego owe słowa pod opiekę chłopców z Tajnej Straży 
      (odstukać w nie malowane drewno), albo po prostu wyjąć z pochwy Andurii i 
      dokładniutko przeciąć mówiącego na pół - od ciemienia do kości ogonowej... 


      Bożeż ty mój, jaka ona jest piękna! W żadnym z ludzkich języków nie 
      istnieją słowa zdolne opisać jej urodę, a same elfy słów nie potrzebują... 
      Zresztą, nie o urodzie jako takiej mowa. Absolutna, zaprawdę gwiezdna. Ale 
      niedostępność - oto ta smycz, na której prowadzono go pewną ręką przez 
      wszystkie te lata, od chwili, gdy po raz pierwszy trafił do Złotego Lasu i 
      spotkał tam - o, najzupełniej przypadkowo! - Arwenę Undomiel, córkę samego 
      Władcy Elronda, Gwiazdę Wieczorną Imladris. Nikt nie wie, dlaczego elfy 
      wybrały właśnie jego - jednego z niezliczonych dunedaińskich książąt. 
      Zwłaszcza, że za księcia uważa siebie niemal każdy Dunadan, z niezachwianą 
      pewnością wywodząc swój rodowód, jeśli nie wprost od Isildura, to na pewno 
      od Earendura. Jakkolwiek było, Pierworodni nie pomylili się: nałożone na 
      siebie zadanie Aragorn wykonał wspaniale. 

      A teraz patrzył na nią z zupełnie mu dotąd nie znanym uczuciem. Rozpaczą. 
      Dalsza walka nie ma sensu, gdyż ileż można uganiać się za iluzją? Tak, 
      czas na podsumowanie, a samego siebie okłamywać nie ma sensu. Tak więc, 
      nieznany przywódca północnych tropicieli wygrał największą w historii 
      Sródziemia wojnę, wstąpił na tron Odrodzonego Królestwa i stał się mimo 
      wszystko najważniejszym pośród władców Zachodu - tyle, że do posiadania 
      tej kobiety nie zbliżyło go to ani na krok. 

      - Czego chcesz ode mnie, Arweno? - Wiedział, że mówi nie to, co należy i 
      nie tak, jak należy, ale nic nie mógł na to poradzić. - Skruszyłem Mordor 
      i cisnąłem do twych stóp koronę Gondoru i Arnoru. Jeśli ci tego mało, 
      rozszerzę granice naszego królestwa poza morze Rhun i Góry Wendotenijskie. 
      Podbiję Harad i kraje Dalekiego Wschodu i uczynię cię Królową Świata, 
      tylko wyraź życzenie! 

      - A czy ty sam tego nie chcesz? 

      - Już nie. Chcę tylko ciebie... Wiesz, wydaje mi się, że wtedy, w Dolnie, 
      byłem ci bliższy, niż teraz... 

      - Zrozum - na jej obliczu pojawił się wyraz zmęczonego współczucia, jak u 
      nauczycielki, nie wiadomo który już raz objaśniającej tępemu uczniowi 
      reguły ortografii - nie mogę należeć do żadnego z ludzi, więc nie dręcz 
      się niepotrzebnie. Przypomnij sobie historię księcia Valakara i królewny 
      Vidumavi. Jak się to opisuje w waszych kronikach: "Gondorczycy uważali 
      siebie za lepszego pochodzenia ludzi z Północy. Związek małżeński z 
      niższą, choćby i sojuszniczą rasą uważany był za obrazę". Wiadomo jak to 
      się tam skończyło - wojną domową... A przecież z wyżyn mojego pochodzenia 
      nie ma różnicy nawet między Isildurem i jakimś czarnoskórym wodzem z 
      dalekiego Haradu... Ale i to jest niczym w porównaniu z najważniejszą 
      rzeczą - wiekiem. Przecież ty dla mnie nie jesteś nawet dzieckiem, tylko 
      maleństwem. Wszak nie nazwałbyś żoną trzyletniej dziewczynki - nawet gdyby 
      wyglądała jak dorosła kobieta. 

      - Ach tak? 

      - Oczywiście. I zachowujesz się również jak rozpieszczone dziecko. Szybko 
      nacieszyłeś się oznakami władzy królewskiej i oto zapragnąłeś nowej 
      zabawki - Arweny, Gwiazdy Wieczornej Imladris. Pomyśl: nawet miłość chcesz 
      otrzymać za garść cukierków - korony ludzkich królestw. Czyżbyś od tylu 
      lat mając do czynienia z elfami, nie zrozumiał do tej pory, że nikt z nas 
      nie pożąda władzy jako takiej? Uwierz mi - nie ma dla mnie różnicy między 
      koroną Gondoru i tym oto pucharem - jedno i drugie, to tylko kawałki 
      srebra ze szlachetnymi kamieniami... 

      - Tak, wygląda, że rzeczywiście jestem w porównaniu z wami dziecięciem. I 
      oszukaliście mnie wtedy, w Złotym Lesie, właśnie jak dziecko. 

      - Oszukałeś sam siebie - spokojnie odparowała. - Przypomnij sobie, jak 
      wyglądały sprawy. 

      Mgnienie oka - i ściany pałacowej sali przesłoniła srebrzysta mgła, z 
      której wyłoniły się niejasne sylwetki lorieńskich mallornów, a on sam 
      usłyszał rozbrzmiewający tuż obok miękki głos Elronda: "Być może z moją 
      córką odrodzi się w Śródziemni panowanie Ludzi, ale, mimo mojej miłości do 
      ciebie, powiem: Arwena Undomiel dla drobiazgów nie będzie zmieniała swego 
      losu. Tylko król Gondoru i Arnoru może być jej mężem..." Głos Władcy 
      zmienił się w bezgłośny szelest, i Aragorn ponownie zobaczył obok siebie 
      Arwenę. Ta niedbałym ruchem dłoni przywróciła sali jej poprzedni wygląd. 

      - Powiedziane było właśnie tak, Aragornie, synu Arathorna. To jest 
      najczystsza prawda - tylko król Arnoru i Gondoru może być mężem elfickiej 
      księżniczki, ale czy obiecano ci, że na pewno nim będzie? 

      - Masz jak zwykle rację - uśmiechnął się krzywo Aragorn. - Dziecięciu, 
      jakim jestem, do głowy by coś takiego nie przyszło: Władca Dolnu usiłuje 
      wykręcić się ze swej obietnicy. Cóż, kruczki w kontrakcie wynaleźliście 
      znakomicie, umbarscy adwokaci mogliby się od was wiele nauczyć... 

      - Zapłacono ci uczciwie za pracę - Odrodzonym Mieczem i tronem Odrodzonego 
      Królestwa. 

      - Tak, tronem, którym nie dysponuję! 

      - Och, nie bądź obłudny. - Zmarszczyła nieco czoło. - Poza tym, świetnie 
      wiedziałeś, że po wstąpieniu na tron otrzymasz elfickiego doradcę... 

      - Powiedz lepiej: namiestnika. 

      - Znowu przesadzasz... W końcu doradcą w Minas Tiriht jest nie byle kto, a 
      ja, dzięki czemu w oczach poddanych wszystko wygląda na zwyczajny 
      dynastyczny związek. A ty - ty wyobraziłeś sobie nie wiadomo co i 
      postanowiłeś uzupełnić kolekcję swych dziewek o córkę elfickiego Władcy! 

      - Przecież wiesz, że to wszystko nie tak. - W jego głosie nie słychać już 
      było niczego prócz zmęczonej pokory. - Kiedy w Złotym Lesie przyjęłaś z 
      moich rąk pierścień Barahira... 

      - Ach, to... Chcesz mi przypomnieć historię Berena i Luthien? Zrozum w 
      końcu: to nic więcej, jak tylko legenda, przy tym - ludzka legenda, która 
      wśród elfów może wywołać tylko śmiech... 

      - Dziękuję za wyjaśnienie... Prościej mówiąc, dla was miłość człowieka i 
      elfa to coś jak zoofilia, tak? 

      - Wiesz co, zakończmy tę głupią rozmowę... Dość słusznie przypomniałeś 
      chwilę temu o konieczności dochowywania umów. Nie wydaje ci się, że drugi 
      w ciągu ostatnich tygodni "nieszczęśliwy wypadek" człowieka z mojej świty, 
      to lekka przesada? 

      - Ach, to masz na myśli... 

      - Właśnie to, mój drogi. A jeśli nagle wyobraziliście sobie, że Lorien nie 
      zdoła obronić ludzi, którzy dla niego pracują, to damy twojej Tajnej 
      Straży taką lekcję, że zapamięta ją na zawsze... Jeśli będzie miał kto 
      zapamiętać. 

      - Muszę ci przypomnieć, moja droga - obudzona w nim złość pomogła mu wziąć 
      się w garść. Jakby odetchnął solami trzeźwiącymi i pętający go urok 
      stopniał. Dunadan znowu stał się sobą: białym polarnym wilkiem, który 
      stanął przeciw stadu szakali - że jak na razie nie wy jesteście tu 
      gospodarzami. Nazywajmy rzeczy po imieniu: gdyby twoja "świta" była 
      prawdziwym poselstwem, to już dawno wszystkich usunięto by z kraju "za 
      działalność niezgodną ze statusem dyplomatycznym". 

      - Kiedyś cię zgubi ta twoja nadmierna pogoń za logiką, bo z niej wypływa 
      przewidywalność. Nie zacząłbyś tak postępować, gdybyś nie był w wielkiej 
      potrzebie, a to znaczy, że zamordowani zbliżyli się do czegoś nadzwyczaj 
      tajnego i niezwykle ważnego. Pozostaje mi tylko wyjaśnić, czym właściwie 
      zajmowali się w ostatnich dniach swego życia - powiedziała Arwena. 

      - No i jak? Są sukcesy? 

      - Och, jeszcze jakie! Jeśli można to nazwać sukcesami... My - przyznaję - 
      patrzyliśmy przez palce na twoje zabawy z martwiakami. Szczerze mówiąc, 
      nikt nie wierzył, że śmiertelny opanuje Zaklęcia Cienia w stopniu, który 
      pozwoli przywołać ich do życia. Ale teraz postanowiłeś przejąć także 
      ciemną wiedzę Mordoru - zbierasz, gdzie tylko się da owe zatrute odłamki 
      i, jak się wydaje, w zadufaniu swoim wyobraziłeś sobie, że i to ci ujdzie 
      płazem... Tak, nie przeczę: jesteś awanturnikiem najwyższej klasy, takiego 
      w końcu wybieraliśmy i to spośród z wielu. Jesteś człowiekiem mądrym, aż 
      do szaleństwa odważnym i całkowicie bezlitosnym - zarówno w stosunku do 
      siebie, jak i innych. Wiem, że nic dla ciebie nie znaczy żonglowanie żywą 
      kobrą, ale uwierz mi, że nigdy jeszcze - klnę się na komnaty Valinoru! - 
      nie wszczynałeś tak niebezpiecznej zabawy, jak w tej chwili... 

      - Poza tym jestem jeszcze człowiekiem pragmatycznym. Sztuczka polega na 
      tym, że dla was te zabawy są nie mniej zgubne, jak dla mnie i cieszę się, 
      że w końcu zrozumiałaś jak wielkie jest niebezpieczeństwo. Tak więc, 
      jestem gotów się wycofać, jak tylko otrzymam odstępne. 

      - Ho, ho! A jak wysoka jest cena? 

      - Znasz już cenę. Innej nie będzie. 

      Arwena w milczeniu odwróciła się i zaczęła odchodzić, niczym pionowy 
      słoneczny promień przeszywający zakurzoną komnatę, i gdy odwróciła się na 
      jego niezbyt głośny okrzyk "Poczekaj!", to było to zwycięstwo kto wie czy 
      nie większe od Pelennoru i Kormallen. 

      - Poczekaj - powtórzył i niedbale podrzucił w dłoni srebrny puchar, ten, 
      który służył jej za obraźliwą ilustrację jego zainteresowania ludzkimi 
      skarbami. Chwycił go i zmiął w garści jednym ruchem, jak papierek od 
      cukierka; rubiny inkrustacji trysnęły spomiędzy palców jak krople krwi i z 
      kościanym stukotem zaczęty skakać po marmurowej podłodze. - Klnę się na 
      komnaty Valinoru - wolno powtórzył za nią - teraz też nie widzę różnicy 
      między koroną Gondoru i pucharem. Wybacz, ale korony nie miałem pod 
      ręką... 

      Z tymi słowami cisnął jej niedbale ten kawałek zmiętego srebra, tak że 
      Arwena, chcąc nie chcąc, musiała go chwycić i, nie oglądając się, wyszedł 
      z komnaty. Chyba po raz pierwszy pole boju opuszczał jako zwycięzca. 
      Zgoda, ona ma rację - wszedł do gry, od której nie ma niebezpieczniejszej, 
      i nie zamierza się wycofywać. Chce tej kobiety i dostanie ją, nieważne ile 
      może go to kosztować. Tak się nie stanie, póki elfy pozostają elfami? Cóż, 
      trzeba będzie zniszczyć sedno ich potęgi. Zadanie niesłychanie 
      skomplikowane, ale znacznie bardziej pociągające, niż na przykład podbój 
      Haradu... 

      W tym momencie przywrócił go do życia głos dyżurnego lejbgwardii: 

      - Jego Królewska Mość... Jego Królewska Mość! Przybył Biały Oddział z 
      Ithilien. Raczysz ich przyjąć? 




      Aragorn milczał z opuszczoną głową i skrzyżowanymi na piersi rękami; 
      siedzący naprzeciwko Gepard z nogą w łubkach niezręcznie odstawioną w bok, 
      kilka już minut temu zakończył swój niewesoły meldunek i teraz oczekiwał 
      wyroku. 

      - W tych okolicznościach, kapitanie - Jego Królewska Mość podniósł w końcu 
      wzrok - pańskie działania należy uznać za właściwe. Sam będąc na pana 
      miejscu, działabym tak samo... Zresztą nic w tym dziwnego. 

      - Tak jest, Wasza Królewska Mość. Nasz cień to wasz cień. 

      - Chciałeś, chyba o coś zapytać? 

      - Tak. W Ithilien krępował nam ręce kategoryczny rozkaz zachowania życia 
      Faramira. Czy nie uważasz, Wasza Wysokość, że należy przemyśleć... 

      - Nie, nie uważam. - Dunadan w zamyśleniu przespacerował się po komnacie. 
      - Przeżyłem burzliwe życie i mam na sumieniu wiele grzechów, w tym 
      śmiertelnych... Ale krzywoprzysięzcą nie byłem i nigdy nie będę. 

      - Jak to się ma do prawdziwej polityki? 

      - Wprost. Faramir jest człowiekiem honoru, to znaczy, że póki ja nie 
      złamię swych zobowiązań, i on nie odstąpi od swoich. A mnie, jak na razie, 
      urządza status quo... 

      - Ale do Ithilien niedługo zaczną spływać wszyscy niezadowoleni z władzy 
      Waszej Wysokości! 

      - To zrozumiałe - i to jest po prostu wspaniałe! Przecież uwalniam się w 
      ten sposób od opozycji w Gondorze, przy czym - zauważ - zupełnie 
      bezkrwawo. Jak zniwelować pomysły tych ludzi co do restauracji poprzedniej 
      dynastii - to będzie zmartwienie Faramira. Jego, powtarzam, też wiąże 
      słowo. 

      - I nie przejmujesz się, panie, tym, że książę Ithilien jak sądzę już 
      zaczął prowadzić jakąś sekretną grę ze Wschodem? 

      - Nie było tego w twoim raporcie. Skąd masz takie dane? 

      - Chodzi o to, że nogę połamał mi zwiadowca orokuen, a opatrywał ją w nocy 
      lekarz z Umbaru. Zwą go, jak dziś pamiętam, Haladdin. Ci ludzie przyszli 
      zza Gór Cienia w towarzystwie znanego nam dobrze barona Tangorna. 

      - Opisz mi tego lekarza! 

      Gepard ze zdziwieniem popatrzył na Aragorna. Ten wychylił się do przodu, a 
      jego głos ledwo słyszalnie zadrżał. 

      - Tak, to on, bez wątpienia - mruknął Dunadan i na kilka sekund przymknął 
      oczy. - To znaczy, że Tangorn odszukał w Mordorze Haladdina i przywlókł go 
      do Ithilien, do Faramira... Diabli i diabli, kapitanie, najgorszą 
      wiadomość zachował pan na koniec! Wydaje mi się, że nie doceniłem tego 
      filozofa... 

      - Proszę mi wybaczyć, Wasza Królewska Mość, ale nie jestem zapoznany z 
      okolicznościami... Kim jest ten Haladdin? 

      - Widzisz, będziesz musiał teraz stanąć na czele pewnej niewielkiej 
      supertajnej formacji - grupy "Feanor". Nie wchodzi ona nawet w struktury 
      Tajnej Straży i podlega bezpośrednio mnie. Strategicznym zadaniem 
      "Feanora" po wsze czasy jest zbierać dane pozostałe po Mordorze i 
      Isengardu. Spróbujemy wykorzystać to do naszych celów. Same księgi nie 
      wystarczą - niezbędni są też ludzie... Tak więc, na osiemnastym miejscu 
      naszej listy znajduje się doktor Haladdin. Można oczywiście przypuścić, że 
      czysty przypadek zetknął go z Tangornem - umbarskim rezydentem Faramira - 
      ale osobiście nie wierzę w takie przypadki. 

      - Tak więc, sądzisz, Wasza Królewska Mość, że Faramir zajmuje się tym 
      samym, co i ty? 

      - Zazwyczaj mądre myśli przychodzą do mądrych głów jednocześnie. Nawiasem 
      mówiąc, elfy też zajmują się aktualnie takimi poszukiwaniami, co prawda w 
      innym celu, ale sedno problemu leży w tym, że Faramirowi z jego starymi 
      kontaktami na Wschodzie znacznie łatwiej jest szukać niż pozostałym. Przy 
      tym wykazy, na których się aktualnie opieramy, skomponowane zostały na 
      bazie przedwojennych raportów jego zaanduińskich rezydentów - chwała 
      Manwe, że archiwa Rady Królewskiej wpadły w moje ręce, a nie elfów... 
      Krótko mówiąc, kapitanie, natychmiast proszę odnaleźć Tangorna i 
      wytrząsnąć z niego wszystko, co tylko się da. Następnie proszę przemyśleć, 
      jak położyć łapy na zdobyczy Ithilieńczyków. Nie ma aktualnie ważniejszej 
      sprawy. Rozumiemy się? 

      - Czy mam zorganizować porwanie w Emyn Arnen? - Skonfundowany Gepard 
      pokręcił głową. - Tamtejsza nasza siatka jest praktycznie rozgromiona 
      przez tego diabelskiego Gragera, i takiej operacji nie uda się z nimi 
      zorganizować... 

      - Tangorn nie będzie siedział w Emyn Arnenie. Faramir na pewno wyśle go do 
      Umbaru, gdzie baron tak wspaniale się wykazał przed wojną. Obecnie jest 
      tam pełno mordorskich emigrantów, a i dla tajnych dyplomatycznych misji 
      lepszego miejsca się nie znajdzie. Haladdina pewnie już gdzieś ukryli... 
      Zresztą, to da się łatwo sprawdzić. Zaraz wyślę gońca do Emyn Arnen, 
      przecież zawsze mogę przekazać swoje najlepsze życzenia ithilieńskiemu 
      księciu. A jeśli goniec nie zastanie tam ani Haladdina, ani Tangorna - a 
      tak, właśnie, sądzę, że będzie - natychmiast wysyłaj swoich ludzi do 
      Umbaru. Działaj, kapitanie. I zdrowiej szybciej, roboty huk. 




      - A gdzie jest obecnie Rosomak? 

      - W Isengardzie, dowodzi szajką maruderów Dungarczyków. Jego zadaniem jest 
      zdobyć ogień burzący. 

      - A Ichneumon? 

      - Ten jest w Mindolluinie. Jest katorżnikiem w kamieniołomie - odpowiadał 
      współpracownik "Feanora", wprowadzający Geparda w kierowanie spadkiem, i 
      wyjaśnił: - W ramach operacji "Kpiarz", panie kapitanie. Jego 
      wyprowadzenie przewidziane jest w przyszły wtorek. 

      - Nie można przyspieszyć zakończenia tej operacji? 

      - Nijak nie można, panie kapitanie. Ichneumon pracuje praktycznie bez 
      przykrywki, a kamieniołomy to tradycyjnie domena ludzi Królowej. Jeśli go 
      "zaświetlimy", to nie przeżyje ani pięciu minut - "próba ucieczki" i tym 
      podobne... 

      - Dobrze. - Oszacował za ile dni wróci goniec do Emyn Arnen. - Do wtorku 
      jakoś wytrzymam. Jak tylko się zjawi, niech się natychmiast stawi u mnie. 




      32
      Gondor, góra Mindolluina
      19 maja 3019 roku
      Z lotu ptaka kamieniołom w Mindolluinie, w którym wydobywa się wapień 
      budowlany dla Minas Tirith, podobny jest do wyszczerbionej na brzegach 
      porcelanowej filiżanki, której dno i ścianki oblepiły w poszukiwaniu 
      śladów cukru setki malutkich i zajadłych w swej pracy mrówek. Przy dobrej 
      pogodzie - a dziś właśnie taka tu panowała - śnieżnobiały lej pracował 
      niczym reflektor kumulujący promienie słoneczne, i w wewnętrznych, nie 
      wentylowanych przestrzeniach kamieniołomu, panował piekielny upał. I to w 
      środku maja! O tym, co tu się będzie działo latem, Kumai wolał nie myśleć. 
      Oczywiście, ci z jeńców, którzy trafili do Anfalas, na galery, mieli 
      zapewniony jeszcze gorszy los, ale - zgódźmy się - to słaba pociecha. Dziś 
      jeszcze miał szczęście: trafiła mu się działka na najwyższym poziomie, 
      gdzie wiał chłodny wietrzyk i niemal nie było wapiennego pyłu. Co prawda, 
      tych, którzy pracowali na zewnętrznym perymetrze kamieniołomu, zakuwano w 
      kajdany, ale Kumai uważał tę cenę za zupełnie do przyjęcia. 

      Od tygodnia w parze z Kumajem pracował Mbanga, poganiacz bojowego mumaka z 
      haradzkiego korpusu, nie znający Wspólnej Mowy. Przez półtora miesiąca 
      nadzorcy wbili mu do głowy niezbędny i wystarczający z ich punktu widzenia 
      zasób słów: "wstań", "idź", "nieś", "turlaj", "ręce na kark". Jednakże 
      taki zwrot, jak "leniwe czarne bydle" nie dało się zaadaptować i trzeba 
      było pozostać przy zwyczajnym czarnuchu". Mbanga wcale nie usiłował 
      rozszerzyć swojego zasobu lingwistycznego poprzez kontakty z innymi 
      więźniami, gdyż znajdował się jakby w stałym półśnie. Może nie ustawał w 
      opłakiwaniu swego zabitego Tongo - przecież między poganiaczem i mumakiem 
      zawiązuje się prawdziwie ludzka przyjaźń, znacznie mocniejsza od układu 
      między jeźdźcem i ukochanym wierzchowcem. A może po prostu przebywał 
      duchem na swoim, niewyobrażalnie odległym Południu - tam, gdzie gwiazdy w 
      nocy są na sawannie tak ogromne, że wystarczy wstać na czubki palcy u stóp 
      i można ich sięgnąć koniuszkiem assegaja, i gdzie każdy mężczyzna używając 
      prostej magii, może stać się lwem, a kobiety - naprawdę wszystkie - są 
      piękne i w miłości nienasycone. 




      Niegdyś w tych okolicach istniała potężna cywilizacja, po której nie 
      pozostało nic, prócz porośniętych bujną tropikalną zielenią stopniowanych 
      piramid i wyłożonych bazaltowymi płytami dróg wiodących z nikąd do nikąd. 
      A historia Haradu w obecnej jego postaci zaczęła się mniej niż sto lat 
      temu, kiedy Fasimba, młody, dynamiczny wódz hodowców bydła z centralnej 
      części kraju, przysiągł, że zlikwiduje handel niewolnikami. I rzeczywiście 
      zlikwidował. Należy tu zauważyć, że w krajach Południa i Wschodu handel 
      ludźmi istniał od zarania dziejów, jednakże specjalnie masowego charakteru 
      ta dziedzina nie przybrała: sprawy w większości ograniczały się do 
      sprzedaży piękności do haremów i podobnie egzotycznych działań, nie 
      mających jakiegoś szczególnego ekonomicznego znaczenia. Sytuacja 
      gwałtownie się zmieniła, gdy khandyjski kalifat uczynił z tego procederu 
      gałąź gospodarki i zorganizował w całym Sródziemiu stały system handlu 
      czarnoskórymi. 

      Na brzegu głębokiego zalewu, przylegającego do ujścia Kuwango - głównej 
      wodnej arterii wschodniego Haradu - wyrosło dobrze umocnione khandyjskie 
      miasteczko, które nazywało się bezpretensjonalnie - Niewolnicza Zatoka. 
      Jego mieszkańcy najpierw usiłowali polować na czarnych sami, ale szybko 
      przekonali się, że jest to zajęcie wymagające dużego zaangażowania i przy 
      tym niebezpieczne. Jak to ujął jeden z nich: "To jest podobne do 
      strzyżenia świni: mnóstwo wrzasku, a pożytku żadnego". Jednakże nie 
      poddali się i nawiązali wzajemnie wygodne kontakty z wodzami nadbrzeżnych 
      terytoriów, a głównym ich handlowym partnerem stał się niejaki Mdikwa. Od 
      tego czasu żywy towar zaczął napływać na bazary Khandu stale i regularnie, 
      w zamian za perły, lusterka i niedbale destylowany rum. 

      Wiele osób wyrzucało mieszkańcom Niewolniczej Zatoki i ich wpływowym 
      kontrahentom, że zajęcie to jest brudniejsze od błota. Ci zaś 
      filozoficznie odpowiadali, że interes jest interesem, i skoro jest 
      zapotrzebowanie, to musi być ono zaspokajane - jeśli nie przez tego 
      handlarza, to przez innego. Jakkolwiek było, zajęcie to w Niewolniczej 
      Zatoce kwitło, a jego realizatorzy bogacili się, zaspokajając przy okazji 
      wszystkie swoje wybujałe seksualne fantazje - w końcu czarnoskórych 
      dziewcząt, jak i chłopców, w tymczasowej swej dyspozycji każdy miał pod 
      dostatkiem. 

      Tak wyglądała sytuacja w chwili, kiedy Fasimba udanie otruł na 
      przyjacielskiej uczcie sześciu okolicznych wodzów. Tak naprawdę, to 
      otrutym miał być właśnie Fasimba, ale ten umiejętnie wykonał manewr 
      wyprzedzający - był to jego koronny numer - następnie Fasimba dołączył ich 
      włości do swoich i siebie obwołał Imperatorem. Zjednoczywszy wojowników 
      siedmiu plemion w jednolitą armię i wprowadziwszy do niej surowe 
      dowodzenie i nieuniknioną karę śmierci za dowolne przejawy plemiennego czy 
      rodowego separatyzmu w szeregach, młody wódz, który zawsze pragnął mieć 
      jakiś wpływ na khandyjskich sąsiadów, zaprosił wojskowych doradców z 
      Mordoru. Mordorczycy dość szybko nauczyli czarnoskórych wojowników, którym 
      strach był równie obcy jak i dyscyplina, działania w szyku, a wynik 
      szkolenia przeszedł wszelkie oczekiwania. Prócz tego, Fasimba jako 
      pierwszy docenił olbrzymie możliwości bojowych mumakili. Były one 
      wykorzystywane w bitwach od niepamiętnych czasów, ale dopiero on potrafił 
      zorganizować "taśmowe" szkolenie zwierząt od ich narodzin i w ten sposób 
      doprowadził do powstania nowej formacji w armii. Efekt był mniej więcej 
      taki, jak w naszych czasach użycie czołgów: jedna maszyna przypisana do 
      pułku piechoty to oczywiście rzecz przydatna, ale nic więcej, natomiast 
      pół setki czołgów zebranych w jedną pancerną pięść to siła zasadniczo 
      zmieniająca charakter całej wojny. 

      Tak więc, po trzech latach od rozpoczęcia swej reformy wojska, Fasimba 
      ogłosił wojnę na śmierć i życie nabrzeżnym wodzom, zajmujących się handlem 
      niewolnikami, i w ciągu pół roku pokonał ich wszystkich. Przyszła kolej na 
      Mdikwę. W Niewolniczej Zatoce panował już głęboki smutek, gdy nagle od 
      lądowego króla przybył goniec z dobrymi wieściami: wojownicy Mdikwy starli 
      się w decydującym boju z zachwalaną armią Fasimby i rozbili ją całkowicie, 
      tak więc do miasta wkrótce przyprowadzonych zostanie wielu dobrych, 
      silnych niewolników. Khandyjczycy odetchnęli z ulgą, ale nie omieszkali 
      poskarżyć się gońcowi, że niby ceny na niewolniczych targowiskach 
      metropolii w ostatnim czasie mocno spadły, co było najczystszym kłamstwem. 
      Goniec jednakże nie przejął się tym specjalnie: niewolników jest tylu, że 
      rumu wystarczy na pół roku. 

      W oznaczonym czasie do miasta nadeszła niewolnicza karawana, prowadzona 
      osobiście przez Mdikwę - stu osiemdziesięciu mężczyzn i dwadzieścia 
      kobiet. Skuci ze sobą mężczyźni, mimo wcześniejszych zapewnień gońca, 
      wyglądali mizernie: wycieńczeni, poznaczeni siniakami i ranami niedbale 
      opatrzonymi za pomocą bananowych liści. Ale za to kobiety, które 
      prowadzono na czele kolumny całkowicie nago, były tak wspaniałe, że cały 
      garnizon zebrał się dokoła nich i, śliniąc się, na nic innego patrzeć już 
      nie chciał. A szkoda... Albowiem kajdany i łańcuchy nie były prawdziwe, 
      podobnie jak krew na ciałach, a sami niewolnicy byli osobistą gwardią 
      Imperatora. Pod "opatrunkami" ukryte były gwiaździste noże do miotania, 
      zabijające na piętnaście jardów. Gwardziści mogli też objeść się i bez 
      broni: każdy z nich w biegu na krótkim dystansie doganiał konia, mógł 
      uniknąć strzały i rozbijał uderzeniem pięści stos ośmiu dachówek. Miejska 
      brama została przejęta w ciągu kilku sekund, a Niewolnicza Zatoka upadła. 
      Operacją dowodził Fasimba - właśnie on wprowadził do miasta "niewolniczą 
      karawanę", przyodziawszy się w znany na całym wybrzeżu leopardzi płaszcz 
      Mdikwy. Imperator dobrze wiedział, że przedstawiciele wyższej rasy nie 
      zawracają sobie głowy odróżnianiem twarzy wszystkich tych "popielników". 
      Zresztą, Mdikwa nie potrzebował już swojego słynnego płaszcza: rozszalałe 
      ogniste mrówki, na których szlaku przywiązano go - nowa kara za handel 
      niewolnikami - już zmieniły przybrzeżnego watażkę w idealnie oczyszczony 
      szkielet. 

      Po dwóch tygodniach do przystani Niewolniczej Zatoki przybił khandyjski 
      statek przeznaczony do przewożenia niewolników. Kapitan, nieco zaskoczony 
      pustką na nabrzeżu, wyruszył do miasta. Wrócił w towarzystwie trzech 
      uzbrojonych Haradrimów i plączącym się ze strachu językiem zażądał, by na 
      brzeg zeszli tragarze z grona załogi. A ładunek, jaki mieli wziąć na 
      pokład by przewieźć do Khandu, doprowadziłby do drżenia każdego. 

      Było to półtora tysiąca wyprawionych ludzkich skór, dokładnie - 1427 
      sztuk. Cała ludność Niewolniczej Zatoki z wyjątkiem siedmiu niemowląt, 
      które Fasimba nie wiadomo dlaczego oszczędził. Na każdej ze skór ręką 
      pisarza miejskiego - uczciwie mu zapłacono, zabijając jako ostatniego i 
      stosunkowo szybko - wypisane było imię właściciela oraz szczegółowo 
      opisane było, jakim torturom został poddany przed skórowaniem. Na skórach 
      należących do kobiet, odnotowano ilu czarnych wojowników wszechstronnie 
      oceniało zalety ich nosicielek. Kobiet w mieście było mało, a wojowników 
      wielu, tak więc liczby było różne, ale zawsze robiły wrażenie... Tylko 
      kilku mieszkańców miało szczęście dorobić się krótkiej notatki "zginął 
      podczas szturmu". A ostatnim numerem programu była kukła wykonana z 
      gubernatora będącego krewniakiem samego kalifa. Zawodowi taksydermiści 
      najprawdopodobniej nie pochwalali wykorzystania w charakterze materiału do 
      wypychania pereł, tych samych, którymi płacono za niewolników, jednakże 
      Imperator miał w tej materii swoje zdanie. 

      Powie ktoś, że takie potworne okrucieństwo nie może być usprawiedliwione: 
      wódz Haradrimów, orzekną oni, po prostu ubrał w postać zemsty własne 
      sadystyczne skłonności. Inni zaczną dywagować o "historycznej 
      sprawiedliwości", a że przy tym nie obeszło się bez "ekscesów i przegięć" 
      - trudno, Haradrimowie to nie anioły, a wcześniej nałykali się biedy i 
      niesprawiedliwości. Dyskusja na ten temat wydaje się w ogóle bez sensu, a 
      w konkretnym przypadku po prostu nie ma związku ze sprawą, ponieważ to, co 
      Fasimba uczynił z mieszkańcami Niewolniczej Zatoki, nie było ani 
      spontanicznym przejawem patologicznego okrucieństwa wodza, ani zemstą za 
      cierpienia przodków. Był to jedynie ważny element subtelnego, 
      strategicznego planu, wymyślonego i realizowanego przez absolutnie jasny i 
      zimny umysł. 





      33
      K handyjski kalif, otrzymawszy w prezencie skórki swoich poddanych i kukłę 
      krewniaka zareagował właśnie tak, jak przewidywał Imperator: odrąbał głowy 
      kapitanowi oraz całej jego załodze, żeby nie wozili w przyszłości byle 
      czego, i publicznie poprzysiągł wykonać taką samą kukłę z Fasimby, po czym 
      natychmiast wysłał do Haradu korpus ekspedycyjny. Pamiętając o smutnym 
      losie marynarzy, doradcy nie tylko nie odwiedli go od głupiego pomysłu, 
      ale nie nalegali nawet, by dokonać wstępnego zwiadu. Kalif natomiast, 
      zamiast zabrać się za przygotowanie wyprawy, zajmował się wybieraniem 
      tortur, jakim podda Fasimbę, gdy już ten wpadnie mu w ręce. 

      Po miesiącu dwudziestotysięczna khandyjska armia została wyładowana w 
      ujściu Kuwango, przy ruinach zburzonej Niewolniczej Zatoki, i ruszyła w 
      głąb kraju. Należy odnotować, że khandyjscy wojownicy, jeśli za miernik 
      wziąć ilość niesionego na sobie żelaza, a szczególnie zdobiących owo 
      żelazo złoconych dupereli, nie mieli sobie równych w Śródziemiu. 
      Nieszczęście tylko w tym, że ich doświadczenie bojowe sprowadzało się do 
      tłumienia wieśniaczych powstań i innych operacji policyjnych. Jednak 
      przeciwko czarnoskórym dzikusom, jak się wydawało, powinno to wystarczyć: 
      Haradrimowie w panice rozbiegali się, widząc przed sobą połyskującą w 
      słońcu żelazną falangę. Ścigając bezładnie wycofującego się przeciwnika, 
      Khandyjczycy minęli pasmo przybrzeżnej dżungli i wyszli na sawannę, gdzie 
      następnego ranka natknęli się na cierpliwie oczekujące ich główne siły 
      Fasimby. 

      Dowodzący wyprawą bratanek kalifa zbyt późno zrozumiał, że haradzka armia 
      jest co najmniej dwukrotnie liczniejsza od khandyjskiej, a wyszkolona 
      gdzieś około dziesięć razy lepiej. Właściwie bitwa, jako taka, nie odbyła 
      się; był tylko miażdżący atak bojowych mumakili, a potem pościg za 
      uciekającym w panice wrogiem. Zresztą straty Khandyjczyków mówią same za 
      siebie: półtora tysiąca zabitych i osiemnaście tysięcy jeńców, 
      Haradrimowie stracili nieco ponad stu ludzi. 

      Po krótkim czasie kalif otrzymał od Fasimby szczegółowe sprawozdanie o 
      bitwie wraz z propozycją wymiany jeńców na znajdujących się w khandyjskiej 
      niewoli Haradrimów - wszystkich na wszystkich. W przeciwnym wypadku 
      proponowano przysłanie po Niewolniczej Zatoki statku, zdolnego do wzięcia 
      na pokład dziewiętnastu tysięcy ludzkich skór, a w Khandzie wiedziano, że 
      w tej materii Fasimba nie rzuca słów na wiar. Imperator wykonał jeszcze 
      jeden dalekosiężny ruch: uwolnił kilkuset jeńców i wypuścił ich do domów, 
      by ci wyjaśnili khandyjskiemu społeczeństwu, na czym polegają propozycje 
      Haradu. Lud, jak można się było spodziewać, zaczął się burzyć i wyraźnie 
      zapachniało powstaniem. Po tygodniu kalif, nie dysponując w tym momencie 
      żadnymi siłami zbrojnymi, skapitulował. W Niewolniczej Zatoce odbyła się 
      zaproponowana przez Fasimbę wymiana i od tej pory Imperator Stał się dla 
      swego ludu żywym bogiem na ziemi - ponieważ w oczach Haradrimów 
      wyciągnięcie człowieka z khandyjskiej niewoli mało czym różni się od 
      wskrzeszenia. 

      Od tej pory to dość ponure imperium Haradrimów, w którym nie było 
      piśmiennictwa, ani architektury, ale aż nadto rytualnego kanibalizmu, 
      mrocznej czarnej magii i polowań na czarowników, porządnie rozszerzyło 
      swoje granice. Najpierw czarnoskórzy przesuwali się tylko na południe i 
      wschód, ale w ciągu ostatnich dwudziestu lat skierowali swoje spojrzenia 
      na północ i odgryźli porządny kawał khandyjskiego terytorium, zbliżywszy 
      się do granic Umbaru, południowego Gondoru i Ithilien. Mordorski poseł 
      przy dworze Imperatora słał do Barad-Dur depeszę za depeszą: "Jeśli nie 
      podejmiemy w krótkim czasie zdecydowanych kroków, to wkrótce cywilizowanym 
      państwom centralnego i zachodniego Sródziemia przybędzie przeciwnik, 
      straszniejszy od wszystkich wcześniejszych: niezliczone szeregi 
      wspaniałych wojowników, nie wiedzących, co to strach czy litość". 

      Wtedy Mordor, kierując się khandyjską mądrością: "Jedynym sposobem 
      pozbycia się krokodyli jest osuszenie błota", zaczął wysyłać na Południe 
      swoich misjonarzy. Nie nużyli czarnoskórej ludności opowiadaniami o 
      Jedynym, ale leczyli dzieci i uczyli ich czytania oraz pisania, w 
      alfabecie, jaki sami wypracowali dla języka haradzkiego na bazie Wspólnej 
      Mowy. I kiedy jeden z jego twórców, wielebny Aidżuno, zobaczył pierwszy 
      tekst stworzony ręką małego Haradrima, a był to znakomity w swej 
      poetyckości opis polowania na lwa, zrozumiał, że nie nadaremno żył na tym 
      świecie. 

      Byłoby przesadą twierdzić, że działalność misjonarska doprowadziła do 
      znacznego złagodzenia okrutnych tamtejszych obyczajów. Sami misjonarze, 
      jak się wydawało, otoczeni byli niemal religijnym szacunkiem i teraz każdy 
      Haradrim na dźwięk słowa "Mordor" demonstrował najbielszy ze swych 
      uśmiechów. Prócz tego, Harad, nie to co inne "cywilizowane" kraje, nie 
      cierpiał na selektywną sklerozę. Tu znakomicie pamiętano, kto im w swoim 
      czasie pomagał podczas wojny z khandyjskimi handlarzami niewolników. 
      Dlatego, gdy mordorski poseł zwrócił się do Imperatora Fasimby Trzeciego z 
      prośbą o pomoc w walce z koalicją Zachodnią, ten natychmiast wysłał na 
      pomoc północnym braciom wyborowy oddział jazdy i mumakili - ten właśnie 
      haradzki korpus, który tak wspaniale walczył na Polach Pelennoru pod 
      purpurowym sztandarem ze smokiem. 

      Z całego tego korpusu ocalało tylko kilku ludzi, a w ich liczbie - dowódca 
      jazdy, słynny kapitan Umglangan. Od tej pory prześladował go jeden obraz, 
      jasny i wyraźny, jak rzeczywisty... Pośród nietutejszej błękitnej sawanny 
      w groźnym oczekiwaniu czekały na siebie dwa szeregi rozdzielone 
      piętnastoma jardami dystansu - odległość, z jakiej zabija assegaj. Obie 
      strony mają w swych szeregach najwspanialszych wojowników wszech czasów, 
      jednak w prawym szeregu jest o jednego wojownika za mało. Czas zaczynać 
      walkę, ale groźny Udugwu, nie wiadomo dlaczego litując się nad kapitanem, 
      nie daje sygnału do największej męskiej rozrywki. "No, gdzie jesteście, 
      kapitanie?! Szybciej, zajmujcie miejsce w szeregu!" I co wybrać, skoro 
      serce wojownika woła go tam, do podnóża czarnego bazaltowego tronu Udugwu, 
      a powinność dowódcy każe mu wrócić z meldunkiem do swego Imperatora? Był 
      to ciężki wybór, ale wybrał dług i teraz, pokonawszy tysiące 
      niebezpieczeństw, dotarł już do granic Haradu. 

      Przyniesie Fasimbie smutną wieść: ci ludzie Północy, którzy byli dla 
      Haradrimów jak bracia, padli w boju, i w północnych ziemiach nie ma teraz 
      nikogo, prócz wrogów. Ale to też jest wspaniałe - ponieważ teraz stoi 
      przed nimi wiele bitew i wielkich zwycięstw! Kapitan widział w akcji 
      wojowników Zachodu - za nic nie oprą się czarnym wojownikom, kiedy będzie 
      to nie malutki ochotniczy korpus pod purpurowym sztandarem, a prawdziwa 
      armia. Zamelduje, że już nie ma różnicy w kawalerii, czego się mocno bali, 
      gdyż całkiem niedawno Haradrimowie nie potrafili walczyć wierzchem, a 
      teraz godnie przeciwstawili się najlepszej jeździe Zachodu. A przecież ci 
      jeszcze nie znają piechoty Haradu: z tego wszystkiego, co on tam widział, 
      mogła się z nią równać tylko trollijska - a teraz rzecz jasna już nikt. No 
      a mumakile to mumakile - broń niemal doskonała. Gdyby nie stracili 
      dwudziestu sztuk w przeklętej leśnej zasadzce - nie wiadomo jak 
      potoczyłyby się sprawy na Polach Pelennoru... Boją się ognistych strzał? 
      To nie problem: trzeba będzie to uwzględnić podczas tresury młodych... 
      Cóż, Zachód sam wybrał swój los, zmiatając stojący między nim i 
      Haradrimami Mordor. 




      Poganiacz Mbanga żył problemami znacznie mniej globalnymi. Nie 
      podejrzewając istnienia matematyki, od samego rana rozwiązywał w umyśle 
      dość złożony problem planimetryczny, który inżynier drugiego stopnia 
      Kumai, gdyby był wtajemniczony w plany współtowarzysza, sformułowałby jako 
      "minimalizację sumy dwóch zmiennej długości odcinków": od Mbangi do 
      nadzorcy i od nadzorcy do skraju przepaści kamieniołomu. Oczywiście, nie 
      jest on równy Umglanganowi, i nie ma co liczyć na miejsce w szeregu 
      najlepszych wojowników wszech czasów, ale jeśli potrafi umrzeć tak, jak 
      sobie wymyślił, to Udugwu - w swym nieskończonym miłosierdziu - pozwoli mu 
      wiecznie polować na lwy na swych niebiańskich sawannach. Realizacja planu 
      jednakże nie była łatwa. Mbanga, wychudzony sześcioma tygodniami głodu i 
      ciężkiej pracy, musi zabić gołymi rękami uzbrojonego po zęby i wcale nie 
      lekkomyślnego dryblasa, a na załatwienie tej sprawy ma nie więcej niż 
      dwadzieścia sekund. Potem zbiegną się inni nadzorcy i po prostu zaćwiczą 
      go nahajami, a to żałosny koniec niewolnika... 

      Wszystko odbyło się tak szybko, że nawet Kumai przegapił pierwsze ruchy 
      Mbangi. Zobaczył tylko czarną błyskawicę, która wystrzeliła do nóg 
      nadzorcy: Haradrim przykucnął, pozorując poprawianie kajdan, i nagle 
      skoczył głową do przodu, niczym drzewna mamba, z niewiarygodną precyzją 
      przebijająca sploty gałęzi. Prawe ramię czarnoskórego z całej siły wbiło 
      się w oporowe kolano stojącego bokiem do nich strażnika - dokładnie pod 
      staw kolanowy; Kumajowi wydało się, że naprawdę słyszy trzask towarzyszący 
      rozdzieraniu stawu i wypadaniu ze swych gniazd delikatnego chrzestnego 
      dysku. Gondorczyk opadł na ziemię, nawet nie krzyknąwszy, tak był 
      zszokowany bólem. Mgnienie oka i, zarzuciwszy na ramię bezwładne ciało, 
      Haradrim drobnymi z powodu pęt kroczkami podążył do krawędzi. Zbiegającą 
      się ze wszystkich stron straż Mbanga wyprzedził o jakieś trzydzieści 
      jardów. Dotarłszy do wymarzonej krawędzi, cisnął swoje brzemię w dół, w 
      lśniącą białą przepaść, i teraz uzbrojony w przejęty miecz, spokojnie 
      czekał na wrogów. 

      Oczywiście, ani jeden z tych Zachodnich ścierwojadów nie odważył się 
      skrzyżować z nim klingi - po prostu zastrzelili go z łuków. Ale to nie 
      miało już żadnego znaczenia: zginął w boju z bronią w ręku, a to znaczy, 
      że zasłużył sobie na prawo pierwszego rzutu assegaja w zaświatowych 
      polowaniach na lwy. Czym wobec tego jest taki drobiazg, jak trzy rany w 
      brzuch, na tle owej wiecznej rozkoszy? 

      Haradrimowie zawsze umierają z uśmiechem, a uśmiech ten - jak już zaczęli 
      się domyślać niektórzy przewidujący ludzie - nie wróży krajom Zachodu nic 
      dobrego. 





      34
      Z dechł, ścierwo! - skonstatował z rozczarowaniem płowowłosy drągal, 
      starannie zmiażdżywszy obcasem palce Mbangi - zero reakcji. Przeniósł 
      swoje nalane krwią oczka na znieruchomiałego z boku Kumaja. - Ale niech 
      mnie powieszą - przerzucił bat z ręki do ręki - jeśli jego kolega nie 
      zapłaci za Erniego swą skórą... 

      Od pierwszego uderzenia Kumai instynktownie osłonił się łokciem, z ręki 
      oderwał się kawałek skóry. Ryknąwszy z bólu, rzucił się na płowowłosego, a 
      wtedy przystąpili do dzieła pozostali czterej... Bito go długo, z 
      rozmysłem i wymyślnie, póki nie wyszło im, że teraz to już nie ma sensu, i 
      tak ofiara straciła przytomność. A co wy sobie myślicie? Ktoś musi 
      poważnie odpowiedzieć za śmierć nadzorcy, no bo jak inaczej? 

      Tymczasem podszedł dowódca straży, ryknął: "Może już koniec tej zabawy, 
      co?!" i pogonił ich przekleństwami na swoje posterunki - po licho mu 
      dodatkowy truposz w raporcie. Bo to jest tak: jeśli to bydlę kopnie w 
      kalendarz tu, na miejscu - trzeba będzie wyjaśniać to z naczelnikiem 
      robót, a nie ma nic gorszego! Ale jeśli trochę później, w baraku - wtedy 
      proszę bardzo: "naturalny ubytek" i żadnego gadania... Skinieniem głowy 
      przywołał grupkę jeńców przyglądających się egzekucji z pewnej odległości, 
      i po niedługim czasie Kumai walał się już na przegniłej słomie swej 
      pryczy. Zresztą, każdemu biegłemu człowiekowi wystarczyłoby jedno 
      spojrzenie na tego półtrupa w zakrwawionych strzępach skóry, by wiedzieć, 
      że nie będzie żył. Należy dodać, że kilka miesięcy temu troll, będąc 
      poważnie ranny w bitwie na Polach Pelennoru, oszukał śmierć, ale na tym 
      chyba jego fart się skończył. 




      Kiedy jazda Eomera przerwała obronę Armii Południe i zaczęła się ogólna 
      panika, inżynier drugiego stopnia Kumai został odcięty od swoich nieco na 
      północ od obozu, na terenie parku maszyn obiężniczych. Wraz z nim znalazło 
      się tu w okrążeniu siedmiu żołnierzy oddziału inżynieryjnego, nad którymi 
      jako najstarszy stopniem musiał przejąć dowodzenie. Nie będąc wielkim 
      znawcą wojennej strategii i taktyki, zrozumiał, że jeszcze kilka minut i 
      cała ta porzucona na los szczęścia technika trafi w ręce wroga. Jedyne, co 
      mu pozostaje, to zniszczyć ją. Zaprowadziwszy twardą ręką porządek w swoim 
      pododdziale (jeden z siedmiu, który bąknął coś w stylu "Ratuj się kto 
      może!", leżał nieruchomo przy wiązce szturmowych drabin), troll przekonał 
      się, że czego jak czego, ale nafty - chwała Jedynemu! - nie zabraknie. Po 
      minucie jego podwładni krzątali się jak mrówki, polewając paliwem 
      mechanizmy katapult i podstawy wież oblężniczych, a on sam popędził do 
      "bramy" - wyrwy w pierścieniu wozów, otaczających miejsce postoju tego 
      inżynieryjnego zaplecza. Tam właśnie natknął się na przednią straż 
      Rohirrimów. 

      Konni książęta odnieśli się do pojedynczego Mordorczyka bez należnego 
      szacunku, za co zapłacili i to natychmiast. Kumai uważany był za siłacza, 
      nawet jak na trolla - kiedyś w czasie studenckiego pijaństwa przeszedł po 
      karniszu, niosąc na wyciągniętych rękach fotel z pijanym w trupa 
      Haraddinem, tak więc jako broń wykorzystał nie byle co, a znaleziony 
      przypadkowo dyszel... Wycofać się zdążył tylko jeden z jeźdźców - 
      pozostali polegli tam, gdzie ich szyk zderzył się z tym straszliwym 
      młynkiem. 

      Zresztą Rohirrimów to specjalnie nie skonfundowało. Z gęstniejącego mroku 
      natychmiast wyłoniła się jeszcze szóstka jeźdźców, którzy natychmiast 
      rozsypali się w najeżone kopiami półkole. Kumai usiłował przegrodzić sobą 
      prześwit, odwracając za tylną oś jeden z wozów ale zrozumiał, że nie 
      zdąży, dlatego wycofał się i - starając nie tracić z oczu przeciwników - 
      rzucił przez ramię rozkaz: 

      - Zapalajcie, żeby was licho! 

      - Nie nadążamy, panie! - zawołał ktoś z tylu. - Do wielkich katapult nie 
      możemy się przedostać... 

      - Palcie, co się da! Nie ma co się czaić! Zachodni są w obozie! - ryknął i 
      zaprosił we Wspólnej Mowie gotujących się do ataku Rohirrimów: - No, kto 
      tam się nie boi?! Kto stanie do uczciwej walki z górskim trollem?! 

      I udało się! Szyk rozsypał się na elementy i po jakiejś sekundzie stanął 
      przed nim rycerz z białym plumażem korneta: 

      - Jesteś gotów, szlachetny panie? 

      Kumai chwycił swoją żerdź za środkową część, wykonał błyskawiczny wypad i 
      odkrył Rohirrima o kilka jardów od siebie. Uratowało trolla tylko to, że 
      rohańska klinga okazała się zbyt lekka i nie dała rady przeciąć jego 
      dyszla, na którą przyjął cios. Usiłując zyskać cenne sekundy, inżynier 
      wycofywał się w głąb parku maszynowego, ale nie udało mu się już oderwać 
      od prześladowcy. Kornet był zręczny i szybki jak łasica, a w walce na 
      krótkim dystansie szansę Kumaja z jego nieporęczną bronią były bliskie 
      zeru. 

      - Podpalać i zwalić w diabły!!! - ponownie wrzasnął, wyraźnie widząc, że 
      jego koniec zbliża się wielkimi krokami. 

      Tak też się stało: w następnej chwili świat eksplodował białym bólem i 
      troll natychmiast opadł w delikatną chłodną ciemność. Uderzenie kometa 
      dokładnie rozcięło mu hełm i Kumai już nie widział, jak po minucie 
      wszystko dokoła dosłownie rozlało się w morze ognia - jego ludzie zdążyli 
      mimo wszystko wykonać polecenie... A po kilku sekundach cofający się przed 
      żarem Rohirrimowie, zobaczyli jak z głębi tego huczącego pieca wychodzi, 
      niepewnie krocząc, ich lekkomyślny oficer uginający się pod brzemieniem 
      nieprzytomnego trolla. 

      - Po jakie licho, kornecie? 

      - Ależ powinienem poznać imię tego szlachetnego sira! W końcu jest jeńcem 
      mojej broni... 

      Kumai ocknął się dopiero trzeciego dnia - w rohańskim sanitarnym namiocie, 
      gdzie obok niego leżała trójka jego "chrześniaków": stepowi książęta nie 
      czynili różnic między swoimi, i obcymi rannymi, i wszystkich leczyli 
      jednakowo. Na nieszczęście, "jednakowo" oznacza w tym przypadku "jednakowo 
      niedobrze": głowa inżyniera znajdowała się w opłakanym stanie, a z 
      lekarstw dostał mu się przez cały ten pobyt tylko bukłaczek wina, który 
      przyniósł mu jego pogromca, kornet Eorgen. Kornet wyraził nadzieję, że po 
      wyzdrowieniu inżynier drugiego stopnia okaże mu honor i spotkają się raz 
      jeszcze w pojedynku - ale najchętniej jakąś bardziej tradycyjną bronią, 
      nie dyszlem. I oczywiście może siebie uważać za wolnego, przynajmniej w 
      granicach obozu - pod słowem oficera. .. Jednakże po tygodniu Rohirrimowie 
      wyruszyli na wyprawę na Mordor zdobywać dla Aragorna koronę Odrodzonego 
      Królestwa, i tego samego dnia Kumaja wraz z resztą rannych wysłano do 
      kamieniołomu na Mindolluinie: Gondor wszak był już cywilizowanym państwem, 
      nie to co zapyziały Rohan. 

      Jak udało mu się przeżyć tych kilka pierwszych katorżniczych dni - z 
      rozbitą głową i wstrząsem mózgu, który co jakiś czas ciskał go w odmęty 
      nieświadomości - było całkowitą zagadką. Najprawdopodobniej był to wynik 
      trollijskiego uporu, po prostu chęci uczynienia na złość nadzorcom. 
      Zresztą, nie miał specjalnych złudzeń co do swego losu. Kumai w swoim 
      czasie przeszedł zgodnie z panującą w majętnych trollijskich domach 
      tradycją, cały łańcuszek stanowisk w ojcowej kopalni w Cagancabie - od 
      górnika do pomocnika geometry. Wystarczająco dobrze znał się na 
      organizacji prac wydobywczych, by wiedzieć, iż ekonomiczne wyniki nikogo 
      tu nie interesują. Przywieziono ich tutaj nie dlatego, by przynieść 
      właścicielom kamieniołomu jakiś dochód, a żeby zdechli. Dla mordorskich 
      jeńców ustalono takie proporcje normy wydobycia i wyżywienia, że było to 
      najprawdziwszym "zabijaniem na raty". 

      Na trzeci tydzień, kiedy część jeńców już oddała dusze Bogu, a reszta, nic 
      nie mogąc na to poradzić, wciągnęła się jako tako w ten zabójczy rytm, 
      wpadła tu inspekcja elfów. 

      - Hańba i barbarzyństwo - wydzierali się inspektorzy. - Czyż nie jest 
      jasne, że ci ludzie mogą robić coś więcej niż tylko popychać taczki? 
      Przecież tu jest pełno specjalistów z wielu dziedzin. Wykorzystajcie ich 
      na odpowiednich stanowiskach, do licha! 

      Gondorskie dowództwo drapało się w zakłopotaniu po głowach - "No tak, 
      poszkapiliśmy się, wasza stepowość!" - i natychmiast urządziło swoisty 
      rejestr mistrzów. W wyniku tego kilkudziesięciu szczęściarzy zmieniło 
      mindolluińskie piekło na pracę w swojej specjalności, na zawsze 
      porzuciwszy kamieniołom... 

      A niech im, Jedyny rozsądzi... Kumai w każdym razie nie zamierzał kupować 
      sobie życia, budując dla wroga latające aparaty cięższe od powietrza, gdyż 
      to właśnie było jego specjalnością. Są rzeczy, których robić nie wolno, bo 
      robić nie wolno. I koniec. Ucieczka z Mindolluiny była marzeniem ściętej 
      głowy, a innych możliwości wyrwania się stąd Kumai nie widział. Przy tym 
      zaczynało odgrywać rolę wycieńczenie organizmu i coraz częściej dominowała 
      w jego zachowaniu zwyczajna, głęboka apatia. Trudno powiedzieć, ile 
      jeszcze by pociągnął w takim trybie - może tydzień, a może i pół roku, ale 
      rok, to już raczej nie. Jednakże Mbanga - niech Jedyny ma go w opiece - na 
      koniec swego żywota tak mocno trzasnął drzwiami, że za jednym zamachem 
      rozwiązał wszystkie Kumajowe problemy - raz i na zawsze. 





      35
      P od wieczór do baraku Mordorczyków, gdzie miotał się w spalającej go 
      gorączce inżynier drugiego stopnia, zajrzał nieznajomy: szczupły i szybki 
      w ruchach, a smagła twarz mieszkańca zaanduińskiego południa, była 
      zdecydowana i władcza - najpewniej oficer z umbarskiego kapra, dziwnym 
      zrządzeniem losu ulokowany w Mindolluinie, a nie na rei galery królewskiej 
      floty. Przez minutę stał i patrzył na tę zakrwawioną sieczkę, po której 
      już zupełnie spokojnie, jak po swojej domenie, spacerowały stada tłustych 
      much, i mruknął, do nikogo w szczególności się nie zwracając: "Tak, 
      wygląda, że do rana się upiecze..." Potem zniknął, ale po pół godzinie, ku 
      niemałemu zdziwieniu Kumajowych sąsiadów, pojawił się ponownie i zabrał za 
      leczenie. Poleciwszy przytrzymać pacjenta, by się nie miotał, zaczął 
      wcierać prosto w sączące się posoką rany jadowicie żółtą, lepką maść o 
      mocnym zapachu kamfory. Spowodowało to taki ból, że Kumai natychmiast 
      wypadł z płytkiego omdlenia, i gdyby nie był tak wycieńczony, to za diabła 
      koledzy z baraku nie utrzymaliby go. Jednakże Pirat, bo tak nazywali go 
      jeńcy, spokojnie wykonywał swoją pracę i dosłownie po minucie mięśnie 
      rannego rozluźniły się, ciało spłynęło potem, gorączka w oczach zaczęła 
      opadać. Troll zapadł w kamienny sen. Maść miała prawdziwie czarodziejską 
      moc: do rana szramy nie tylko podeschły, ale zaczęły też rozpaczliwie 
      swędzieć - a to jest pewna oznaka zabliźniania się. Tylko kilka ran miało 
      oznaki zapalenia - nimi zajął się ponownie, przybyły przed porannym apelem 
      Pirat. Przywrócony do życia Kumał dość ponuro powitał swego zbawiciela: 

      - Nie chcę wyjść na niewdzięcznika, ale naprawdę nie dałoby się znaleźć 
      lepszego zastosowania dla owego cudownego środka? Co za sens wyciągać z 
      tamtego świata kogoś, kto i tak kieruje się w tamtą stronę? 

      - Hm... Człowiek co jakiś czas powinien popełniać głupstwo, bo inaczej nie 
      będzie człowiekiem. Proszę się odwrócić. Tak... Niech pan wytrzyma, 
      inżynierze, zaraz poczuje pan ulgę. Aha, wracając do głupstw. Proszę mi 
      wybaczyć ciekawość, ale dlaczego został pan w kamieniołomie? Siedziałby 
      pan sobie teraz w Minas Tirith, w królewskich warsztatach, i nie znał 
      goryczy życia powszedniego. 

      - Zostałem dlatego - prychnął Kumai - że przez całe życie hołdowałem 
      takiej dewizie: "Nie miotaj się pod klientem"... 

      - I nagle urwał w pół słowa, gdy dotarło do niego: a skąd ten człowiek wie 
      o jego specjalności, skoro nikomu o niej nie opowiadał i starannie ją 
      ukrył w czasie "rejestracji"? 

      - Godna postawa - zupełnie poważnie skinął głową Pirat. 

      - A najciekawsze, że w danym przypadku jest nawet od strony pragmatycznej 
      prawidłowa. Rozumie pan, jedyna prawidłowa... Przecież wszyscy, którzy 
      wtedy zaczęli się miotać, już nie żyją, a pan - przy minimalnym szczęściu 
      - wkrótce znajdzie się na wolności. 

      - Są martwi? Skąd pan wie? 

      - Stąd, że sam ich zakopywałem. Ja, jeśli mogę się pochwalić, bawię w 
      tutejszym oddziale pogrzebowym. 

      Kumai milczał przez kilka minut, trawiąc wieści. Najstraszniejsze, że 
      pierwszą jego myślą było: "I słusznie!" A potem: "Boże mój, kim tu się 
      stałem..." Tak więc nie dotarło do niego od razu, co mówi Pirat: 

      - Jednym słowem dokonał pan słusznego wyboru, mechaniku Kumai. Ojczyzna, 
      jak pan widzi, nie zapomniała o panu i podjęła specjalną operację ku 
      pańskiemu uwolnieniu. Jestem jednym z uczestników tej operacji. 

      - Jak to? - Słowa zbawcy wytrąciły go do końca z równowagi. - Jaka 
      ojczyzna? 

      - A co? Ma ich pan kilka? 

      - Pan zwariował! Czy naprawdę ktoś jest gotów poświęcić wielu ludzi, żeby 
      wyciągnąć stąd mnie? 

      - Wykonujemy rozkaz - sucho odparował Pirat - i nie nam sądzić, co jest 
      ważniejsze dla Mordoru: przez lata tworzona siatka szpiegowska, czy pewien 
      inżynier drugiego stopnia. 

      - Proszę mi wybaczyć... A przy okazji, jakoś do tej pory nie 
      zainteresowałem się, jak brzmi pana imię. 

      - I słusznie pan uczynił. Nie jest ono panu do niczego potrzebne. Ucieczka 
      zacznie się dosłownie za kilka minut, i jakikolwiek będzie jej koniec, my 
      i tak się już nie spotkamy. 

      - Za kilka minut?! Proszę mnie posłuchać, czuję się lepiej, ale nie na 
      tyle, żeby... Ciekawe, jak przejdę przez strefę straży zewnętrznej? 

      - Jako trup, ma się rozumieć. Ja, o ile pan pamięta, służę w oddziale 
      pogrzebowym. Proszę się nie martwić, nie pan pierwszy i - odstukać w 
      drewno - nie ostatni... 

      - Więc mówi pan, że ci wszyscy, którzy się wtedy... 

      - Niestety! Akurat w tym elemencie obozowego życia wszystko odbyło się na 
      serio. To robota elfów, tak wszystko zaplanowali, i nic nam się nie udało 
      zdziałać... Krótko mówiąc, wypije pan teraz ten preparat i "umrze" mniej 
      więcej na dwanaście godzin. Nie sądzę, by po wczorajszym incydencie pańska 
      śmierć wywołała jakieś pytania. Reszta to detale, które pana nie 
      dotyczą... 

      - Jak to "nie dotyczą"? 

      - Bardzo prosto. Zalecam dopełnienie pańskiego kredo "Nie miotaj się pod 
      klientem" jeszcze takim: "Mniej wiesz - spokojniej śpisz". Co powinien pan 
      wiedzieć, stanie się jasne w odpowiednim czasie. Proszę pić, Kumai. Czas 
      jest drogi. 

      Napój z flakonika podziałał szybko, dosłownie w kilka sekund; ostatnia 
      rzecz, jaką widział to smagłe oblicze Pirata z mnóstwem małych blizn 
      dokoła ust. 

      O tym, co się działo potem z jego "trupem" - tętno: sześć uderzeń na 
      minutę, brak reakcji - Kumai nigdy się nie dowiedział. Zresztą, po co miał 
      wiedzieć, że wieziony był w trupowozie pod stertą innych ciał, a potem 
      leżał, czekając na transport w sąsiednim, porzuconym wyrobisku, przysypany 
      warstwą żwiru? Ocknął się w całkowitych ciemnościach. Wszystko się zgadza, 
      jeśli Pirat nie nałgał o "godzinie dwunastej", teraz powinna być noc. 
      Gdzie on jest? Sądząc po zapachu, w jakimś chlewie... Ale wystarczyło, by 
      się poruszył, kiedy obok rozległ się nieznajomy głos, w którym ledwo dało 
      się uchwycić jakiś obcy akcent: 

      - Gratuluję udanej podróży, inżynierze drugiego stopnia! Może się pan 
      rozluźnić, droga jeszcze przed panem niekrótka, ale największe 
      niebezpieczeństwa - tfu-tfu-tfu! - za nami. 

      - Dziękuję, eee... 

      - Nadintendent. Po prostu - nadintendent. 

      - Dziękuję, nadintendencie. Ten człowiek, z kamieniołomu... 

      - Wszystko z nim w porządku. Więcej pan wiedzieć nie musi. 

      - Można mu przekazać moje podziękowanie? 

      - Nie sądzę. Ale zamelduję o pańskiej prośbie. 

      - Można zadać pytanie? 

      - Można. 

      - Czy ode mnie będzie się wymagało, bym tworzył nowe typy broni? 

      - Oczywiście. 

      - Ależ ja jestem specjalistą w zupełnie innej dziedzinie! 

      - Czyżby pan chciał pouczać dowództwo, inżynierze drugiego stopnia? 

      - Wcale nie. - Milczał chwilę. - Po prostu nie jestem pewien... 

      - Ale dowództwo jest pewne. W końcu - w głosie nadintendenta pojawiły się 
      cieplejsze nutki - nie będzie pan pracował samotnie. Tam jest cała grupa. 
      Dowodzi wami Dżaheddin. 

      - Ten Dżaheddin? 

      - On właśnie. 

      - Niekiepsko... 

      "Nie, to ma swoje uroki - o niczym nie myśleć, spokojnie robić, co ci 
      każą..." 

      - Reasumując - proszę leżeć i wypoczywać. Gdyby nie ta idiotyczna historia 
      z nadzorcą moglibyśmy ruszać nawet zaraz, a tak przyjdzie nam trochę 
      poczekać. 

      - Wie pan co, żeby wrócić do domu, do Mordoru, wystarczy mi sił i zdrowia 
      nawet teraz... 

      - A kto panu powiedział - uśmiechnął się niewidoczny rozmówca - że kieruje 
      się pan do Mordoru? 

      - To znaczy... jak... 

      - A tak, bardzo prosto. Przecież pana przez cały czas szukają - w każdym 
      razie przewidujemy taką możliwość - elfy. Jak się przekonaliśmy, serio 
      traktują swoje plany... A pan, nawiasem mówiąc, ma nie ukrywać się, a 
      pracować, to ogromna różnica. 

      - Dobrze, ale gdzie? 

      - Proszę pomyśleć. Gdzie najlepiej ukryć łup? Na strychu policjanta. Gdzie 
      jest najciemniej? Pod kandelabrem. Chwyta pan? 

      - Chce pan powiedzieć... - wolno powiedział Kumai, czując nagle chłód w 
      dołku, ponieważ wszystkie fragmenty jego wspaniałej historii z zuchwałą 
      ucieczką zaczynały nieubłaganie układać się w zupełnie inną mozaikę, nazwa 
      której brzmi: inscenizacja. - Chce pan powiedzieć, że zostanę tu, w 
      Gondorze? 

      - Nie. Tak naprawdę to byłoby kuszące i w normalnych czasach nawet nie tak 
      bardzo złożone. Przewałkowaliśmy i ten wariant, ale musieliśmy z niego 
      zrezygnować... Chodzi o to, że w Minas Tirith toczy się obecnie poważna 
      walka między Królem i Królową. Oboje mają swoje sekretne służby, które bez 
      przerwy szpiegują siebie wzajemnie, i w sferę zainteresowania tych zuchów 
      można wpaść przypadkowo i z byle powodu. Tak więc okolica jest niestety 
      dla nas zamknięta. Ale na Gondorze i Mordorze świat się nie kończy... A 
      tak przy okazji, gdyby chciało pana wykorzystać Odrodzone Królestwo, to 
      ich ludzie pewnie wysłaliby pana do pracy w Mordorze. Armia i kontrwywiad 
      zwycięzcy na pewno potrafiłby stworzyć dla pana taką "kryształową wieżę", 
      że palce lizać. Zgadza się pan? Przez kilka sekund panowała cisza. 

      - Diabli! Czy naprawdę tak wszystko jest wypisane na mojej twarzy? 

      - Nie wątpię - choć twarzy pańskiej nie widzę z powodu ciemności. Słowem, 
      proszę lepiej zostawić te dywagacje specjalistom i zająć się tym, co jest 
      pana domeną, dobrze? 

      - Proszę przyjąć moje przeprosiny, nadintendencie. 

      - Nie ma za co. A skoro już o tym mówimy... Ludzie, z którymi przyjdzie 
      panu pracować, trafili na ten "uniwersytet" różnymi drogami. Wielu z nich 
      to wasi dobrzy znajomi. Może pan z nimi wspominać minione studenckie 
      pijaństwa, obecne komunikaty Ruchu Oporu, filozoficzne obrazy świata - 
      wszystko, co panu w duszy gra, prócz jednego: historii pańskiego tam 
      pojawienia się. Gadanie na ten temat może kosztować życie wielu ludzi: i 
      moich współpracowników, jak ten nasz wspólny znajomy z Mindolluiny, i 
      pańskich kolegów znajdujących się jeszcze w ręku wroga. Mówię to zupełnie 
      poważnie i z absolutną odpowiedzialnością za słowa. Czy to jest dla pana 
      jasne, inżynierze drugiego stopnia? 

      - Tak jest, nadintendencie. 

      - No i świetnie. Jednym słowem, niech pan szybko dochodzi do zdrowia i w 
      drogę. 




      - Gratuluję, Ichneumonie. - Gepard wyprostował się w fotelu i przyjrzał 
      stojącemu "na baczność" porucznikowi Tajnej Straży. - Zapoznałem się z 
      pańskim raportem podsumowującym operację "Kpiarz". Sześciu uratowanych - 
      wspaniale. W imieniu służby wyrażam swoje podziękowanie! 

      - Sługa Jego Królewskiej Mości! 

      - Spocznijcie, poruczniku. Proszę siadać - nie jesteśmy na placu 
      defiladowym... Rozumiem, że pańskie odejście z Mindolluiny odbyło się w 
      trybie awaryjnym. 

      - Tak jest. Ten ostatni człowiek, którego prowadziłem, inżynier Kumai, 
      trzydziesty szósty numer na naszej liście, konstruktor "mechanicznych 
      smoków", dosłownie dzień przed ucieczką wpadł w idiotyczną historię. 
      Tamtejsi przodownicy pracy zrobili z niego kawałek farszu, i musiałem go w 
      krótkim terminie doprowadzić do porządku. Szczerze mówiąc, w pierwszej 
      chwili wydawało mi się, że nie ma co leczyć... W końcu udało mi się go 
      wyciągnąć, ale sam się "zaświetliłem" na wylot, kablarze zameldowali 
      dowództwu i... Jednym słowem, pańscy ludzie z grupy asekuracyjnej, zdążyli 
      w najlepszym z możliwych momencie. 

      - Na czas - mruknął Gepard i z wyraźnym obrzydzeniem obejrzał obskurny 
      pokój konspiracyjnego mieszkania. - W najlepszym momencie. Dwa trupy, 
      trzech rannych, cała tajna służba Jej Królewskiej Mości staje na głowie. 
      Szukają "morskiego" szpiega, smagłego mężczyznę z drobniutkimi bliznami 
      dokoła ust. A policja... Ta z kolei, chwyta zbiegłego katorżnika z takimi 
      samymi znakami szczególnymi... Tak sobie myślę, najwyższy czas, zmienić 
      klimat. Pakuj się, czeka cię praca na Południu, w Umbarze. 

      - Tak jest, panie kapitanie! 

      - Masz dossier. Zapoznaj się. Baron Tangorn, przed wojną był umbarskim 
      rezydentem Faramira. Są podstawy sądzić, że jest w tej chwili zajęty tym 
      samym, co i my: wyszukuje mordorskich specjalistów i dokumentację dla 
      swego księcia. Według niektórych przymiarek, powinien w najbliższym czasie 
      pojawić się w Umbarze. Twoim zadaniem jest przechwycić Tangorna i wycedzić 
      z niego informację o tym pomyśle Ithilieńczyków. Jego Królewska Mość 
      przykłada szczególną wagę do tej operacji. 

      - Czy podczas wyciągania zeń informacji mogę potraktować go... twardo? 

      - Inaczej się nie da: sądząc z tego dossier, baron nie należy do tych, 
      którzy kupują sobie życie kosztem powierzonych mu tajemnic. Zresztą, po 
      przesłuchaniu i tak trzeba będzie go zlikwidować. Przecież formalnie 
      jesteśmy w sojuszu z Ithilien, tak więc ta historia nie powinna wypłynąć 
      na zewnątrz. 

      - W jakim charakterze baron przybędzie do Umbaru? Oficjalnie czy... 

      - Raczej "czy". Masz jedną przewagę: Tangorn, jak mi się wydaje, na razie 
      nie wie, że na niego polujemy. Nie wykluczam, że przynajmniej na początku 
      będzie najzupełniej legalnie mieszkać w jednym z tamtejszych hoteli, i 
      wtedy ujęcie go nie sprawi żadnego kłopotu. Ale baron to bestia kuta na 
      cztery nogi: wyczuwszy coś, zniknie w tym mieście jak żaba na dnie stawu. 

      - Jasne. Będę działał samodzielnie, w pojedynkę? 

      - Samodzielnie, ale nie w pojedynkę. Przydzielam ci trzech kaprali - 
      wybierzesz ich sobie sam, z naszych. Jeśli znajdziesz go od razu, to tych 
      sił powinno ci wystarczyć aż nadto. Ale jeśli go spłoszycie... 

      - To się nie może stać, panie kapitanie! 

      - Stać się może wszystko, i każdemu - rzucił z rozdrażnieniem Gepard, 
      bezwiednie rzucając krótkie spojrzenie na swoją nogę. - Tak więc, 
      prowadząc poszukiwania w mieście nie masz prawa zwracać się o pomoc do 
      tamtejszej siatki, choć może i szkoda, gdyż mają tam od licha pracowników 
      i, co najważniejsze, wspaniałe kontakty w miejscowej policji. 

      - Mogę wiedzieć, dlaczego? 

      - Dlatego, że dysponujemy danymi, że w Umbarze aktywnie działają elfy i 
      istnieje mocne proelfickie podziemie. Lorien pod żadnym pozorem nie może 
      się dowiedzieć o naszej operacji - to najsurowszy rozkaz - a ja obawiam 
      się przecieków: naszych strasznie tam brakuje, i w umbarskiej siatce, 
      niestety, pracują wyłącznie ludzie... - Gepard zamilkł na chwilę i jakimś 
      dziwnie powszednim tonem zakończył: - Na wszelki wypadek dostaniesz mandat 
      z sygnaturą "RUN". 

      Ichneumon podniósł oczy na kapitana, jakby czekając na potwierdzenie tego, 
      co usłyszał. Teraz wreszcie wiedział, co oznaczają słowa: "Jego Królewska 
      Mość przykłada szczególną wagę do tej operacji..." Mandat z sygnaturą 
      "RUN" pozwala pracownikowi Tajnej Straży działać "w imieniu Króla". 
      Podczas zagranicznych operacji przydaje się to w dwóch przypadkach: 
      pozwala wydać bezpośredni rozkaz konsulowi i odsunąć go od stanowiska, lub 
      wykonać na miejscu egzekucję szefa regionalnej siatki... 





      CZĘŚĆ TRZECIA
      UMBARSKI GAMBIT

      "W jednej trzeciej żołnierz, w jednej trzeciej policjant i w jednej
      trzeciej przestępca" - jak mawiał o sobie ten człowiek,
      należący do legendarnego pokolenia swego zawodu. Polował
      na komunistów na Malajach, mau-mau w Kenii, na Żydów
      w Palestynie, na Arabów w Adenie i na Irlandczyków -
      zawsze i wszędzie. 

      J. Le Carre 




      36
      Umbar, Rybi Targ
      2 czerwca 3019 roku
      K rewetki były wspaniałe. Rozmieszczono je na cynowym półmisku, niczym 
      gotowe do boju triery na mętnej porannej powierzchni zatoki Barangar: 
      kłujące rostra w plątaninie wąsików-olinowania groźnie skierowane na 
      wroga, łapki-wiosła podciągnięte pod korpus, jak przed abordażem. Pół 
      tuzina na porcję - więcej chyba się nie da - zaiste "królewskie", ledwie 
      mieszczące się na dłoni. Do tego ostry sok, obiecujący niepowtarzalne 
      uzupełnienie lekko słodkawego, różowawego mięsa, piekł już w odzwyczajone 
      od tego przysmaku wargi i koniuszki palców. Tangorn rzucił spojrzenie na 
      czekającą swej kolejki tacę z dużymi, pieczonymi na węglach ostrygami: 
      omszałe stożkowe kamienie popękały w kilku miejscach od gorąca, odrobinę 
      wstydliwie prezentując swą zawartość. Było w tym coś czarującego i 
      odrobinę nieprzyzwoitego. Nie, jednak nigdzie w świecie nie potrafią tak 
      przygotowywać morskich dań, jak w małych lokalach dokoła Rybiego Targu - 
      gdzie tam do nich komfortowym restauracjom z nadbrzeża Trzech Gwiazd! 
      Szkoda, że nie można zamówić trepangów: jeszcze nie sezon... Westchnął i 
      ponownie zabrał się za ociekającą gorącym korzennym sosem krewetkę, z 
      roztargnieniem wsłuchując się w paplaninę swego towarzysza konsumpcji. - I 
      proszę nie przeczyć, baronie. Wasz kraj to malutki, ale mający przesadne o 
      sobie mniemanie półwysep na północnym zachodzie oikumeny. Zasiedlają go 
      klasyczni paranoicy, którzy wbili sobie do głowy, że cały pozostały świat 
      śpi i marzy przez sen jak by tu was podbić i zniewolić. A komu, proszę mi 
      powiedzieć potrzebne są wasze wątłe lasy osikowe wybrukowane muchomorami, 
      nie topniejące przez połowę roku śniegi i ten bury pienisty kwas który 
      pijecie zamiast normalnego wina? 

      Nie to, że gadanina tego chłystka w jakiś sposób dotykała patriotycznych 
      uczuć Tangorna, szczególnie, że większość z tego było prawdą, po prostu w 
      ustach wysokopostawionego pracownika Ministerstwa Spraw Zagranicznych 
      Republiki Umbar takie słowa brzmiały dość dziwnie. Szczególnie, jeśli się 
      uwzględni, że to on wykazał się inicjatywą w organizacji tego spotkania... 
      Baron niespecjalnie zdziwił się, kiedy dzisiejszego ranka właściciel jego 
      ulubionego hotelu "Szczęśliwa kotwica" z odpowiednią dozą służalczości 
      wręczył swojemu stałemu gościowi kopertę, niemal całkowicie oblepioną 
      rządowymi pieczęciami. Cóż, minęły już trzy dni od czasu kiedy pojawił się 
      w Umbarze, gdzie na pewno pozostawił po sobie - jak by to delikatnie 
      powiedzieć? - niejednoznaczne w treści i na pewno wyraziste wspomnienia. 
      Zupełnie naturalne w takiej sytuacji jest, że sekretarz stanu Gagano, na 
      ustną prośbę szefa Sekcji Północnej Zarządu MSZ Alkabiry, poprosił 
      ithilieńskiego gościa o konfidencjonalne spotkanie. A w wyniku tego 
      Tangorn już od kwadransa "wnika" w chamskie wypowiedzi tego bałwana. 
      "Stop! - powiedział sobie. - A czy na pewno taki z niego bałwan, na 
      jakiego stara się wyjść? Zaraz, wymacajmy jego odporność... co by tu, 
      takiego... niewinnego?" 

      - "Malutki, ale mający przesadne o sobie mniemanie półwysep" - to nieźle 
      powiedziane - przyznał baron. - Ale ostatni punkt, o "burym kwasie" 
      zamierzam obalić. Nie uwierzy pan, ale pół minuty temu pomyślałem sobie: 
      "Ech, żeby tak do tych krewetek kilka pint naszego dobrego bittera! Żeby 
      był czarny i gorzki, jak dziegieć, a piana tak zwarta, że mogłaby utrzymać 
      na sobie drobną monetę..." - Uśmiechnął się marzycielsko i obdarzył 
      rozmówcę gestem przepełnionym zmęczonym protekcjonalizmem. - Pan po prostu 
      nie wyobraża sobie, panie sekretarzu stanu, co to znaczy prawdziwy 
      gondorski bitter. Po jednym łyku, tym najdłuższym, na języku pozostaje 
      posmak dymu. Wie pan, jak w parku, kiedy na wiosnę palą ubiegłoroczne 
      bukowe liście. Nie darmo nazywa się go też "wędzonym piwem". 

      Pan sekretarz stanu odpowiedział, że na gatunkach piwa zna się nie gorzej 
      od aborygenów (w końcu nie pierwszy rok pracuje w Sekcji Północnej), 
      równie dobrze jak na gatunkach foczego tranu, tak lubianego przez 
      Lossothów z wybrzeży Lodowej Zatoki. Mhm. Nie pierwszy rok, w Sekcji 
      Północnej... Można, oczywiście, gardzić do woli obcymi, ale po co tak 
      otwarcie demonstrować swoje pogardliwe odczucia? A to, że otrzymywane za 
      pomocą archaicznej metody górnego brodzenia bittery i stauty od stu chyba 
      lat nie produkuje się już nigdzie poza Eriadorem, i że słynne shireskie 
      wędzone piwo, to wcale nie bitter, a lager, tylko słód jest karmelizowany 
      w szczególny sposób... Ależ nie, zawodowiec po prostu nie ma prawa nie 
      wiedzieć takich rzeczy o kraju, z którym pracuje! Niech pan sobie myśli co 
      chce, ale dziwnych dziś ma pracowników tak przecież mądry i dokładny 
      Alkabir... 

      Tak więc, po co odbyło się to spotkanie? Wersja pierwsza: żeby po prostu 
      wyciągnąć go z pokoju, by bez przeszkód poszperać w bagażach, poszukując 
      notatek, listów uwierzytelniających i tym podobnych. No, taka taniocha 
      byłaby co najwyżej w stylu tępogłowych miedziaków z gondorskiej siatki - 
      umbarska tajna służba, jaką ją pamiętał z ubiegłych lat, działa znacznie, 
      znacznie bardziej finezyjnie... Wariant drugi: Alkabir w imieniu MSZ 
      komunikuje, że Republika zdradziła swą wielowiekową tradycję tymczasowych 
      aliansów i balansowania między różnowektorowymi siłami. Postanowiła 
      skapitulować przed najsilniejszym - to znaczy przed Gondorem - i 
      demonstracyjnie odżegnuje się od wszelkich kontaktów z ithilieńskim 
      emisariuszem, za którego go rzecz jasna uważają. Wariant trzeci - 
      najbardziej prawdopodobny: Alkabir daje mu do zrozumienia, że choć 
      Republika rzeczywiście zdradziła wielowiekową tradycję, to są w niej 
      potężne siły, nie zgadzające się z tą decyzją. Tak więc "ithilieński 
      emisariusz" powinien mieć do czynienia właśnie z nimi, a nie z MSZ i 
      innymi oficjalnymi instancjami, jakie reprezentuje nabzdyczony 
      niedorozwinięty Gagano. Najważniejsze, że w dowolnym wariancie nie ma 
      sensu pchać się w gabinety Błękitnego Pałacu, wymachując swymi 
      pełnomocnictwami. Nawet gdyby takowe posiadał... 

      W tym miejscu Tangorn opanował atak śmiechu, ledwo się powstrzymał: "To 
      znaczy, że ja nie wierzę, iż Alkabir bez namysłu wysłał na spotkanie ze 
      mną tego bubka Gagano, a Alkabir nie wierzy, w moją emeryturę i brak 
      pełnomocnictw od Faramira. Powstałe na podstawie tych całkowicie dowolnie 
      wybranych przesłanek obrazy są wewnętrznie sprzeczne, a niezupełnie 
      wiadomo, jakiego rodzaju fakty mogłyby nas przekonać..." 

      - Co tak pana rozśmieszyło, baronie? - zapytał nadęty sekretarz stanu. 

      - Ach, takie tam... Przyszła mi do głowy pewna konstrukcja logiczna... 
      Ale, ale! Zagadaliśmy się, a pan zapewne musi już wracać do urzędu - 
      skromny wędrowiec, jak ja, nie powinien na długi czas odciągać od 
      poważnych spraw tak odpowiedzialne osoby. Z całego serca dziękuję za 
      bardzo konstruktywną rozmowę. Jeśli nie sprawi to panu trudności proszę, 
      ale dosłownie i bez upiększeń, przekazać Alkabirowi następującą rzecz... 
      Proszę powiedzieć, że całkowicie doceniłem jego decyzję delegowania na 
      rozmowę ze mną właśnie sekretarza stanu Gagano, ale chłopcy, którzy siedzą 
      na Nadmorskiej 12, są zbyt prostaccy i obawiam się, że nie doceniają 
      takich subtelności... 

      Nagle Tangorn zamilkł, ponieważ słysząc adres konsulatu Gondoru jego 
      rozmówca jak zaszczuty rozejrzał się na boki. Wyglądał wręcz jakby 
      spodziewał się zobaczyć przy najbliższym stoliku dwóch, albo trzech 
      współpracowników Tajnej Straży Jego Królewskiej Mości w czarnych paradnych 
      mundurach, rozkładających na obrusie swoje narzędzia do tortur. Poderwał 
      się i, mamrocząc jakieś przeprosiny, podążył do wyjścia. Siedzący obok 
      nich samotny dżentelmen o wyglądzie kupca, treściwie rozkoszujący się 
      kawiorem jeża morskiego, popatrzył na barona i na obliczu jego zmieszały 
      się - w zupełnie naturalnych dla takiego przypadku proporcjach - 
      zaskoczenie, zdumienie i strach. Tangorn w odpowiedzi uśmiechnął się i, 
      skinąwszy głową w stronę uciekającego sekretarza stanu, szczerze wzruszył 
      ramionami i pokręcił palcem przy skroni. Następnie przysunął do siebie 
      półmisek z nieco wystygłam! ostrygami - co się mają marnować! - i 
      wyrobionym ruchem wyjął mięczaka z jego fortecy, po czym pogrążył się w 
      rozmyślaniach. 




      Spora willa na ulicy Nadmorskiej, gdzie od niedawna znajdował się konsulat 
      Odrodzonego Królestwa, a właściwie - "Umbarski terytorialny departament 
      Tajnej Straży", zasłużenie cieszyła się wśród mieszkańców miasta najgorszą 
      reputacją. Mająca się odbyć w niedługim czasie aneksja Umbaru była już dla 
      Minas Tirith sprawą przesądzoną, określano go teraz wyłącznie jako 
      "piracką zatokę na odwiecznych ziemiach południowego Gondoru". Konsul bez 
      specjalnych ceregieli przygotowywał się do wykonywania obowiązków 
      Namiestnika, a ludzie z gondorskiej rezydentury już teraz zachowywali się 
      w mieście jak gospodarze. Nie wiadomo dlaczego nazywali siebie 
      "wywiadowcami", choć w rzeczywistości byli najzwyczajniejszymi łebkami od 
      mokrej roboty. Tangorn spoglądał na to towarzystwo z uczuciami podobnymi 
      do tych, jakie towarzyszą szlachetnemu bandycie z klasycznej szkoły, 
      patrzącemu na stado małoletnich chuliganów. Zniknięcia ludzi i wypływające 
      w kanałach ciała ze śladami tortur stały się w ostatnim czasie rzeczą 
      zwyczajną. Do tej pory Umbarczycy mogli się pocieszać tym, że te okropne 
      rzeczy dotyczą przede wszystkim emigrantów z Mordoru, jednakże niedawny 
      zamach na słynnego admirała Carnero rozwiał i te iluzje. 

      Jednym słowem, konsulat Aragorna to firma co się zowie, bez dwóch zdań, 
      ale żeby samo jej wspomnienie wywołało taką panikę u poważnego urzędnika 
      państwowego i to podczas wykonywania obowiązków służbowych... "Coś tu 
      cuchnie. Chyba, że... Chyba, że ten tchórz sam pracuje dla Gondoru! Aha, 
      może ze strachu wydało mu się, że go zdemaskowałem i zamierzam przekazać. 
      Ale mi się żarcik udał. Zaiste, głupi to ma szczęście... A ludzie Aragorna 
      mają nerwy zupełnie do bani. Ciekawe, tak przy okazji, komu można 
      przekazać zdrajcę w tym mieście, gdzie policja jest wykupiona cała z 
      flakami, albo zastraszona tak, że drżą jej kolana, a gondorski rząd, gdyby 
      chciał mógłby już wysyłać urzędowe polecenia urzędnikom rządowej 
      administracji Umbaru? Co prawda, istnieje tu jeszcze tajna służba i 
      wojskowi, ale ci, co jest zupełnie dziwne, zachowują się tak, jakby to 
      wszystko ich nie dotyczyło... Zresztą, diabli z nim, z tym Gagano. Mam 
      teraz swoich problemów powyżej uszu! Dość, że moja skromna osoba już 
      niechcący wzbudziła zainteresowanie siatki Gondoru". 

      "No bo - zastanawiał się, sącząc jakoś dziwnie niesmaczne już wino - 
      dlaczego wszyscy uważają, że przywiozłem ze sobą zaszyte w kalesonach 
      patenty nadzwyczajnego i pełnomocnego posła księstwa Ithilien z 
      propozycjami obronnego sojuszu? Dobra, niech będzie - współplemieńcy na 
      razie mnie tylko ostrzegają: ťNie pakuj się, przyjacielu, w oficjalne 
      kontakty z władzami Republiki, nie należy!Ť Cóż, takiego ostrzeżenia gotów 
      jestem wysłuchać i przestrzegać święcie, gdyż to zupełnie nie przeczy moim 
      planom. Ale zabawnie by było - diabli! - podać do wiadomości publicznej, 
      prawdę i tylko prawdę: ťZrozumcie, chłopcy, ja naprawdę nie zamierzam w 
      żaden sposób pakować się w tę waszą gondorsko-umbarską kaszę! Mam zupełnie 
      inne zadanie: muszę w ciągu trzech tygodni doprowadzić do poważnego 
      kontaktu z konspiracyjnymi strukturami elfów, nie wiedząc o nich niczego, 
      poza jednym jedynym imieniem z przechwyconego przez nas listu Eloara - 
      ElandarŤ". 

      Tangorn dopił wino, cisnął na stół swoją ostatnią umbarską monetkę z 
      dumnym profilem Castamira i, lekko kulejąc, skierował się do wyjścia. 
      Sharha-Rana podał im namiary na kilka rezerwowych skrytek, ale Tangorn 
      unikał płacenia złotymi mordorskimi dunganami. Miłośnik morskich jeży 
      również zakończył posiłek i niespiesznie wytarł serwetką najpierw palce, a 
      potem wargi - cienkie i jakby pomarszczone przez mnóstwo malutkich blizn. 
      Sygnał "Uwaga!" Przy stoliku pod drzwiami rozlokowało się trzyosobowe 
      towarzystwo marynarzy, z namaszczeniem pochłaniających zupę z małży. Ten z 
      prawej niedbale odsunął na brzeg stołu butelkę barangarskiego: "Gotowi!" 
      Tangorn powinien dojść do drzwi tawerny za jakieś sześć do siedmiu sekund, 
      a przez tych właśnie kilka sekund porucznik Tajnej Straży Ichneumon musiał 
      podjąć decyzję: czy improwizować i brać barona już teraz, czy działać 
      według pierwotnego, starannie przemyślanego planu. Ale kto mógł wiedzieć, 
      że jego agent Gagano tak głupio pęknie? 

      A miał tylko i wyłącznie mgliście napomknąć Tangornowi w imieniu 
      umbarskiego MSZ-tu o niestosowności oficjalnej jego akredytacji - 
      porywanie dyplomaty obcego, choć jakby sojuszniczego państwa wcale się 
      porucznikowi nie uśmiechało - i z tym zadaniem sekretarz stanu poradził 
      sobie całkiem dobrze. Niestety, ten tchórzliwy typ zwerbowany był również 
      za pomocą malutkiego szantażu, tak więc żądanie Ichneumona utrzymania 
      spotkania w tajemnicy przed swoim stałym kuratorem wprowadziło Umbarczyka 
      w straszliwe przerażenie. Znakomicie rozumiał, że na ulicy Nadmorskiej 
      takie "zapominalstwo" uznane będzie za dwulicowość, ze wszystkimi z tego 
      wynikającymi konsekwencjami. Gagano bał się panicznie swoich gondorskich 
      władców i w wyniku celnej riposty barona po prostu rozsypał się na 
      kawałki... 

      "Nie - powiedział do siebie Ichneumon - nie ma co się szarpać. Nie stało 
      się nic, czego by się nie dało naprawić. Baron oczywiście zrozumiał, że 
      jego rozmówca związany jest z wywiadem Gondoru, ale niemal na pewno dojrzy 
      w tym dążenie Minas Tirith do ukrócenia Emyn Arnen... Dobra, decydujemy: 
      niech idzie, działamy według planu wyjściowego". Porucznik schował 
      serwetkę do kieszeni - zamiast cisnąć ją na stół - i Tangorn bez przeszkód 
      minął marynarską kompanię przy wejściu. Zmieszał się z ulicznym tłumem i 
      niespiesznie skierował w stronę nadbrzeży. Dwukrotnie sprawdzał, ale 
      obecności "ogona" nie stwierdził. 

      Naprawdę go nie było: Ichneumon uznał, że najważniejsze to nie spłoszyć 
      teraz niechcący podopiecznego. Za kilka godzin przygotowanie operacji 
      będzie zakończone całkowicie. Ostatni ruch - otrzymają do swej dyspozycji 
      kilka kompletów prawdziwych umbarskich mundurów policyjnych. Dziś 
      wieczorem w "Szczęśliwej kotwicy" zjawi się po Tangorna patrol policji; 
      okażą nakaz i poproszą go, by udał się z nimi na posterunek w celu 
      złożenia zeznań... A potem dołożą starań, by baron nie zmarł wcześniej, 
      niż wyłoży wszystko o sukcesach ithilieńskiej służby wywiadowczej w jej 
      polowaniu na mordorskie technologie. 





      37
      N ikt zapewne nie wie, kiedy ludzie zaczęli osiedlać się na tym wydłużonym 
      górzystym półwyspie i na błotnistych wyspach zamkniętej przezeń laguny. W 
      każdym razie, jeśli mieszkańcy Odrodzonego Królestwa wymawiają "Numenor" z 
      obowiązkowym przydechem, wywracaniem oczu i unoszeniem w kierunku nieba 
      wskazującego palca, to Umbarczycy zupełnie szczerze drapią się po głowach: 
      "Jak, jak? Numenorczycy? A czy ja mogę spamiętać wszystkich barbarzyńców? 
      Wiecie ile ich tu przez nas się przewaliło?" Los Umbaru, jako wielkiego 
      morskiego mocarstwa określiły dwie okoliczności: wspaniała zamknięta 
      zatoka i fakt, że najwyższy punkt ma wysokość 5.356 stóp nad poziomem 
      morza - jedyne prawdziwe góry na całym wybrzeżu od ujścia Anduiny. Na tych 
      wysuszonych szerokościach słowo "góry" oznaczało "las", "las" znaczyło 
      "statki", a "statki" - "morski handel", który to handel w naturalny sposób 
      wiąże się z kaperstwem i - po co ta obłuda! - z jawnym piractwem. Plus 
      fantastycznie wygodne rozmieszczenie na styku wszystkiego, co się dało: 
      prawdziwe skrzyżowanie Świata. Idealna baza przeładunkowa i docelowy punkt 
      wszystkich karawan z krajów Wschodu. 

      Zwarta linia umocnień na przesmyku Chewelgar, łączącym półwysep z 
      kontynentem, i wspaniała wojenna flota, gwarantująca niepowodzenie wrogich 
      desantów sprawiały, że Umbar wydawał się być całkowicie niepodatny na 
      podboje; tym dziwniejsze więc było to, że w ciągu swojej historii 
      podbijany był przez każdego, kto tylko tego chciał. Dokładniej - 
      Umbarczycy, nie dopuszczając do grzechu walki, uznawali nad sobą 
      protektorat odpowiedniego kontynentalnego mocarstwa i płacili mu daninę, 
      rozumnie uważając, że wojna - nawet zwycięska - będzie kosztowała ich 
      handlowy kraj znacznie więcej. Ich sytuację można przyrównać do położenia 
      przedsiębiorcy, który bez najmniejszej przyjemności, ale spokojnie odlicza 
      reketierowi monety za "ochronę", wliczając te sumy w koszt pozyskania 
      towaru. Jest mu dokładnie wszystko jedno, do którego z przestępczych 
      ugrupowań należy jego "protektor", ważne tylko, by kolesie nie wszczynali 
      strzelaniny z automatów na tle lustrzanych witryn jego lokalu. 

      Na kontynencie olbrzymie bitwy przeplatały się z wielomiesięcznymi 
      oblężeniami, a sławni królowie, wiecznie zatroskani zajmowaniem kolejnych 
      ziem, zamiast zająć się sensownym gospodarzeniem na tych, już posiadanych, 
      kolejny raz dekapitowali swoich ministrów skarbu, którzy nabrali głupiego 
      obyczaju przerywania wzniosłego lotu myśli koronowanej głowy swoimi 
      nikczemnymi: 

      "Skarbiec pusty, sir, a żołd armii nie był wypłacany od ubiegłego 
      września!" Jednym słowem życie toczyło się raźnie. Umbarczycy tymczasem, 
      siedząc za swymi chewelgarskimi umocnieniami, zabudowywali grząskie wyspy, 
      łączyli je w całość systemem tam i mostów, a potem przecinali kanałami. 
      Megapolis wznoszące się prosto z lazurowych wód laguny sprawiedliwie 
      uważano za jedno z piękniejszych miast Sródziemia. Kapitały kupców były 
      niezmierzone, tak więc słynni architekci i rzeźbiarze czwarty wiek pod 
      rząd trudzili się tu bez przerwy. 

      Przez ostatnie trzysta lat Umbar stał się tak mocny, że uznał za przesadę 
      płacenie okupu komukolwiek. Nie mając sobie równych na morzach, przeszedł 
      do taktyki czasowych obronnych sojuszy - a to z Mordorem przeciwko 
      Gondorowi, a to z Gondorem przeciwko Mordorowi, a to z Khandem przeciwko 
      obu. Jednakże w ostatnim roku sytuacja mocno się zmieniła. Mordor przestał 
      istnieć - nie bez pomocy Umbaru, który w decydującej chwili przekazał 
      Aragornowi flotę desantową, by raz i na zawsze pozbyć się konkurenta w 
      handlu karawanowym; Khand, rozdarty wojną religijną, stracił całkowity 
      wpływ na przybrzeżne obszary, a z południa nadchodziła nowa siła, z którą, 
      wszystko na to wskazywało, nie da się plotkować przy herbatce - 
      Haradrimowie. W sumie wybór Republika miała mizerny - między południowymi 
      dzikusami i północnymi barbarzyńcami. Senat wybrał tych ostatnich, mają 
      nadzieję, że haradrimski najazd odsuną miecze Aragorna, choć jasne było 
      jak słońce, że tym razem opłatą za sojusz będzie bezpośrednia okupacja 
      przez "wielkiego północnego sąsiada". Tak więc znajdowali się tu i tacy, 
      którzy uważali umbarską niezawisłość i swobody obywatelskie za 
      wystarczająco godne, by położyć na drugiej szali własne życie i bronić je 
      orężem. 

      Większość obywateli jednakże o tych smutnych rzeczach nie myślała, albo 
      przynajmniej starannie odganiała od siebie podobnego typu myśli. Wesoły 
      kosmopolityczny Umbar z jego prostymi i po "naszemu" sprzedajnymi władzami 
      prowadził zwyczajne życie "głównego skrzyżowania Świata". Tu działały 
      świątynie wszystkich trzech światowych i wielu miejscowych religii, a 
      kupiec z dowolnego kraju, zrobiwszy interes, mógł uczcić go w 
      restauracyjce ze specjałami rodzimej kuchni. Tu gromadzili, wymieniali i 
      kradli informacje dyplomaci oraz szpiedzy z takich krajów, o których w 
      Odrodzonym Królestwie nawet nie słyszano, a gdzie z kolei nikt nie 
      interesował się zaśnieżonym niedźwiedzim kątem na tym brzegu Anduiny. Tu 
      można było znaleźć dowolną rzecz, jaką zrodziła ziemia, wody i trzewia 
      Ardy, lub tworzyły ręce i umysły jej mieszkańców, począwszy od 
      egzotycznych owoców do najrzadszych leków i narkotyków, od zadziwiającego 
      wykonaniem platynowego diademu ze słynnymi wendotenijskimi szmaragdami do 
      mordorskiego jataganu z bułatnej stali, którym można było przeciąć kamień, 
      a następnie owinąć klingę wokół pasa jak rzemień, od nieznanych 
      skrzemieniałych zębów (jakoby smoczych, posiadających magiczne 
      właściwości) do rękopisów w zapomnianych dziś językach. Było tu wszystko, 
      a zawierało się to zwłaszcza w pewnej znanej anegdocie: "Czy naprawdę 
      istnieje Pierścień Władzy? Nie, ponieważ gdyby istniał można by go kupić 
      na umbarskim bazarze". A jak tu się mieszała krew... Jakie piękności 
      wynurzały się z tego wrzącego wszechświatowego tygla! W każdym razie 
      Tangorn po drodze z Rybiego Targu na nadbrzeża Trzech Gwiazd naliczył co 
      najmniej pół tuzina takich Metysek, że po prostu "trzymajcie mnie we 
      czworo". Na nadbrzeżu zajrzał do znanej sobie z dawnych czasów piwniczki, 
      gdzie wypił kielich ulubionego złocistego muszkatelu. Słodycz i gorycz tak 
      subtelnie w nim się równoważyły, że smak zanikał w ogóle i wino stało się 
      urzeczywistnionym aromatem jakby zwyczajnym i nawet dość mocnym, a tak 
      naprawdę utkanym z wielu odcieni wieloznaczności i niedopowiedzeń. 
      Wystarczy zatrzymać łyk na języku, by zobaczyć na jawie nagrzane 
      promieniami słońca topazowe owoce, nieco przyprószone wapiennym pyłem i 
      lśniącą, białą kamienistą drogę przez winnicę, a potem, z drżącego 
      południowego upału, same zrodzą się w duszy upajające rytmy umbarskich 
      sześciowierszy - takato... 

      Dziwna sprawa, myślał, wychodząc po wyszczerbionych stopniach z chłodnego 
      piwnicznego mroku (jeszcze raz sprawdził - nie ma "ogona"), ale kiedyś 
      wydawało mu się zupełnie poważnie, że jeśli pijący wyczuje do końca smak 
      takiego magicznego napoju to wniknie w duszę miasta, gdzie się zrodził. 
      Cudowny, przeklęty, delikatny, kapryśny, ironiczny, grzeszny, wiecznie 
      umykający i nie dający się do siebie zbliżyć Umbar... Dziewka nieziemsko 
      piękna i urokliwa, która napoi cię oszałamiającym wywarem - specjalnie, by 
      flirtować na twych oczach z pierwszym lepszym - i masz tylko jedno do 
      wyboru: zabić ją, lub machnąć na wszystko ręką i pogodzić się z nią taką, 
      jaką jest. On pogodził się i teraz, wróciwszy po czterech latach rozłąki, 
      zrozumiał w końcu absolutnie jasno i wyraźnie, że całe gondorskie życie 
      barona Tangorn było niczym więcej jak przeciągającym się nieporozumieniem, 
      ponieważ prawdziwy jego dom jest tu... 

      Zatrzymał się przy balustradzie nabrzeża, opierając się łokciem o ciepły 
      różowawy wapień, rzucił spojrzenie na wspaniałą panoramę obu umbarskich 
      zalewów, Harmiańskiego i Barangarskiego, i nagle coś sobie przypomniał: to 
      właśnie tu spotkał się z baronem Gragerem pierwszego dnia swojego w 
      Umbarze pobytu! Rezydent wysłuchał opowieści Tangorna i zimnym głosem 
      odciął: "Mam w nosie rekomendacje Faramira! Do prawdziwej pracy dopuszczę 
      pana, młodzieńcze, nie wcześniej niż za pół roku. Do tego czasu ma pan 
      znać miasto lepiej niż miejscowa policja, ma pan mówić oboma tutejszymi 
      językami bez akcentu i posiadać szeroki krąg znajomości we wszystkich 
      warstwach społeczeństwa - od kryminalistów do senatorów. To na początek. 
      Jeśli nie wywiąże się pan z zadania - wracamy do domu. Zajmiemy się 
      przekładem literackim, gdyż to naprawdę dobrze panu wychodzi". Zaiste 
      wszystko wraca na swoje miejsce... 

      Czy potrafił stać się tu swoim? To jest raczej w ogóle niemożliwe... Ale, 
      jakkolwiek było, nauczył się układać wielce cenione przez znawców takato, 
      zupełnie znośnie znał się na olinowaniu statków i swobodnie migał z 
      harmiańskimi przemytnikami. Jeszcze teraz potrafi z zawiązanymi oczami 
      przeprowadzić gondolę po labiryncie kanałów Starego Miasta i do tej pory 
      trzyma w pamięci co najmniej tuzin przechodnich podwórek i innych miejsc, 
      gdzie można zgubić "ogon", nawet jeśli śledzący już "ocierają się 
      ramionami", to znaczy jawnie prowadzą za pomocą całej brygady... Wtedy 
      splótł tu sobie niezłą sieć, a potem w jego życiu pojawiła się Elwiss - 
      kobieta, dla której w tym mieście nie istniały tajemnice... Albo może to 
      on pojawił się w jej życiu? 

      Elwiss była najwspanialszą kurtyzaną Umbaru; od matki urodzonej w 
      Belfalas, posiadaczki portowego szynku pod nazwą "Pocałunek syreny" - 
      przejęła jej szafirowe oczy i włosy koloru jasnej miedzi, które w mgnieniu 
      oka doprowadzały do szaleństwa każdego człowieka z Południa, a od ojca - 
      korsarskiego szypra powieszonego na rei, gdy dziewczynka nie miała jeszcze 
      nawet roku - męski twardy umysł, niezależność charakteru i tęsknotę do 
      dobrze zaplanowanych afer. Takie połączenie pozwoliło jej wypłynąć ze 
      slumsów portowej dzielnicy, gdzie się urodziła, i przenieść do własnej 
      willi na ulicy Jaspisowej, w której to willi spotykał się cały wielki 
      świat Republiki. Stroje Elwiss regularnie powodowały wylewy żółci u żon i 
      oficjalnych kochanek wyższych urzędników, a jej ciało było modelem na 
      trzech malowniczych płótnach i powodem tuzina pojedynków. Jedna z nią noc 
      kosztowała fortunę - lub nie kosztowała nic prócz na przykład udanej 
      wierszowanej dedykacji. 

      Właśnie tak stało się pewnego dnia z Tangornem, który wpadł do niej na 
      chwilkę, gdyż miał nadzieję nawiązać trwały kontakt z regularnie 
      pojawiającym się tam sekretarzem khandyjskiego konsulatu. Gdy goście 
      zaczęli się rozchodzić, ślicznotka zatrzymała się przed zabawnym północnym 
      barbarzyńcą i z oburzeniem, nijak nie współgrającym ze skrzącymi się ze 
      śmiechu oczami, rzekła: 

      - Powiadają, baronie, że pan onegdaj twierdził, jakobym miała farbowane 
      włosy. - Baron otworzył usta, chcąc zaprzeczyć tej straszliwej potwarzy, 
      ale pojął na czas, że nie tego się od niego oczekuje. - Tak więc, jestem 
      naturalną blondynką. Chce się pan przekonać? 

      - Teraz? 

      - A kiedy?! - I, wziąwszy go pod rękę, zdecydowanie ruszyła z salonu do 
      wewnętrznych pokoi, mrucząc po drodze: - Zobaczymy, czy jesteś taki dobry 
      w łóżku, jak w tańcu... 

      Okazało się, że nawet lepszy. Przed świtem Elwiss podpisała bezwarunkową 
      kapitulację, której warunków uczciwie dochowywała w ciągu wszystkich lat. 
      Co do Tangorna, to najpierw wydało mu się to wspaniałą przygodą - i niczym 
      więcej. Baron uświadomił sobie, że ta kobieta bezszelestnie zajęła w jego 
      życiu znacznie więcej miejsca, niż mógł sobie na to pozwolić, dopiero 
      wtedy, gdy ta szczodrze obdarowała swymi czułościami młodego potomka 
      senatora Loano - pustogłowego pięknisia układającego słodkie aż do mdłości 
      rymy. Odbył się pojedynek, który rozśmieszył całe miasto, ponieważ baron 
      tylko wypłazował nieszczęśnika, nanosząc mu furę siniaków i powodując małe 
      wstrząśnienie mózgu. Pojedynek rozwścieczył Gragera i oszołomił umbarską 
      tajną służbę. Szpiegom tak nie wolno postępować! Grager zrugał go 
      okrutnie, co Tangorn przyjął zupełnie obojętnie, i poprosił tylko o 
      natychmiastowe przeniesienie z Umbaru - powiedzmy, do Khandu. 

      Ten rok spędzony w Khandzie nie pozostawił żadnych sensownych wspomnień: 
      wypalone słońcem do przeraźliwej bieli ściany glinianych, głuchych domów 
      bez okien, do tego jakby na zawsze przesłonięte twarze miejscowych kobiet, 
      zapach spalonego oleju bawełnianego, smak przaśnych placków, które ledwo 
      ostygną stają się smakiem i konsystencją podobne do kitu, a nad tym 
      wszystkim wiszący w powietrzu, nie kończący się nigdy dźwięk zurny, niczym 
      brzęczenie olbrzymiego moskita... Nie, nie potrafił pokochać tego 
      pogrążonego w wiecznej drzemce kraju. Baron usiłował zapomnieć o Elwiss i 
      zająć się pracą, ale mdłe pieszczoty tamtejszych piękności nie mogły w 
      żaden sposób jej zastąpić... Dziwne, jednak dość zaskakującego rozkazu 
      Gragera - "Wracać do Umbaru" - początkowo wcale nie połączył ze swymi 
      raportami. Okazało się jednak, że jeden z rzuconych przez niego pomysłów - 
      ten o przeanalizowaniu realnej wymiany towarowej między Mordorem i innymi 
      zaanduińskimi krajami - wydał się szefowi na tyle sensownym, że postanowił 
      zająć się nim osobiście na miejscu, w Khandzie. Natomiast Tangorna, ku 
      jego całkowitemu zdziwieniu, Grager pozostawił na swoim stanowisku - szefa 
      umbarskiej rezydentury. 

      - Poza tobą, wybacz, nie ma kogo... a poza tym, wiesz, jak tu na Południu 
      się mówi: "Żeby nauczyć się pływać, należy pływać". 

      A następnego dnia po powrocie, podeszła do niego kobieta, szczelnie 
      owinięta khandyjskim chałatem. Z gracją odrzuciła kwef i powiedziała z 
      uśmiechem, który rzucił go na kolana: 

      - Witaj, Tan... Będziesz pewnie się śmiał, ale czekałam na ciebie przez 
      cały ten czas. A jeśli będzie trzeba to poczekam jeszcze raz tyle. 

      - Ale! Nie poświęciłaś się chyba Walja-Wekcie - usiłował ironizować, 
      usilnie wyrywając się z tej szafirowej topieli. 

      - Walja-Wekta? 

      - Jeśli się nie mylę, to w aritańskim panteonie zawiaduje ona cnotą, czy 
      nie tak? A świątynia arkan znajduje się o trzy przecznice od twego domu, 
      tak więc służba w nim nie obciąży cię... 

      - Ja mówię o czymś innym - wzruszyła ramionami Elwiss. - Oczywiście, przez 
      ten rok spałam z wieloma mężczyznami, ale to była praca i nic więcej... - 
      Popatrzyła na niego i "wystrzeliła prosto między oczy": - Ale wiesz, Tan, 
      nie miej złudzeń: w oczach ludzi, mieniących się "porządnymi", moje 
      zajęcie nie wygląda gorzej niż twoje. Mam na myśli to, czym się zajmujesz 
      tu naprawdę... 

      Przez jakiś czas trawił jej słowa, a potem znalazł w sobie siły, by się 
      roześmiać: 

      - No, muszę przyznać, że trafiłaś... Cóż, masz rację, Eli. - Z tymi 
      słowami objął ją jak kiedyś za kibić, jakby zamierzając zawirować w tańcu. 
      - A niech ich wszystkich diabli! 

      - A co ja mam do tego - uśmiechnęła się smutno. - I ty nic nie masz... Po 
      prostu jesteśmy na siebie skazani i nic na to nie poradzimy. 

      To była święta prawda. Rozstawali się mnóstwo razy - czasem nawet na 
      długo, ale porem wszystko zaczynało się od nowa, od tego samego miejsca. 
      Po tych rozstaniach witany był różnie: czasem od jednego jej spojrzenia w 
      komnacie osiadała warstwa szronu na palec grubości; czasem wydawało się, 
      że Arda pęka aż do swych tajnych głębin i na zewnątrz wylewa się 
      spopielająca wszystko protuberancja Odwiecznego Ognia; a czasem po prostu 
      głaskała go po policzku dłonią i mówiła: "Wchodź. Strasznie schudłeś... 
      Zjesz coś?", jak godna naśladowania gospodyni domowa, witająca męża po 
      rutynowej podróży w interesach. Oboje już wiedzieli wyraźnie: każde z nich 
      ma we krwi śmiertelną porcję nieusuwalnej trucizny, a odtrutkę, dającą 
      zresztą tylko czasowe uleczenie może otrzymać tylko od tego drugiego. 





      38
      Ż ycie Tangorna w Umbarze wcale nie sprowadzało się tylko do przygód 
      miłosnych. Należy zauważyć, że zawodowe obowiązki barona odbijały się w 
      pewien sposób na jego stosunkach z Elwiss. Ponieważ niedwuznacznie dała mu 
      do zrozumienia, że ma pojęcie o drugiej stronie jego działalności, baron 
      uznał najpierw, że jego przyjaciółka jest w jakiś sposób związana z 
      umbarską tajną służbą. Pomysł okazał się nietrafiony: dwukrotnie "darował" 
      jej informacje przeznaczone do przekazania kolegom i za każdym razem 
      informacje nie przechodziły do nich - przy tym za drugim razem "zatkany 
      kanał" omal nie zawalił zaplanowanej operacji. 

      - Jak sądzisz, Eli, czy jestem tak mało interesujący dla waszych służb, że 
      ich ludzie nawet nie poprosili cię o obserwowanie mnie? 

      - Dlaczego nie? Prosili, rzecz jasna. Od razu, gdy tylko wróciłeś... Z 
      czym przyszli, z tym wyszli. 

      - A ty miałaś z tego powodu kłopoty... 

      - Nic naprawdę poważnego, Tan. Nie przejmuj się, proszę cię! 

      - Może lepiej gdybyś się zgodziła, tak dla picu? 

      - Nie. Nie życzę sobie - ani dla picu, ani tak... Zrozum, żeby kablować na 
      ukochanego, trzeba być wysoce moralną istotą o głębokim poczuciu 
      obywatelskiego obowiązku. A ja jestem tylko sprzedajną dziewką. Ja się do 
      tego nie nadaję... I skończmy z tym tematem, dobrze? 

      To odkrycie naprowadziło barona na pomysł, żeby samemu wykorzystać 
      obszerne kontakty Elwiss do zbierania informacji, ale nie tajnych - broń 
      Boże! - a zupełnie jawnych. Chodziło o to, że i jego, i Gragera 
      interesowały nie tyle bojowe okręty nowej generacji, budowane w stoczniach 
      Republiki, czy skład "umbarskiego ognia" - zagadkowej mieszanki 
      zapalającej, wykorzystywanej podczas oblężeń i bitew morskich - co taka 
      proza życia, jak obroty handlu karawanowego i wahania cen żywności na 
      targowiskach Umbaru i Barad-Dur. Bardzo interesowały barona również 
      najnowsze technologiczne osiągnięcia, coraz wyraźniej określające oblicze 
      cywilizacji mordorskiej, która zawsze wywoływała u niego najszczerszy 
      zachwyt... Dziwne to było, ale faktem jest, że właśnie na poły amatorska 
      drużyna Faramira (a jej członkowie nie znajdowali się na służbie 
      państwowej i przez wszystkie te lata nie otrzymali z kiesy państwa ani 
      grosza) intuicyjnie doszła to tego stylu pracy, który stał się cechą 
      wywiadów dopiero naszych czasów. Wiadomo ogólnie, że aktualnie niemal całą 
      informację wywiadowczą, w tym tę najpoważniejszą, zdobywają nie zuchwali 
      agenci obwieszeni mikroaparatami i bezgłośnymi pistoletami, a analitycy 
      gorliwie szperający po gazetach, komunikatach giełdowych i w innych 
      jawnych materiałach ... 

      Póki Tangorn zagłębiał się, idąc za radą Elwiss, w działalności umbarskich 
      finansistów, w porównaniu z którą magia Białej Rady wygląda na dziecinną 
      zabawę w "kółko graniaste", Grager, który stał się w tym czasie kupcem 
      drugiej gildii Algoranem, założył w Khandzie kompanię zajmującą się 
      dostawami do Mordoru oliwy z oliwek w zamian za produkty tamtejszych 
      "wysokich technologu". Dom Handlowy "Algoran i Co." kwitł; starannie 
      kontrolując koniunkturę na miejscowym rynku żywnościowym, firma stale 
      rozszerzała swój udział w imporcie żywności i na pewien czas zdołała nawet 
      zmonopolizować import fig. Co prawda, osobiście swojej filii w Barad-Dur 
      szef kompanii nie odwiedzał, mając pewność, że w mordorskim kontrwywiadzie 
      nie pracują same barany, jednakże nie musiał tego czynić, gdyż miejsce 
      dowódcy armii jest nie w pierwszych szeregach atakujących, a na pagórku, w 
      pewnym oddaleniu. 

      Wynikiem tej działalności stał się dwunastostronicowy dokument, znany dziś 
      historykom jako "Memorandum Gragera". Łącząc w jedną całość kilka pozornie 
      odległy czynników, jak to, że tendencje do zwiększenia normy zysku z 
      handlu karawanowego (zgodnie z tym, co uwidaczniało się na giełdach Umbaru 
      i Barad-Dur), pojawienie się w mordorskim parlamencie serii 
      protekcjonalistycznych ustaw, zainicjowanych przez lobby rolnicze - wynik 
      gwałtownego wzrostu kosztów rodzimej produkcji rolnej - i chyba z dziesięć 
      innych, Grager z Tangornem udowodnili rzecz matematycznie nie do obalenia: 
      zależny od importu żywności Mordor nie potrafi poprowadzić jakiejkolwiek 
      długotrwałej wojny. Jest na śmierć i życie związany handlem karawanowym z 
      sąsiadami, którego nie da się pogodzić z wojną. Dlatego najbardziej 
      zainteresowany jest utrzymaniem pokoju i, co z tego wynika, nie stanowi 
      zagrożenia dla Gondoru. Z drugiej strony, bezpieczeństwo szlaków 
      handlowych jest dla Mordoru sprawą istotną, dlatego w przypadku zagrożenia 
      ich będzie działał twardo i być może niezupełnie racjonalnie. "Jeśli 
      ktokolwiek ma ochotę wciągnąć Mordor w wojnę - orzekali w podsumowaniu 
      zwiadowcy - to nie ma nic prostszego: wystarczy zacząć terroryzować 
      karawany na Trakcie Ithilieńskim". 

      Faramir w specjalnym referacie przekazał te uwagi do wiadomości 
      Królewskiej Rady Gondoru, kolejny raz usiłując udowodnić, że sławetne 
      "mordorskie zagrożenie wojenne" jest niczym innym jak mitem. Rada, jak to 
      miała w zwyczaju, wysłuchała referatu z uwagą, nic z niego nie zrozumiała, 
      a jako rezolucję wysłała do księcia stały zestaw uwag i pouczeń. 
      Sprowadzały się one pokrótce do tego, że "dżentelmeni nie czytają cudzych 
      listów", a po drugie - "pańscy szpiedzy lenią się bardzo i zupełnie myszy 
      nie chwytają". Po czym "Memorandum Gragera" zostało przekazane do 
      archiwum, gdzie wraz z innymi Faramirowymi meldunkami pokrywały je kolejne 
      warstwy kurzu, aż do chwili, kiedy wpadły w ręce goszczącemu w Minas 
      Tirith Gandalfowi... 

      Gdy zaczęta się wojna - dokładnie jak w opisanym przez nich scenariuszu - 
      Tangorn przerażony pojął, że to jego sprawka. 

      - "Świat jest Tekstem", chłopcze. Wszystko to pasuje do twych 
      artystycznych gustów. Coś ci się nie podoba? - prychnął drewnianym głosem 
      Grager, niepewną ręką rozlewając do szklanek kolejną porcję ni to tequili, 
      ni to jakiejś innej bimbrowatej berbeluchy. 

      - Ale my pisaliśmy inny Tekst, zupełnie inny! 

      - Co to znaczy "inny"? Tekst, mój ty esteto, istnieje tylko wtedy, gdy 
      współdziała z czytelnikiem. Każdy człowiek pisze własną historię Elendeil, 
      a co tam chciał powiedzieć Airufin nie ma żadnego znaczenia. Wynika z 
      tego, że my stworzyliśmy prawdziwie artystyczny tekst skoro czytelnicy - 
      rezydent pokręcił palcem w okolicach ucha, tak więc nie wiadomo było kogo 
      ma na myśli - czy to Rada Królewska, czy jakieś prawdziwie Siły Wyższe 
      potrafiły zinterpretować go w tak przewidywalny sposób... 

      - Zdradziliśmy ich... Ktoś wykorzystał nas jak niemowlęta, ale to nas nie 
      usprawiedliwia. I tak ich zdradziliśmy... - powtórzył Tangorn, wpatrując 
      się w mętną, jadowicie opalizującą zawartość szklanki. 

      - Tu się zgadzam - nie usprawiedliwia... No to co? Łykniemy? 

      Nie mógł określić ile dni trwało ich pijaństwo - na szczęście obaj 
      uważali, że rozwiązali swoje umowy o pracę. Zaczęli pić, gdy, ledwie 
      usłyszawszy o wojnie, szef domu handlowego "Algoran" przyjechał do Umbaru, 
      wykańczając po drodze kilka wierzchowców. Tu dowiedział się szczegółów. 
      Zadziwiające, ale rozdzieleni, jakoś się trzymali, jednak gdy tylko 
      popatrzyli sobie w oczy zrozumieli, że to koniec wszystkiego, co było im 
      drogie. Właśnie oni doprowadzili do tego końca i to własnymi rękami. Dwaj 
      szlachetni idioci... I nastał taki koszmarnie mdlący i ziejący alkoholem 
      świt, kiedy ocknął się po dzbanie lodowatej wody wylanej nań przez 
      Gragera. Grager był dokładnie taki jak wcześniej - precyzyjny i pewny 
      siebie, a jego zalane krwią białka oczu i wielodniowy zarost wydawały się 
      być detalami niezbyt udanego kamuflażu. 

      - Pobudka! - oświadczył bez cienia litości w głosie. - Jesteśmy znowu w 
      pracy. Wzywają nas do Minas Tirith - osobiście mamy oświecić Radę 
      Królewską co do perspektyw separatystycznego pokoju z Mordorem. Naturalnie 
      jest to pilne i absolutnie tajne... Niech mnie diabli, może coś jeszcze 
      się da naprawić! Jego Królewska Mość Denethor jest w wystarczającym 
      stopniu pragmatycznym władcą, i widocznie wojna ta jest mu potrzebna jak 
      karpiowi parasol. 

      Pracowali nad dokumentem przez trzy doby, bez snu i jedzenia, pijąc tylko 
      kawę. Włożyli w to zajęcie swoje dusze i zawodowe mistrzostwo, gdyż 
      pomylić się po raz drugi nie mieli prawa. Było to rzeczywiście arcydzieło: 
      Stop nieubłaganej logiki i bezbłędnej intuicji, oparty na wspaniałej 
      znajomości Wschodu, opisane doskonałym literackim językiem, który mógł 
      poruszyć każde serce. To była droga do pokoju z przedmiotowym opisem 
      niebezpieczeństw i pułapek na niej czyhających. Już kierując się do portu, 
      Tangorn znalazł chwilę, by wpaść do Elwiss: 

      - Ja na jakiś czas wyjadę do Gondoru, nie smuć się beze mnie! Kobieta 
      zbladła i powiedziała niemal niesłyszalnie: 

      - Idziesz na wojnę. Tan. Rozstajemy się na długo, a najpewniej na zawsze. 
      Czy nie możesz przynajmniej pożegnać się ze mną po ludzku? 

      - Skąd te przypuszczenia, Eli? - szczerze zdumiał się baron. Wahał się 
      przez kilka sekund, a potem machnął ręką i pękł: - Szczerze mówiąc, jadę 
      właśnie po to, żeby powstrzymać tę kretyńską wojnę... Jest wstrętna w 
      każdym swoim aspekcie, a ja bawić się w te klocki nie zamierzam, klnę się 
      na komnaty Yalinoru! 

      - Idziesz na wojnę - powtórzyła Elwiss. - Wiem to na pewno. Cóż, będę się 
      za ciebie modlić... I, proszę cię, idź już, nie warto w tej chwili patrzeć 
      na mnie. 

      A gdy ich statek minął ponure sztormowe nabrzeża południowego Gondoru i 
      wpłynął w ujście Anduiny, Grager rzucił przez zaciśnięte zęby: 

      - Wyobraź sobie, przyjeżdżamy do Minas Tirith, a tam robią wielkie oczy: 
      "Kim wy jesteście, chłopaki? Co za Rada Królewska? Czy wy jesteście 
      normalni? To byt jakiś żart, nikt was nie wzywał i nie oczekuje". Ale się 
      uśmiejemy... 

      Ale nie był to wcale żart i oczekiwano ich niecierpliwie już na przystani 
      Pelargiru: 

      - Baron Grager i Baron Tangorn? Jesteście aresztowani. Tak łatwo "kupić" 
      najlepszych zwiadowców Zachodu mogli tylko swoi. 





      39
      A teraz proszę nam opowiedzieć, baronie, jak pan tam, w tym swoim Umbarze 
      zdradzał ojczyznę. 

      - Może bym ją i zdradził, pomyślawszy przedtem rozsądnie, ale na taką 
      zakichaną ojczyznę nie znajdzie się kupiec. 

      - Proszę zaprotokołować: oskarżony Tangorn szczerze przyznał się, że 
      planował przejście na stronę wroga i nie zdołał doprowadzić do realizacji 
      pomysłu z powodu niezależnych od niego okoliczności. 

      - Właśnie tak, tak zapiszcie: "Może i coś planował, ale niczego nie zdążył 
      zrobić". 

      - Żeby móc pana poćwiartować, wystarczy aż nadto tego dokumentu, który 
      przywieźliście ze sobą, wszystkich tych waszych "propozycji pokoju"! 

      - Zostały spisane na bezpośredni rozkaz Rady Królewskiej. 

      - Słyszeliśmy już tę bajeczkę! Możemy zobaczyć ten rozkaz? 

      - Diabli nadali, już mam odcisk na języku od tłumaczenia wam, że 
      otrzymałem go z sygnaturą "RUN", a takie dokumenty zgodnie z instrukcją są 
      niszczone natychmiast po zapoznaniu się z nimi! 

      - Uważam, panowie, że po prostu nie powinniśmy nawet wnikać w obyczaje 
      złodziei-szpiegów... 

      Taka gadanina trwała już drugi tydzień. Nie dlatego, że wina wywiadowców, 
      czy wyrok, wywoływały u spierających się stron jakiekolwiek wątpliwości - 
      po prostu Gondor, cokolwiek by się o nim powiedziało, był państwem prawa. 
      Oznaczało to, że niewygodnego człowieka nie da się tu wysłać na szafot na 
      skinienie nawet wysoko postawionej dłoni. Niezbędne było zachowanie 
      pozorów przyzwoitości, dlatego obudowywano sprawę niezbędną liczbą 
      formalności. Najważniejsze, że Tangorn ani razu nie pomyślał, że dzieje 
      się coś niesprawiedliwego. Przeżywał coś takiego, co czasem robi kisiel z 
      mężnego, niby zdrowo myślącego człowieka i który nagle zaczyna pisać 
      haniebne, bezużyteczne "listy do panującego". Wywiadowcy mieli być skazani 
      nie z powodu błędu czy donosu, a właśnie za to, co zamierzali wykonać - 
      usiłowali powstrzymać wybuch wojny, całkowicie niepotrzebnej ich krajowi. 
      Nie ma się na kogo złościć i ciskać - wszystko odbyło się uczciwie i 
      zgodnie z regułami... I kiedy pewnej nocy obudzono barona krzykiem: "Do 
      wyjścia z rzeczami!", po prostu nie wiedział co o tym myśleć. 

      W izbie więziennej kancelarii jego i Gragera powitał naczelnik 
      pelargirskiego więzienia i książę Faramir, ubrany w polowy mundur jakiegoś 
      nie znanego im pułku. Naczelnik był zły i zmieszany - wyraźnie wymuszano 
      na nim jakąś nieprzyjemną decyzję. 

      - Umiecie czytać? - zimnym głosem zapytał książę. 

      - Ale w pańskim rozkazie... 

      - Nie w moim, a w królewskim! 

      - Tak jest, sir, w królewskim! Tak więc tam jest powiedziane, że formuje 
      pan ochotniczy pułk do szczególnie ryzykownych operacji na tyłach wroga i 
      ma prawo werbowania przestępców, jak tu powiedziano: "nawet wprost spod 
      szubienicy". Ale nie powiedziano, że mogą to być ludzie oskarżani o zdradę 
      państwa i współpracę z wrogiem! 

      - Ale też nie powiedziano niczego przeciwnego. Nie zakazane, czyli 
      dozwolone. 

      - Formalnie tak, sir. - Z tego, że klawisz zwraca się do następcy 
      gondorskiego imperium po prostu "sir", a nie "Wasza Królewska Mość", 
      Tangorn wywnioskował, że sprawy księcia kiepsko stoją. - Ale to jest 
      widoczne gołym okiem niedopatrzenie! W końcu, to na mnie spoczywa 
      odpowiedzialność... czas wojny... bezpieczeństwo ojczyzny... - W tym 
      miejscu naczelnik nieco odzyskał kontenans, wyczuwając punkt oparcia. - 
      Jednym słowem: nie mogę wypuścić, aż do pisemnego zezwolenia z góry. 

      - O, ma się rozumieć. W godzinie próby nie mamy prawa ślepo przestrzegać 
      instrukcji. Należy sprawdzać wszystko z pomocą swego patriotycznego 
      węchu... Jesteście patriotą? 

      - Tak jest, sir... To znaczy Wasza Królewska Mość! Rad jestem, że moje 
      postępowanie zostało właściwie... 

      - Posłuchaj mnie zatem uważnie, szczurze więzienny - nie zmieniając tonu, 
      ciągnął książę. - Zwróć uwagę na czwarty punkt mojego pełnomocnictwa. Mogę 
      nie tylko przyjmować do siebie ochotników chłopów pańszczyźnianych, 
      przestępców i innych, ale mam prawo do mobilizowania w imieniu króla 
      urzędników militarnych urzędów, do którego zalicza się i twój. Tak więc 
      albo wyjadę z tymi dwoma, albo z tobą, i przysięgam na strzały Orome, że 
      tam, za Osgiliath, będziesz miał aż za dużo okazji okazania swego 
      patriotyzmu! No to, jak będzie? 

      Odetchnęli dopiero, gdy mury więzienia zniknęły w oddali. Tangorn na 
      zawsze zapamiętał, jak stał pośrodku nocnej ulicy, opierając się z powodu 
      fali słabości o ramię księcia. Oczy miał zamknięte, a na uniesionej ku 
      górze twarzy osiadła zimna mżawka, nasycona miejskimi dymami... Życie i 
      wolność, czego jeszcze może chcieć człowiek? Faramir, nie tracąc ani 
      chwili, poprowadził ich ciemnymi, tonącymi w błocie ulicami Pelargiru do 
      portu. 

      - Diabli by to wzięli, panowie, dlaczego złamaliście mój rozkaz? Mieliście 
      siedzieć w Umbarze i nie wysuwać stamtąd czubka nosa? Co to za historia z 
      tym waszym wezwaniem? 

      - Rozkaz do nas nie doszedł, a co do wezwania... Myśleliśmy, że 
      wytłumaczysz nam wszystko, jako członek Rady Królewskiej. 

      - Już nie: Radzie Królewskiej deferyści nie są potrzebni. 

      - Ach tak... Posłuchaj, a ten twój pułk... Wymyśliłeś go, żeby nas 
      wyciągnąć? 

      - No, powiedzmy, że nie tylko w tym celu. 

      - Ale przecież podstawiłeś się na całego... 

      - Kicham na to. Mam teraz wspaniały status - "dalej niż na front nie 
      pogonią, dadzą co najmniej pluton pod bronią", więc wykorzystuję to, jak 
      tylko się da. 

      Na nadbrzeżu odnaleźli niewielki stateczek; obok, na pirsie, kimali 
      owinięci w maskujące płaszcze dwaj, dość dziwni żołnierze. Zasalutowali 
      wyraźnie niezgodnie z Regulaminem Faramirowi, obrzucili taksującym 
      spojrzeniem wywiadowców i bez zwłoki zaczęli przygotowywać się do 
      wypłynięcia - na ile mógł ocenić Tangorn, bardzo zręcznie. 

      - Cóż, książę, ruszamy, nie czekając na świt? 

      - Wiesz, to, że w rozkazie nie ma wyjątków w postaci przestępców rangi 
      państwowej, to rzeczywiście niedopatrzenie. Chcesz się przekonać, jak 
      szybko się połapią? 

      Faramir miał świętą rację. "Uzupełnienie Nr l do królewskiego rozkazu Nr 
      3014-227: Amnestia przestępców, zamierzających wziąć udział w obronie 
      ojczyzny, wyjątki: osoby winne przestępstw państwowych" przybyło do 
      Pelargiru następnego ranka. Stateczek księcia tymczasem był już w połowie 
      drogi do przystani Harlondu, gdzie znajdowały się koszary formującego się 
      Pułku Ithilien. Oczywiście schwytano by ich i tam, ale gdy policyjne 
      szarże z nakazem aresztowania pojawiły się w obozie Ithilieńczyków, 
      okazało się, że poszukiwani - jaka szkoda, dosłownie godzinę temu! - 
      wypłynęli w składzie grupy zwiadowczej na drugi brzeg Anduiny. O tak, 
      wyprawa będzie długa - miesiąc, może i więcej. Och nie, grupa działa w 
      trybie autonomicznym, nie przewiduje się z nią łączności. Zresztą możecie 
      sami udać się za Osgiliath i poszukać ich tam. Orokuenowie też ich 
      poszukują... Ach, no to w niczym nie mogę pomóc, proszę mi wybaczyć. 
      Kapralu, proszę odprowadzić gości. Mają pilne sprawy w Minas Tirith! 

      Słusznie się mówi, że "wojna wszystko wybieli", gdyż po jakimś czasie o 
      zdrajcach-rezydentach po prostu zapomniano - inne rzeczy stały się 
      ważniejsze. Całą wojnę Tangorn spędził w Ithilien; walczył bez specjalnego 
      entuzjazmu, ale odważnie i umiejętnie, starał się osłaniać żołnierzy jak 
      mógł - dokładnie tak, jak kiedyś opiekował się agentami swojej siatki. To 
      akurat było normą w ich pułku, a stosunki między oficerami i żołnierzami w 
      oddziale dość różniły się od ogólnie przyjętych. Wieśniacy pracujący za 
      uwłaszczenie, rozbójnicy odrabiający swą amnestię, jegrzy przez cale życie 
      pilnujący jeleni w królewskich lasach, i kłusownicy przez całe życie na te 
      jelenie polujący, arystokraci-awanturnicy wcześniej przyjaźniący się z 
      Boromirem, i arystokraci-intelektualiści z ich byłej, przedwojennej 
      kompanii - wszyscy oni stworzyli zadziwiający stop, niosący piętno 
      osobowości swego demiurga, kapitana Faramira. Nie ma co się więc dziwić, 
      że Aragorn nakazał rozwiązanie pułku następnego dnia po Wiktorii na Polach 
      Pelennoru. 

      Do Mordoru Tangorn dotarł już sam, jako osoba prywatna - zabójcę ciągnęło 
      na miejsce zbrodni. Bitwa pod Kormallen była już za nimi, więc zdążył 
      tylko na ucztę zwycięzców na ruinach Barad-Dur. "Patrz - nakazywał sobie - 
      i nie odwracaj wzroku. Ciesz się z wyników swej pracy!" A potem 
      przypadkowo trafił do wąwozu Teshgol, akurat kiedy odbywało się tam 
      "czyszczenie" i struna pękła... Od tego momentu żył twardo, mówiąc sobie: 
      "Siła Wyższa darowała mi wtedy drugie życie, ale darowała nie ot tak 
      sobie, na krzywy ryj, a żebyś mógł odkupić to zło, które wyhodowałeś 
      niechcący w życiu poprzednim, przed Teshgolem". Przeczucie podpowiedziało 
      mu wtedy, że powinien dołączyć do Haladdina, ale jak się przekonać, czy 
      wybór był słuszny? I nagle z absolutną, jakąś nieziemską wyrazistością 
      zrozumiał: owo drugie życie dane mu jest nie na zawsze, a jedynie 
      wypożyczone, i zostanie odebrane, gdy tylko spełni swą misję. Właśnie tak: 
      nie zgadnie (albo uda, że nie zgadł) - będzie żył do głębokiej starości, 
      odgadnie - osiągnie odkupienie za cenę życia. Ma tylko prawo do tego 
      niezbyt wesołego wyboru, ale to prawo to jedyna rzecz, jaka różni go od 
      martwiaków Aragorna. Ostatnia myśl - o Aragornowych martwiakach - 
      spowodowała, że wrócił ze świata wspomnień na przedwieczorne nadbrzeże 
      Trzech Gwiazd. A więc, martwiała... Zapewne nikt i nigdy nie pozna 
      tajemnicy ich pojawienia się, a elfy potrafią strzec swych sekretów. Ale 
      umbarskie statki, które dostarczyły ten koszmarny ładunek pod mury Minas 
      Tirith to zupełnie inna sprawa: one mają właścicieli i załogi, mają listy 
      frachtowe i rachunki ubezpieczeniowe. Elficcy agenci na pewno popracowali 
      i nad tą sprawą. Właściwie już krąży legenda, że była to niby piracka 
      flota, która przybyła grabić Pelargir, ale czasu minęło nie tak znowu dużo 
      i pewne ślady mogły pozostać nie zatarte. Te ślady naprowadzą go na ludzi, 
      którzy wynajęli statki, a ci z kolei na nieznanego jak na razie Elandara. 
      Nie ma po prostu sensu wszczynać tej gry, którą z Haladdinem zamierzali 
      zaproponować Lorien, na niższym poziomie. 

      Najzabawniejsze, że pomóc mu powinien w poszukiwaniu kontaktu z elfem nie 
      kto inny, ale mordorski wywiad, o kontakty z którym oskarżano kłamliwie 
      Gragera cztery lata temu; oczekując na egzekucję w pelargijskim więzieniu, 
      nawet nie wyobrażał sobie, że kiedyś naprawdę będzie współpracował z tymi 
      ludźmi... Potrafiłby zapewne dojść do tropów siłami swoich ludzi, ale jego 
      siatka została "zakonserwowana" i jej odtworzenie wymagało kilku tygodni, 
      którymi po prostu nie dysponuje. A Mordorczycy najprawdopodobniej są w 
      posiadaniu materiałów dotyczących tego epizodu - nie może być inaczej, 
      albo ich rezydentowi należy się dymisja i kara. Problem tylko w tym, czy 
      zechcą oni podzielić się informacjami, i czy w ogóle zechcą się 
      kontaktować - przecież dla nich teraz jest Gondorczykiem, wrogiem... 
      Dobra, wszystko się wyjaśni jutro. Kontakt jaki przekazał Haladdinowi 
      Sharha-Rana, wyglądał tak: portowa tawerna "Morski konik", nieparzysty 
      wtorek, to znaczy jutro, jedenasta rano; zamówić butelkę tequili i 
      talerzyk z cząstkami limony, zapłacić złotą monetą, pogadać o czymkolwiek 
      z kimkolwiek, posiedzieć z dziesięć minut przy stoliku w lewym tylnym 
      kącie sali, po czym należy udać się na plac Castamira Wielkiego, gdzie 
      przy prawej kolumnie dojdzie do samego spotkania i wymiany haseł... No to 
      jak? Pospacerować jeszcze po nadbrzeżnych uliczkach, a potem powoli do 
      hotelu? 

      W tym momencie ktoś go zawołał: 

      - Przecież czeka pan na dziewczynę, szlachetny panie - kup więc dla niej 
      kwiatek! 

      Tangorn leniwie odwrócił się i na chwilę stracił oddech: nie chodziło o 
      to, że dziewczyna z kwiatami była po prostu piękna, a o to, że jej 
      koszyczek wypełniały fiolerowo-złociste orchidee z gatunku meotis, 
      niesamowicie rzadkiego o tej porze roku. A meotisy były ulubionymi 
      kwiatami Elwiss. 





      40
      P rzez wszystkie te dni pod różnymi pretekstami odkładał spotkanie z nią. 
      "Nigdy nie wracaj tam, gdzie byłeś szczęśliwy..." Od czasu, kiedy tak 
      udanie przewidziała: "Idziesz na wojnę" upłynęło wiele wody i jeszcze 
      więcej krwi... Ani on, ani ona już nie będą tacy, jak wcześniej - czy 
      warto więc chodzić po zgliszczach i organizować seanse nekromancji? 
      Elwiss, jak się dowiedział, jest obecnie w najwyższym stopniu poważną i 
      szacowną osobą, a wspaniała intuicja pozwoliła jej zbić na giełdzie 
      przyzwoity majątek. Chyba nie jest zamężną, ale jakoś tak ni to zaręczona, 
      ni to po słowie z jednym z filarów świata interesów. Po diabła więc jej 
      niespokojne i niebezpieczne widmo przeszłości? I oto teraz cała ta 
      wzmocniona obrona runęła w jednej chwili. 

      - Ile kosztują twe kwiaty, ślicznotko? Mam na myśli cały koszyk? 

      Dziewczyna - na oko miała jakieś trzynaście lat - ze zdziwieniem 
      popatrzyła na Tangorna. 

      - Nie jesteś tutejszy, szlachetny panie! Przecież to meotisy, są drogie. 

      - Tak, tak, wiem. - Sięgnął do kieszeni i nagle pojął, że wydał całe swoje 
      srebro. - Wystarczy ci dungan? 

      Jej wspaniałe oczy nagle zgasły, pojawiały się w nich i natychmiast ginęły 
      zaskoczenie i strach, potem zostało tylko zmęczenie i obrzydzenie. 

      - Złota moneta za kosz kwiatów to zbyt wiele, szlachetny panie... - 
      powiedziała cicho. - Ja wszystko rozumiem... Zaprowadzisz mnie do siebie? 

      Baron nigdy nie cierpiał na przesadną uczuciowość, ale w tym momencie jego 
      serce ścisnęła żałość i gniew. 

      - Przestań! Nie potrzebuję niczego prócz twych orchidei, słowo honoru. 
      Przecież nigdy wcześniej nie świadczyłaś takich usług. 

      Skinęła głową i jak dziecko pociągnęła nosem. 

      - Dungan to dla nas ogromne pieniądze, szlachetny panie. Mogłybyśmy z mamą 
      żyć za nie przez pół roku... 

      - No to, żyjcie sobie - mruknął Tangorn, wkładając w jej dłoń złoty okrąg 
      z profilem Saurona. - Pomódl się za powodzenie dla mnie, na pewno będzie 
      mi potrzebne, i to wkrótce... 

      - Więc nie jesteś szlachetnym panem, a rycerzem Fortuny? - Teraz była to 
      cudowna mieszanka ciekawości, dziecięcego zachwytu i dorosłej kokieterii. 
      - Nigdy bym nie pomyślała! 

      - Tak jakby - uśmiechnął się baron i, wziąwszy koszyk z kwiatami, 
      skierował się na ulicę Jaspisową. Dogonił go jej srebrzysty głosik: 

      - Na pewno ci się powiedzie, rycerzu, uwierz mi! Będę się modliła z całych 
      sił, a moje modlitwy są wysłuchiwane, naprawdę! 

      Tina, stara służąca Elwiss, otworzywszy mu drzwi odsunęła się, jakby 
      zobaczyła upiora. "Aha - pomyślał - wygląda na to, że moje pojawienie się 
      jest prawdziwą niespodzianką i zapewne nie wszystkim będzie w smak". Z tą 
      myślą skierował się do salonu, skąd dochodziły dźwięki muzyki, obok niego 
      dreptała mamrocząca jakieś skargi staruszka. Wyczuła już chyba, że wizyta 
      z przeszłości nie wyjdzie na dobre... Towarzystwo w salonie tworzyło 
      kilka, ale za to wybitnych osób. Grano Trzecią sonatę Akvino, przy tym 
      grano wspaniale. Na bezgłośnie przystającego w drzwiach barona nikt w 
      pierwszej chwili nie zwrócił uwagi, więc przez kilka minut mógł wpatrywać 
      się w odwróconą plecami Elwiss, ubraną w granatową suknię. Potem gospodyni 
      odwróciła się, ich spojrzenia skrzyżowały się, w umyśle Tangorna zrodziły 
      się jednocześnie dwie myśli, przy tym jedna głupsza od drugiej. Pierwsza 
      brzmiała: "Są jednak na świecie kobiety, którym wszystko wychodzi na 
      dobre, nawet wiek", a druga: "Ciekawe, upuści swój kielich, czy nie?" 

      Ruszyła ku niemu wolno, bardzo wolno, jakby pokonując opór, ale opór - 
      czuło się to od razu - tylko zewnętrzny. Wydawało mu się, że problemem 
      jest muzyka, która zmieniła pokój w przeskakujący z kamienia na kamień 
      górski strumyk i Elwiss musiała iść do niego pod prąd. Potem rytm jej 
      kroków zaczął się zmieniać, Elwiss zmierzała ku niemu, ale muzyka nie 
      poddawała się, z płynącego ruczaju zmieniła się w nieprzebyty kłąb jeżyn. 
      Kobieta musiała przedzierać się przez jej kolczasty gąszcz, co było trudne 
      i bolesne, bardzo bolesne, ale nie widać było tego po niej. A porem 
      wszystko się skończyło: muzyka poddała się, opadała bezwładnymi spiralami 
      do jej stóp, a ona, jakby jeszcze nie wierząc, ostrożnie przejechała 
      opuszkami palców po jego twarzy: 

      - Tan... Miły mój. Wróciłeś jednak... - Na pewno stali tak objęci całą 
      wieczność, a potem ona wzięła go pod ramię i szepnęła: - Chodźmy. 

      Wszystko było takie samo - i inne. To była zupełnie inna kobieta, i 
      odkrywał ją na nowo, jak za pierwszym razem. Nie było wulkanicznych 
      namiętności, ani wyrafinowanych pieszczot, zawieszających umysły na 
      drżącej pajęczynie nad przepaściami słodkiego omdlenia. Była ogromna, 
      wszechogarniająca czułość, i oboje rozpuścili się w niej. Nie było już dla 
      nich innego rytmu, prócz drżenia Ardy, przedzierającej się przez rozsypane 
      na firmamencie kłujące gwiazdy... "Jesteśmy skazani na siebie" - 
      powiedziała kiedyś. Cóż, jeśli tak jest, to dziś wyrok został wykonany. 

      - Na długo przyjechałeś do nas, do Umbaru? 

      - Nie wiem, Eli. Słowo honoru, nie wiem... Chciałbym na zawsze, ale może 
      tak się stać, że tylko na kilka dni. Tym razem, jak mi się wydaje, nie ja 
      decyduję, a Siły Wyższe. 

      - Rozumiem... Więc znowu jesteś w pracy. Potrzebujesz pomocy? 

      - Nie sądzę. Może jakieś drobiazgi... 

      - Kochany, przecież wiesz, że dla ciebie jestem gotowa na wszystko. Nawet 
      na miłość w pozycji misjonarza! 

      - No nie, takiej ofiary od ciebie nie będę wymagał - roześmiał się 
      Tangorn, dostosowując się do jej wesołości. - Chyba,że jakiś drobiazg, raz 
      czy dwa zaryzykować życie... 

      - To co innego. Więc czego potrzebujesz? 

      - Żartuję, Eli. Wiesz, te gry stały się teraz naprawdę niebezpieczne. To 
      nie są te poprzednie idylliczne czasy. Szczerze mówiąc, nawet przyjście tu 
      było zupełnym szaleństwem, chociaż niby dobrze sprawdzałem czy i kto za 
      mną idzie... Tak więc, łyknę kawy i powlokę się na miękkich nogach do 
      hotelu. 

      Na chwilę nad pokojem zawisła cisza, potem Elwiss powiedziała dziwnym, 
      bezbarwnym głosem: 

      - Tan, boję się... Jestem kobietą, wyczuwam przyszłość. Nie odchodź, 
      błagam cię... 

      Rzeczywiście zbladła straszliwie, nigdy nie widział jej w takim Stanie... 
      Nigdy? W pamięci usłużnie pojawił się obraz sprzed czterech lat: "Idziesz 
      na wojnę, Tan..." "Diabli nadali, czego się dotknę, to się kruszy" - 
      pomyślał niezadowolony. A tymczasem kobieta przylgnęła doń i nie miał 
      szans oderwać się od niej. Powtarzała: 

      - Zostań ze mną, proszę cię! Przypomnij sobie, przez wszystkie te lata 
      nigdy cię o nic nie prosiłam... Ale ustąp mi raz, tylko raz! 

      Więc ustąpił, żeby ją uspokoić. Właściwie, co to za różnica skąd pójdzie 
      na kontakt do "Morskiego konika"? A drużyna Ichneumona czekała na niego 
      tej nocy w "Szczęśliwej kotwicy" na próżno. 

      Cóż, nie pojawił się dziś - pojawi się jutro. Zamiast biegać za nim po 
      całym mieście lepiej urządzić zasiadzkę przy norze, nie ma pośpiechu; a 
      poza tym, nie należy dzielić grupy przechwytującej barona. Wszak był 
      kiedyś "trzecim mieczem Gondoru", to już nie psi fiut... Co jak co, ale 
      czekać Ichneumon potrafił. 




      Tajna służba Umbaru, wygodnie i niezawodnie ukryta w przesiąkniętych 
      zapachem tekturowego kurzu, laku i atramentu trzewiach Ministerstwa Spraw 
      Zagranicznych pod umyślnie niezrozumiałym szyldem DSD - "Departament 
      Specjalnej Dokumentacji", była organizacją niewidzialną. Państwową 
      tajemnicą był nawet adres jej lokalu sztabowego, a jest nim "Zielony Dom" 
      w zaułku Błotnym, który to dom czasem wspominany jest odpowiednio 
      ściszonym głosem w rozmowach "dobrze poinformowanych ludzi" z grona 
      senatorów i wyższych urzędników. W rzeczywistości mieści się tam tylko 
      archiwum z odtajnionymi dokumentami, które wyleżakowały się tu przez 
      zapewniony prawem okres stu dwudziestu lat. Jak się nazywa dyrektor 
      departamentu wiedzą tylko trzy osoby: kanclerz, minister wojny i generalny 
      prokurator Republiki - pracownicy firmy mają prawo zabijać tylko z nakazu 
      prokuratury, z tym że sankcję na mord otrzymują czasem wstecznie, po 
      fakcie. Imion czterech wicedyrektorów nie zna nikt poza samym dyrektorem. 

      W odróżnieniu od służb specjalnych, tworzonych na bazie policji - te z 
      reguły na zawsze zachowują ciągotki do pompatycznych administracyjnych 
      budynków na głównych ulicach stolic i do zastraszania obywateli legendami 
      o swej wszechpotędze i wszeobecności - DSD powstał raczej jako służba 
      bezpieczeństwa dużej, handlowo-przemysłowej korporacji. Dlatego zapewne 
      bardziej był zainteresowany tym, by w dowolnych okolicznościach pozostawać 
      w cieniu. Organizacyjna struktura departamentu skopiowana została z 
      zamorro - umbarskich przestępczych syndykatów: system odizolowanych 
      komórek, łączących się w sieć tylko poprzez swych dowódców, którzy z kolei 
      tworzą komórki drugiego i trzeciego szeregu. Współpracownicy firmy żyją na 
      specjalnie opracowanych legendach nie tylko za granicą, ale i w domu; 
      nigdy nie noszą broni, chyba, że wymaga tego legenda, i pod żadnym pozorem 
      nie zdradzają swej tożsamości i przynależności do organizacji. Przysięga 
      milczenia i umberto - zasada, którą niegdyś Grager wyjaśnił Tangornowi 
      jako: "Wejście - dungan, wyjście - sto", łączą jej członków w coś na 
      kształt tajnej rycerskiej kapituły. Trudno w to uwierzyć, znając umbarskie 
      nawyki, ale przez trzy wieki istnienia DSD (nawiasem mówiąc, oficjalną swą 
      nazwę firma zmienia z taką samą regularnością, jak wąż skórę) przypadki 
      zdrady w jego szeregach można było policzyć na palcach jednej ręki. 

      Zadanie departamentu polega na tym, by "wyposażać władze Republiki w 
      dokładne, aktualne i obiektywne informacje o sytuacji w kraju i za jego 
      granicami" (koniec cytatu). Wiadomo, że obiektywne może być tylko źródło 
      niezależne i nie zainteresowane wynikami swej pracy, i dlatego DSD - 
      zgodnie z prawem - tylko gromadzi informacje, ale nie uczestniczy w 
      wypracowywaniu militarnych i politycznych decyzji na nich bazujących i nie 
      ponosi odpowiedzialności za konsekwencje takich decyzji. Departament jest 
      rodzajem przyrządu pomiarowego, któremu kategorycznie zakazano wtrącania 
      się do obserwowanego procesu. Taki podział funkcji jest naprawdę mądry. W 
      przeciwnym przypadku wywiad zaczyna albo wysługiwać się władzy, 
      komunikując tylko to, co ta chciałaby usłyszeć, albo wychodzi spod 
      kontroli, a wtedy zaczynają się takie cuda, jak zbieranie kompromitujących 
      informacji o własnych obywatelach, prowokacje czy nieodpowiedzialne akcje 
      dywersyjne poza granicami, uzasadnione starannie spreparowanymi 
      komunikatami. 

      Z punktu widzenia prawa wszystko, co miało miejsce tego letniego wieczora 
      w pewnej nie rzucającej się w oczy willi, gdzie spotkali się dyrektor DSD 
      Almandin, jego pierwszy zastępca Jakuzzi zawiadujący siatką i działaniami 
      operacyjnymi w kraju, i dowódca sztabu admirała Carnero, kapitan flagowy 
      Maccarioni, miało cechy "zdrady państwowej w postaci spisku". Jego 
      uczestnicy, na tę okazję porzucając odwieczną niechęć "łapsów" do 
      "mundurowych", nie garnęli się do władzy - wcale nie; po prostu zwiadowcy 
      zbyt dobrze wiedzieli, czym skończy się dla ich małego kwitnącego kraju 
      jego pochłonięcie przez chciwy, despotyczny Gondor, i dlatego nie 
      potrafili spokojnie ulokować się na fali za władzą, obfajdaną na rzadko... 


      - Jak się ma szef, kapitanie? 

      - Całkiem dobrze. Sztylet tylko drasnął jego płuco, a plotki, jakoby 
      admirał jest umierający, rozpuszczamy my sami. Jego ekscelencja nie wątpi, 
      że za kilka tygodni będzie już na nogach i nic nie przeszkodzi mu 
      własnoręcznie dowodzić podczas operacji "Sirocco". 

      - A my niestety mamy fatalne wieści, kapitanie. Nasi ludzie donoszą z 
      Pelargiru, że Aragorn gwałtownie forsuje przygotowanie floty do agresji. 
      Według ich szacunków, będzie ona gotowa za jakieś pięć tygodni... 

      - Grom i diabli! Jednocześnie z naszą! 

      - Właśnie tak. Nie muszę panu objaśniać, że w ostatnich dniach przed 
      pełnym bojowym rozwinięciem armia i flota są zupełnie bezbronne - jak 
      homar podczas linienia. Oni przygotowują się w Pelargirze, my - w 
      Barangarze. Idziemy praktycznie łeb w łeb, można osiągnąć co najwyżej 
      przewagę jakichś dwóch, może trzech dni, ale kto te dwa dni złapie, ten 
      zgarnie przeciwnika cieplutkiego w domowych pieleszach ojczystej 
      przystani. Tylko taka jest różnica, że oni szykują się do wojny otwarcie, 
      a my ukrywamy wszystko przed własnym rządem i dwie trzecie sił tracimy na 
      maskowanie i dezinformację... Proszę powiedzieć, kapitanie, czy może pan 
      jakoś przyspieszyć przygotowanie w Barangarze? 

      - Tylko za cenę osłabienia ich utajnienia... Ale chyba będziemy musieli 
      zaryzykować, nie mamy innego wyjścia. Najważniejsze jest teraz, jak 
      zamydlić oczy tym z Nadmorskiej 12, ale to, jak rozumiem, raczej pana 
      specjalność... 

      Kiedy marynarz pożegnał się i wyszedł, szef DSD pytająco spojrzał na swego 
      towarzysza. Wywiadowcy tworzyli zabawną parę - gruby, jakby wiecznie 
      zasypiający w biegu Almandin, i chudy, dynamiczny jak barrakuda Jakuzzi. 
      Przez lata współpracy nauczyli się rozumieć siebie nawet nie w pół słowa, 
      a w pół spojrzenia. 

      - No? 

      - Mam tu materiały dotyczące szefa gondorskiej agentury... 

      - Kapitan Tajnej Straży Marandil, przykrywka - drugi sekretarz konsulatu. 

      - Właśnie ten. Rzadkie bydlę, nawet na ichnim tle... Ciekawe, czy 
      wszystkie swoje szumowiny spławili do nas, do Umbaru? 

      - Nie sądzę. W Minas Tirith ci chłopcy działają tak samo jak i tu, to ich 
      maniera. Tyle, że trupy są wrzucane nie do kanałów, a do dołów... Ale, 
      skoncentrujmy się na sprawie. 

      - Dobrze. Ten Marandil. To jest taki bukiet szlachetności... 

      - I, jak rozumiem, chcesz go zwerbować za pomocą któregoś z tych 
      kwiatuszków z bukietu.. 

      - Niezupełnie. Na to, co ma za sobą, nie uda się - Aragorn im wszystko 
      darował. A bieżące... Po pierwsze, jest żałośnie nieprofesjonalny, a po 
      drugie, zupełnie bez moralnego trzpienia i na pewno nie wytrzyma 
      uderzenia. Jeśli tylko popełni jakiś błąd, za który można go będzie 
      przydusić - jest ugotowany. A naszym zadaniem jest pomóc mu popełnić taki 
      błąd. 

      - Cóż, pracuj w tym kierunku... A na razie rzuć im jakąś kość, żeby 
      odciągnąć ich uwagę od zalewu Barangar. Oddaj im, na przykład... a nawet 
      wszystko, co mamy na agenturę Mordoru! 

      - A na co ona im teraz? 

      - Na nic, ale jak słusznie zauważyłeś, ponieważ są tak kompromitujące 
      nieprofesjonalni, to zadziała odruch rekina - najpierw potkną, a potem 
      będą się zastanawiać: "Potrzebne nam to było?" Zaczną więc dzielnie 
      patroszyć nikomu już niepotrzebną mordorską siatkę, zapomniawszy o reszcie 
      świata. No i "gest dobrej woli" z naszej strony. To nam da trochę 
      wytchnienia, a sami przygotujemy sidła na Marandila. 

      Pulchne dossier DSD na siatkę Mordoru w Umbarze zostało tego samego 
      wieczora przekazane na Nadmorską 12 i wywołało tam stan bliski euforii. A 
      między innymi podpuchami była tam i taka: "Tawerna ťMorski konikŤ, 
      jedenasta rano, nieparzysty wtorek: wziąć butelkę tequili z cząstkami 
      limony i usiąść przy stoliku w lewym tylnym kącie sali". 




      41
      Umbar, tawerna ťMorski konikŤ
      3 czerwca 3019 roku
      G dy Tangorn pchnął zbite byle jak z okrętowego poszycia drzwi wejściowe i 
      zaczął schodzić po oślizłych stopniach do sali głównej, przesiąkniętej 
      niemożliwą do usunięcia wonią gorzkiego czadu, starego potu i rzygowin, do 
      jedenastej brakowało kilku minut. Ludzi z powodu wczesnej pory było mało, 
      ale część miała już w czubie. W kącie para Chaldejów niejako z obowiązku 
      tłukła pojękującego oberwańca. Chciał pewnie zniknąć, nie płacąc, a może 
      coś gwizdnął. Na spuszczane mu manto nikt nie zwracał uwagi - czuło się, 
      że takie estradowe numery wchodzą w koszty obsługi. ťMorski konikŤ był 
      lokalem szczególnego typu... 

      Na barona nikt nie zezował - wybrany przezeń na dziś strój fartownego 
      chłoptasia wykonany był bezbłędnie: czwórka rżnących w kości Pomorzan z 
      niewyobrażalnie wielkimi sygnetami na wytatuowanych łapach wyraźnie 
      usiłowała określić położenie Tangorna w hierarchii świata przestępczego, 
      ale nie mogąc się pogodzić wrócili do przerwanej gry. Tangorn tymczasem 
      niedbale oparł się o kontuar i przyjrzał się sali, po szpanersku 
      przerzucając z jednego kąta ust do drugiego wykałaczkę z drewna 
      sandałowego o gabarytach niemal galerniczego wiosła. Nie miał złudzeń, że 
      uda mu się odkryć, kto prowadzi tu kontrobserwację, w końcu szanował 
      swoich kolegów z Mordom, ale... Przy kontuarze sączyli rum dwaj marynarze, 
      sądząc po wymowie i ubraniu mieszkańcy Anfalas, jeden zupełny młokos, 
      drugi nieco starszy. 

      - Skąd przypłynęliście, chłopy? - przyjaźnie zagadnął baron. 

      Starszy popatrzył na szczura lądowego jak na puste miejsce i nie raczył 
      odpowiedzieć. Młodszy nie utrzymał morskiego fasonu i wypalił 
      sakramentalne: 

      - Pływają gówna i ryby, a marynarze idą w rejs! 

      Ta para chyba była prawdziwa... 

      Wypełniwszy w ten sposób punkt dotyczący "rozmowy", Tańcom królewskim 
      gestem cisnął na szynkwas złotą wendotenijską njanmę: 

      - Tequili mi daj, gospodarzu, ale najlepszej! Karczmarz z obwisłymi 
      wąsami, które nadawały mu wygląda morsa prychnął: 

      - A my mamy, chłopcze, jedną. Jest ci ona i najlepsza, i najgorsza 
      zarazem. Bierzesz? 

      - A co mam zrobić... Do tego, skoro już tak idzie, nastrugaj limony na 
      zagrychę. 

      Gdy usiadł ze swą tequilą przy lewym narożnym stole, kątem oka zauważył 
      jakiś ruch w sali i natychmiast, nawet nie szacując układu, zrozumiał: 
      koniec, wpadka. Byli tu już przed nim, daje za to głowę, a to znaczy, że 
      nie on przywlókł ich na "ogonie". Sam kontakt jest "zaświetlony", 
      oczekiwali tu mordorskiego łącznika - i doczekali się... Ależ wpadł, 
      najgłupiej jak można. Czwórka "Pomorzan" rozdzieliła się - dwaj zajęli 
      pozycje przy drzwiach wejściowych, a pozostali dwaj już kierowali się do 
      niego niedbałym kołyszącym krokiem, omijając stoły i nie wyjmując prawych 
      rąk spod poły kamizel. Gdyby miał przy sobie Usypiacz, to oczywiście 
      załatwiłby tych chojraków bez problemu i nawet by ich za bardzo nie 
      pokroił. Ale bezbronny - miecz wyraźnie nie pasował do dzisiejszego 
      przebrania - stał się ich zdobyczą. Ot, masz te swoje: "Prawdziwi 
      zawodowcy nie noszą broni"! Przemknęła przez głowę kretyńska myśl: 
      trzepnąć butelką o stół i... "Co ty pleciesz - obsztorcował siebie - 
      ťtulipanŤ to nie miecz, czterech ludzi nim nie potniesz. Możesz liczyć 
      tylko na głowę... Na głowę i na Fortunę. Ale przede wszystkim należy 
      zmącić ich scenariusz i zyskać na czasie..." Tak więc nie zaczai nawet 
      podnosić się im na spotkanie. Poczekał aż przy uchu zabrzmiało 
      złowieszcze: "Ręce na stół, i siedź jak mysz pod miotłą", i odwróciwszy 
      się do mówiącego, syknął, jakby spluwając przez zęby: 

      - Idioci! Taką operację zafajdaliście... - Po czym westchnął i poradził 
      zmęczonym głosem temu z prawej: - Zamknij paszczę, durniu, bo ci Nazgul 
      wleci. 

      - Zaraz wstaniesz i pójdziesz z nami, i bez żartów - odparł tamten, ale w 
      głosie jego już rozbrzmiała nutka niepewności: twarda minastiritska wymowa 
      wyraźnie nie była tą, której się spodziewali z ust schwytanego orokuena. 

      - Oczywiście, że z wami, a z kim jeszcze. Dostaniecie po lewatywie z 
      terpentyny za to, że pchacie się gdzie popadnie, nie powiadamiając 
      Ośrodka, barany... Ale, jeśli pozwolicie - dodał z szyderczą uprzejmością 
      - dopiję to: za swoje niedoszłe kapitańskie pagony... Nie sterczcie tak 
      nade mną, jak Białe Wieże! Gdzie wam mogę uciec! Broni nie mam - możecie 
      mnie ostukać. 

      Prawy z "Pomorzan", jak wyczuł, już był gotów zasalutować. Na lewego 
      jednakże nie podziałało. Albo i podziałało, tylko lepiej znał instrukcje. 
      Przycupnął przy stoliku, naprzeciwko barona, i dał znak towarzyszowi, by 
      zajął miejsce za plecami Tangorna. 

      - Trzymaj ręce na stole, bo... sam rozumiesz. - Z tymi słowami nalał 
      baronowi szklaneczkę tequili i wyjaśnił: - Sam cię obsłużę. Dla pewności. 

      - Wspaniale - uśmiechnął się baron. W rzeczywistości nie czuł się 
      wspaniale - od frontu jeden, wpatruje się w twarz i oczy, drugi za 
      plecami, niewidoczny, w każdej chwili może przygrzać po łbie. Nic miłego. 
      - A palec też mi sam poliżesz? 

      A gdy w oczach tamtego błysnęła złość i obietnica: "Pogadamy jeszcze 
      sobie..." , pokojowo roześmiał się, jak gdyby dopiero teraz zrozumiał: 

      - Wybacz, chłopie, nie miałem nic obraźliwego na myśli. Do mnie nie 
      dotarło: przecież jesteś pewnie w tym mieście od niedawna i nie wiesz, jak 
      się pije tequilę. Pewnie myślisz - bimber, świństwo! - ale nie, nic 
      podobnego. To znaczy - tak, jeśli ktoś żłopie szklankami i bez zakąski, to 
      rzeczywiście nie do przyjęcia. Ale tak naprawdę to znakomita rzecz, byle 
      pić umiejętnie. Co jest najważniejsze? - Tangorn rozparł się na krześle i 
      przymknął powieki. - Najważniejsze przełożyć jej smak solą i kwaskiem. 
      Patrz: nakładasz na paznokieć kciuka szczyptę soli, a żeby nie spadła, 
      należy to miejsce uprzednio polizać. - Z tymi słowami sięgnął do stojącego 
      na środku stołu talerzyka z solą i papryką; "Pomorzanin" przy tym ruchu 
      sięgnął za pazuchę, ale nie wrzeszczał "Ręce na stół!" Wyglądało, że 
      uczciwie pobiera lekcję. - Teraz dotykasz soli samym koniuszkiem języka, 
      i... hopla-a! Och, diabli-diabli-diabli! Co za świństwo dają w tym 
      lokalu?! A teraz limonką ją, limonką... Dos-skonała! 

      - Albo inny, też dobry sposób... Nalej drugiego, skoro już robisz za 
      kelnera! To już nie z solą będzie, a z papryczką. - Znowu sięgnął do 
      solniczki, ale znieruchomiał w pół drogi i z rozdrażnieniem odwrócił się 
      do drugiego "Pomorzanina": - Słuchaj, koleś, daj do tyłu kapkę, co? Nie 
      mogę jak ktoś tak wali czosnkiem prosto w moje ucho! 

      - Stoję zgodnie z instrukcją - odpowiedział tamten rozeźlony. 

      "Głupcze - pomyślał baron - ťzgodnie z instrukcjąŤ to nie wolno ci przede 
      wszystkim wszczynać ze mną rozmowy. Ta wymowa: ťinstrukc-jomŤ... musi być 
      urodzony w Lebennin... Zresztą, nieważne. Ważne jest to, że stoi nie 
      dokładnie za mną, a o krok w lewo, i mierzy sześć stóp bez dwóch cali... 
      Wszystko? Tak, wszystko: głowa zrobiła co mogła, teraz kolej na 
      Fortunę..." Sekundę później Tangorn, wciąż niedbale rozwalony na krześle, 
      sięgnął palcami do talerzyka z czerwoną papryką i, nie patrząc, lekkim 
      ruchem przerzucił go przez ramię za plecy - dokładnie w twarz 
      Lebennijczyka, a jednocześnie pod stołem gwałtownie wsadził czubek buta w 
      goleń swojego rozmówcy. 

      Wiadoma rzecz: zaskoczony człowiek wykonuje wdech - tak więc teraz ten za 
      plecami miał paprykę w płucach i nie pozbędzie się jej w najbliższej 
      przyszłości. Osobnik z naprzeciwka bąknął coś jak: "U-łoj, sukinsyn!" i, 
      zwinąwszy się z bólu, runął pod stół, ale chyba nie na długo - nie udało 
      się złamać kości. Od drzwi już pędzili, wywracając krzesła, dwaj pozostali 
      - jeden z umbarskim sztyletem, drugi z kiścieniem, a Tangorn dopiero 
      szperał za pazuchą temu wijącemu się na podłodze. Spokojnie myślał, że 
      jeśli ten ukrył tam jakieś gówno typu kastet czy rzucawki, to koniec... 
      Ale nie - chwała Tulkasowi! To był wielki umbarski sztylet z tych, jakie 
      noszą przy pasach górale Półwyspu: długości pół jarda, płynnie 
      przechodzące w stożek ostrze, którym można zadawać nie tylko sztychy, ale 
      i cięcia. Żadne tam nie wiadomo co. Broń mężczyzny, nie złodzieja. 

      Jednakże spotkawszy się z parą spod drzwi pojął, że tak łatwo się nie 
      wyrwie. Chłopcy nie pękali, a bronią władali co najmniej tak dobrze jak 
      on. I gdy już lewą rękę odjęło mu po trafieniu kiścieniem, a z tyłu 
      pojawił się trzeci, kulejący, ale już zdolny do walki, baron uznał, że 
      sprawy stoją kiepsko. Zupełnie kiepsko. I zaczął walczyć poważnie, bez 
      wygłupów. 




      Ponury gondolier, otrzymawszy srebrną castamirkę, przybił do zrujnowanej 
      towarowej przystani i pojawił się po kilku minutach z nowym odzieniem dla 
      pasażera - prawdziwymi łachmanami, jeśli porównać je z eleganckim papuzim 
      strojem "fartownego chłopca", ale za to nie było na nich krwi. Tangorn, 
      przebrawszy się w biegu - żeby nie tracić czasu, ukrył zdobyczny sztylet i 
      srebrny żeton zdjęty z szyi jednego z "Pomorzan". "Karanir, kapral Tajnej 
      Straży Jego Królewskiej Mości Elessara Kamienia Elfów". Kapralowi żeton 
      już się nie przyda... "Trzeci miecz Gondoru" uszedł, pozostawiwszy po 
      sobie zabitego i dwóch rannych. Zresztą o rannych, jak można sądzić, 
      zatroszczono się odpowiednio - tajną policję w "Morskim koniku" kochano 
      nie bardziej, niż w jakiejkolwiek innej portowej spelunie dowolnie 
      wybranego Świata... 

      Sam otrzymał dwie rany - lekkie zadrapania; gorzej sprawa się miała ze 
      sparaliżowaną od uderzenia ręką, ale i to nie była najważniejsza ze spraw 
      zaprzątających w tej chwili umysł barona. W końcu ma na tę okoliczność coś 
      z Haladdinowej apteczki. Reasumujmy... Czwórka "Pomorzan" zawinęła się i 
      kropka, dopiero za jakieś dwie, trzy godziny ktoś się zainteresuje ich 
      rozpłynięciem w Umbarze. Ale ten odcinek czasu, to chyba jedyny plus w 
      jego sytuacji. Wkrótce zacznie na niego polować cała gondorska siatka i, 
      co jest o wiele poważniejsze, miejscowa policja. Są straszliwie 
      skorumpowani, ale znają się na swojej robocie - wyśmienicie. To, że w 
      "Morskim koniku" zaatakował ich stary znajomy baron Tangorn będą wiedzieli 
      przez swoich informatorów już za kilka godzin, przez co zaraz zablokują 
      port, a potem, pod wieczór, zaczną metodycznie przeczesywać miasto. W 
      gwarze zwiadowców taką sytuację, jak jego określa się mianem "trędowaty z 
      dzwoneczkiem": nie ma prawa zwrócić się o pomoc do ludzi ze swojej starej 
      "zakonserwowanej" siatki, ponieważ jego przedwojenne materiały mogły 
      zostać przekazane Ośrodkowi w Minas Tirith, ani oddać się pod ochronę 
      umbarskiej tajnej służby, bo ci mogą go osłaniać tylko, jeśli przyzna się, 
      że jest "człowiekiem Faramira", a tego na pewno nie zrobi. Najsmutniejsze 
      jest to, że stracił bezpowrotnie łączność z mordorskimi agentami, jednymi 
      ludźmi, którzy mogli pomóc mu odnaleźć Elandara... Krótko mówiąc, zawalił 
      robotę, a teraz sam nosi piętno śmierci, i to że nie ponosi żadnej winy 
      jest bez znaczenia - misja Haladdina nie może się spełnić. 

      Tak więc, nie ma ani jednego agenta, ani jednego kontaktu, ani jednego 
      punktu kontaktowego. Co więc ma? Pieniądze, dużo pieniędzy: ponad 
      czterysta dunganów w sześciu skrytkach, do tego dobrze ukryta kolczuga z 
      mithrilu, którą dał mu Haladdin do sprzedania, gdyby zawiodły skrytki 
      Sharha-Rany. Ma też kilka rezerwowych norek wcześniej przygotowanych 
      "domowym sposobem" bez powiadamiania przełożonych - mogą je wygrzebać 
      dopiero za kilka dni - i są pewne stare, ale czynne kontakty w świecie 
      przestępczym. I to chyba wszystko... Nie ma nawet Usypiacza - miecz 
      pozostał w domu Elwiss, a o powrocie na ulicę Jaspisową, jak i do 
      "Szczęśliwej kotwicy", nie ma co marzyć. 

      A gdy gondolier wysadził go w pobliżu portowych magazynów, jasne już było, 
      że jedyna racjonalna taktyka w takim supernieprzyjemnym układzie to 
      blefować na całego. Nie chować się po karaluszych szczelinach, a uderzyć 
      samemu. 




      42
      Umbar, ulica Nadmorska 12
      4 czerwca 3019 roku
      I chneumon wolnym krokiem przemierzał korytarze konsulatu. Im cięższa i 
      niebezpieczniejsza była sytuacja, tym bardziej flegmatyczny, rzeczowy i 
      uprzejmy - przynajmniej na oczach ludzi - powinien być dowódca. Tak więc, 
      sądząc po spokojnym, trwale przyklejonym do oblicza Ichneumona uśmiechu, 
      sprawy miały się fatalnie, albo i jeszcze gorzej. 

      Rezydenta, kapitana Marandila, zastał w jego gabinecie. 

      - Życzę zdrowia, panie kapitanie! Porucznik Ichneumon, oto mój żeton. 
      Wykonuję u was, w Umbarze, całkowicie tajną misję Ośrodka. Żałuję, ale 
      powstały pewne komplikacje... 

      Marandil nawet nie raczył oderwać oczu od swoich paznokci; całym sobą 
      dawał do zrozumienia, że zadra na małym palcu lewej ręki zajmuje go 
      znacznie bardziej niż komplikacje jakiegoś przyjezdnego agenta. W tym 
      momencie drzwi otworzyły się i porucznika bezceremonialnie odsunął na bok 
      chłoptyś o niemal siedmiu stopach wzrostu. 

      - Pora zaczynać, szefie! Dziewczyna, palce lizać! 

      - A wy już tam polizaliście czegoś słodziutkiego... - niby ganił, ale w 
      gruncie rzeczy zachowywał taką niewymuszoną, domową atmosferę kapitan. 

      - Ależ skąd! "Prawo pierwszej nocy" ma senior, a my już tam po kolei... 
      Ale panienka już jest rozebrana i czeka niecierpliwie. 

      - No to chodźmy, bo jeszcze zmarznie, czekając! Chłoptyś zarechotał, a 
      kapitan zaczął wyłazić zza biurka, ale natknął się na spojrzenie 
      Ichneumona i zobaczył w tym wzroku coś takiego, że nagle zechciał 
      wyjaśnić: 

      - To z nocnego połowu, z agentury Mordoru! I tak, ścierwo, w kanale 
      wyląduje... 

      Ichneumon obojętnie oglądał kaflowy sufit gabinetu ("Co za brak gustu!") i 
      poważnie obawiał się, że nie powstrzyma zalewającej go fali szału, która 
      wypłynie przez źrenice. Oczywiście - wywiad to okrutna zabawa, a 
      przesłuchanie trzeciego stopnia, to przesłuchanie trzeciego stopnia; 
      "dziewczynka" powinna wiedzieć, na co się waży, kiedy wplątywała się w te 
      gierki, to jest uczciwe i zgodne z regułami... Ale niezgodne z regułami, 
      absolutnie niezgodne z regułami jest to, jak zachowują się jego koledzy po 
      fachu, ta "słodka para": jakby nie pod pagonami służyli, a pod... Zresztą, 
      diabli by ich wszystkich - zaprowadzenie porządku w regionalnych sieciach 
      nie wchodzi w zakres obowiązków "Feanora". Przynajmniej na razie. Więc 
      porucznik ponownie zwrócił się do Marandiła, przybierając tak przekonujący 
      ton, że każdy choć trochę myślący człowiek zrozumiałby, że to koniec, 
      dalej już nie można. 

      - Proszę o wybaczenie, panie kapitanie, ale to sprawa nie cierpiąca zwłoki 
      - może mi pan wierzyć na słowo. A z tym zajęciem - skinął w kierunku 
      chłoptysia - pańscy podwładni znakomicie poradzą sobie i bez pana. 

      Chłoptyś aż się zachłysnął rechotem i, wyraźnie popierany uśmieszkiem 
      szefa, leniwie rzucił: 

      - Daj spokój, poruczniku! Wiadoma sprawa - trzy czwarte spraw rozwiązują 
      się same, a reszta jest po prostu nierozwiązywalna. Wal lepiej z nami do 
      piwniczki. Tobie, jako gościowi dziewczątko da poza kolejką. Chcesz - to 
      ona ci poliże, a jak nie, to ty jej... 

      Marandil z niemą rozkoszą obserwował, jak się załatwia stołecznego 
      wizytanta. Oczywiście, trzeba będzie mu pomóc, nic się nie poradzi, ale 
      niech najpierw poczuje jak należy: w Umbarze jesteś, gościu miękki, nikim, 
      a nazywasz się - nikt... 

      - Jak ty stoisz w obecności starszych stopniem? - odezwał się bezbarwnym 
      głosem Ichneumon. Zmierzył spojrzeniem chłopaka i zatrzymał spojrzenie na 
      czubkach jego butów. 

      - A bo co? Normalnie chyba stoję - nie padam z nóg! 

      - Niezły pomysł... - oświadczył w zamyśleniu porucznik i lekkim jak 
      tanecznepas krokiem ruszył do przodu. Był niższy od swego przeciwnika o 
      głowę i niemal dwukrotnie węższy w ramionach, tak więc tamten uderzył nie 
      z całej siły - pięść miał wielkości odważnika, odrobinę za mocno stuknie i 
      zatłucze jak muchę... Uderzył i zamarł zdumiony: Ichneumon nie to, żeby 
      się uchylił od uderzenia czy wycofał - po prostu zniknął, dosłownie 
      rozpłynął się w powietrzu. Chłoptyś stał z wytrzeszczonymi oczami, póki z 
      tyłu ktoś nie klepnął go w ramię: "Hej!", a ten odwrócił się, bęcwał... 

      Ichneumon przekroczył rozpostarte na podłodze ciało - z obrzydzeniem, 
      jakby to był stos nawozu - zatrzymał się przed odruchowo cofającym się za 
      biurko Marandilem, w oczach którego kotłowała się wyraźna panika, i oschle 
      zauważył: 

      - Coś podwładni się tu wywracają z byle powodu. Nie dajecie im jeść, czy 
      co? 

      - Ostry z ciebie gość, poruczniku! - zdobył się na uśmiech zapytany. - Nie 
      złość się: po prostu chcieliśmy zobaczyć cię w akcji... 

      - Tak właśnie to odebrałem. Czy uważamy temat za zamknięty? 

      - A czy ty nie jesteś przypadkiem z tych... jak ich tam ninjokwe 

      - To inna technika, choć zasada jest taka sama... Wróćmy jednak do naszych 
      spraw. Co do piwnicznych rozrywek: obawiam się, że przyjdzie panu tu 
      posiedzieć, bo - proszę wybaczyć płaski kalambur - tam pana nie stanie. 
      Proszę polecić swoim ludziom, zęby zaczynali bez pana. I niech też zabiorą 
      stąd tego chamowatego młodzieńca. 

      Za wino, jak i za kawę Ichneumon podziękował, i od razu przeszedł do sedna 
      sprawy: 

      - Wczoraj wasi ludzie usiłowali ująć w "Morskim koniku" barona Tangorna. 
      Co to ma znaczyć? Czy pan aby czasem nie zapomniał, że Ithilien jest 
      wasalem gondorskiej korony? 

      - Ależ nie mieliśmy pojęcia, że to Tangorn! Po prostu on się pojawił na 
      przechwyconym przez nas kontakcie, więc chłopcy zdecydowali, że to jest 
      ten łącznik. 

      - Aha... - Ichneumon na krótką chwilę przymknął powieki. Cóż, to zmienia 
      postać rzeczy... Teraz już nie ma żadnych wątpliwości, że baron jest mocno 
      związany z Mordorem. Zresztą, dla Mordoru też już jest nieprzydatny... 

      - Proszę się nie niepokoić, ujmiemy go jeszcze przed wieczorem. W 
      poszukiwaniach uczestniczą nie tylko nasi ludzie, ale również policja 
      Umbaru. Znaleźli już jedną jego norę, porzucił ją dosłownie pół godziny 
      przed ich przyjściem. 

      - To właśnie jest celem mojej wizyty. Natychmiast proszę przerwać 
      poszukiwania barona Tangorna. Policji proszę nakłamać, że niby doszło do 
      nieporozumienia, brak łączności dwóch bratnich służb specjalnych. Jednym 
      słowem: "Kto się czubi - ten się lubi". Zwłaszcza, że to w pewnym stopniu 
      odpowiada rzeczywistości. 

      - Nie rozumiem pańskiego poczucia humoru! 

      - Wcale pan nie musi, kapitanie. Zna pan tę sygnaturę "RUN"? - Marandil 
      zerknął na jedwabny papier w ręku porucznika i wyraźnie zbladł. - Baronem 
      zajmuję się ja, i pańskich ludzi to zupełnie nie dotyczy. Proszę ich 
      odwołać, a co najważniejsze - powtarzam - natychmiast powiadomić umbarską 
      policję: jeśli Tangorn trafi w ich ręce, a nie w moje, to będzie to 
      katastrofa, za którą obaj odpowiemy głowami. 

      - Ale, panie poruczniku... On już zabił czworo moich ludzi! 

      - Słusznie zrobił - wzruszył ramionami Ichneumon. - Durnie, którzy 
      zaczynają się kumplować z zatrzymanymi należy zabijać. Na miejscu... Teraz 
      tak: pan ucina wszelkie aktywne poszukiwania Tangorna i spokojnie czeka. 
      Niewykluczone, że w najbliższym czasie on się sam ujawni... 

      - "Ujawni się sam"? Przecież nie jest psychiczny. 

      - Wcale nie. Po prostu, sądząc z okoliczności, trafił w sytuację bez 
      wyjścia. A baron - jak go sobie wyobrażam - należy do ludzi skłonnych do 
      gry na całego... Tak więc, jeśli dojdzie do pana coś takiego natychmiast 
      proszę powiadomić mnie. Podnieście na maszcie konsulatu proporczyk Dol 
      Amroth, i wkrótce pojawi się ktoś po informacje, po czym na zawsze 
      zapomnicie o tym, że słyszeliście takie imię - Tangorn. Jasne? 

      - Tak jest! Proszę posłuchać, panie poruczniku, wygrzebaliśmy, że miał tu 
      wcześniej kobietę... 

      - Jaspisowa 7, o tej mówimy? 

      - Tak... - przyznał rozczarowany Marandil. - Więc pan już wie? 

      - Oczywiście. Wydaje mi się, że spędził tam przedwczorajszą nockę. I co 
      dalej? 

      - No to trzeba nią potrząsnąć? 

      - Tak? I co pan ma nadzieję wytrząsnąć? - Ichneumon skrzywił się. - W 
      jakich pozycjach uprawiali miłość i ile razy w nocy miała orgazm? Co ona 
      jeszcze może panu opowiedzieć? Tangorn nie jest idiotą, żeby wprowadzać 
      kochankę w swoje służbowe sprawy. 

      - Ale mimo wszystko... 

      - Kapitanie, powtórzę raz jeszcze: proszę wyrzucić z głowy wszystko, co 
      wiąże się z Tangornem - to są teraz moje problemy, nie pańskie. Jeśli 
      spotka pan Tangorna na ulicy proszę przejść na drugą stronę, a potem po 
      prostu wciągnąć na maszt dol amrotskiego Łabędzia, dobrze? I przy okazji - 
      co do pańskich problemów: pan teraz wytrząsa, tak zrozumiałem, starą 
      mordorską siatkę. Proszę mi wybaczyć głupie pytanie, ale po co? 

      - Jak to "po co"? 

      - Tak. W czym, proszę mi wytłumaczyć, przeszkadzała panu? A jeśli nawet, 
      to dlaczego zaczął ich pan wyłapywać, zamiast trzymać od kloszem i 
      "wyświetlić" kontakty? 

      - Spieszyliśmy się, bo gdyby DSD prowadził podwójną grę... 

      - DSD?! Więc to oni wam cisnęli tę mordorską siatkę? 

      - No tak! "Gest dobrej woli". 

      - Kapitanie, przecież to bajki dla umysłowo opóźnionych dzieci! Czy nie 
      zechce pan jeszcze raz pomyśleć, po co zrobili wam taki królewski prezent? 
      Czego od was chcą w zamian? Dobra, to już - jak powiedziałem - wasze 
      problemy, róbcie co chcecie. Żegnam uprzejmie! 

      Ichneumon skierował się do drzwi, ale w połowie drogi nagle odwrócił się: 

      - I jeszcze jedno. Uprzedzając pańską służbową gorliwość, kapitanie... - 
      Zawahał się na chwilę, jakby wyszukiwał odpowiedniego słowa. - Tak więc, 
      jeśli ktokolwiek z twoich ludzi podejdzie do domu na Jaspisowej bliżej, 
      niż na trzy strzały z łuku, nakarmię cię omletem z własnych jaj. Rozumiesz 
      mnie? 

      Skrzyżowali spojrzenia tylko na chwilę, ale Marandilowi wystarczyło to, by 
      zrozumieć, że z całkowitą pewnością nakarmi. 

      Przewidywania Ichneumona spełniły się następnego dnia. Marandil otrzymał 
      wiadomość, że pilnie chce się z nim spotkać jeden z pracowników 
      operacyjnych policji Umbaru, inspektor Waddari. Inspektor nie znajdował 
      się w gronie tych policjantów, co to, nie kryjąc się, pracowali dla 
      konsulatu Gondoru, ale miał niezłe wyobrażenie o wszystkich tych gierkach. 
      Był to stary i doświadczony wywiadowca zorientowany w podszewce życia jak 
      mało kto. Zarówno z powodu wieku, jak i kwalifikacji od dawna już powinien 
      nosić pagony komisarza - z tego też powodu "brał w łapę" bez najmniejszych 
      skrupułów. Należy zauważyć, że korupcja w policji umbarskiej w ogóle 
      uświęcona była wielowiekową tradycją, a policjant czy celnik, nie biorąc 
      łapówek, wywoływał zaniepokojenie nie tylko kolegów i przełożonych, ale i 
      uczciwych obywateli. "Nie, chłopaki, do tego gada nie można się plecami 
      odwrócić". Waddari jednak różnił się od swych kolegów po fachu tym, że 
      otrzymane honorarium odpracowywał uczciwie i do końca, bez uciekania się 
      do tekstów o "obiektywnych trudnościach". 

      - Wasi ludzie, panie sekretarzu, szukali niejakiego Tangorna, ale wczoraj 
      poszukiwania zostały niespodziewanie przerwane. Czy pana jeszcze 
      interesuje ten człowiek? 

      - N-no-o... Chyba tak - ostrożnie wychylił się w jego kierunku Marandil. 

      - Jestem gotów podać panu dokładne miejsce jego pobytu dzisiejszego 
      wieczoru. Jeśli dogadamy się co do ceny... 

      - Czy mogę wiedzieć, skąd ma pan tę informację? 

      - Może pan. Przysłał do mnie list i wyznaczył mi spotkanie. 

      - A dlaczego postanowił pan zdradzić swego potencjalnego klienta? 

      - Nawet mi to nie przyszło do głowy. Po prostu w opisanych przez niego 
      warunkach spotkania nigdzie nie jest powiedziane, że nie mogą o nim 
      wiedzieć osoby postronne. A skoro Tangorn nie przewiduje takiej 
      ewentualności, to jest zwyczajnym głupcem, z którym nie warto mieć do 
      czynienia. 

      - Hmm... I ileż pan chce? 

      - Trzy dungany. 

      - Ile?! Chłopie, chyba zupełnie zwariowałeś?! Zerwała ci się przekładnia 
      na realia? 

      - Ja proponuję, a... 

      - Ja, jeśli chcesz wiedzieć, w ogóle na to kładę i dalej jadę... 

      - A ty mi tu kitu nie wciskaj - jestem operem, a nie jakimś frajerem! 
      Półtorej doby ryjecie ziemię nosami, a potem nagle: "Ach, 
      zmyłeczka-pomyłeczka!" Każdy dureń wie, że tego kaczora poszukuje teraz 
      inna drużyna, a umbarska policja została na boku... Tak więc, będę musiał 
      sam się skoncentrować i wywiedzieć, kto tam depcze temu facetowi po 
      piętach. Ale czas ucieka! 

      - Dobra: dwa. 

      - Powiedziane trzy, znaczy trzy. Co to, o fistaszki na bazarze się 
      targujemy? I nie zaciskaj tak dupy, przecież to nie twoje prywatne 
      pieniążki lecą. 

      - Dobra, dobra! Dwa z mety, a trzeci - jak go weźmiemy, według twego 
      namiaru. 

      - O, nie! Ja powiem gdzie i kiedy, a cala reszta to już twój problem. Mnie 
      to zwisa i trzepoce. Trzy, i to już. 

      - Fajnie, a jak po prostu mnie kiwniesz? 

      - Posłuchaj, jesteśmy poważnymi, dorosłymi ludźmi. Nie jestem portowym 
      menelem, co za butelkę sprzedaje mapę ze współrzędnymi pirackiego skarbu. 

      Schowawszy monety do kieszeni, Waddari zaczął instruować Marandila: 

      - Wiesz, gdzie jest plac Castamira? 

      - To ten, gdzie na środku jest jezioro z trzema wpadającymi do niego 
      kanałami? 

      - Właśnie ten. Jezioro jest okrągłe, sto pięćdziesiąt jardów średnicy, 
      kanały wpadają pod kątem stu dwudziestu stopni - na dwunastej, czwartej i 
      ósmej godzinie według cyferblatu, jeśli liczymy od rostralnych kolumn. 
      Nabrzeże jeziora jest poprzecinane schodami schodzącymi do wody - po dwie 
      pary na każdym odcinku między kanałami, łącznie sześć. O siódmej wieczorem 
      mam być na tych schodach, które stykają się z kanałem na godzinie ósmej, 
      ubrany w purpurową pelerynę i kapelusz z czarnym plumażem. Na jednym z 
      kanałów pojawi się wynajęta gondola - wodny przewoźnik. Gondolier zabierze 
      mnie, i dalej będzie płynął zgodnie z moimi wytycznymi. Ja mam poruszać 
      się gondolą od schodów do schodów, ale nie kolejno, wzdłuż brzegu, a 
      przecinając jezioro: siódma godzina - jedenasta godzina - trzecia godzina, 
      i tak dalej. Wszystko jasne? 

      - Najzupełniej. 

      - O tym czasie nie ma praktycznie ruchu na jeziorze, jeśli pojawią się 
      inne gondole, to mam przycumować i poczekać, póki nie wpłyną do kanałów. 
      Tangorn zejdzie z którychś schodów - jeśli, rzecz jasna, przekona się, że 
      nie ma zasadzki - i wsiądzie do mojej gondoli. Będzie przebrany i 
      ucharakreryzowany. Poznamy go, gdy wyjmie z zanadrza fioletową chusteczkę 
      i dwukrotnie nią machnie. I to wszystko. Ster w twoje ręce, sekretarzu. 
      Powodzenia. 

      Waddari wstał i ruszył do wyjścia z kawiarni, gdzie odbyło się spotkanie. 
      Po drodze przemknęła mu myśl: "Głowę dam sobie obciąć, że owinie ich 
      dokoła palca..." 

      Kapitan zaś, wróciwszy do konsulatu, po pierwsze, wypełnił księgowy dowód 
      wypłaty na wydatki agenturalne: 4 (słownie - cztery) dungany. Zamierzał 
      napisać "pięć", ale powstrzymał się: chciwość może frajera zgubić, 
      natomiast ptaszęta po ziarnku dziobią, a syte są... No to jak, podnosić 
      flagę Dol Amroth i oddać Tangorna na tacy temu stołecznemu cwaniakowi? "A 
      wiesz co? Jeż ci w zadek, a nie koronną operację - zdecydował 
      niespodziewanie. - Taki rozkład jaki dziś wypadł, przychodzi raz w życiu. 
      Schwytam go sam, a zwycięzców się nie sądzi". Przypomniał sobie nagle oczy 
      Ichneumona i wstrząsnął nim dreszcz. A może, niech go diabli? "Nie - 
      uspokoił siebie. - Sprawa jest czysta i pewna, bez pudła: mam dokładny 
      czas i miejsce spotkania, mam trzydziestu dwóch pracowników operacyjnych i 
      pięć godzin na przygotowania - a w ciągu pięciu godzin, jak pamiętam. 
      Demiurg Aritan stworzył Ardę z całym jej nadzieniem: wodę z rybami, 
      powietrze z ptakami, ziemię ze zwierzętami, ogień ze smokami i człowieka z 
      wszystkimi jego ohydztwami..." 




      43
      Umbar, plac Castamira Wielkiego
      5 czerwca 3019 roku
      I le naliczyłeś, Jakuzzi? 

      - Trzydziestu dwóch. 

      - A ja widzę tylko tuzin... 

      - Wolałbym nie wskazywać ich palcem... 

      - Ależ, niech cię Jedyny broni, kochaneczku! W końcu jesteś operem, a ja 
      tylko analitykiem, już chociażby z tego powodu masz o wiele więcej atutów 
      w ręku, niż ja. - Almandin spokojnie odchylił się na oparcie plecionego 
      krzesła, smakując wino; siedzieli pod pasiastym płóciennym dachem jednej z 
      licznych małych kafejek na placu Castamira, niemal pod rostralną kolumną 
      całą naszpikowaną odciętymi dziobami gondorskich okrętów, i leniwie 
      obserwowali przepływ wieczornego tłumu. - Cóż, jeśli naprawdę jest ich 
      trzydziestu dwóch, to Marandil wyprowadził na akcję cały skład 
      rezydentury, prócz ochrony obiektu... A - nawiasem mówiąc - naszego 
      solenizanta nie widzisz czasem? 

      Jakuzzi jeszcze raz obrzucił spojrzeniem wypełnione tłumem nadbrzeżne 
      deptaki brudnawego, okrągłego jeziora. Szlachetni panowie i morscy 
      oficerowie, Straganiarze i wymalowane ulicznice, muzykanci i wróżbiarze, 
      żebracy i złodziejaszki... Pracowników gondorskiej rezydentury rozpoznał 
      wśród nich błyskawicznie, choć niektórzy zamaskowani byli, trzeba im 
      przyznać, nadzwyczaj udanie, ale barona ku swojemu wyraźnemu 
      niezadowoleniu, nie potrafił wykryć. Chyba, że... Nie, to głupie. 

      - Wygląda, że go tu nie ma. Pewnie też oszukał tych chłopaków i cichuteńko 
      dał nogę. 

      - Owszem, tak by postąpił profesjonalista - skinął głową Almandin. - Ale 
      baron będzie działał inaczej. Założymy się? 

      - Zaraz... - Zastępca dyrektora do spraw operacyjnych zatroskany popatrzył 
      na swego przełożonego. - Więc pan uważa, że Tangorn jest dyletantem? 

      - Nie dyletantem, drogi mój Jakuzzi, a amatorem. Wyczuwa pan ten niuans? 

      - Przyznaję, że nie bardzo... 

      - Profesjonalista to nie ten, kto w stopniu doskonałym posiadł technikę 
      rzemiosła, bo to akurat baron ma opanowane bezbłędnie, a ten, kto 
      otrzymawszy zadanie, zawsze doprowadzi do pożądanego wyniku bez względu na 
      zaistniałe okoliczności... A baron - tak wyszło - nigdy nie pracował za 
      pieniądze. Nie jest związany ani przysięgą, ani umberto i przyzwyczajony 
      jest do niesłychanego komfortu: robienia wyłącznie tego, co uważa za 
      słuszne. I jeśli okaże się, że rozkaz przeczy jego wyobrażeniom o honorze 
      i sumieniu, to on po prostu nie będzie go wykonywał. Będzie miał w nosie 
      konsekwencje dla siebie osobiście i dla sprawy. Sam pan rozumie - miejsce 
      takiego człowieka jest nie w szeregach służby wywiadowczej, a w 
      wendotenijskim klasztorze... 

      - Chyba rozumiem, co pan ma na myśli - skinął w zamyśleniu głową Jakuzzi. 
      - Baron żyje w świecie moralnych stereotypów i zakazów, nie do pomyślenia 
      dla nas, zawodowców... Wie pan co? Odświeżałem sobie w pamięci jego 
      dossier i natknąłem się na ciekawą rozmowę - przyjacielska rozmowa po 
      pijaku. Zapytano go, czy jest zdolny uderzyć w razie konieczności kobietę? 
      On przez jakiś czas zastanawiał się, i to zupełnie serio, a potem 
      przyznał, że zabić może by i dał radę, ale uderzyć - nigdy, w żadnej 
      sytuacji... Zresztą, jego teczka w ogóle jest zabawna. Powiem panu, że to 
      nie dossier, a jakiś literacki pamiętnik: niemal połowa tego to wiersze i 
      artystyczne przekłady. Pomyślałem wtedy, że takiego pełnego wydania takato 
      Tangorna, jak ma nasz departament, nie znajdziesz nigdzie na świecie... 

      - Szkoda tylko, że będziemy mogli je opublikować nie wcześniej niż za sto 
      dwadzieścia lat, zgodnie z prawem o odtajnieniu... O! Gondola... No to 
      jak? Zakładamy się, że wykręci jakiś szalony numer i ostatecznie okręci 
      sobie wszystkich dokoła palca? 

      - Mnie się wydaje, że raczej powinniśmy się modlić o przychylność Fortuny, 
      a właściwie o błąd Marandila... 

      Mała trzymiejscowa gondola przycumowała do schodzących ku wodzie stopniom, 
      żeby wziąć na pokład jegomościa w purpurowym płaszczu i kapeluszu z 
      czarnym pióropuszem, a następnie zaczęła wolno przecinać toń jeziora. W 
      tym momencie na twarzy Jakuzziego pojawił się jakiś senny wyraz; wyjął z 
      kieszeni złocony sangwinowy ołóweczek, nakreślił nim kilka słów na 
      serwetce, odwrócił ją tekstem do dołu i mówiąc: "Dobra. Można 
      obstawiać...", przekazał ołówek Almandinowi. Ten również coś napisał i 
      obaj, nie odzywając się do siebie, zaczęli przyglądać się rozwojowi 
      wypadków. 

      Gondola opisała niezupełnie zamknięty trójkąt i wróciła do schodów, 
      sąsiadujących z tymi, skąd zaczęła swoją trasę. Miejsce to było okupowane 
      przez grupę trędowatych, okutanych w pasiaste chałaty - tu żebrali o 
      wsparcie. "Zimny trąd" jest chorobą śmiertelną i nieuleczalną, jednakże w 
      odróżnieniu od "gorącego" praktycznie nie zakaźną - można się nią zarazić 
      tylko zgniatając jeden z tych małych wyprysków, którymi pokryte są twarz i 
      ręce chorego, lub na przykład pijąc mleko z tego samego kubka. Dlatego 
      chorzy nigdy nie byli usuwani ze skupisk ludności, a khandyjscy hakimianie 
      uważali ich nawet za szczególnie miłych Bogu. Dzień po dniu te żałosne 
      postacie owinięte w pasiaste chałaty, bezgłośnie domagały się litości 
      przechodniów i jakby przypominały im: porównajcie to z tym, co się wam 
      wydaje nieszczęściem w waszym codziennym życiu... Trędowaci trwali w takim 
      bezruchu, że wydawało się, iż tworzą jakąś architektoniczną kompozycję, 
      coś jakby wymyślne pachołki do cumowania gondol. Dlatego, gdy jedna z tych 
      owiniętych tkaniną postaci wstała i, nieco kulejąc, ruszyła po schodach, 
      stało się jasne - oto, zaczęło się... 

      Trędowaty wszedł na górny stopień, w jego dłoni pojawiła się wyciągnięta z 
      rękawa fioletowa chusteczka. W tej samej chwili grupa gapiów, kręcących 
      się wokół ulicznego sztukmistrza, który żonglował trzema sztyletami o 
      jakieś dwadzieścia jardów od schodów, rozpadła się: dwaj runęli w prawo i 
      w lewo, odcinając człowiekowi w chałacie drogę ucieczki, a dwaj inni i sam 
      sztukmistrz, chwyciwszy fruwające w powietrzu kindżały, rzucili się wprost 
      ku zdobyczy. Teraz stało się jasne, że człowiek ów trochę źle obliczył 
      odległość: zaczął schodzić ku wodzie, gdy gondola była za daleko - jakieś 
      piętnaście jardów od brzegu. Zresztą, może by i zdążył wskoczyć do łódki i 
      uratować się, ale przeszkodziło tchórzostwo pasażera w płaszczu i 
      kapeluszu, który, widząc trzech uzbrojonych prześladowców, wystraszył się 
      tak mocno, że gondolier, ulegając jego panicznej gestykulacji, zaczął 
      wiosłować do tyłu, porzucając wspólnika pasażera na brzegu. Człowiek w 
      chałacie rozpaczliwie miotał się na najniższym stopniu schodów - ratunku 
      znikąd... Po kilku sekundach dopadli go "gapie". W mgnieniu oka wykręcili 
      mu ręce na plecy, a "żongler" niemal bez zamachu przysolił mu w wątrobę i 
      natychmiast, jednym jakby ruchem, kantem dłoni w szyję. I już, po 
      wszystkim. "Za tyłek, i do suki". 

      Jednakże, gdy "trędowatego" zaczęli wlec ze schodów na nadbrzeże, dokoła 
      zgromadził się oburzony tłum: do takiego traktowania chorych żebraków 
      mieszkańcy Umbaru nie byli przyzwyczajeni. Dwaj przypadkowi hakimianie w 
      żółtych tiubietiejkach pielgrzymów natychmiast zaczęli bronić "bożego 
      człowieka" i awantura zaczynała powoli przeradzać się w bójkę. Ludzie 
      Marandila ze wszystkich końców placu walili - ramię do przodu - przez 
      gęstniejący tłum do miejsca wydarzeń, a gdzieś w oddali już rozlegał się 
      szarpiący nerwy trel policyjnego gwizdka... Człowiek w purpurowej 
      pelerynie w tym czasie wysiadł na brzeg, o trzy pary schodów od miejsca 
      awantury, opuścił gondolę i niespiesznie zaczął się oddalać. Z daleka 
      widać było, że los fałszywego trędowatego wcale go nie obchodzi. 

      - No, jak się panu podobał spektakl, drogi mój Jakuzzi? 

      - Wspaniały. Naprawdę w osobie Tangorna straciliśmy znakomitego 
      reżysera... 

      W wyrazie twarzy zastępcy dyrektora do spraw operacyjnych nic się niby nie 
      zmieniło, ale Almandii znał tego człowieka od wielu lat, i dlatego 
      widział, że straszliwe napięcie, w jakim ten przebywał przez ostatnie 
      dziesięć minut, rozmyło się, a w kącikach ust pojawił się nawet cień 
      triumfującego uśmiechu. Cóż, to w końcu i jego zwycięstwo... Jakuzzi 
      tymczasem zatrzymał przechodzącego obok kelnera: 

      - Przyjacielu, butelkę nurneńskiego! 

      - Nie boisz się wystraszyć Fortuny? 

      - Wcale. Wszystko już się dokonało, i mamy już Marandila w kieszeni. 

      Oczekując na wino, z zainteresowaniem przyglądali się, jak rozwija się 
      sytuacja na nadbrzeżu. Bójka niespodziewanie się skończyła, choć rejwach 
      chyba nawet się nasilił, a na miejscu awantury utworzyła się wolna 
      przestrzeń, pośrodku której leżał człowiek w chałacie, usiłując wstać na 
      nogi. "Gapie" i "żongler" całkowicie stracili zainteresowanie swą 
      zdobyczą: nie tylko wypuścili ją z rąk, ale gwałtownie odskoczyli do tyłu. 
      Jeden z nich oglądał swoje dłonie, a na twarzy miał wypisane przerażenie. 

      - Widzi pan, do chłopaków dotarło w końcu, że trędowaty jest prawdziwy! A 
      nie jest to ten przypadek, o którym się mówi "lepiej późno, niż wcale"... 
      Łapiąc go, na pewno rozgnietli masę ropni na rękach i wysmarowali się po 
      czubki głów osoczem, tak więc - cała trójka już jest martwa... Reagują 
      bardzo emocjonalnie, ale trudno mi ich osądzać... Dowiedziawszy się, że 
      zostało im kilka miesięcy życia, jeśli to w ogóle można nazwać życiem, 
      mogli stracić głowy. Trudno jest zachować kamienny spokój. 

      - Trędowaty, mam nadzieję, nie został pokrzywdzony? 

      - Och, na pewno nie! Sądzę, że każdy szturchaniec zaowocował co najmniej 
      castamirką: Tangorn nie jest z tych bęcwatów, co to usiłują zaoszczędzić 
      na drobiazgach... Jak to się mówi u nich, tam na Północy, nie próbuje się 
      "z gówna zbierać śmietany", czy tak? 

      Gdy złote nurneńskie małymi gejzerami zakipiało w kieliszkach, Jakuzzi 
      bezczelnie - mógł sobie na to dziś pozwolić - zapytał: 

      - Kto płaci? 

      Almandin skinął głową i odwrócił swoją serwetkę, potem porównał oba zapisy 
      i uczciwie przyznał: 

      - Będę musiał ja. 

      Na jego serwetce napisane było jedno słowo: "Gondolier", a jego zastępca 
      napisał: "Gondolier - T. Na brzegu odbędzie się akcja osłonowa". 





      44
      G dy na nadbrzeżu ucichły ostatnie odgłosy awantury, a trędowaty zajął swe 
      normalne miejsce, Almandil zapytał: 

      - Słuchaj, a gdybyś to ty był na miejscu tego bałwana Marandila? Nie 
      pytam: czy potrafiłbyś ująć barona, bo to uwłaczające pytanie, ale ciekawi 
      mnie, ilu ludzi byś potrzebował? W porównaniu do tych trzydziestu dwóch? 

      Jakuzzi milczał pół minuty, obliczał coś, przypatrując się nadbrzeżu, a 
      potem orzekł: 

      - Trzech. Przy tym wcale nie trzeba by było angażować jakichś wspaniałych 
      fechmistrzów czy innych mistrzów walki wręcz. Musieliby tylko mieć 
      podstawy pracy z jedwabną siecią. Widzi pan - wszystkie trzy kanały 
      wpadają do jeziora pod niskimi mostkami: ich prześwity to mniej niż 
      dziesięć stóp. Stawiam na każdym z nich po jednym człowieku. To, że 
      przedmiotem akcji jest gondolier, wiadomo, ale i tak mielibyśmy umówiony 
      system sygnalizacji... Gdy przepływa pod mostkiem, oper rzuca sieć, potem 
      skok na dół, do gondoli, i ukłucie igłą zanurzoną wcześniej w soku 
      mancenilli... Pan miał całkowitą rację, szefie: ten jego zamysł to 
      najczystsza afera obliczona na durnia. Manewr osłonowy z trędowatym był 
      niezły, ale to nie zmienia sedna sprawy... Żaden zawodowiec nie wsadzi w 
      ten sposób łba w pętlę. To rzeczywiście amator - wspaniały i fartowny. Uda 
      mu się raz, drugi, ale za trzecim skręci sobie kark... 

      - Popatrz - przerwał mu Almandił, wskazując palcem na przeciwległy koniec 
      placu - nasz niezastąpiony Waddari już chwyta biednego Marandila za różne 
      takie czułe miejsca... Ten nie odpuści nikomu! A przy okazji. Sam 
      pójdziesz werbować kapitana, czy poślesz kogoś ze swych ludzi? 




      Kafejka była identyczna jak ta, w której siedziało szefostwo DSD: takie 
      same plecione krzesła, taki sam pasiasty dach - tylko atmosfera przy 
      stoliku była znacznie mniej świąteczna. Gondorski rezydent był po prostu 
      załamany: nie odrywając spojrzenia od leżącego na obrusie żetonu - 
      "Karanir, kapral Tajnej Straży Jego Królewskiej Mości Elessara Kamienia 
      Elfów" - kiwał głową, wsłuchując się w słowa Waddariego: 

      - Tak więc, baron dziś po prostu sprawdzał czy w "Morskim koniku" łapano 
      go przypadkowo, czy to zaplanowana akcja. Teraz już wie wszystko i 
      przekazuje panu ten żeton, a słowami oto dosłownie co: "Ja was nie 
      ruszałem, ale skoro chcecie wojny, to ją macie. A skoro mało wam siedmiu 
      nieboszczyków, to otwieram sezon polowań na waszych ludzi w całym Umbarze. 
      Jeszcze zobaczycie, co to znaczy samotny mistrz przeciwko zgrai obdartych 
      darmozjadów". Zresztą, to już pana z nim rozliczenia, mnie to nie rusza. 
      Ale my mamy jeszcze pewną sprawę... 

      - Jaką znowu sprawę? - Marandilowi, jak się wydaje, było już wszystko 
      jedno. Nawet jego "goryle", sterczący dla asekuracji przy pobliskim 
      stoliku, widzieli, że z szefem nie jest dobrze. 

      - Bardzo prostą. Jeśli Tangorn nie przyszedł na spotkanie ze mną to pół 
      biedy. Ale jeśli przyszedł, a wyście wszystko spartolili i nie skumali kim 
      jest gondolier - to już zupełnie inna działka. Nie wiem czy głowę, ale 
      oficerskie sznury za taką wpadkę na pewno ci zdejmą... Ale ja mam zaraz 
      pisać protokół ze spotkania - list Tangorna przyszedł na policję zwykłą 
      pocztą i został zarejestrowany w kancelarii... Hej, przestań mi tu durnia 
      strugać! Ja ci dam sygnał do "goryli"! Ja też tu nie jestem sam... 
      Myślisz, że mnie sprzątniesz i sprawa przyschnie? No właśnie, siadaj sobie 
      spokojniutko... Co to za jakieś północne obyczaje? Zabierać siłą, to, co 
      ci proponują żebyś kupił? Uwierz, jest mi wszystko jedno, kto w moim 
      raporcie będzie siedział w gondoli... Co tak milczysz? 

      - Nie rozumiem... 

      - Chłopie, tyś chyba ze smutku zupełnie zgłupiał. To proste jak świński 
      ogon: pięć dunganów - i nie było żadnego gondoliera. To znaczy był, ale 
      nie Tangorn. Wart jest kapitański żeton pięciu dunganów, jak sądzisz? 

      Gdy inspektor wrócił do swego nieprzytulnego kawalerskiego mieszkania, 
      zdążył już oszacować propozycję Tangorna. Oczywiście, baron nie ryzykował 
      dzisiaj życia tylko po to, żeby wykończyć trzech gondorskich operacyjnych 
      i oficjalnie oświadczyć Marandilowi: "Oko za oko!" Prawdziwym celem było, 
      choć to może brzmi dziwnie, spotkanie z Waddarim, którego chciał wynająć 
      do pewnego delikatnego zadania. Praca nie była specjalnie skomplikowana, 
      (problemem mógł być tylko termin - zaledwie tydzień), ale bardzo 
      niebezpieczna: każdy błąd zaprowadzi inspektora prosto do śmierdzącej 
      krwią, spalonym mięsem i przedśmiertnymi torsjami piwnicy na Nadmorskiej 
      12. W przypadku zaś sukcesu baron gotów był wyasygnować sto pięćdziesiąt 
      dunganów - wynagrodzenie komisarza policji za dwanaście lat uczciwej 
      służby. Waddari oszacował ryzyko i uznał, że sprawa jest tego warta. 
      Waddari nigdy nie był tchórzem i skoro podjął się zadania, to zawsze 
      doprowadzał je do końca. 




      - Sądząc po triumfującej minie, można panu pogratulować zwycięstwa, mój 
      drogi Jakuzzi. 

      - To było nawet łatwiejsze niż sądziłem - pękł natychmiast. - "Jeśli 
      powiadomimy minastirirski Ośrodek o historii gondoliera, który zwiał 
      trzydziestu dwóm wywiadowcom, to stanie się jasne, że dwukrotnie miał pan 
      Tangorna w ręku i dwukrotnie go pan wypuścił. Żaden kontrwywiadowca nie 
      uwierzy w takie przypadki. "Pracuje pan z baronem w parze i na dodatek, 
      kryjąc wspólnika, z zimną krwią zamordował siedmiu swoich podwładnych - 
      Oto jak to będzie wyglądało podczas śledztwa. Skierują pana do piwnicy, 
      wytłuką przyznanie o pracy dla Emyn Arnen, a następnie zlikwidują". Ten 
      logiczny łańcuch wydał mu się niepodważalnie trafny, i podpisał zgodę na 
      pracę dla nas. Tak więc, niech sobie Maccarioni forsuje prace w Barangarze 
      - gondorska rezydentura ogłuchła i oślepła... A wie pan, czego zażądał 
      jako zapłatę? Okazało się, że teraz w Umbarze, oprócz ludzi Marandila, 
      pracuje specjalna drużyna, podporządkowana bezpośrednio Ośrodkowi... 

      - Ach tak? 

      - Barangarem na szczęście się nie zajmują. Nie wiadomo dlaczego gonią 
      Tangorna, odsunąwszy od tej sprawy miejscowe siły. Dowodzi nimi niejaki 
      porucznik o ksywie Ichneumon, mający mandat z sygnaturą "RUN". Jak 
      twierdzi Marandil - profesjona lista najwyższej klasy... 

      - Bardzo interesujące.... 

      - Marandil złamał jego bezpośrednie polecenie - miał zapomnieć o istnieniu 
      Tangorna, i może zostać aresztowany, gdy tylko wiadomość o niewykonaniu 
      rozkazu dotrze do porucznika. Tak więc, kapitan życzy sobie - "w celu 
      uniknięcia kolizji interesów" - byśmy zlikwidowali swoimi siłami tego 
      Ichneumona i jego ludzi. Wydaje mi się, że jego prośba nie jest pozbawiona 
      sensu. Musimy wszak teraz tego bydlaka chronić jak źrenicę oka - 
      przynajmniej do chwili rozpoczęcia "Sirocco". Jednym słowem, szefie, nie 
      uda się panu uniknąć zdobywania w prokuraturze generalnej sankcji. Nasz 
      najdroższy Almaran wielce przestrzega przepisów i zawsze miota się jak 
      smród po spodniach z powodu likwidacji, ale w tym przypadku musi nam pójść 
      na rękę... 

      - A nie boisz się, że zapyta siebie: "Człowiek, opatrujący zgodą wniosek o 
      zlikwidowanie kadrowego oficera gondorskiego wywiadu. Czy długo potem 
      jeszcze pożyje i jaka śmierć mu pisana?" 

      - Almaran to czyścioszek i maracz, ale nie tchórz. Pamięta pan sprawę 
      Arreno, kiedy miał w nosie pogróżki i naciski dwóch senatorów i wysłał na 
      szubienicę trzech przywódców zamorro? A w przypadku Ichneumona wszystko 
      jest jasne: nielegalny, do Umbaru przybył na lewych papierach, sam 
      przygotowywał porwanie i zabójstwo... Nie, nie powinno być żadnych 
      problemów. 

      - Słusznie: od tego końca - nie. Prawdziwy problem polega na tym, że tych 
      ludzi należy jeszcze zlokalizować... 

      - Znajdziemy! - zuchowato obiecał zastępca do spraw operacyjnych. - W tym 
      mieście na razie my rządzimy. Odnalezienie Tangorna to kwestia jednego, 
      dwóch dni, a na tę przynętę wyłapiemy i tych, co na niego polują. 

      - No, no... 

      To "no, no" Almandiia było prorocze. Operacyjni z DSD przeszukali Umbar, 
      co się zowie - od kila do jabłka masztu, ale nie znaleźli ani Ichneumona, 
      ani Tangorna: obaj porucznicy jakby się zapadli... A zresztą, dlaczego 
      "jakby"? Czwartego dnia poszukiwań stało się jasne: obu poszukiwanych nie 
      ma w mieście i najprawdopodobniej ciało barona kisi się w którymś z 
      kanałów, a Ichneumon już zszedł z pokładu gdzieś w Pelargirze, by 
      zameldować o pomyślnym wykonaniu zadania... No i, niech ich obu diabli - 
      niebezpieczne dla Marandila chwile minęły, a wpychać nosa w ich sprawy 
      wcale nie miał zamiaru. 




      Najciekawsze jest jednak, że meldunek umbarskiej tajnej służby, w którym 
      donosiła ona o nieobecności Tangorna w mieście, dokładnie odpowiadał 
      prawdzie. Baron w tym czasie dawno już przebywał na pokładzie 
      zakontraktowanej przez niego feluki "Latająca rybka", która przez 
      wszystkie te dni dryfowała o jakieś dziesięć mil od wybrzeża na trawersie 
      przylądka Djurindjol - na południe od Umbaru, poza głównymi szlakami 
      wodnymi. Trzej przemytnicy, załoga feluki - Wujaszek Sarakesz z parą swych 
      "bratanków" - uważali podobne spędzanie czasu za dziwne, jednakże opinie 
      te zachowali dla siebie, słusznie uważając, że człowiek, płacący pół setki 
      dunganów za trzytygodniowy fracht ma prawo do dziwactw i spokoju. Nawet 
      jeśli niechcący wpakowali się w jakąś poważną aferę typu ubiegłorocznego 
      napadu na złoty transport skarbca Republiki, to te dungany warte są 
      ryzyka. Zresztą, pasażer mało był podobny do człowieka interesu, choć 
      polecał go sam Kulawy Vittano, którego żartem i nie w oczy nazywano 
      "Książę Harmiański". Ubiegłej nocy, z dwunastego na trzynasty czerwca, 
      załoga miała w końcu okazję zademonstrowania zleceniodawcy swych 
      zawodowych umiejętności. "Latająca rybka" pod nosem szybkich galer straży 
      przybrzeżnej przemknęła w koronkowe wybrzeże szkierowe, otaczające 
      zachodni kraniec zalewu Harmiańskiego; w jednym z nie rzucających się w 
      oczy zalewów wzięli na pokład - po towarzyszącej tego typu operacjom 
      wymianie sygnałów - pocztę dla barona, a następnie ponownie wycofali się 
      za Djurindjol. 

      Autorem jednego z listów był Waddari. Inspektor powiadamiał, że zadanie 
      zostało wykonane: ustalił adresy dwóch zakonspirowanych mieszkań, które 
      posiada w mieście rezydentura Gondoru, i zebrał pełną informację o ich 
      najemcach i systemie ochrony. A co do drugiej pozycji, jak przewidywał 
      Tangorn, nie udało się nic załatwić: wszystkie osoby, biorące udział w 
      historii z okrętami dla Aragorna, albo umarły - w wyniku szybko 
      przebiegających chorób i nieszczęśliwych przypadków, albo doznały 
      dogłębnej utraty pamięci, a dokumenty kancelarii portu zostały poprawione 
      i to bez jakichkolwiek widocznych śladów. Krótko rzecz ujmując, wyglądało 
      na to, że cała flota umbarskich okrętów w ogóle nie istniała. Dalej było 
      jeszcze śmieszniej: owszem, obaj przesondowani na tę okoliczność 
      senatorowie jednogłośnie twierdzili, że sami wprawdzie nie pamiętają tego 
      posiedzenia, na którym zapadła decyzja o wystąpieniu po stronie Gondoru w 
      Wojnie o Pierścień, ale wszystko to na pewno można odnaleźć w protokołach 
      Senatu z dnia dwudziestego dziewiątego lutego. Natomiast próba 
      uświadomienia prawodawcom, że obecny rok zgoła przestępnym nie jest, 
      przyjęta została przez nich jako głupi żart. Z całej tej historii sączył 
      się jakiś swąd siarki, i Tangorn z całego serca ucieszył się z decyzji 
      Waddariego, by nie ujawniać się z powodu przesadnego zainteresowania 
      okrętową aferą i nie sprowokować kolejnego nieszczęśliwego wypadku. 

      Tym cenniejsza stawała się druga informacja - wiadomości zebrane przez 
      Elwiss i przesłane przez Waddariego, a potem przez ludzi Vittano. 
      Rozmawiała z wieloma spośród swoich przyjaciół w artystycznych kręgach i 
      kręgach ludzi interesu. Temat rozmów był zupełnie niewinny i nie powinien 
      zaniepokoić tych, którzy mogli jej pilnować w tym czasie - i z DSD, i z 
      Nadmorskiej 12. Najważniejsza informacja, jak to często bywa, leżała na 
      samym wierzchu, a sytuacja wyglądała tak... 

      Mniej więcej trzy lata temu, gdy na północy zaczynała dojrzewać wojna, 
      wśród umbarskiej młodzieży niespodziewanie rozkwitło powszechne 
      zainteresowanie elfami. Dla niektórych, tych o nieskomplikowanych 
      umysłach, skończyło się to modą na elfickie symbole i pieśni, a osobniki 
      bardziej inteligentne zostały zainteresowane ich ideologią, a ta, 
      przynajmniej w streszczeniu Elwiss, wyglądała jak najdziksza mieszanka 
      nauk khandyjskich derwiszów ("Nic nie mieć, niczego nie pożądać, niczego 
      się nie bać") i mordorskich anarchistów ("przebudowa społeczeństwa na 
      bazie całkowitej wolności jednostki i społecznej równości"), doprawiona 
      sielankowymi bredniami o "powszechnym jednoczeniu się z Przyrodą". Można 
      się tylko dziwić, jak mogli dać się złapać na taką kretyńską paplaninę 
      młodzi umbarscy intelektualiści. Ale łapali się, łapali! Nawet więcej - po 
      jakimś czasie okazało się, że nie być nosicielem tej ideologii jest po 
      prostu nieprzyzwoite i wręcz niebezpieczne: osoby, wypowiadające opinie w 
      innym tonie niż zachwyt i rozczulanie, poddawane były ostracyzmowi i 
      jawnej nagonce - "dzieci są zawsze okrutne". 

      A po roku wszystko się skończyło - tak samo niespodzianie, jak się 
      zaczęło. Z całego tego ruchu, a był to bez wątpienia zorganizowany ruch, 
      została tylko artystyczna szkoła elfinarów, bardzo ciekawy wariant 
      prymitywizmu, a do tego dziesięciu półgłówkowatych guru, wygłaszających 
      natchnione przepowiednie, według których wkrótce całe Sródziemie miało się 
      stać jednym wielkim Złotym Lasem. Głównym ich jednakże zajęciem było 
      obgadywanie kolegów i dymanie oszołomionych trawką małolat ze swego 
      stada... Poważni młodzi ludzie oderwali się od tych wszystkich zabaw i 
      wrócili na łona swych rodzin, z którymi przez rok byli bez kontaktu. Ich 
      wyjaśnienia nie były specjalnie oryginalne - od "diabli mnie skusili" do 
      "kto w młodości nie był rewolucjonistą jest pozbawiony serca, a kto 
      następnie nie został konserwatystą - pozbawiony jest mózgu", a zresztą, 
      jakie szczegółowe wyjaśnienia potrzebne są rodzicom, którzy ponownie mają 
      swą latorośl przy rodzinnym stole? Wszystko to można by uważać za jakąś 
      bzdurę, nie zasługującą na specjalną uwagę - w końcu młodzież zawsze musi 
      się jakoś wyszumieć - gdyby nie jedna jedyna okoliczność. 

      Chodziło o to, że nawróceni - a wśród nich były dzieci najznakomitszych 
      rodów Republiki - co do jednego gwałtownie zainteresowali się służbą 
      państwową, czego w środowisku "złotej młodzieży" nigdy wcześniej nie 
      obserwowano. Przemiana spędzającego połowę życia w środowisku cyganerii 
      marzyciela albo salonowego lenia we wzorowego urzędnika jest dziwna, ale 
      gdy takich przypadków są dziesiątki, a nawet setki, to jest w tej 
      prawidłowości coś niepokojącego. Jeśli jeszcze dodamy, że w ciągu 
      ostatnich dwóch lat wszyscy zrobili fantastyczne kariery (demonstrując 
      przy tym zadziwiającą solidarność i pomoc wzajemną, mocniejszą od więzów 
      zamorro) i wyraźnie wspinali się po szczeblach administracyjnych 
      stanowisk, to sytuacja ta zaczynała wręcz przerażać. Nie pozostawało 
      najmniejszych złudzeń: za siedem, osiem lat właśnie ci ludzie zajmą 
      kluczowe stanowiska we wszystkich umbarskich urzędach - od MSZ do 
      Admiralicji, od Skarbu do tajnej służby i bez rozlewu krwi, nie łamiąc 
      żadnych przepisów, przejmą wszystkie sfery realnej władzy w Republice. 
      Najdziwniejsze zaś było to, że nikogo w Umbarze to nie obchodziło, chyba, 
      że jakiś stetryczały urzędas rozczuli się i wy mamrocze: "O, narzekamy na 
      naszą młodzież, a ona, oho-ho! Orły! Dla dobra ojczyzny..." 

      Tangorn odłożył wykonany przez Elwiss wykaz mniej więcej trzydziestu 
      "nawróconych na łono" i głęboko zamyślony patrzył na wiszącą w powietrzu 
      za rufą "Latającej rybki" mewę. Zastygła w błękicie przestworzy, 
      przypominając "ptaszka" na marginesie; tego "ptaszka", którym powinien 
      zaznaczyć zaraz jedno z nazwisk na liście - tej osoby, którą trzeba będzie 
      rozpracować. Nie chodziło o trudności konkretnego wyboru, smutne było to, 
      że ci ludzie - sądząc z tego, co o nich wiedział - byli naprawdę mu mili. 
      Idealiści, których uczciwość porównywalna jest co najwyżej do ich 
      naiwności... Niestety, było wręcz niemożliwe wytłumaczyć im, że w samym 
      Lorien, w tym prawdziwym, a nie tym wytworzonym w ich młodzieńczych 
      wyobrażeniach, jeśli można sądzić, ani wolnością, ani bezklasową 
      społecznością nawet nie pachnie, i że owa "sprzedajna zgniła 
      pseudodemokracja", która ich na swoje nieszczęście wychowała, ma cały 
      szereg zalet w porównaniu z teokratyczną dyktaturą. 

      Tak więc, szuka najbardziej sympatycznych i być może najbliższych mu 
      duchowo ludzi w Umbarze. 

      Szuka ich, żeby zabić. 

      Jak to mawiał Haladdin? "Czy cel uświęca środki? Problem, w sumie, 
      nierozwiązywalny". 




      45
      Umbar, ulica Latarniowa
      Noc 2 14 na 15 czerwca 3019 roku
      U mbarczycy jednogłośnie twierdzą, że człowiek, który nie widział 
      Wielkiego Karnawału, nie widział niczego w swoim życiu; brzmi to może 
      przesadnie bezapelacyjnie, ale taka opinia jest w pewnym sensie 
      uzasadniona... Nie chodzi nawet o piękno nocnych fajerwerków i pochodów 
      przebierańców, choć i te są wspaniałe. Niezmiernie ważne jest co innego. 
      Druga niedziela czerwca to dzień, kiedy walą się wszystkie bariery 
      społeczne: uliczne dziewki stają się szlachetnymi pannami z dobrych domów, 
      a panienki - dziewkami, natomiast w parze komediantów, którzy na role 
      odgrywają na ulicy scenki z życia słynących z tępoty górali Półwyspu, 
      równie dobrze jeden może być senatorem, a drugi - członkiem gildii 
      żebraków. To jest bowiem dzień, kiedy czas zaczyna się cofać, i każdy może 
      wrócić do swej wspaniałej, lekkomyślnej młodości i posiąść ciepłe, czułe 
      usta nieznajomej w czarnej maseczce, którą udało się porwać w tanecznym 
      wirze. To dzień, kiedy grzechem jest bogacić się, a kraść - świństwem. 
      Tego dnia wolno wszystko, prócz jednego - naruszać incognito partnera. 

      W tym sensie działania pary szlachetnych panów, którzy odłączyli się od 
      owiniętego serpentynami korowodu oddalającego się przy akompaniamencie 
      huku petard od skrzyżowania ulicy Latarniowej i Zaułka Miętowego, należy 
      uznać za niegodne, choć działali oni w szlachetnym celu. Ci dwaj, jeden w 
      różnokolorowym trykocie cyrkowego akrobaty, drugi cały obwieszony 
      dzwoneczkami błazna, pochylili się nad leżącym na ziemi człowiekiem 
      ubranym w granatowo-złoty płaszcz astrologa. Niezbyt umiejętnie usiłowali 
      doprowadzić go do przytomności - "Hej, co tam?" - zdjąwszy z niego przy 
      tym srebrną maskę. Wyczuwało się, że "ratownicy" sami ledwo utrzymują się 
      na nogach. 

      Z zaułka wyfrunęło w ich kierunku stadko trzech dziewczyn w dominach 
      różnego koloru. 

      - Kawalerowie, kawalerowie! - zaszczebiotały, klaszcząc w dłonie. - Akurat 
      po jednym dla każdej! Zaklepuję sobie akrobatę! Pójdziesz ze mną, 
      chłopczyku? 

      - Uważaj na zakrętach, koleżanko! - warknął nagabnięty. - Nie widzisz, że 
      nasz koleś zupełnie wysiadł... 

      - Och, biedny... Przesadził, tak? 

      - A kto to wie. Niby zupełnie dobrze tańczył w korowodzie, i nagle ni 
      stąd, ni zowąd - łup - i już "zdrewniały". I wcale tak dużo nie pił... 

      - A może się ocknie, jak go pocałuję? - kokietowało niebieskie domino. 

      - Proszę bardzo, skarbie! - uśmiechnął się błazen. - Jak się zhaftuje to, 
      wiadomo, ulży mu... 

      - Fuj, ale z ciebie... - obraziła się dziewczyna. 

      - Dobra, dziewczyny, nie obrażajcie się jak myszy na ser - ugodowo 
      powiedział akrobata i twardą ręką objął bordowe domino nieco powyżej 
      talii. Usłyszał za to namiętne: "Ach, bezczelny!" - Dziewczyny, jesteście 
      wspaniale, kochamy was do szaleństwa, i tak dalej... Macie coś do wypicia? 
      Szkoda. Zróbmy tak - wy ruszajcie po Miętowym na nadbrzeże, weźcie tam 
      nurneńskiego dla całego towarzystwa... - z tymi słowami podał dziewczynie 
      portmonetkę nabitą drobnymi srebrnymi monetami - ... i, najważniejsze, 
      zdobądźcie miejsca blisko kapeli. A my was dogonimy za jakieś pięć minut. 
      Tylko odciągniemy tego zielonego pijusa tam na skwerek, niech się 
      zdrzemnie na trawce... Ach, żeby go licho, przyczepił się... 

      A kiedy dziewczyny, stukając obcasikami po kocich łbach, zniknęły w 
      przecznicy, błazen, jakby jeszcze nie wierząc samemu sobie, pokręcił głową 
      i odetchnął: 

      - Uff! Już myślałem, że to koniec i przyjdzie im sprzedać kosę... 

      - Tak, wiadomo: jesteś miłośnikiem prostych i szybkich rozwiązań - mruknął 
      akrobata. - Trzeba cię pilnować jak dziecka. A gdzie byśmy te trzy trupy 
      ukryli? Nie pomyślałeś, prawda, mądralo? 

      - Nie pomyślałem - uczciwie rozłożył ręce błazen. - No to jak, panie 
      szefie? Jedziemy dalej? 

      - Jasne. Ale - kosa, nie kosa, trza będzie za nimi potuptać... Nie 
      wiadomo, co to za dziewuchy, chociaż na osłonę nie wyglądają. Ruszaj za 
      nimi na nadbrzeże, a jakby co, zaraz z powrotem. 

      - A pan? Sam tu? 

      - Mancenilla nie zawodzi. Chłop się ocknie najwcześniej za godzinę. Narzuć 
      mi go na grzbiet. - Akrobata przyklęknął na jedno kolano obok nieruchomego 
      astrologa. - Te sto jardów jakoś poradzę sobie sam. 

      Astrolog wynurzał się ze swego narkotycznego oszołomienia wolno i z 
      trudem; gdy tylko ujawnił pierwsze oznaki życia, ktoś zacisnął mu nozdrza 
      i wlał do otwartych ust zawartość flakonika - stymulator na bazie coli. 
      Czas naglił, należało spieszyć się z przesłuchaniem. Mężczyzna rozkaszlał 
      się i otworzył oczy. Od pierwszego spojrzenia pojął gdzie się znajduje, 
      zresztą - nie było to trudne... Pomieszczenie bez okien, ale raczej niski 
      parter niż piwnica, dwaj ludzie w karnawałowych kostiumach - cyrkowego 
      akrobaty i błazna. Zaraz... No tak, przecież tańczyli razem w jednym 
      korowodzie, a potem - tak! - właśnie ten akrobata dał mu łyknąć wina ze 
      szklanej manierki z wytłoczonymi na niej wesołymi dalekowschodnimi 
      smokami... Wino było dobre, tylko po kilku łykach wycina w pień, a potem 
      człowiek odzyskuje przytomność nie wiadomo gdzie, ręce ma przywiązane do 
      podłokietników fotela, a na taborecie przed nim stoi blaszana miska z 
      narzędziami, na widok których wszystkie wnętrzności jakby zanurzyły się w 
      lodowatym śluzie... Ale o co chodzi? Przecież dobrze pamięta, że akrobata 
      też łykał z tej samej butli... odtrutka? A, diabli, co to teraz za 
      różnica... Ważne kim są... DSD? Czy może Nadmorska 12? Przeniósł wzrok na 
      rozjaśniane purpurowymi rozbłyskami oblicze błazna, który rzeczowo gmerał 
      w węglach wypełniających duży piecyk, i wzdrygnął się - i to tak, że 
      niemal chwycił go skurcz mięśni grzbietu. 

      - Pan Algali, młodszy sekretarz MSZ, jeśli się nie mylę? - przerwał ciszę 
      akrobata; siedział nieco dalej, uważnie przypatrując się swemu jeńcowi. 

      - Nie mylicie się. Z kim mam honor? - Ofiara opanowała się już i na 
      zewnątrz nie ujawniała strachu, tylko zdziwienie. 

      - Moje imię nic panu nie powie. Reprezentuję Tajną Straż Odrodzonego 
      Królestwa i mam nadzieję, że uda nam się nawiązać współpracę z panem. Tu 
      otoczenie nie jest tak miłe jak na Nadmorskiej 12, ale piwnica nasza nie 
      ustępuje specjalnie tamtej... 

      - Dziwnie pan werbuje agentów, słowo honoru - wzruszył ramionami Algali; w 
      jego wzroku pokazała się na chwilę ulga. - Może już czas zrozumieć, że tu, 
      na Południu, każdą rzecz można kupić, a to łatwiejsze niż odbieranie siłą. 
      Chce mnie pan zwerbować do swojej siatki? Ależ, proszę bardzo! Po co zatem 
      było urządzać ten kretyński spektakl? 

      - Spektakl nie jest taki głupi jak się panu wydaje. Przecież potrzebujemy 
      nie dokumentów o sytuacji w Khandzie, do których ma pan dostęp w pracy, a 
      czegoś zupełnie innego. 

      - Nie rozumiem... - Sekretarz uniósł brew. 

      - Może już dajmy sobie spokój z tymi wygłupami! Przecież już wszystko 
      zrozumiałeś, jeśli nie jesteś durniem... Potrzebna nam jest elficka 
      siatka, w której siedzisz: imiona, kontakty, hasła. No?! 

      - "Elficka siatka"? Czy wyście się koknary nawąchali? - prychnął Algali, 
      chyba odrobinę za bardzo niedbale niż należałoby w jego sytuacji. 

      - Posłuchaj mnie teraz uważnie. Okropnie mi się nie chce sięgać do tego 
      wszystkiego - akrobata szerokim gestem wskazał piecyk i miskę - 
      okropnie... Są zatem dwa warianty, albo powiesz wszystko, co wiesz, po 
      czym wracasz do domu i spokojnie pracujesz dla nas. Albo powiesz wszystko, 
      ale już z naszą pomocą - znowu skinął na piecyk - i wtedy już stąd nie 
      wyjdziesz. Twój wygląd - sam rozumiesz - mógłby porazić uczucia elfickich 
      przyjaciół. Mnie się bardziej podoba pierwszy wariant, a tobie? 

      - Mnie też. Ale nie mam nic do powiedzenia i tak, i siak. Spudłowaliście. 
      Po prostu nie jestem tym, kogo potrzebujecie. 

      - To twoje ostatnie słowo? Mam na myśli - ostatnie zanim zaczniemy? 

      - Tak. To pomyłka, nawet nie słyszałem o jakiejś elfickiej sieci. 

      - No i tu wpadłeś, chłopcze - głos akrobaty ociekał zadowolonym śmiechem. 
      - Rozumiesz, gdybyś był zwyczajnym umbarskim urzędnikiem, to tłukłbyś się 
      teraz w histerii z gębą zlaną smarkami, albo zacząłbyś tę siatkę tworzyć z 
      głowy. My, oczywiście, łapalibyśmy ciebie na kłamstwie, ty byś zaczynał od 
      nowa... Ale ty nawet nie próbujesz zyskać na czasie. Tak więc, nawet jeśli 
      miałem jakieś wątpliwości, co do twojej osoby - to już ich nie mam. Masz 
      jakieś kontrargumenty? 

      Algali milczał - nie miał co odpowiedzieć. A najważniejsze - spłynęła nań 
      nie wiadomo skąd dziwna obojętność. Siła, za której cząstkę uważał siebie, 
      przyszła mu na pomoc, poczuł niemal fizycznie jej obecność - jakby 
      dotknięcie czułych matczynych dłoni: "Wytrzymaj, synku! Trzeba cierpieć, 
      ale to nie potrwa długo, i nie będzie takie straszne... Nie bój się, 
      jestem tu, z tobą!" I - dziwna sprawa - niewidzialną obecność tej siły 
      wyczuł również akrobata; wystarczyło mu tylko jedno spojrzenie na obojętny 
      uśmiech Algalego, by zrozumieć: koniec! Umknął, bydlak, przeciekł między 
      palcami. Teraz już nie jest w jego władzy, można z nim robić co się chce - 
      umrze i nie powie ani słowa. To się zdarza, nieczęsto, ale się zdarza... I 
      wtedy po prostu uderzył w twarz przywiązanego do krzesła człowieka, 
      wkładając w ten cios całą swą wściekłość: 

      - Ty gnoju, ty elficka szmato! - rzucił, przyznając się tym samym do 
      porażki. 

      - "Elficka szmato"? Interesujące! 

      Nikt nawet nie zauważył, że przez drzwi przeniknął czwarty przebieraniec, 
      w kostiumie zbója-masztanga. Zresztą, miecz masztanga miał cechy wyraźnie 
      nie karnawałowe, a uderzenie rękojeści w skroń akrobaty natychmiast 
      wyłączyło tamtego z dalszego ciągu wydarzeń. Błazen tymczasem zdołał 
      odskoczyć w bok i obnażyć swoją klingę, ale mało co mu to pomogło: zbyt 
      wielka była różnica w klasie szermierzy, tak więc gość potrzebował nie 
      więcej niż dziesięciu sekund, by długim ukośnym cięciem otworzyć pierś 
      błazna - tak, że trykająca we wszystkie strony krew chlapnęła też na 
      astrologa. Starannie wytarłszy ostrze miecza podniesioną z podłogi szmatą, 
      masztang przez chwilę przyglądał się z niezadowoleniem jeńcowi. 

      - Jeśli dobrze zrozumiałem, szlachetny panie, to ci chłopcy usiłowali 
      przykleić pana do elfickiego podziemia. Czy nie tak? 





      46
      N ie rozumiem, o czym pan mówi. - Wymowa Algalego pozostawiała wiele do 
      życzenia: obmacywał teraz językiem ruszające się zęby i usiłował oszacować 
      straty. 

      - Do diaska, młodzieńcze, nie jestem durniem, który pyta czy należy pan do 
      podziemia! Ja pytam, czego chcieli ludzie z Tajnej Straży Aragorna? 

      Algali milczał, usiłując rozeznać się w sytuacji. Wszystko to wyglądało na 
      kiepski spektakl, gdzie odważny wybawiciel, "cały na biało", wyskakuje z 
      komina akurat w chwili, kiedy księżniczka już trafiła w owłosione łapska 
      herszta zbójów, ale jeszcze nie straciła cnoty... Dokładniej - 
      wyglądałoby, gdyby nie szereg okoliczności: miecz, którym masztang rozciął 
      krępujące go rzemienie był prawdziwy, cios w pierś błazna - sądząc po 
      odgłosie - również prawdziwy, a krew, której krople otarł Algali ze swego 
      policzka, była rzeczywiście krwią, a nie sokiem z porzeczek... W sumie, 
      wyglądało, że rzeczywiście niechcący trafił w jakieś obce machinacje. Cóż, 
      gorzej niż było nie będzie. 

      - Przy okazji - jestem baron Tangorn. A pan jak ma na imię, chłopcze? 

      - Algali, młodszy sekretarz MSZ, do usług. 

      - Bardzo mi miło. Przeanalizujmy zatem położenie. Moje pojawienie się tu 
      wygląda jak "fortepian w krzakach" - takie przypadki zdarzają się tylko w 
      książkach, przez co wydaję się panu osobnikiem niewątpliwie podejrzanym... 


      - O, dlaczego. Jestem panu bardzo wdzięczny, baronie. - Algali aż 
      przesadnie skłonił się przed wybawcą. - Gdyby nie pańska szlachetna 
      interwencja, na pewno czekałby mnie dość fatalny koniec. Ci ludzie, 
      uwierzy pan lub nie, wbili sobie do głowy, że przynależę do jakiejś 
      elfickiej organizacji... 

      - No to teraz rozpatrzmy to z mojego punktu widzenia. Ja - proszę mi 
      wybaczyć - założę, że moi gondorscy koledzy nie pomylili się... I proszę 
      mi nie przerywać! - Tu w głosie masztanga wyraźnie zgrzytnął metal 
      oficerskiego tonu. - Tak więc, przybyłem do Umbaru z Ithilien z misją 
      specjalną: nawiązać kontakt z elfami i przekazać im pewną ważną informację 
      - jasna sprawa, że nie za darmo. Niestety, o misji tej dowiedział się 
      Aragorn, który zamierza przeszkodzić mi w przekazaniu tych informacji. Dla 
      niego to też sprawa życia i śmierci. Jego Tajna Straż zaczęła na mnie 
      polowanie. Trzeciego czerwca usiłowali ująć mnie w tawernie "Morski 
      konik", i od tamtej pory gramy ze sobą w kotka i myszkę po całym mieście. 
      Co prawda, w trakcie zabawy myszka stała się skorpionem - te rozgrywki 
      kosztowały ich siedmiu nieboszczyków a, licząc tego - niedbale skinął 
      głową w stronę błazna - już ośmiu... Tak więc, dziś wieczorem w końcu 
      wymacałem jeden z ich konspiracyjnych lokali, Latarniowa 4. Składam im 
      rzecz jasna wizytę i co się ukazuje oczom moim? Ludzie z Tajnej Straży z 
      oddaniem, zupełnie zapomniawszy o zewnętrznej ochronie willi, przepytują 
      człowieka z jakoby elfickiej siatki - tej właśnie, której od dwóch tygodni 
      szukam... Więc jak mój "fortepian w krzakach"? Który z naszych 
      "przypadków" jest bardziej podejrzany? 

      - Hm, jeśli rozpatrywać je teoretycznie... 

      - Och, oczywiście, że teoretycznie! Przecież się umówiliśmy, że pańska 
      przynależność do elfickiej siatki jest niczym innym jak tylko warunkowym 
      założeniem... No więc, nie bacząc na to wszystko, jestem skłony uwierzyć w 
      pańską opowieść. Jeśli mam być szczery, to po prostu nie mam wyboru. 
      Najpierw musi się pan ukryć... 

      - Nawet mi nie w głowie! Mnie te wasze szpiegowskie gierki... 

      - Słuchaj, jesteś idiotą, czy co? Skoro już wpadłeś w oko ludzi z 
      Nadmorskiej 12 to koniec, jesteś załatwiony! Udowodnisz im, że nie 
      należysz do elfickiej siatki tylko umierając w torturach. Wtedy rozłożą 
      ręce i powiedzą: "A to ci historia, pomyliliśmy się..." Nawet jeśli 
      naprawdę nie jesteś w tej siatce, ani na jawie, ani we śnie - szukaj 
      dziury, w której uda ci się ukryć, a mnie - zauważ - zupełnie nie 
      interesują twoje problemy i nie mam zamiaru proponować własnych dziurek... 
      Ale jeśli naprawdę jesteś z elfickiego podziemia, będziesz musiał po takim 
      "cudownym uwolnieniu" długo i mętnie tłumaczyć się przed własną służbą 
      bezpieczeństwa - czy jak tam się ona u was nazywa. Powiesz im po prostu: 
      baron Tangorn z Ithilien szuka kontaktu z Elandarem... 

      - Pierwszy raz słyszę to imię. 

      - Nie dziwota - to nie twoja szarża. Tak więc, jeśli twoi przełożeni 
      uznają, że sprawa jest godna uwagi, czekam na ciebie o siódmej wieczorem w 
      piątki w restauracji "Zielona makrela". Ale koniecznie przekaż, że nie 
      będę rozmawiał z nikim innym tylko z Elandarem. Z płotkami nie zawieram 
      umów. 

      A kiedy masztang wyprowadził astrologa na ganek willi, w noc przenicowaną 
      wybuchami karnawałowych fajerwerków, zatrzymał swego podopiecznego i dodał 
      jeszcze: 

      - Poczekaj. Po pierwsze, zapamiętaj dom, numer i całą resztę - to ci się 
      przyda. Po drugie, kiedy uda mi się wyciągnąć z tego akrobaty, w jaki 
      sposób Nadmorska 12 dopadła młodszego sekretarza MSZ Algalego, 
      zapieczętuję te zeznania w kopercie, która czekać będzie na ciebie w 
      Harmiańskiej Wólce, w domu mamuni Madino... No, ruszaj, chłopcze, a ja idę 
      pogadać z naszym wspólnym znajomym, póki jeszcze węgle nie wygasły do 
      końca... 




      Nie wyglądało jednak, by młodszy sekretarz poważnie przejął się 
      ostrzeżeniami masztanga. Przez jakiś czas szwendał się po ciemnych 
      ulicach, zapewne usiłując wykryć "ogon" - śmiechu warte, przy jego 
      wprawie. Potem wszedł do baru "Spadająca gwiazda", ulubionego miejsca 
      wszelkiego rodzaju artystycznej i prawie artystycznej elity, gdzie zawsze 
      było gwarno, a już tej nocy nie dało się nawet szpilki wetknąć. Tu, w 
      świetle, od razu stało się widoczne, że przygoda kosztowała sekretarza 
      trochę nerwów. Jedną z oznak były bardzo wyraźnie drżące ręce. Czekając 
      przy kontuarze, aż barman zmiesza mu "Niezapominajkę" - skomplikowany 
      koktajl z jedenastu komponentów - mechanicznie układał słupek z monet, ale 
      palce nie słuchały go i słupek dwukrotnie się rozsypał. Barman, który 
      zauważył te architektoniczne ćwiczenia, chrząknął, odstawił koktajl i 
      oznajmił: 

      - Dam ci, chłopie, szklankę rumu - to ci prędzej pomoże... 

      Kilka godzin Algali spędził przy stoliku w kącie sali, nie rozmawiając z 
      nikim, potem zamówił drugi koktajl, a następnie wyszedł na zewnątrz i 
      ciasnymi uliczkami dotarł na zupełnie bezludny o tej godzinie most 
      Spełnionych Życzeń. I zniknął. 

      Jeśli ktoś śledził Algalego, to pewnie w tym momencie powołałby się na 
      siły nieczyste: przed chwilą był tu człowiek, a teraz nie ma... W zasadzie 
      można wysnuć przypuszczenie, że skoczył do przepływającej pod mostem 
      gondoli, ale most Spełnionych Życzeń ma prześwit trzydzieści stóp; 
      urzędnicy MSZ raczej nie mają kwalifikacji do takich cyrkowych numerów, a 
      i synchronizacja działań musiałaby być niesamowita. A poza tym, kto i jak 
      by ją uzgodnił? Zresztą, inne warianty wyjaśnień były wcale nie mniej 
      fantastyczne. Można też powiedzieć znacząco: "Elficka magia!", ale i te 
      słowa raczej niczego nie wyjaśniają. Krótko mówiąc, w jaki sposób Algali 
      znalazł się w niepozornym rybackim domku na brzegu zalewu Barangarskiego 
      pozostało zagadką. 

      Po kilku godzinach stał on na środku chaty, zupełnie nagi, rozłożywszy na 
      boki ręce, z zamkniętymi oczami. Szczuplutka czarnowłosa dziewczyna, 
      podobna trochę do smutnego ptaszka vivino, wolno, niemal nie dotykając go, 
      przesuwała dłonie wzdłuż pleców Algalego. Zbadawszy w ten sposób całe jego 
      ciało, dziewczyna pokręciła przecząco głową i rzekła: 

      - Czysty, żadnego magicznego pyłu. 

      - Dziękuję ci, malutka! - Człowiek, siedzący w kącie na wyschniętej 
      baryłce, miał spokojną, ogorzałą twarz kapitana stojącego na mostku 
      miotanego sztormem statku. - Zmęczona jesteś? 

      - Nie bardzo - usiłowała się uśmiechnąć, ale blady to był uśmiech. 

      - Odpocznij z godzinkę... 

      - Nie jestem zmęczona, naprawdę! 

      - Odpocznij, to rozkaz. Potem jeszcze raz sprawdzisz jego ubranie - każdą 
      niteczkę. Obawiam się, że wsadzili mu gdzieś "wahadełko"... No, a co ty 
      nam powiesz? - Odwrócił się do chłopaka w karnawałowym kostiumie 
      nietoperza. 

      - Kontrobserwacja nie wykazała "ogona", w każdym razie od "Spadającej 
      gwiazdy" do mostu. Szedłem za nim, bo i tak musiałem odwiązać drabinkę 
      sznurową, po której schodził do gondoli. Wszystko czyste. 

      - Były jakieś problemy? 

      - Żadnych. Jak tylko dostałem sygnał alarmu - koktajl "Niezapominajka" 
      plus rozsypujący się słupek monet - uruchomiłem grupę osłonową. Barman 
      przy drugim koktajlu przekazał mu, na którym słupku ma szukać drabinkę, i 
      wszystko odbyło się gładko i cicho. 

      - Dobrze. Na razie jesteście wolni. A pan, Algali, proszę coś na siebie 
      włożyć, siadać i opowiadać. Słucham was uważnie. 




      Odprowadziwszy wzrokiem oddalającego się po Latarniowej MSZ - owskiego 
      sekretarza, człowiek, który przedstawił się jako baron Tangorn - 
      rzeczywiście był to baron Tangorn - wrócił do budynku. Na półpiętrze 
      wrzała praca: akrobata i błazen - żywi i zdrowi - starannie sprzątali 
      pomieszczenia. Błazen już zdążył zdjąć zakrwawione ubranie, a także 
      wyrzucić resztki wypełnionego świńską krwią pęcherza, który trzymał pod 
      pachą, gdy rozciął go miecz barona. Krzywiąc się z bólu, zdejmował właśnie 
      mithrilową kolczugę. Widząc Tangorna, ustawił się bokiem, żeby 
      zademonstrować ogromny siniec. 

      - Szefie, jak pragnę podskoczyć - żebro mi złamałeś! 

      - Za te dungany, coś zarobił, można cierpieć. Jeśli to była aluzja do 
      podwyżki - obejdziesz się smakiem. 

      - No wiesz?! Mogłeś delikatniej. Dźgnąć lekko i już, ale nie, ty musiałeś 
      grzmotnąć z całej siły! A jakby kolczuga nie wytrzymała? 

      - Ale wytrzymała - obojętnie odparował baron. - Daj ją tu. Kolczuga 
      została wcześniej pomalowana czarną emalią, tak więc nie różniła się w tej 
      chwili na oko od starej mordorskiej kolczugi; w planach barona nie 
      przewidywano wtajemniczania wspólników w sekrety jej wykonania. 

      - Inspektorze - zawołał akrobatę, starannie zmywającego krwawe plamy z 
      oparcia krzesła - proszę nie zapomnieć odłożyć na miejsce piecyk. 

      - Baronie - odezwał się tamten rozdrażnionym tonem - nie należy mnie 
      pouczać jak się zaciera ślady! - Po czym przypomniał znane powiedzonko o 
      synku, co to uczy ojca dzieci robić, i o tym, że nie należy uprawiać 
      miłości na nadbrzeżu Trzech Gwiazd, przede wszystkim dlatego, że widownia 
      zadręczy parę swoimi głupimi radami. 

      - A gdzieście to wszystko zdobyli? - Tangorn pokręcił w dłoni złowieszczo 
      wyglądające szczypce, wyjęte na chybił trafił ze sterty w misce. 

      - Kupiłem za trzy castamirki od targowego wyrwizęba wszystkie jego manele 
      i dodałem co nieco z narzędzi ślusarskich. Zachlapałem trochę krwią i 
      zupełnie dobrze wyszło, na oko się nie odróżni... 

      - Świetnie. Dzięki za współpracę - mówiąc to, podał Waddariemu i jego 
      pomocnikowi po sakiewce ze złotem. - Ile jeszcze potrzebujecie czasu na 
      sprzątanie? Dziesięć minut wystarczy? - Inspektor pomyślał chwilę i skinął 
      głową. - Dobrze. Twój statek - baron zwrócił się do błazna - odpływa o 
      świcie. Na tych ziemiach pięćdziesięciu dunganów wystarczy, żeby założyć 
      jakąś gospodę czy zajazd, i na zawsze zapomnieć o Umbarze i o umbarskich 
      wywiadowcach, prawda? Tylko nie radzę ci publikować memuarów o dzisiejszej 
      nocy... 

      - A co to znaczy "publikować memuary", szefie? 

      - To znaczy, że ktoś po pijaku zaczyna sypać opowieściami ze swego żywota. 
      Albo, uważając się za mądrego, wysyła liścik na policję... 

      - Nie gadaj głupot, szefie! - obruszył się tamten. - Żebym ja kiedykolwiek 
      brata wsypał?! 

      - I tak postępuj dalej. Pamiętaj: Kulawy Vittano jest mi coś winien i 
      uważa mnie za swego krewniaka, tak więc, jakby co, dostanie cię nie tylko 
      w Wendotenii, a nawet w Błogosławionych Królestwach. 

      - To mnie obraża, dowódco... 

      - Nie obrażam cię, tylko przestrzegam. Bo wiesz, ludzi czasem kusi takie 
      coś - dwa razy skasować za tę samą robotę... No, żegnam was, orły. 
      Powodzenia. Mam szczerą nadzieję, że się już nie spotkamy. 

      Powiedziawszy to, baron odwrócił się i ruszył ku drzwiom, ale zaraz 
      zatrzymał się i stał kilka sekund, jakby niezdecydowany. Żeby zabrać się 
      do tej pracy, która go czekała na górze, na pewno należało się 
      przygotować. 





      47
      D om na Latarniowej 4 był naprawdę konspiracyjnym lokalem gondorskiej 
      rezydentury, tyle że prawdziwi jego gospodarze, dwaj kaprale Tajnej 
      Straży, nie brali udziału w opisanych powyżej wydarzeniach. Cały ten czas 
      spędzili w salonie na górze - ze skrępowanymi rękoma i nogami, z kneblem w 
      ustach. Kaprale zostali zaskoczeni w toku błyskawicznej operacji, 
      zaplanowanej przez Waddariego oraz Tangorna i zrealizowanej przez 
      mężczyznę o przezwisku Tłuczek, któremu bardzo zależało na zmianie 
      klimatu. Trzeci wspólnik potrzebny był baronowi nie tylko z powodu swych 
      zawodowych nawyków, ale również po to, by liczba porywaczy Algalego 
      odpowiadała liczbie rzeczywistych mieszkańców Latarniowej 4. A ponieważ w 
      toku inscenizacji jeden z porywaczy został "zabity" przez Tangorna, to 
      teraz jeden z kaprali powinien rozstać się z życiem w ten właśnie 
      sposób... "Zaiste, Świat jest Tekstem - pomyślał baron, pchnąwszy drzwi do 
      salonu - i nie da się od tego uciec". 

      - No to jak, poznajecie mnie? - Tangorn pozbył się maski i póki uwalniał 
      swych jeńców z knebli, ci mogli dokładnie mu się przyjrzeć, porównując to 
      co widzą z opisem operacyjnym. Sądząc z tego, jak zjeżyt się jeden i 
      skamieniał drugi, było jasne, że go poznali, i niczego dobrego nie 
      oczekują. - Pogadamy od serca, czy od razu siekać was na gulasz? 

      Ten, który się najpierw skulił, teraz wybuchnął przekleństwami - widać 
      było, że rozpaczliwie stara się zagłuszyć swój strach. A drugi, to rzucało 
      się w oczy, był człowiekiem opanowanym: patrzył przed siebie prosto i 
      twardo, a potem rozkleił wargi i powiedział ostro, jakby jednym uderzeniem 
      wbił gwóźdź: 

      - Rób swoje, gadzie! Ale pamiętaj, wcześniej czy później dopadniemy cię. I 
      powiesimy za nogi, tak jak należy powiesić zdrajcę... 

      - Tak, pewnie tak się stanie... za jakiś czas - wzruszył ramionami baron, 
      wyciągając z pochwy miecz. Teraz wybór był już jasny. - Tylko ciebie wśród 
      "my" nie będzie, gwarantuję ci. 

      Mówiąc to, wbił klingę w pierś jeńca i natychmiast wyszarpnął. Krew 
      trysnęła wspaniale... Przez te lata wojen "trzeci miecz Gondoru" 
      poszlachtował w walkach wielu ludzi, ale nigdy jeszcze nie musiał z zimną 
      krwią zarzynać bezbronnego i skrępowanego człowieka, niech nawet i 
      śmiertelnego wroga. Zrozumiał, że wykonał jeszcze jeden krok poza tę 
      rubież, spoza której nie ma powrotu, ale nie miał już wyboru. Jedyna 
      rzecz, na jaką sobie pozwolił, to zadanie ciosu dokładnie w prawą górną 
      część piersi: taka rana, jeśli chłopak przyjaźni się z Fartuną, może nie 
      być śmiertelna. Trup, jako taki, baronowi nie był potrzebny - jednakże 
      rana musiała być prawdziwa, by elfy nie nabrały podejrzeń, co do 
      wiarygodności przedstawienia. 

      Gdy zaś, trzymając zakrwawiony miecz w ręku, odwrócił się do drugiego 
      kaprala, ten spazmatycznie zaczął kopać związanymi nogami w podłogę, 
      usiłując odsunąć się od oprawcy. "Pękł - jak by to określił Tłuczek - aż 
      do samej dupy, a niby mówi się, że suma nie zależy od zmiany miejsc 
      składowych... Zmienia się, i to jeszcze jak!" Tangorn musiał przerwać 
      strumień jego wyznań, ponieważ wszystkie te wiadomości o sprawach i 
      sprawkach Nadmorskiej 12 aż tak bardzo go w tej chwili nie interesowały. 

      - Dobrze. A od kiedy wasza siatka ma rozpracowywać elfickie podziemie? 

      - Ja o takim czymś nic nie słyszałem. Może inni... 

      - Jak to "nie słyszałem"? To po co elfa porywaliście? 

      - Jakiego elfa? - zgłupiał tamten. 

      - No, może nie elfa, ale człowieka z elfickiego podziemia... tego, którego 
      dopiero co wypuściłem z waszej piwnicy. 

      - Ja... ja nie rozumiem! My nawet nie słyszeliśmy o żadnych elfach! 

      - Aha! - złowieszczo uśmiechnął się Tangorn. - Mam omamy, znaczy się... 
      Czy może ktoś go wam podrzucił do piwnicy, co? 

      - Proszę posłuchać, opowiedziałem wszystko, co wiem. Jeśli wpadnę w ręce 
      Marandila, to koniec ze mną. Po co miałbym kłamać? 

      - Przestań mi tu kręcić! Jeśli chcesz wiedzieć, to znalazłem tę waszą 
      norę, obserwując chłopaka z elfickiego podziemia - Algalego, młodszego 
      sekretarza MSZ-u. Tak więc na własne oczy widziałem, jak dwaj chłopcy w 
      karnawałowych strojach poczęstowali go jakąś trucizną, a potem tu 
      przywlekli. No to, postanowiłem złożyć wam wizytę... Czy może za tymi 
      portierami kryje się jeszcze kilku waszych? 

      - Ależ nie, przysięgam! Nie porywaliśmy nikogo! - W oczach kaprala 
      błysnęło szaleństwo, miał ku temu powody. 

      - Tak... Wydaje mi się, że wreszcie trafiłem na coś sensownego w tej 
      stercie odpadków, które usiłujesz mi wcisnąć. Należy sądzić, że jest to 
      wasza podstawowa operacja, i dla jej osłonięcia jesteście gotowi na każdą 
      ofiarę... Tyle, że teraz właśnie zainteresowałem się tą historią na serio: 
      nie myśl, że uda ci się umrzeć tak samo łatwo i szybko jak twojemu 
      wspólnikowi! Wiesz, od czego zacznę? 

      Kapral należał do tych ludzi, którym ze strachu głowa zaczyna pracować 
      lepiej niż w normalnych warunkach. Żeby uniknąć tego koszmaru, jaki 
      obiecywał mu baron, błyskawicznie zmontował swoją wersję: że niby 
      rzeczywiście schwytano młodszego sekretarza MSZ Algalego, działając według 
      ustnego, nie potwierdzonego żadną dokumentacją polecenia Marandila... 
      Tangorn na gorąco wyłapywał wszystkie chwiejne punkty w wersji kaprala, a 
      ten natychmiast wprowadzał do swej opowieści odpowiednie korekty i trwało 
      to tak długo, aż historia stała się logicznie podbudowana i wiarogodna. W 
      rzeczywistości baron, zadając odpowiednie naprowadzające pytania, po 
      prostu zmusił kaprala do zbudowania tej samej wersji, którą on opracował 
      kilka dni wcześniej... 

      Kiedy opowieść została spisana na papierze - przy tym dwukrotnie - Tangorn 
      związał go na nowo, zabrał żetony obu kaprali (gadatliwy nazywał się 
      Arawan, o ten ostry - Morimir; zdejmując łańcuszek z jego szyi baron 
      dotknął tętnicy szyjnej - puls, jak na razie, dawał się wyczuwać) i 
      opuścił dom, odprowadzany przeraźliwymi wrzaskami swego rozmówcy: "Rozwiąż 
      mnie! Pozwól mi uciec!" W planach barona leżało, by w łapy swoich kolesi z 
      Nadmorskiej 12 trafił kapral możliwie późno, dlatego nie lenił się, 
      odszukał posterunkowego, choć to niełatwe zadanie w noc karnawałową, i 
      przekazał mu, że dom na Latarniowej 4 ma otwarte drzwi, a z wewnątrz 
      dochodzą wołania o pomoc: "Nie wygląda to na żart, może ktoś po pijaku 
      rozrabia?" Następnie zamknął w kopercie, przeznaczonej do Harmiańskiej 
      Wólki, zeznania Arawana wraz z jego żetonem. Kopię zeznań jutro rano 
      otrzyma konsul Odrodzonego Królestwa: niech sobie z Marandilem łamią 
      głowy, co to ma znaczyć. Niepewność, jak powszechnie wiadomo, rodzi brak 
      działania. 

      Na pokład "Latającej rybki" Tangorn wrócił dopiero o świcie i natychmiast 
      zasnął kamiennym snem. Co miał zrobić - zrobił, teraz zostało mu tylko 
      czekać. Zarzucona przynęta - prawdziwe imię jednego z przywódców podziemia 
      - jest tak smakowita, że elfy po prostu nie mogą nie doprowadzić do 
      spotkania: muszą przyjść, chociażby po to, by go sprzątnąć... Należy 
      sądzić, że sprawdzenie tej historii zajmie elfom kilka dni, tak więc w 
      "Zielonej makreli" powinien się pokazać dopiero w następny piątek, 
      dwudziestego. Teraz zaś ma trochę czasu, by przemyśleć rozmowę z 
      Elandarem, osłonę oraz trasy ucieczki. 




      - Rozmawiać będzie tylko z samym Elandarem, płotki go nie interesują... 

      - Zwariowaliście! - spojrzenie Wielkiego Magistra płonęło. - On nie może 
      znać tego imienia, a zresztą, nikt poza Lorien nie może tego wiedzieć! 

      - Tym niemniej, tak to wygląda, mistrzu. Czy powinniśmy pakować się w 
      kontakt z nim? 

      - Oczywiście. Tylko nie ty, a ja sam. Sprawa jest zbyt poważna. Albo 
      rzeczywiście ma jakąś ważną informację - a wtedy należy ją zdobyć za 
      wszelką cenę, albo nas prowokuje. W tym drugim przypadku należy go 
      zlikwidować, póki nie jest za późno... Ile czasu potrzebuje pańska służba 
      bezpieczeństwa, żeby sprawdzić tę dziwną historię z cudownym ocaleniem? 

      - Sądzę, że cztery dni wystarczy, mistrzu. W zasadzie, już w ten piątek 
      można by pójść do "Zielonej makreli". 

      - Jeszcze jedno. Ten Algali... Słyszał imię, którego znać nie powinien. 
      Postarajcie się, żeby nie wypaplał tego nigdy i nikomu. 

      - Tak jest, mistrzu. - Szef służby bezpieczeństwa na sekundę odwrócił 
      spojrzenie. - Jeśli uważa pan to za konieczne... 

      - Tak uważam. Ten chłopak został ujawniony i "zaświetlony" na całego. 
      Niedługo zacznie na niego polować i Tajna Straż, i DSD, a my me mamy prawa 
      narażać na ryzyko całego podziemia... Wiem, wiem, co pan sobie teraz 
      pomyślał: "Gdyby chodziło nie o człowieka, a o elfa, to pewnie werdykt 
      byłby inny..." Dobrze mówię? 

      - Wcale nie, mistrzu - odparł zapytany głosem bez emocji. 

      - Bezpieczeństwo organizacji jest najważniejsze, to podstawa wszystkiego. 
      Chciałem tylko przypomnieć, że na kontakt z Tangornem powinien iść właśnie 
      Algali, odebrać przesyłkę w Harmiańskiej Wólce - też on. Tak więc z tą 
      akcją powinniśmy się powstrzymać przynajmniej do piątku... 

      "Tak - z pewną dumą pomyślał Wielki Magister - wspaniale ich wychowaliśmy, 
      i to w ciągu niecałych dwóch lat. Wypowiadasz magiczne zdanie: ťJest takie 
      słowo - trzeba!Ť, i nikt już o nic nie pyta. Kto by pomyślał, że ci 
      humaniści i miłośnicy wolności będą gorliwie trzaskać obcasami i 
      salutować, znajdując w tym głęboki sakralny sens, niedostępny ich słabym 
      cywilnym umysłom... Zresztą, ten Algali to jeszcze ma szczęście. Przecież 
      cała siatka to nieboszczycy, wszyscy co do jednego, tyle że on umrze 
      szczęśliwy, przepełniony iluzjami i wiarą w jasną przyszłość, a pozostali 
      przed śmiercią będą musieli napatrzeć się na dzieło swych rąk i zrozumieć, 
      dla kogo przygotowali grunt..." 




      - Beka z gnojem!!! Na tych gondorskich niedorozwojach nie ma co polegać, 
      ale gdzie pan był, Jakuzzi? 

      Zastępca dyrektora do spraw operacyjnych rzadko widywał szefa w takim 
      stanie. Raport o nalocie Tangorna na Latarniową 4 doprowadził Almandina do 
      najwyższego stopnia szału; przy tym dotarły przed chwilą od Aktinidisa, 
      trzeciego zastępcy - wywiad polityczny - wiadomości o sytuacji w Minas 
      Tirith, i też nie poprawiły mu humoru. - Czy pan przynajmniej rozumie, że 
      ten psychol ze swoją wendettą, jak nie dziś, to jutro zabije Marandila, a 
      wraz z nim całą operację "Sirocco"?! 

      - Obawiam się, że nie jest to żadna wendetta, a Tangorn wcale nie jest 
      psycholem, tylko my nie możemy przeniknąć do sedna jego pomysłu. Może to 
      brzmi fantastycznie, ale ten amator wygrywa stawkę po stawce! Można 
      sądzić, że pomagają mu jakieś Siły Wyższe... 

      - Dobra tam! Niech pan przestanie bawić się w jakieś mistyczne rozważania! 
      Co się dzieje z kapitanem? 

      - Jeśli baron chciał go złamać, to udało mu się całkowicie. A pisemne 
      zeznania Arawana dobiły biedaka: przysięga, że nie wydawał żadnego rozkazu 
      porwania Algalego, i że ani mu takie coś w głowie nie powstało. To jakieś 
      szaleństwo! Może jakieś światło rzucą zeznania tego elfinara, gdy go 
      odnajdziemy... 

      - Zostawcie Algalego w spokoju! - rzucił Almandii. - On nie ma wpływu na 
      zagwarantowanie bezpieczeństwa pańskiego agenta Marandila. Jasne? 

      - Tak jest! - odparł oper. 

      Znowu wali łbem w tę samą ścianę. Dwa lata temu, kiedy położył na biurku 
      pierwsze materiały o proelfickich organizacjach Umbaru, nakazano mu 
      natychmiast zwinąć działania operacyjne wszczęte przeciwko tym 
      ugrupowaniom i "zakonserwowanie" już wprowadzonych agentów. Od tego 
      momentu dosłownie wszędzie natyka się na ślady tych konspiracyjnych 
      struktur, jak na ślady mysich odchodów w starej komodzie, ale za każdym 
      razem otrzymuje polecenie nie pchania swego psiego pyska w sekrety 
      Wysokiej Polityki: "To jest po linii Aktinidisa". Należy sądzić, że szefa 
      wywiadu politycznego w podobnie wyszukany sposób informowano, że to jest 
      "po linii Jakuzziego", jednakże nie dało się tego sprawdzić poprzez jakieś 
      prywatne konsultacje: tego typu kontakty między dwoma wicedyrektorami, tak 
      samo jak inne podobnego typu kontakty między współpracownikami (poza tymi 
      narzuconymi przez podporządkowanie służbowe) były kategorycznie zakazane 
      Regulaminem Departamentu - karano to jako odstępstwo od umberto... "Dobra 
      - zdecydował w pewnej chwili, odczuwając przy tym dziwną ulgę - pewnie 
      Almandin ma jakieś swoje powody, niewidoczne z mojego stopnia dostępności 
      - tajny strategiczny sojusz z elfami przeciwko Gondorowi, czy coś 
      takiego... W końcu ja, wywiadowca, swoją robotę wykonałem, a dalej niech 
      się męczy kierownictwo z analitykami pospołu. Jak mawiał niezapomniany 
      Blacharz: ťJa mam wrzasnąć: Ku-ku-ry-ku!, a czy słońce wzejdzie, to już 
      nie moja broszka...Ť" 

      - Jak pan uważa, Jakuzzi, czy kapitan może nadal działać? 

      - Jest całkowicie rozbity, to strzęp człowieka - jęczy i błaga, żebyśmy mu 
      pozwolili natychmiast uciekać - tak jak się umawialiśmy... 

      - Właśnie! - i dyrektor trzasnął dłonią w poranny zaszyfrowany komunikat 
      ze sztabu Carnero. - Marandil i tak nie zdoła już osłaniać tego, co się 
      dzieje w zatoce Barangarskiej, jego podwładni nie są ślepi... 

      "ťPodwładni nie są ślepi...Ť Czy to nie o mnie i elfach?" - poruszyła się 
      myśl w głowie Jakuzziego, a on szybko wyrzucił ją z pamięci. 

      - A do tego kupa wpadek z trupami z lekkiej ręki tego ithilieńskiego 
      awanturnika. Jak nie dziś, to jutro odbiorą kapitanowi oficerskie 
      akselbanty i oddadzą pod sąd... Krótko mówiąc, natychmiast znajdźcie 
      Tangorna i odizolujcie go za wszelką cenę, za wszelką - jasne? Jak się uda 
      bez rozlewu krwi - wspaniale, jak nie - likwidujcie go w diabły, i 
      pogrzebmy wreszcie tę sprawę! Teraz co do siatki Gondoru... Czy możemy po 
      prostu zablokować ich łącza z Kontynentem, ale naprawdę wszystkie kanały? 
      A potem utrzymać tę blokadę aż do drugiej dekady czerwca, kiedy zacznie 
      się "Sirocco"? 

      - Sądzę, że tak. Zamkniemy szlaki lądowe przez Chewelgar, Maccarioni 
      połączy się ze strażą przybrzeżną, a ci przejdą na alarmowy tryb służby. 

      - Tak. Teraz jeszcze jedno: skoro Tangorn jednak jest w mieście, to i 
      Ichneumon, gdzieś tu się czai. Co wiemy na ten temat? 

      - Jak by to panu powiedzieć... Pojawił się pewien ślad, na razie bardzo 
      mętny. Moi ludzie od kilku dni nie spuszczają z oka przyjaciółki Tangorna, 
      Elwiss. Tak więc, wpadł nam w oko pewien drobny szczegół, niby nic 
      takiego, ale... 




      Najbardziej banalne przedsięwzięcia - takie, na przykład, jak zwiększenie 
      częstotliwości patrolowania - doprowadzają czasem do nieoczekiwanych 
      wyników. Przeglądając rankiem dwudziestego codzienną paczkę komunikatów, 
      Jakuzzi natknął się na raport straży przybrzeżnej: w nocy z 
      dziewiętnastego na dwudziestego, podczas próby wejścia do zalewu 
      Harmiańskiego przechwycona została feluka znanego przemytnika Wujaszka 
      Sarrakesza "Latająca rybka". Prócz samego szypra na pokładzie znajdowała 
      się dwuosobowa załoga; ładownia była całkowicie pusta, tak więc nie było 
      formalnych przesłanek do aresztowania, przed wieczorem trzeba będzie 
      Sarrakesza wypuścić. W raporcie jednakże odnotowano, że "Latająca rybka" 
      usiłowała ujść przed strażniczą galerą, niemal ocierając się o obfitujące 
      w mielizny i rafy wybrzeże Półwyspu. Możliwe, pisali w podsumowaniu 
      pogranicznicy, że na feluce był jeszcze jeden pasażer, który, korzystając 
      z ciemności, skoczył za burtę i wpław przedostał się na brzeg. 

      Trudno powiedzieć, co w tej banalnej portowej historii przyciągnęło uwagę 
      wicedyrektora DSD - najprawdopodobniej jakieś przeczucie... Wujaszek 
      Sarrakesz, o ile pamiętał, związany jest z zamorro Kulawego Vittano i 
      specjalizuje się w zakazanych przez prawo dostawach do Haradu stalowej 
      broni w zamian za orzechy cola, sprowadzanie których jest z kolei 
      zmonopolizowanym przywilejem Republiki. Cola - rzecz droga, i objętość 
      zwrotnej kontrabandy zazwyczaj jest niewielka, nie więcej niż dziesięć 
      worków; wyrzucić je za burtę, gdy tylko zaśmierdziało przypaloną sierścią 
      to kwestia dwóch, trzech minut. Puste ładownie nie zdziwiły więc 
      wicedyrektora. Dziwne było co innego: specjalnie tresowany policyjny pies 
      naprawdę nie wyczuł na pokładzie zapachu coli, a to już zmuszało do 
      poważnego rozważenia wersji strażników o nieznanym pasażerze. Kiedy 
      indziej byłoby to zwyczajnym głupstwem, ale nie teraz, kiedy departament 
      nadzwyczaj skrupulatnie przymykał wszystkie kanały łączności placówki z 
      Nadmorskiej 12 i wyszukiwał gondorskich agentów z drużyny Ichneumona. 
      Jakuzzi uważał, że w tej krytycznej dla kraju chwili skończyły się żarty - 
      nakazał poddanie całej trójki schwytanych przemytników aktywnemu 
      przesłuchaniu. Po kilku godzinach jeden z "bratanków" Sarrakesza pękł i 
      opisał pasażera, który uciekł wpław. Opis wystarczył Jakuzziemu - bez 
      trudu rozpoznał w nim barona Tangorna. 

      Rozpoznał - zaklął krótko, ale soczyście "z marynarskimi zawijasami", 
      ponieważ zrozumiał, że w najbliższym przewidywalnym czasie nie da się 
      schwytać barona. Sarrakesz jest z Półwyspu, i zapewne Tangorna skierował 
      do któregoś z rozlicznych górskich osiedli, do swoich krewniaków. Nawet 
      gdyby ktoś wiedział, gdzie ukrył się baron, to co z tego - górale nigdy 
      nie wydadzą zbiega policji. Prawo gościnności jest dla mieszkańców 
      Półwyspu święte, targi o zdradę nie mają sensu, a żeby wyrwać barona siłą 
      należy zmontować małą operację wojskową, a tej nikt nie zaaprobuje... Może 
      wysłać w góry zabójców - ninjokwe? Jakby nie było innego wariantu, to 
      jeszcze, ale... Dobrze, zaryzykujemy, poczekamy, niech baron wróci na 
      Wyspy. W końcu po coś tu przybył ubiegłej nocy, mimo oczywistego 
      niebezpieczeństwa, pchał się na "Latającej rybce" do zalewu. Na jakiś czas 
      stracił łączność z przemytnikami Vittano, droga wodna do miasta została 
      odcięta, a zablokowanie Długiej Grobli nie będzie problemem. 

      - Znajdźcie mi wszystko, co mamy o rodzinnych i przyjacielskich kontaktach 
      Wujaszka Sarrakesza - zadysponował wicedyrektor, zawoławszy swego 
      referenta. - Raczej nie mamy na niego specjalnego dossier, więc trzeba 
      będzie przeczesać wszystkie materiały o zamorro Kulawego Vittano. Teraz 
      druga sprawa: kto u nas zarządza siatką wśród górali Półwyspu - Rashua? 




      48
      Umbar, okolice osady Uguatalpa
      24 czerwca 3019 roku
      O rzech, pod którym urządzili postój, miał około dwustu lat, co najmniej. 
      Jego korzenie utrzymywały spory kawałek gruntu na zboczu, nad ścieżką 
      prowadzącą z Uguatalpy do przełęczy i jak się wydawało, radziły sobie z 
      tym problemem znakomicie: wiosenne deszcze, nader obfite w tym roku, nie 
      spowodowały tu ani osypisk, ani nowych wypłuczysk. Słaby wiaterek od czasu 
      do czasu mierzwił rozległą koronę, a wtedy plamki słonecznego blasku 
      bezszelestnie przesiąkały przez nią na kremowożółty dywan z opadłych 
      liści, zalegający u podnóża pnia, między żyłami grubych korzeni. Tangorn z 
      rozkoszą wyciągnął się na tym cudownym legowisku - w końcu dla jego 
      zranionej nogi tutejsze ścieżki nie są łatwe - oparł się na lewym łokciu, 
      i od razu wyczuł pod nim jakiś przedmiot. Gałązka? Kamyczek? Przez kilka 
      sekund baron leniwie rozważał dylemat: rozgrzebywać tę stertę w 
      poszukiwaniu uwierającego przedmiotu, czy przesunąć się nieco dalej. 
      Rozejrzał się i przemieścił swoje ciało, gdyż poruszanie czy przesypywanie 
      czegokolwiek tu wydało mu się świętokradztwem. 

      Otwierający się przed jego wzrokiem obraz przesycony był spokojem; nawet 
      wodospad Uruapan, trzystustopowa ucieleśniona złość rzecznych bogów, 
      schwytanych w pułapkę przez swych górskich braci, wydawał się z tej 
      odległości po prostu sznurem srebrzystego haftu, wykonanym na 
      ciemnozielonym suknie zalesionego zbocza. Nieco bardziej po prawej 
      stronie, w centrum kompozycji wznosiły się nad mglistą przepaścią wieże 
      klasztoru Uatapao - starodawny kandelabr z ciemnej miedzi, zaśniedziały 
      szlachetną patyną bluszczu. "Ciekawa architektura-myślał Tangorn. - 
      Wszystko, co swego czasu widziałem w Khandzie, wyglądało zupełnie inaczej. 
      Zresztą, nie dziw: miejscowy wariant hakimiańskiej wiary bardzo się różni 
      od khandyjskiej ortodoksji. A w większości górale jak byli, tak i 
      pozostali barbarzyńcami. Dwa wieki temu przeszli na hakimiaństwo - 
      najsurowszą i najbardziej fanatyczną ze światowych religii - i to tylko po 
      to, by móc jeszcze w tej materii przeciwstawić się mięczakom, mieszkańcom 
      Wysp, żałosnym robakom, które całe swoje życie zmienili w ciągły targ 
      ťsprzedaj-kupŤ i zawsze przedkładali wygodę nad honor, a zadośćuczynienie 
      materialne nad wendettę". W tym momencie leniwe rozmyślania barona zostały 
      przerwane co najmniej bezceremonialnie, ponieważ towarzysz jego, który 
      zdążył już opróżnić worek i rozłożyć na nim, jak na obrusie, jeszcze 
      ciepły gliniany garnek z przygotowanym rano ryżem i bukłaczek z winem, 
      odłożył nagle sztylet, którym strugał płatki twardego, zapieczonego z 
      przyprawami mięsa w kolorze czerwonego witrażowego szkła, podniósł głowę 
      i, nie odrywając wzroku od zakrętu ścieżki, niedbałym ruchem przyciągnął 
      ku sobie leżącą obok kuszę. 

      Zresztą, tym razem był to fałszywy alarm. Kilka chwil później przechodzień 
      siedział już z podwiniętymi nogami przy ich rozścielonym worku i wygłaszał 
      toast - długi i skomplikowany, jak pętle pnącej się pod obłoki serpentyny. 
      "Krewniak - przedstawionego Tangornowi, a ten tylko wzruszył ramionami, 
      gdyż w tych górach wszyscy byli jakoś spokrewnieni, a jeśli nie 
      spokrewnieni, to spowinowaceni lub, w najgorszym przypadku, zaprzyjaźnieni 
      - z Irapuato, za tą doliną". Następnie górale wszczęli długą, rzeczową 
      rozmowę o widokach na urodzaj kukurydzy i o sposobach hartowania klingi, 
      praktykowanych w Iguatalpie i Irapuato. Baron natomiast, którego udział w 
      dyspucie ograniczał się do uprzejmych uśmiechów, zaczynał składać daninę 
      miejscowemu winu - niewiarogodnie cierpkiemu i gęstemu, kryjącemu w swej 
      bursztynowej głębi pomrugujące różowawe błyski - dokładnie jak pierwszy 
      słoneczny odblask, kładący się na wilgotną od rosy ścianę z żółtawego 
      muszlowca. 

      Wcześniej Tangorn nie doceniał tego wspaniałego trunku, czemu nie można 
      się dziwić: wino to zupełnie nie nadaje się do transportu - ani w butlach, 
      ani w beczkach. Tak więc wszystko, co się sprzedaje na dole, to nic innego 
      jak podróbka. Tutejsze wino należy pić na miejscu, przez kilka pierwszych 
      godzin po zaczerpnięciu dzbankiem na drewnianej rączce z pitosu, w którym 
      brodziło. Porem można nim już tylko gasić pragnienie. Sarrakesz w czasie 
      ich wymuszonego wylegiwania się na pokładzie "Latającej rybki" z 
      przyjemnością wprowadzał barona w tajniki miejscowego winiarstwa: 
      opowiadał jak winne grona miażdży się w drewnianych kadziach razem z 
      kiściami (stąd bierze się owa niezwykła cierpkość tych win) i rowkami 
      odprowadza do zakopanych w sadach pitosów, jak potem po raz pierwszy 
      otwiera się naczynie, starannie zahaczywszy szpunt dwoma hakami i 
      odwracając twarz, by wyrywający się stamtąd zwarty i żywiołowy winny 
      zapach dzini nie uderzył w człowieka i nie doprowadził go do pomieszania 
      zmysłów... 

      Większa część wspomnień starego przemytnika nie wyróżniała się szczególną 
      uczuciowością. To był dość specyficzny świat, gdzie mężczyźni, będąc 
      ciągle w pogotowiu, nie rozstają się z bronią, a odziane w czerń kobiety 
      zmienione są w milczące cienie, zawsze przemykające pod najbardziej 
      odległą od mężczyzny ścianą, gdzie malutkie okienka w grubych murach domów 
      to w rzeczywistości strzelnice dla kusz, a najważniejszy produkt 
      miejscowej ekonomiki to trupy, pojawiające się w wyniku nie kończącej się 
      bezsensownej wendetty. Świat, gdzie czas się zatrzymał, a każdy krok jest 
      przewidywalny na dziesiątki lat do przodu. Nic dziwnego, że radosny 
      awanturnik Sarrakesz, wtedy noszący zupełnie inne imię, od dzieciństwa 
      czuł się tam jak ciało obce. A tuż obok było morze, otwarte dla wszystkich 
      i wszystkich ze sobą równające... Teraz, gdy twardą ręką kierował felukę 
      przez spienione sztormowe wały, rycząc na zbyt powolną załogę: "R-ruszać 
      się! R-r-ręka, noga, mózg na kilu!" każdy wiedział, że to jest człowiek na 
      właściwym dla siebie miejscu. Właśnie dlatego wilk morski uparł się, gdy 
      Tangorn postanowił dwudziestego pojawić się w mieście: 

      - Nawet nie myśl o tym! Wpadniemy, jak pragnę zawisnąć. 

      - Jutro muszę być w mieście. 

      - Posłuchaj mnie, dobry człowieku, przecież wynająłeś mnie nie jako 
      gondoliera, żebym cię powoził po Kanale Obwodowym. Potrzebowałeś 
      zawodowca, prawda? I skoro ten zawodowiec ci mówi: "Dzisiaj się nie 
      przebijemy", to tak właśnie jest. 

      - Ja muszę trafić do miasta - uparcie powtórzył baron. - Żebym zdechł! 

      - Na pewno trafisz, i to prosto do celi. Straż przybrzeżna dwa dni temu 
      przeszła na tryb alarmowy, rozumiesz czy nie? Gardziel laguny jest zatkana 
      tak, że nawet delfin nie przedostanie się niezauważony. Musimy przeczekać, 
      w tym trybie oni sami długo nie wytrzymają. Przynajmniej do początku 
      następnego tygodnia, żeby trochę księżyca ubyło. 

      Przez jakiś czas Tangorn zastanawiał się. 

      - Dobra. Jeśli wpadniemy, co ci grozi? Pół roku? 

      - Więzienie to betka, najważniejsze, że skonfiskują statek. 

      - A ile kosztuje ta twoja "Latająca rybka"? 

      - No, co najmniej trzydzieści dunganów. 

      - Świetnie. Kupuję ją, za pół setki. Przybijasz? 

      - Zwariowałeś - machnął ręką przemytnik. 

      - Może. Ale monety, jakimi płacę były bite nie w domu wariatów. 

      A potem wszystko poszło dokładnie tak, jak prorokował Sarrakesz. Gdy 
      pięćdziesiąt sążni przed dziobem feluki wzbiła się w górę przenicowana 
      promieniami księżyca fontanna - to doganiająca ich galera oddała strzał 
      ostrzegawczy z katapulty - szyper, mrużąc oczy, ocenił dystans do wrzącej 
      po lewej stronie kipieli, odwrócił się do barona i polecił: 

      - Wal za burtę! Do brzegu nie więcej niż jeden kabel, nic ci nie będzie. W 
      osadzie Iguatalpa odszukasz mojego kuzyna Botaszaneanę i przesiedzisz u 
      niego. Pięćdziesiąt dunganów oddasz jemu. No, skacz, uparciuchu... 

      "No i co na tym zyskałem - myślał baron - skacząc na łeb na szyję w tę 
      aferę? Dobrze ludzie mówią: ťkrócej nie znaczy szybciejŤ, i tak straciłem 
      tydzień. Dobra, mądry jestem teraz, po szkodzie..." 

      W tym momencie w rozmowie przy winie pojawiło się nowe słówko "algwasile", 
      i od tej pory Tangorn zaczął przysłuchiwać się bardziej niż uważnie. 

      Właściwie nie algwasile, a miejscy żandarmi, i dowodzi nimi nie wiejski 
      korrehidor, a własny oficer. Dziewięcioro ludzi - oficer dziesiąty, 
      pojawili się w Irapuato przedwczoraj. Jakoby pętają się w celu pojmania 
      słynnego rozbójnika Uanaco, ale wykonują to zadanie jakoś dziwnie: patroli 
      nie rozesłali, a szwendają się po domach i rozpytują - nie było aby we wsi 
      obcych? A kto im, wyspiarskim szakalom, cokolwiek powie, nawet gdyby coś 
      wiedział? A z innej strony, jakby się tak zastanowić, można ich zrozumieć: 
      "walkę z rozbójnictwem", jak tego chciało dowództwo, wykonują - i fajnie. 
      W końcu oni też nie są ostatnimi durniami - za żebracze wynagrodzenie 
      skakać po turniach i osypiskach, podstawiając czerep pod bełt kuszy, a ich 
      kolesie w tym czasie strzygą karawany na Długiej Grobli... 

      Kiedy gość się pożegnał, towarzysz Tangorna, Cecorello, powiedział 
      zamyślony: 

      - To ciebie łapią. 

      - Dokładnie - skinął głową Tangorn. - Czyżbyś szacował, czy nie lepiej by 
      było oddać mnie w Irapuato? 

      - Zgłupiałeś?! Przecież jedliśmy chleb z jednego bochenka! - Góral 
      zamilkł, a po chwili dodał: - Wiesz, ci na dole, zawsze o nas mówią, że my 
      niby jesteśmy tępi, na żartach się nie znamy. Może tak i jest: tu 
      mieszkają ludzie prości, i za taki żarcik łatwo mogą ci gardło 
      rozpłatać... A poza tym - rozciągnął wargi w chytrym uśmiechu, zupełnie 
      jak dziadek obiecujący wnukom pokazanie sztuczki z "odrywaniem kciuka" - 
      za twoją głowę i tak nie dadzą więcej niż pięćdziesiąt dunganów, które 
      jesteś winien naszej rodzinie. Lepiej już doprowadzę cię do miasta, jak 
      umawialiśmy się, i uczciwie odbiorę swoje pieniążki, może być? 

      - Może być. A nie zastanawiałeś się nad jakimiś bocznymi ścieżkami? 

      - Tak. Do Irapuato nie da się wejść, więc i tak trzeba będzie dokoła... 

      - Dokoła... Wszystko jest poważniejsze, niż ci się wydaje. W Uahapanie 
      pojawili się dziwni domokrążcy. Chodzą we czworo obwieszeni bronią od stóp 
      do głów, a w Koalkoman trzy tygodnie przed czasem zjawił się poborca 
      podatkowy z aigwasilami. Teraz zaś to - Irapuato... To mi się bardzo nie 
      podoba. 

      - No tak... Uahapan, Koalkoman, Irapuato - otoczyli ze wszystkich stron. 
      Chyba, że... 

      - Jeśli masz na myśli Guanohato - machnął ręką baron - możesz się nie 
      łudzić. Tam na pewno już się ktoś pojawił: albo wędrowni cyrkowcy 
      zabawiający publikę gaszeniem świecy bełtami swoich kusz, albo 
      przecinający jataganami podrzuconą w powietrze pestkę moreli. Ale to 
      niechby sobie było, gorsze jest coś innego. Otoczyli - masz rację - ze 
      wszystkich stron, i tylko do naszej osady nikt nosa nie wściubia. Co by to 
      mogło znaczyć? 

      - Może po prostu na razie tu jeszcze nie dotarli? 

      - Odpada. Do Uahapanu można przedostać się tylko przez Iguatalpę, prawda? 
      Lepiej powiedz mi co innego. Jeśli taka drużyna pojawiłaby się w naszej 
      wsi, mogliby mnie schwytać? 

      - W życiu! Przecież zwróciłeś naszą uwagę na przechodniów, uważamy na nich 
      jak należy. Gdyby nawet setkę żandarmów przygnali, i tak bym cię zdążył 
      wyprowadzić tyłami domów i ogrodami. A dalej są góry, szukaj wiatru w 
      polu... Jak przyjdą z psami to mamy na nie tabakę z papryczką... 

      - Prawda. Oni to wiedzą nie gorzej, niż ja i ty. No to, po co to wszystko? 


      - Chcesz powiedzieć... - Góral zmrużył oczy i zacisnął ręce na rękojeści 
      sztyletu tak, że kostki palców zbielały. - Chcesz powiedzieć, że zwąchali 
      gdzie jesteś? W Iguatalpie? 

      - Na pewno. Jak - nieważne. To po pierwsze. A po drugie, to, co mi się 
      naprawdę nie podoba to to, że strasznie nieporadnie się zachowują... 
      Wydaje się, że wszyscy ci "domokrążcy", "łowcy rozbójników" i "poborcy 
      podatkowi" spletli dokoła nas coś na kształt zaciągającego się niewodu. 
      Ale to tylko na oko niewód: tak naprawdę to jest to łańcuch naganiaczy, 
      którzy hałasując i wrzeszcząc zapędzają zwierzynę na strzelców... 

      - Coś nie kumam... 

      - To bardzo proste. Oto na przykład usłyszałeś o żandarmach w Irapuato, o 
      czym pomyślałeś w pierwszym momencie? Słusznie: o ścieżce. A teraz 
      powiedz, czy bardzo trzeba być mądrym, żeby posadzić na tej ścieżce kilku 
      kuszników w maskujących pelerynach? 

      Cecorello milczał długą chwilę, potem wykrztusił sakramentalne: "No to co 
      robimy?", oficjalnie uznając w ten sposób Tangorna za dowódcę. 

      - Myślimy - wzruszył ramionami baron. - A co najważniejsze, nie czynimy 
      żadnych gwałtownych ruchów, bo tego właśnie od nas oczekują. Wiemy, że ci 
      z Uahapan, Koalkoman i Irapuato to tylko "zaganiacze". Teraz pomyślmy, 
      gdzie czają się prawdziwi "strzelcy", i jak można obok nich przemknąć. 

      "Tak więc - dedukował - zadanie standardowe: ponownie poluję na niejakiego 
      barona Tangorna, szatyna około trzydziestu dwóch lat, typ nordycki, sześć 
      stóp wzrostu, który to baron posiada jeszcze znak szczególny w postaci 
      lekkiego utykania... Może to dziwne, ale zadanie nie jest prościutkie, jak 
      się początkowo wydaje. Gdzie powinienem ustawić swoich ťstrzelcówŤ? A przy 
      okazji: skąd ich wziąć? Nie, to proste: muszą to być agenci operacyjni, 
      którzy mogą go rozpoznać, i żebym tu nie widział żadnych bandziorów 
      obwieszonych bronią na trzy strzały z łuku dokoła! Baron na pewno będzie 
      przebrany i tak ucharakteryzowany, że rozpoznanie go nawet dla ludzi 
      pamiętających jego twarz, nie będzie łatwym zadaniem. A czy dużo jest 
      takich ludzi? Nie więcej niż tuzin, a najpewniej siedmiu, ośmiu. W końcu 
      minęły cztery lata. Robimy tak - dzielimy ich na cztery zmiany, po sześć 
      godzin pracy, bo potem oko się męczy... Nie jest to za dużo... Dzielić tę 
      drużynę w ogóle nie ma sensu, trzeba ich zebrać w jedną pięść, ani włączyć 
      do oddziału ťstrzelcówŤ, ani do ťzaganiaczyŤ absolutnie nie można. Gdy 
      podzielimy. .. Tfu! Czy ja zupełnie zgłupiałem?! Jak można ich pakować do 
      ťzaganiaczyŤ skoro - z góry to wiadomo - że ci nie spotkają się z baronem, 
      jeśli nie jest zupełnym durniem, a i wcale nie muszą znać szczegółów 
      operacji, tylko łażą po krzakach i hałasują... Znaczy, tak: przydatnych 
      ludzi mam mało, dzielić ich nie mogę, muszę więc skoncentrować ich 
      wszystkich... Oczywiście!" 

      - Będą na nas czekali na Długiej Grobli. Nie da się jej ominąć - 
      poinformował baron pół godziny później siedzącego cicho i zastanawiającego 
      się Cecorello. - A my przejdziemy przez nią takim sposobem... 

      - Zwariowałeś! - wykrztusił góral wysłuchawszy szczegółów jego planu. 

      - Mówiono mi już to wiele razy - rozłożył ręce baron. - Jeśli więc jestem 
      wariatem, to szczęśliwym wariatem... Idziesz ze mną? Miej na uwadze, że 
      nie będę cię długo prosił, gdyż - samemu będzie mi jeszcze łatwiej. 




      - Wszystko się zgadza, mistrzu. Ludzie z Nadmorskiej 12 rzeczywiście 
      usiłowali go ująć w "Morskim koniku" i potem jeszcze raz - na placu 
      Castamira. Dwa razy udało mu się im ujść. W "Koniku" - czworo zabitych, na 
      Castamira - troje zarażonych trądem. Dość wysoka cena, według mnie, jak na 
      osłonę jednorazowej dezinformującej operacji. Latarniowa 4 to rzeczywiście 
      konspiracyjny lokal gondorskiej Tajnej Straży, i naprawdę dokonał na ten 
      lokal nalotu: jeden z kaprali - mieszkańców tego lokalu, jest ciężko ranny 
      mieczem w pierś, opowiadanie Algalego potwierdza leczący rannego lekarz. 
      Żeton Tajnej Straży oryginalny, pismo owego Arawana dokładnie odpowiada 
      temu z raportu na posterunku policji. A Algalego szuka obecnie cała 
      gondorska siatka. Ryją nosami w ziemi jak krety... Słowem - nie wydaje 
      się, żeby to była jakaś zmytka. 

      - Dlaczego więc nie pojawił się w "Zielonej makreli"? 

      - Może przyuważył pod knajpą naszych ludzi z grupy osłonowej i słusznie 
      uznał, że złamaliśmy warunki umowy. Ale to w najlepszym przypadku, a w 
      najgorszym - capnęli go ludzie Aragorna... Miejmy nadzieję, że wszystko 
      się jakoś ułoży, mistrzu, i czekajmy następnego piątku, dwudziestego 
      szóstego. A osłonę przyjdzie nam wycofać, gdyż w przeciwnym przypadku 
      znowu nic z tego nie wyjdzie. 

      - Masz rację. Jedna rzecz jest jednak absolutnie pewna - nie może wyjść z 
      "Zielonej makreli" o własnych siłach... 




      49
      Umbar, ulica Nadmorska 12
      25 czerwca 3019 roku
      I chneumon wolnym krokiem przemierzał korytarze konsulatu. Nie skradał się 
      wzdłuż ścian jak błyskawiczny cień, a właśnie przemierzał - tak, że jego 
      krokom towarzyszyło echo, rodzące się i zamierające w zakątkach śpiącego 
      budynku, a naścienne lampiony co chwilę wychwytywały z półmroku czarny 
      paradny mundur ze srebrnymi oficerskimi akselbantami na lewym ramieniu. 
      Zresztą, Marandil od razu zrozumiał, że to tylko złudzenie powstałe z 
      powodu niepewnego oświetlenia: w rzeczywistości porucznik był w cywilnym 
      ubraniu, a "srebro" na jego piersi i ramieniu to po prostu plamy jakiejś 
      białej pleśni... Nie, nie pleśni - to szron! Szron na ubraniu... Skąd 
      miałby się wziąć? I w tej właśnie chwili twarz kapitana owiał słaby, ale 
      wyraźny podmuch - jakby lodowate tchnienie grobowca. Języczki płomieni w 
      kagankach zgodnie kiwnęły się, jakby potwierdzając, że to nie halucynacje, 
      nie łudź się! Mury konsulatu, przekształconego w niezdobytą twierdzę, dwa 
      pierścienie po psiemu wiernej ochrony, DSD z jego niedoścignionym systemem 
      poszukiwań - wszystko nadaremno... 

      Można było fizycznie wyczuć grobowe zimno wiejące od zbliżającej się 
      postaci, i chłód ten, trwale przytwierdził do podłogi podeszwy 
      kapitańskich butów, od razu zmieniając paniczny wicher w jego głowie w 
      gęstą galaretę: "No i koniec. Przecież od początku wiedziałeś, że tak to 
      się właśnie skończy... Otrzymawszy zeznania Arawana, wiedziałeś już - 
      kiedy, a teraz na dodatek wiesz - jak, i już..." Porucznik tymczasem na 
      jego oczach zmieniał się w najprawdziwszego Ichneumona, który 
      niespiesznie, nieco kołysząc się na boki, zbliża się do kobry - płaski 
      trójkątny łeb z położonymi na głowie uszami, sam w jakiś sposób 
      przypominający głowę węża, rubinowe koraliki oczu i śnieżnobiałe zęby pod 
      nastroszonymi wąsami. A kobrą jest on, Marandil... Stara zmęczona kobra z 
      wyłamanymi zębami jadowymi. Oto zaraz szczęki mangusty zewrą się na jego 
      gardle, uderzą fontanny krwi z przebitych tętnic i zachrzęszczą koronki 
      kości kręgosłupa... Cofnął się, na próżno osłaniając się rękami od 
      zbliżającego się koszmaru, i nagle zwalił na plecy: zaczepił obcasem o 
      brzeg dywanika. 

      Właśnie ból - upadając mocno uderzył się łokciem - uratował kapitana, 
      przywracając go do rzeczywistości. Paniczny strach nie wiadomo dlaczego 
      zmienił swoje właściwości - z paraliżującego stał się mobilizującym, i 
      Marandil, błyskawicznie poderwawszy się na równe nogi, pobiegł mrocznym 
      korytarzem, tak szybko, że przerywana linia szeregu lampek zlała się w 
      ciągłą ognistą linię. Schody... na dół... skok przez poręcz na następny 
      marsz schodów... jeszcze raz... Tu już powinien stać wartownik. Gdzież on 
      jest? Korytarz prowadzący do gabinetu rezydenta... ochrona, gdzie jest 
      cała ochrona, żeby ich licho?! A za plecami kroki - miarowe, jakby tnące 
      na dokładne plasterki zwartą i grząską ciszę korytarza... Aaaa!!! Przecież 
      to ślepy korytarz! Dokąd teraz, dokąd? Do gabinetu - nie ma wyboru... 
      klucz... nie włazi do dziurki, gadzina! O, kretyn, przecież to od sejfu... 
      Spokojnie, spokojnie... O, Wielki Aule, pomóż, ten diabelski zamek 
      wiecznie się zacina... A kroki coraz bliżej i bliżej - jak padające 
      lodowate krople na wygoloną głowę... A ciekawe, dlaczego nie biegnie? 
      Zamknij się, idioto, nie wykracz! Spokojnie, przekręć... jest, w 
      porządku!!! 

      Jak jaszczurka przemknął przez szczelinę nie do końca otwartych drzwi do 
      gabinetu, naparł na nie całym ciałem i zdążył przekręcić klucz w tej samej 
      chwili, kiedy kroki odmieńca dały się słyszeć na progu. Kapitan nie 
      zapalał światła - nie miał na to sił. Dygocący i zlany potem usiadł na 
      parkiecie na środku pokoju, w obszernym kwadracie księżycowego światła, 
      przekreślonego kratą okna. Dziwna sprawa: racjonalnie myśląc, Marandil 
      wiedział, że koszmarny prześladowca nigdzie się nie rozpłynął, ale tu, 
      siedząc na tym posrebrzonym dywaniku, jakoś poczuł się bezpiecznie, jak 
      podczas dziecinnej zabawy, kiedy wystarczy krzyknąć: "Zamawiam!" 
      Roztargnione spojrzenie przemknęło po rysunku księżycowych cieni na 
      podłodze, i dopiero wtedy domyślił się, że należy popatrzeć na okno. 
      Domyślił się i niemal zawył ze strachu i rozpaczy. 

      Na zewnętrznym parapecie, prawie z nosem, na szybie, stał jakiś dziwnie 
      przypominający hienę człowiek. Ten drugi odmieniec mógł z łatwością rozbić 
      nogą szybę i wskoczyć do pokoju, ale nie ruszał się z miejsca i tylko 
      patrzył na Marandila okrągłymi, blado fosforyzującymi oczami... Z tyłu 
      natomiast, dał się słyszeć słaby metaliczny chrobot - to Ichneumon już się 
      zajął zamkiem drzwi. "Dobrze, że klucz został w dziurce" - przemknęło 
      przez głowę kapitana, i w tej samej sekundzie drzwiami wstrząsnęło 
      straszliwe uderzenie. Obok zamka został wybity szarpany, owalny otwór o 
      średnicy jakichś sześciu cali, przez który to otwór z korytarza wlała się 
      struga mętnego światła. Struga ta niemal natychmiast "wyschła" do kilku 
      promyków - otwór został czymś z zewnątrz zasłonięty - a potem nagle 
      rozległ się szczęk zasuwy i drzwi gabinetu Stanęły otworem... Dopiero 
      wtedy Marandil zrozumiał, że porucznik po prostu wywalił pięścią otwór w 
      drzwiach, wsunął przezeń rękę i spokojnie przekręcił sterczący od wewnątrz 
      klucz. Kapitan rzucił się do okna, obawiając się człowieka-hieny znacznie 
      mniej niż Ichneumona, a wtedy z mrocznych kątów pokoju z bezszelestną 
      gracją wynurzyła się kolejne para napastników - wilki. 

      Wywlekły go za nogi spod biurka, pod którym usiłował się schować, i stały 
      teraz nad zdobyczą, szczerząc kły i nasycając powietrze ostrym zapachem 
      psiej sierści, a ich oddechy były przesiąknięte "mięsnym" zapachem. On 
      zaś, uświadomiwszy już sobie całkowitą nieodwracalność zapłaty za swoją 
      zdradę, skowyczał na podłodze, spazmatycznie usiłując osłonić rękami 
      gardło i pachwinę... A potem nagle wszystko się zmieniło, rozwiało... 
      Podporządkowując się obojętnemu głosowi Ichneumona: "Kapitanie Marandil, w 
      imieniu Jego Królewskiej Mości jesteś aresztowany. Kapralu, odbierzcie mu 
      broń, żeton i klucze do sejfu. Do lochu go!" 

      Nie! Nie! Nie-e-e!!! To nieprawda, to nie może być... Każdemu to się mogło 
      przydarzyć, ale nie jemu, nie kapitanowi Tajnej Straży Marandilowi, 
      szefowi umbarskiej rezydentury! Ale oto już go wloką na dół po stromych 
      wyszczerbionych stopniach, a on nagle przypomina sobie z przeraźliwą 
      dokładnością, że stopni jest dwadzieścia, a czwarty od dołu jest mocno 
      odłupiony, a potem, już w lochu, jednym ruchem wytrząsają go z ubrania i 
      gołego wieszają za związane kciuki na haku wbitym w belkę sufitu... Wtedy 
      pojawia się ponownie oblicze Ichneumona - oko w oko: 

      - Twoje układy z umbarskimi tajnymi służbami mnie nie interesują. Chcę 
      wiedzieć, kto ci podsunął pomysł napuszczenia na naszą grupę elfów, 
      skłócając ich podziemie z Tajną Strażą Jego Królewskiej Mości. Dla kogo z 
      Minas Tirith pracujesz? Dla ludzi Arweny? Co ci wiadomo o misji barona 
      Tangorna? 

      - Nic nie wiem, przysięgnę na co tylko chcesz! - chrypi, zwijając się z 
      bólu wyszarpniętych stawów i świetnie rozumiejąc, że to tylko lekka 
      rozgrzewka. - Nie wydawałem żadnych poleceń porwania tego Algalego. Arawan 
      albo zwariował, albo pracował na własne konto... 

      - Proszę przystąpić, kapralu... Więc kto kazał ci "zaświetlić" mnie przed 
      elfami? 

      Oprawcy znają się na rzeczy i bardzo dokładnie dozują ból, nie dając mu 
      umknąć w prawdziwe omdlenie, a trwa to długo, nieskończenie długo... Potem 
      wszystko się skończyło: zaiste wielka jest miłość Yalarów, i czułe dłonie 
      Vaire unoszą go do najpewniejszego ze schronień - do mrocznych pokoi 
      Mandosa. 




      Słoneczne promienie uderzały prosto w twarz Marandila - zbliżało się 
      południe. Z jękiem poderwał ciężką jak z kamienia głowę - jakby wcale nie 
      zaznał snu - ze zwiniętego w rulon, zastępującego poduszkę płaszcza, 
      bezskutecznie usiłując ni to przełknąć, ni to odcharknąć ugrzęzły w 
      zaschniętym gardle krzyk. Wypracowanym ruchem wyszukał stojącą obok kanapy 
      nie dopitą butelkę rumu i, wyrwawszy zębami korek, łyknął obficie. Tak 
      naprawdę, to alkohol już mu nie pomagał - żeby naprawdę dojść do siebie 
      musiał niuchnąć koknary: przez tych kilka dni przerażenie wyżarło mu 
      trzewia, zostawiając tylko żałosną, pomarszczoną otoczkę. Kapitan przestał 
      wychodzić poza bramy konsulatu, a spał tylko w dzień, nie rozbierając się. 
      Z jakiegoś powodu przekonał sam siebie, że Ichneumon przyjdzie po niego 
      dokładnie o północy, jak w prześladujących go koszmarach. 

      Koszmary były wyrafinowane i różnorodne. Speckomando Ichneumona albo 
      przenikało do wnętrza jego gabinetu niczym cienie - ninjokwe, albo 
      pojawiało się jak zupełnie zwyczajne widma wprost z dużego ściennego 
      zwierciadła wykonanego przez khandyjskich mistrzów - ocknąwszy się pewnego 
      razu, rozbił je natychmiast na drobne kawałki. Czasem po prostu wyłamywali 
      drzwi, jak zwyczajny oddział policji z wszelkimi możliwymi odznakami i 
      dokumentami. Najbardziej jednak utkwił mu w pamięci ten sen, w którym 
      napadły na niego cztery ogromne, wielkości psa, nietoperze. Nieuchwytne i 
      zwinne ganiały kapitana po całym budynku i, złośliwie popiskując, 
      chlastały go po głowie swymi skórzastymi skrzydłami, usiłując sięgnąć 
      oczu. Dłonie, którymi osłaniał twarz, czubek głowy i szyję były już 
      poszarpane na krwawy farsz ich małymi ostrymi kłami - i dopiero wtedy 
      następował nieodmiennie fabularny koniec: "Kapitanie Marandil, w imieniu 
      Jego Królewskiej Mości jesteś aresztowany. Kapralu, odbierzcie mu broń, 
      żeton i klucze do sejfu. Do lochu go!" 

      - Panie sekretarzu! Panie sekretarzu, proszę się obudzić! - Dopiero teraz 
      pojął, że obudził się nie sam z siebie. W drzwiach gabinetu stoi 
      przestępujący z nogi na nogę łącznik. - Pilnie wzywa pana pan konsul. 

      "Pilnie wzywa" - to coś nowego. Otrzymawszy jakieś dziesięć dni temu w 
      porannej poczcie przesyłkę z zeznaniami Arawana, Nadzwyczajny i Pełnomocny 
      Konsul Odrodzonego Królestwa sir Eidred zażądał od rezydenta wyjaśnień. 
      Otrzymawszy zaś zamiast tego żałosny bełkot w stylu: "To nie ja, i nic o 
      tym nie wiem", zaczął uciekać przed kapitanem jak przed zadżumionym, 
      demonstracyjnie zerwawszy z nim wszelkie kontakty. Najgorsze zaś było to, 
      że wersja wydarzeń, podyktowana Arawanowi przez Tangorna, wyglądała tak 
      przekonująco, że Marandil zaczął wątpić we własny rozsądek: a może 
      naprawdę sam wydał taki rozkaz, będąc w jakimś zamroczeniu umysłu? 
      Przekonał sam siebie tak mocno, że zlikwidował rannego Morimira, bo mógłby 
      po wyzdrowieniu potwierdzić polecenie porwania Algalego. Usunął go 
      pospiesznie, niechlujnie, zostawiając wiele śladów i przez to odciął sobie 
      wszelkie możliwości wycofania się. Marandil fizycznie odczuwał duszną 
      pustkę, jaka tworzyła się wokół niego w całej siatce: podwładni, jak jeden 
      mąż, unikali z nim nawet kontaktu wzrokowego, a w pomieszczeniach, do 
      których wchodził, natychmiast zamierały wszelkie rozmowy. Rozumiał, że 
      najwyższy czas uciekać, ale jeszcze bardziej bał się samotności w mieście. 
      Została mu tylko wiara w skuteczność DSD, w wariant, w którym dobierze się 
      on do Ichneumona wcześniej, niż ten do niego. Już nie wierzył natomiast w 
      to, że własna ochrona zatrzyma porucznika, choć otrzymała taki rozkaz. 

      - Pali się, czy co? - rzucił ze złością do gońca, usiłując doprowadzić do 
      porządku solidnie wymiętoszone podczas snu ubranie. 

      - Jakiegoś trupa znaleźli i powiadają, że to pana domena. Znaki 
      szczególne: mnóstwo drobniutkich blizn na wargach... 

      Do gabinetu konsula Marandil niemal wbiegł i od razu został pochwycony pod 
      pachy przez dwóch zajmujących pozycje przy drzwiach oberwańców w 
      wysmarowanych błotem ubraniach. Sir Eidred stał nieopodal. W jego postawie 
      i wyrazie twarzy dziwnie mieszały się znieważona arystokratyczna 
      wyniosłość i służbowa uniżoność - czuło się, że Jego Ekscelencji dopiero 
      co zaaplikowano legendarną lewatywę z trzech wiader terpentyny. W fotelu 
      konsula zaś, założywszy nogę na nogę rozwalił się Ichneumon, we własnej 
      osobie - tak samo wybrudzony jak jego podwładni. 

      - Kapitanie Marandil, w imieniu Jego Królewskiej Mości jesteś aresztowany. 
      Kapralu, odbierzcie mu broń, żeton i klucze do sejfu. Do lochu go! - I, 
      wstając, rzucił przez ramię: - A panu, panie konsulu, stanowczo radzę 
      skopać tyłek dowódcy ochrony. W sumie to można do was przeniknąć na cztery 
      sposoby, ale żeby wejścia do kanalizacji burzowej nie były przesłonięte 
      kratami... Takie niedbalstwo nie mieści się w głowie! Tak więc, proszę się 
      nie zdziwić, że pewnego ranka zauważy pan w ogrodzie konsulatu cygański 
      tabor, a w westybulu kilku chrapiących włóczęgów... 

      Nie! Nie! Nie-e-e!!! To nieprawda, to nie może być... Każdemu to się moglo 
      zdarzyć, ale nie jemu - kapitanowi Tajnej Straży Marandilowi, szefowi 
      umbarskiej rezydentury! Ale oto już go wloką na dół po stromych 
      wyszczerbionych stopniach, a on nagle przypomina sobie z przeraźliwa 
      dokładnością, ze stopni jest dwadzieścia, a czwarty od dołu jest mocno 
      odlupany, a potem, już w lochu, jednym ruchem wytrząsają go z ubrania i 
      gołego wieszają za związane kciuki na haku wbitym w belkę sufitu... Wtedy 
      pojawia się ponownie oblicze Ichneumona - oko w oko: 

      - Twoje układy z umbarskimi tajnymi służbami mnie nie interesują. Chce 
      wiedzieć, kto ci podsunął pomysł napuszczenia na naszą grupę elfów, 
      sklecając ich podziemie z Tajną Strażą Jego Królewskiej Mości. Dla kogo z 
      Minas Tirith pracujesz? Dla ludzi Arweny? Co ci wiadomo o misji barona 
      Tangorna? 

      - Nic nie wiem, przysięgnę na co tylko chcesz! - chrypi, zwijając się z 
      bólu wyszarpniętych stawów i świetnie rozumiejąc, że to tylko lekka 
      rozgrzewka. - Nie wydawałem żadnych poleceń porwania tego Algalego. Arawan 
      albo zwariował, albo pracował na własne konto... 

      - Proszę przystąpić, kapralu... Więc kto kazał ci "zaswietlic" mnie przed 
      elfami? 

      Oprawcy znają się na rzeczy i bardzo dokładnie dozują ból, nie dając wa 
      umknąć w prawdziwe omdlenie, a trwa to długo, nieskończenie długo... 

      Potem wszystko się skończylo: zaiste wielka jest mitosc Yalarów, i czule 
      dłonie Vaire unoszą go do najpewniejszego ze schronień - do mrocznych 
      pokoi Mandosa... 

      Akurat "unoszą"... Doczekasz się! 

      - I nie miej, parszywcze, złudzeń, że zdechniesz zanim wyłożysz całą 
      sprawę! Dla kogo ze świty Arweny pracujesz? Jak realizowana była łączność? 


      Nic się nie skończyło - wszystko dopiero się zaczynało... 




      50
      Umbar, Długa Grobla
      26 czerwca 3019 roku
      U mbarska Długa Grobla nie znajduje się w wykazie dwunastu Cudów Świata - 
      jak je wyliczył swego czasu w swej Historii Powszechnej Asch-Scharam, ale 
      to chyba świadczy o specyfice smaku wielkiego Wendotenijczyka: przedkładał 
      on nad budowle funkcjonalne i czasem olbrzymie, wyrafinowane świecidełka 
      typu baraddurskiej wieżycy, czy Wiszącej Świątyni w Mendorze. Łączący od 
      czterech wieków Półwysep z Wyspami nasyp, długi na siedemset sążni, wręcz 
      porażał wyobraźnię każdego przybywającego do Umbaru: był szerszy od każdej 
      z miejskich ulic i pozwalał rozminąć się dwóm karawanom bachtrianów. 
      Właściwie po to właśnie był budowany - obecnie kupcy wożący po Trakcie 
      Chewelgarskim towary z kontynentu i na kontynent nie musieli korzystać z 
      przepraw promowych. Nie za darmo, rzecz jasna. Jak twierdziły złe języki, 
      z tych srebrnych monet, które z kieszeni kupców do miejskiego skarbca 
      wpłynęły przez cztery wieki, można by było usypać obok drugą taką groblę. 

      Przed masywnym budynkiem komory celnej, wznoszącym się przy wjeździe na 
      groblę od strony Półwyspu, rozlokowało się całe miasteczko z pstrych 
      namiotów i bambusowych szałasów. Tutaj kupiec, zmęczony pięciodniową 
      podróżą po krętych serpentynach Traktu Chewelgarskiego, miał możliwość 
      wydania swoich pieniędzy w przyjemniejszy niż w gabinecie celnika sposób. 
      Ścielący się nad rusztami siwy szaszłykowy czad - nie wiadomo czy nie 
      smaczniejszy od samych szaszłyków, dziewczyny o różnej barwie skóry i 
      dowolnych gabarytach, nienatrętnie prezentowały swe wdzięki, do tego 
      dochodzili magowie i prorocy, kusząco proponujący za jakąś nędzną pikkolę 
      przepowiednię tyczącą przyszłych interesów, a za castamirkę pozbycie się 
      raz i na zawsze wszelkiej konkurencji... Namolnie wzywali do miłosierdzia 
      żebracy, penetrowali ubrania kieszonkowcy, z cyrkową zręcznością wciągali 
      "jeleni" w swoje matactwa szulerzy i mistrzowie trzech kulek; tu również 
      rzeczowo prowadzili swoje reketierskie interesy policjanci - wszak miejsce 
      było dochodowe, nie da się ukryć... Powiadają, że pewien początkujący 
      stróż porządku zupełnie na poważnie złożył na biurku swego przełożonego 
      taki oto raport: "Odczuwając wielką potrzebę powiększenia dochodów z 
      powodu urodzin trzeciego dziecka, proszę o przeniesienie na Długą Groblę 
      choćby na krótko". Słowem, taki Umbar w pomniejszeniu i w całej swej 
      okazałości. 

      Dzisiejszego dnia kolejka posuwała się w iście żółwim tempie. Mało tego, 
      że celnicy jakby usiłowali zdrzemnąć się na stojąco, co nie przeszkadzało 
      im wsuwać nosy w każdy pakunek, to jeszcze powstał dodatkowy zator na 
      grobli, gdzie budowlane ekipy zaczęty zmieniać bruk. Potężny czarnobrody 
      przywódca jednej z karawan z Khandu już zrozumiał, że celnicy - oby ich 
      poraził Wszechmogący dygawicą i ropiejącymi wrzodami! - tyle czasu 
      zmitrężyli przy jego karawanie, że przed obiadem bachtriany już za skarby 
      nie zdążą na Wyspy - co znaczy, że dzisiejszy dzień targowy poszedł osłu 
      pod ogon. Dobra, co tam teraz się szarpać i puszczać bańki nosem... 
      Wszystko to wola Wszechmogącego. Kazał więc pomocnikowi pilnować zwierząt 
      i towaru, a sam, żeby zabić czas, poszedł poszwendać się po miasteczku 
      namiotowym. 

      Posiliwszy się w jednej z jadłodajni - lagmana, trzy porcje wspaniałego 
      szafranowego pilawu i talerz słodkich pierożków z suszonymi morelami - 
      ruszył już z powrotem, ale zatrzymał się przed małym pomostem, gdzie 
      wdzięcznie wyginała się oliwkowa tancerka, której za cały strój służyło 
      kilka fruwających w powietrzu jedwabnych wstążek. Dwaj górale z Półwyspu 
      pożerali ją oczami - poczynając od poruszających się w niedwuznaczny 
      sposób bioder i matowo połyskującego brzucha. Przy tym rzecz jasna nie 
      zapominali o spluwaniu od czasu do czasu, okazując w ten sposób 
      obrzydzenie. "Tfu! Co ci miastowi w nich widzą? Ani brzuszeczka, ani 
      tyłeczka". Poza tym wymieniali między sobą uwagi co do moralnej postawy 
      miejskich kobiet. Karawaniarz już szacował, ile go będzie kosztowała 
      bliższa znajomość z tancerką w jej namiocie za pomostem, ale nagle pojawił 
      się nie wiadomo skąd hakimiański prorok - owinięta w na poły przegniłe 
      łachmany łysa mumia z płonącymi jak węgle oczami - który z miejsca zaczął 
      miotać gromy na zebranych rozpustników "pożądliwie zapatrzonych w nierząd, 
      czyniony przez upadłą siostrę naszą". "Upadła siostra" miała to wszystko w 
      baczeniu, ale kupiec szybciutko zwinął się na bok. "Niech go z tą drogą do 
      Raju! Jeszcze rzuci jakiś urok..." 

      Baby jednak się chciało: pięć dni w drodze, nie żarty... Zresztą, co sobie 
      za młodu żałować! Poszukał wzrokiem dokoła siebie i... proszę bardzo, 
      dosłownie tuż obok, o dziesięć kroków, znalazł obiekt poszukiwań. Na 
      pierwszy rzut oka dziewczę nie rzucało na kolana - chudziutka 
      siedemnastolatka, na dodatek ozdobiona potężną, dobrze wyleżakowaną śliwą 
      pod lewym okiem - ale doświadczone oko Khandy jeżyka doceniło walory jej 
      figury i aż się oblizał: "No, to jest coś i to z czymś! A co do gęby, to 
      jak wiadomo można ją w razie czego onucą zasłonić". 

      - Nudzisz się, koleżanko? 

      - Spadaj - obojętnie warknęła tamta; głos miała nieco ochrypły, ale 
      przyjemny. - Pomyliłeś się, wujku, ja nie z tego interesu. 

      - Akurat, nie z tego! Może nie dali ci dobrej ceny? Ja ci gwarantuję - 
      wszystko będzie cacy... - I rechocząc, chwycił ją za rękę, niby żartując, 
      ale za skarby świata się nie wyrwie. 

      Dziewczyna odpowiedziała krótką wiązanką, która mogłaby wywołać rumieniec 
      na obliczu pirackiego kaperskiego bosmana, uwolniła - jednym dokładnym 
      ruchem - swoją rękę z łapy kupca i szybko cofnęła się, w zaułek między 
      połatanym namiotem i krzywym straganem z trzcinowych mat. Właściwie to nie 
      było w tym żadnej specjalnej sztuki - po prostu należy się wyrywać w 
      stronę opuszki kciuka trzymającego człowieka - ale za pierwszym razem taki 
      numer robi niezłe wrażenie i prowadzi zazwyczaj, do słusznych wniosków. 
      Ale nie dziś: napalony karawan-bashi, wściekły, że jakaś małoletnia szmata 
      udaje niedotykalską, co sił runął w zaułek między namiotami za umykającą 
      zdobyczą... 

      Nie minęła i minuta, gdy Khandyjczyk pojawił się ponownie na placu. Szedł 
      teraz bardzo ostrożnie, jakby na paluszkach i, cichutko mrucząc z bólu, 
      przyciskał do brzucha prawą rękę, starannie chroniąc ją lewą. No, chłopie, 
      sam sobie jesteś winien, co tu jeszcze powiedzieć... Dla każdego opera DSD 
      wybicie ze stawu kciuka sięgającej do niego ręki to jak splunąć. Każdy ci 
      to zrobi, nawet żółtodziób - a dziewczyna nowicjuszką nie była. Nieco 
      później Fea, bo pod takim imieniem znali ją koledzy z departamentu, 
      wróciła do "swego" sektora placu, jednakże pechowy karawan-bashi raczej by 
      już jej nie poznał, nawet gdyby zderzyli się nosami: dziwka zniknęła, a 
      zamiast niej pojawił się chiopiec-nosiwoda, obdarty i umorusany, ale bez 
      śladu sińca pod okiem - a wszak uwagę obserwatora zazwyczaj przyciągają 
      takie właśnie "cechy". Należy zauważyć, że wróciła na swój posterunek, 
      akurat na czas: ślepy żebrak, siedzący tuż przy wjeździe na groblę, 
      posępnie zawył: "Wspomóżcie, kto jak może, ludzie dobrzy!" zamiast 
      poprzedniego: "Ludzie dobrzy, wspomóżcie, kto jak może!" Co oznaczało 
      sygnał: "Do mnie!" 

      Cechy orientacyjne poszukiwanego - "Z północy, szatyn, sześć stóp wzrostu, 
      oczy szare, trzydzieści dwa lata, ale wygląda młodziej, kuleje na prawą 
      nogę..." - Fea oczywiście znała na pamięć, choć tym razem była 
      zaprzęgnięta do operacji tylko jako zabezpieczenie, bezpośrednio podległe 
      jednemu z rozpoznających ślepemu żebrakowi. O tym, że owym żebrakiem jest 
      sam pierwszy zastępca DSD we własnej osobie, Fea nawet nie podejrzewała - 
      jak również tego, że Jakuzzi został wczoraj uprzedzony z całą 
      stanowczością, że jeśli pomysł z obławą na Tangorna nie zostanie 
      zrealizowany w ciągu najbliższych trzech dni, to nie uda mu się wykręcić 
      rezygnacją z munduru... Tnąc więc powietrze swym dźwięcznym: "A komu wody, 
      zimnej wody z lodem?!", dziewczyna zręcznie wkręciła się w tłum, usiłując 
      z marszu odgadnąć, kto mianowicie ściągnął na siebie uwagę dowódcy. 

      Na groblę akurat wjeżdżał wóz z workami i, sądząc z wyglądu, była to 
      kukurydza. Parę mułów prowadził na postronku wysoki i szczupły, 
      dwudziestoośmio-, może trzydziestoletni góral, a odległość między jego 
      malinowym fezem a brukiem wynosiła dokładnie sześć stóp. Co do reszty... 
      Nawet jeśli pominąć chromanie, które mogło być taką samą przyciągającą jak 
      jej siniec, cechą, to oczy miał zgoła nie szare. Worki... worki - to 
      poważne, i właśnie z tego powodu baron z tego nie skorzysta. Przeskoczyć 
      groblę w beczce, czy rulonie dywanu to kuszący ruch, ale tak już 
      "zajeżdżony", banalny i wielokrotnie wyśmiany, że właśnie ta operetkowość 
      może skusić skłonnego do paradoksalnych decyzji Tangorna. Dlatego właśnie 
      celnicy dziś pracują podwójnie starannie. Puszczono między nich plotkę, 
      że, aby ukrócić łapownictwo, incognito pracują dziś na grobli specjalni 
      inspektorzy ze Skarbu. Wszystkie natomiast powozy wieśniaków, poruszające 
      się z powodu remontu bruku straszliwie wolno, kontroluje specjalnie 
      wyszkolony pies. 

      Postawiwszy w ten sposób krzyżyk i na workach i na ich właścicielu, sokole 
      spojrzenie Fei przemknęło po wcinającym się w kolejkę przy akompaniamencie 
      krzyków w stylu: "Uwaga! Prawa wolna - bykowca chcesz skosztować?!" 
      oddziale konnych żandarmów i ich połowu - sześciu skutych parami górali - 
      i, przekonawszy się, że i tu panuje ład i porządek, przeniosła spojrzenie 
      na inny obiekt... Ach to! 

      Pątnicy-hakimianie, wracający do miasta po Shawar-Shawanie tradycyjnej 
      trzytygodniowej pielgrzymce do jednej ze swych górskich świątyń. Ze 
      trzydziestu ludzi - twarze na znak pokory mieli zakryte kapturami 
      włosiennic, a niemal połowa z nich to apoplektycy i kalecy, w tym też 
      kulawi... Naprawdę, wspaniała maska. Nawet gdyby się udało rozpoznać 
      barona, co i tak jest nierealne, to jak go wywlec z tłumu pątników? Siłą 
      wydając polecenie ekipie remontującej drogę? Powstanie takie zamieszanie, 
      że strach pomyśleć, a jutro w ogóle może dojść w mieście do rzezi między 
      hakimianami i arkanami... Wywołać go na pobocze? Ale jak? Tak rozmyślając, 
      omal nie przegapiła momentu, kiedy "jej" ślepiec wstał, ustępując swe 
      wielce dochodowe miejsce innemu członkowi gildii żebraków i, postukując 
      laską po kamieniach drogi, ruszył za pielgrzymami: znaczyło to, że 
      rozpoznał Tangorna i jest całkowicie tego pewny. Kilka chwili później Fea 
      z nosiwody stała się przewodnikiem. W pewnym oddaleniu za nimi maszerowali 
      dwaj górale - ci sami, którzy wraz z pechowym karawan-bashim gapili się na 
      tancerkę. Jednym z nich był Raszua - rezydent DSD na Półwyspie, a jeszcze 
      dalej dziwne towarzystwo składające się z dwóch frantów o wyglądzie 
      kryminalistów i śniętego celnika; nadeszła pora obiadu również dla brygady 
      kamieniarzy - ci też ruszyli gęsiego do miasta. Zasadzka na grobli 
      spełniła swe zadanie: Jakuzzi, może i stary koń, ale nie psuł bruzdy! 

      - Zuch z niego, dziewczyno. Znakomicie to wymyślił, chylę czoła... Jeśli 
      mam być szczery, to prawdziwy uśmiech Fortuny, że potrafiłem go wykukać. 
      Reszta naszych w ogóle nic nie zajarzyła. Szkoda, że nie gra w naszej 
      drużynie... 

      W głosie wicedyrektora do spraw operacyjnych rozbrzmiała niemal czułość; 
      cóż, zwycięstwo rodzi wielkoduszność, i samokrytycyzm. W jego pamięci 
      pojawił się nagle stolik kawiarni na placu Castamira, powrócił smak 
      nurneńskiego wypitego za sukces gondoliera, własny werdykt: "To 
      rzeczywiście amator - wspaniały i fartowny: uda mu się raz, drugi, ale za 
      trzecim skręci sobie kark..." Cóż, nadszedł właśnie ten trzeci raz: 
      żadnemu człowiekowi Fortuna nie sprzyja w nieskończoność. 

      - A jak go pan poznał pod kapturem? 

      - Pod kapturem? Aaa... Uznałaś, że jest jednym z pielgrzymów? 

      - Przepraszam? 

      - Oczywiście, że nie. To aresztant, ten w parze z prawej strony. Twarz 
      owinięta zakrwawioną szmatą, a kuleją wszyscy: kajdany to nie przelewki... 


      - Ale żandarmi... 

      - Żandarmi są najprawdziwsi na świecie. A on jest rzeczywiście 
      aresztantem, na tym polega cały pomysł! Znakomite rozwiązanie, naprawdę 
      kunsztowne... Nie rozdziawiaj tak ust i nie zatrzymuj się, bo ludzie na 
      ciebie patrzą. Ucz się dziecko, póki żyją tacy mistrzowie... Nie mówię o 
      sobie, a o nim. 





      51
      A le ja i tak nie rozumiem... To znaczy - nie wszystko rozumiem - 
      przyznała Fea, ponieważ czuła, że dowódca jest we wspaniałym nastroju, i 
      dlatego chętny do tłumaczenia. 

      - Obliczył wspaniale: sami żandarmi ściągną na siebie uwagę na pewno, bo 
      zdobyczny mundur to standard maskowania. Ale ich zdobycz - jeśli żandarmi 
      są prawdziwi - raczej nie. Więc stał się takim łupem. Jak - na razie nie 
      wiem, a i nie jest to ważne: istnieje wiele możliwości. Mógł na przykład 
      przyjść do Irapuato i wylać komuś pół kubka wina na mundur... Pewnie, 
      stłukli do uczciwie, ale to pozwoliło mu zakryć rozbity pysk, a w nagrodę 
      przeprowadzą go do miasta, i jeszcze ukryją na kilka miesięcy w 
      najpewniejszym miejscu na świecie - w więzieniu. Nikt by go tam nie 
      szukał, ani my, ani ludzie Aragorna. To dobry wariant, jeśli zamierzał 
      gdzieś przeczekać. Przez przestępców może też skontaktować się z kimś ze 
      swych ludzi - niechby i z Elwiss. Ci dadzą w łapę ile trzeba sędziemu albo 
      więziennym władzom, i będzie na wolności za kilka dni... Tyle, że w moich 
      planach nie leży zezwolenie na wylegiwanie się gdzieś na narach. 

      Idąc pięćdziesiąt jardów za żandarmami, a byli to naprawdę "polujący na 
      rozbójników" z Irapuato, Jakuzzi i jego towarzyszka dotarli do budynku 
      policyjnego zarządu portu. Tu aresztowani zostali podzieleni: czworo 
      poprowadzono dalej, w kierunku widniejącego za Kanałem Obwodowym więzienia 
      Ar-Khoran, a Tangorna i skutego z nim górala (w którym Raszua już 
      rozpoznał niejakiego Cecerello, bratanka Sarrakesza), dowódca oddziału 
      osobiście wprowadził do budynku policji. Odczekawszy dla porządku jakieś 
      piętnaście minut, Jakuzzi również wszedł do wnętrza. Dyżurnemu, który 
      zamierzał zagrodzić wejście dwóm obszarpańcom, podsunął pod nos żeton 
      komisarza policji i oschłym głosem polecił, by go zaprowadzono do 
      komendanta posterunku. Żeton schował w fałdy ubrania, gdzie spoczywała 
      jeszcze cała sterta podobnych zmyłek - od inspektora posterunku celnego do 
      kapitana flagowego służby inżynieryjnej Admiralicji, najważniejsze było 
      nie pomylić się i pokazać odpowiednią w odpowiednim miejscu i chwili. 

      - Komisarz Rachmadjanian - przedstawił się, wchodząc do gabinetu. Jego 
      właściciel, niechlujny grubas z obwisłymi policzkami, wyglądający na 
      ożywioną karykaturę policyjnej szarży, wykonał niezbyt udaną próbę 
      wyciągnięcia z fotela olbrzymiego zadu i przywitał gościa: 

      - Starszy inspektor Djezin. Proszę siadać, komisarzu. Czym mogę służyć? 
      Przy okazji, czy dziewczyna, to pański współpracownik? 

      - Oczywiście. 

      Chłopięcy kamuflaż nie zmylił ani na sekundę Djezina. Jakuzzi, zresztą, i 
      tak już oszacował po wielu szczegółach, że komendant posterunku jest z 
      jednej strony wystarczająco sprytny, co nie było dziwne, gdyż Zarząd Portu 
      to istna kopalnia złota, pretendentów na ten łakomy kąsek jest zawsze po 
      dach, a z drugiej - prosty jak świński ogon i naiwny jak dziecko: na 
      przykład, na biurku stoi zupełnie nie ukrywana butelka elfickiego wina, za 
      którą w sklepiku "Kamień Elfów" na nadbrzeżu Trzech Gwiazd musiałby 
      wyłożyć ze trzy swoje miesięczne pensje... "Zupełnie zbezczelnieli" - 
      pomyślał ze złością Jakuzzi. W tym momencie jednak troska o czystość 
      munduru umbarskiej policji w zakres obowiązków DSD, na szczęsne, nie 
      wchodziła w grę. 

      - Mniej więcej pół godzinki temu do waszego posterunku dostarczono dwóch 
      aresztowanych, górali... - zaczął, ale starszy inspektor energicznie 
      zaprotestował: 

      - Pomylił się pan, komisarzu. Przez ostatnie kilka godzin nie dostarczano 
      tu nikogo! 

      Ta odpowiedź była tak nieoczekiwana, że Jakuzzi zaczął wbijać grubasowi do 
      głowy, że spór nie ma sensu, gdyż wszystko odbywało się przecież na jego 
      oczach. 

      - To znaczy, że wydawało się panu, komisarzu - bezczelnie odpowiadał 
      tamten, robiąc znak do podpierającego futrynę dyżurnego. - Posterunkowy 
      potwierdzi: nie mamy żadnych aresztantów-górali, i nigdy nie mieliśmy! 

      - Nikt nas tu nie rozumie, dziewczyno - z goryczą pokiwał głową Jakuzzi. 
      To było umówione hasło. Chwilę później wskazujący palec Fei, nabrawszy 
      cech stalowego trzpienia, wbił się w podstawę szyi posterunkowego - 
      dokładnie w dołek między obojczykami; krótko potem grube drzwi gabinetu 
      zamknęły się od wewnątrz, odcinając starszego inspektora od jego snujących 
      się po korytarzu podwładnych. Jakuzzi tymczasem przechwycił rękę Djezina, 
      który chciał sięgnąć po broń, i lekko naciskając na przegub zmusił 
      tamtego, prawie zadławionego własnym krzykiem, do rozlania się na fotelu. 
      Rozejrzawszy się na boki, wicedyrektor do spraw operacyjnych zmiótł kantem 
      dłoni szyjkę elfickiej butelki i doprowadził zemdlonego do przytomności, 
      wylewając mu za kołnierz jej drogocenną zawartość, po czym uniósł biedaka 
      za kołnierz i zapytał z ogromną serdecznością: 

      - Gdzie górale? 

      Grubas dygotał i pocił się, ale milczał. Nie było czasu na takt i umiar - 
      za chwilę jego podwładni mogli wyważyć drzwi. Tak więc Jakuzzi zapytał 
      krótko: 

      - Dziesięć sekund do namysłu. Potem zacznę liczyć do pięciu, a po każdej 
      cyfrze będę ci łamał po jednym palcu. Na "sześć" poderżnę ci gardło tą oto 
      brzytwą... Popatrz mi w oczy, czy ja wyglądam na żartownisia? 

      - Jesteście z tajnej służby? - cierpiętniczym szeptem wymamrotał siny ze 
      strachu Djezin; widać było gołym okiem, że naszywki starszego inspektora 
      dostał, nie podstawiając swej skóry pod ostrza bandyckich noży w melinach 
      Harmiańskiej Wólki. 

      - Sześć sekund minęło. No?! 

      - Opowiem wszystko, wszystko, co wiem! Oni kazali mi zwolnić siebie... 

      - Kazali zwolnić?! - Jakuzziemu wydało się, że podłoga pokoju 
      błyskawicznie ulatuje mu spod stóp, a w żołądku powstaje ohydne uczucie 
      spadania w pustkę. 

      - Oni są ludźmi gondorskiego króla, z Tajnej Straży. Wykonywali misję na 
      Półwyspie, ale górale ich rozszyfrowali i skazali na śmierć. Udało im się 
      uciec, przez lasy dotarli do Irapuato, gdzie obecnie miejscy żandarmi 
      robią obławę na Uanaco, a następnie polecili dowodzącemu operacją 
      ewakuować ich do miasta pod postacią aresztowanych... A u nas, w 
      zarządzie, kazali dać sobie jakieś miejskie ubranie i wyszli tylnym 
      wyjściem. Powiedzieli jeszcze - tu cierpienie wykrzywiło mu twarz - że 
      jeśli komuś wypaplę o tej historii, to znajdą mnie nawet na dnie morza, i 
      w Błogosławionym Królestwie... Ja rozumiem, że oficjalna gondorska Tajna 
      Straż nie jest dla nas władzą, ale... Jednym słowem, rozumiecie mnie... 

      - Kto wam powiedział, że to ludzie Aragorna? 

      - Jeden z nich jest wyraźnie z Północy, z Gondoru. Okazał żeton kaprala 
      Tajnej Straży Jego Królewskiej Wysokości... 

      - Kapral Morimir albo kapral Arawan... - z trudem wykrztusił Jakuzzi, sam 
      nie poznając swego głosu; to już nie zwykłe zaćmienie umysłu. Jak mógł 
      zapomnieć o żetonach Tajnej Straży, które przejął Tangorn podczas napadu 
      na Latarniową 4? 

      - Tak jest, kapral Morimir! To znaczy, że pan zna tych ludzi? 

      - Lepiej niż bym chciał. Kiedy ten Morimir się przebierał, nie 
      zwróciliście uwagi, co ma w kieszeni? 

      - Pieniądze, tylko. 

      - Dużo tych pieniędzy? 

      - Jakieś dziesięć castamirek, i trochę drobniaków. 

      - Jakie ubranie im daliście? 

      Wicedyrektor do spraw operacyjnych mechanicznie kiwał głową, odnotowując 
      jakimś skrawkiem świadomości dokładny opis szmat, w jakie wyposażył Djezin 
      szanownych gości. Wszystko to nie miało już jednak znaczenia. Dziesięć 
      castamirek... Odwrócił się do Fei. 

      - Wyjdziesz zaraz tylnym wyjściem, jak oni. Idź w lewo, w stronę Kanału 
      Obwodowego, tam jest sklep Eruko. Może od razu tam kupią ubranie. Sklepik 
      nie jest tani, ale dziesięć castamirek wystarczy. Gdyby nie, to idź po 
      nadbrzeżu... 

      - Na Pchli Targ? 

      - Właśnie. Muszą się szybko przebrać. To nasza jedyna szansa. Działaj... 

      Ciężko usiadł na kamiennym parapecie przy posterunku policji, nie patrząc, 
      wyciągnął dłoń - siedzący obok Raszua natychmiast włożył w nią manierkę z 
      rumem - łyknął, i utkwił nieruchome spojrzenie w spływającym na zachód 
      słońcu. W głowie miał kompletną pustkę. Oczywiście, za jakiś czas wpadną 
      na trop Tangorna, ale jego osobiście to nie uratuje, gdyż termin, 
      przydzielony mu przez Almandina, upływa za godzinę. Zresztą, nie czuł 
      żadnej nienawiści do barona - to było uczciwa gra... 

      - Dowódco, mamy! - Fea pojawiła się przed nim, roześmiana, z błyszczącymi 
      oczami, zdyszana - widać było, że biegła przez całą drogę. - Przebrali się 
      w Eruko, tak jak pan powiedział, a teraz weszli do Morskiego Banku 
      Kredytowego, który stoi po sąsiedzku. 

      To się nie mogło zdarzyć, ale się zdarzyło. Los tego dnia jakby postanowił 
      zademonstrować, jak mało znaczą nasze własne wysiłki i umiejętności w 
      porównaniu z jego kaprysami. "W końcu - myślał, spiesząc za Feą do 
      Morskiego Banku, gdzie dziewczyna przewidująco zostawiła patrol w składzie 
      trzech uliczników - przypłaciłem to tylko strachem. Odpukać w 
      niemalowane... A baron... Tak, los się dziś od niego odwrócił, co się 
      zowie: niby wszystko poszło wyśmienicie, aż się akcja prosiła do 
      podręcznika Wskazówki do pracy operacyjnej, a tu..." 

      W tym czasie, gdy Tangorn i Cecorello, ubrani z nie rzucającą się w oczy 
      elegancją, ponownie pojawili się na ulicy, wywiadowcy DSD upletli dokoła 
      taką pajęczynę, że rozerwanie jej nie wchodziło w grę. Przyjaciele 
      tymczasem trzykrotnie się ucałowali, jak to górale, a potem każdy ruszył w 
      swoją stronę. Cel odwiedzin w banku wyjaśnił się dość szybko: jeden z 
      agentów, władający kunsztem kieszonkowca ocenił, że Cecorello jest w tej 
      chwili "nabity złotem jak wrześniowy pstrąg ikrą". Jakuzzi polecił nie 
      tracić czasu na górala - niech spada na wszystkie cztery strony świata - i 
      skoncentrować się na obserwowaniu Tangorna. Akurat doszło wsparcie - 
      rezerwowa grupa obserwacji zewnętrznej, i od tej chwili szansę barona 
      stały się praktycznie zerowe: żaden samotnik nie poradzi sobie z 
      organizacją - jeśli tylko jest to jakaś poważna organizacja. 

      Przez następne dwie godziny Tangorn odważnie i fachowo krążył po mieście - 
      to ginąc w targowym tłumie, to ukrywając się w pustych, obfitujących w 
      czyhające na nieostrożnych przechodniów echo przejściowych podwórkach, to 
      niespodziewanie wskakując do wynajmowanych łodzi - jednakże nie tylko nie 
      dał rady oderwać się, ale nawet nie wykrył "ogona": DSD to nie gondorska 
      rezydenrura, a zawodowcy najwyższej klasy... Tylko raz uspokojony już 
      Jakuzzi, który trzymał się teraz na uboczu, tworząc coś na kształt sztabu 
      operacji, otrzymał od Sił Wyższych pstryczka w nos - nie czuj się zbyt 
      pewnie przed czasem! Obserwatorzy zameldowali, że baron, starannie 
      sprawdziwszy swoje otoczenie, wszedł do "Zielonej makreli". Czy iść za 
      nim, ryzykując, że ktoś się "zaświetli", czy po prostu czekać przy 
      wyjściu? 

      - Tyły restauracji zajęte? - zapytał Jakuzzi tak na wszelki wypadek. 

      Oper tylko przełknął ślinę... 

      - Żeby was! - ryknął wicedyrektor, znowu czując, że spada w nicość. - Czy 
      nie wiecie, że w tej cholernej "Makreli" okienko w ubikacji jest takie 
      duże, że i byka można przez nie wyciągnąć? Wywalę z firmy, gamonie! 

      Wykrzykując ostatnie słowa, zdążył pomyśleć: "Jeśli Tangorn mimo wszystko 
      przyuważył ťogonŤ i zdążył wejść do restauracyjnej ubikacji, to on, 
      Jakuzzi, nikogo już nie wywali.. . "Jednak udało się Okazało się, że baron 
      aktualnie spożywa treściwą kolację w wydzielonym gabinecie "Zielonej 
      makreli" z dwoma szacownymi panami a jednym z nich jest zaginiony bez 
      wieści sekretarz MSZ Algali. 




      52
      Umbar, restauracja "Zielona makrela"
      26 czerwca 3019 roku
      A jak, tak przy okazji, skończyła się historia z zerwanymi zaręczynami 
      pańskiej kuzynki? - niedbale zapytał Tangorn, kiedy kolacja zbliżyła się 
      do końca, i Algali, podporządkowując się niemal niewidocznemu skinieniu 
      głowy swego towarzysza, porzucił ich i przeszedł z gabinetu do sali 
      ogólnej. 

      - Niczym specjalnym. Linoel, jak mi się wydaje, przeżywa nowy romans... 
      Nawiasem mówiąc, skoro zamierza pan porazić mnie swą znajomością 
      lorieńskiej kroniki towarzyskiej, to efekt, muszę się przyznać raczej 
      będzie odwrotny: nowina ta ma ze sto lat... 

      "Jeden-zero dla mnie - odnotował w myślach baron. - Gdyby tak nie było, to 
      po co by się od razu pchał z ustawianiem mnie? Wychodzi, że te elfy są nie 
      tak znowu mądre i przewidujące, jak się o nich mówi..." Na głos zaś 
      powiedział, wzruszywszy przy tym ramionami: 

      - Po prostu chciałem się upewnić, że jest pan naprawdę Elandarem. W 
      pańskich ustach rozbrzmiało imię "Linoel" i o to właśnie mi szło. 
      Oczywiście, naiwne to, ale... - Uśmiechnął się nieśmiało. - A nie mógłby 
      pan zdjąć tej półmaski? 

      - Proszę bardzo. 

      "No tak, rozmówca był niewątpliwie elfem: źrenice nie okrągłe a pionowe, 
      kocie czy też gadzie. Można oczywiście zerknąć jeszcze na koniuszki jego 
      uszu, ukryte w tej chwili pod włosami, ale szczególnej potrzeby nie ma... 
      Cóż, jesteś u celu. ťPrzez omszałe lasy i burzliwe rzeki, przez grząskie 
      bagna i śnieżne góry prowadziła droga rycerza, i doprowadził go 
      zaczarowany puchar do wąwozu rzeki Uggun, gdzie zamiast ziemi pod stopami 
      leżała spieczona szlaka, zamiast strumyków płynęła piekąca żółć, a zamiast 
      zieleni rosło ziele ogłupiające i ziele rozdzierające. Tu właśnie 
      zamieszkiwał jaskinię pod granitowymi głazami Smok...Ť. Co prawda, jeśli 
      już sięgać do starożytnych ballad, to nie jesteś wcale odważnym rycerzem, 
      a zwykłym cwanym giermkiem, który podkradł się do pieczary, by podrzucić 
      do niej przynętę i od razu dać drapaka. Walczyć z wychodzącym na zewnątrz 
      smokiem przyjdzie Haladdinowi, ale szansę będzie miał biedny konsyliarz 
      tylko wtedy, gdy potwór pożre podrzuconą przez ciebie wcześniej przynętę: 
      zalakowany list, wyjęty dwie godziny temu z sejfu Morskiego Banku, gdzie 
      przechowywany był przez cały ten czas obok kolczugi z mithrilu i innych 
      drobiazgów... Cóż, to co teraz robię jest aż do bólu nie rycerskie, ale 
      mamy uwolnić świat od smoka, a nie trafić w szeregi szlachetnych postaci z 
      dziecięcych bajek". 

      - Mam nadzieję, że jest pan usatysfakcjonowany? - przerwał przeciągające 
      się milczenie elf. W głębinie jego oczu niebieskawo-popielnym ogienkiem 
      migotała kpina. 

      - Chyba tak. Nie znam Elandara osobiście, ale opis słowny, chyba, się 
      zgadza... - To był czysty blef, ale, jak się wydawało, udany. Zresztą inne 
      możliwości sprawdzenia już się wyczerpały. - A jeśli jest pan nie tym, za 
      kogo się teraz podaje, to proszę mi uwierzyć - to najlepsza chwila, by 
      wycofać się z gry... Sztuczka polega na tym, że wiadomości, jakie 
      zamierzam panu przekazać, mogą kosztować głowę niektórych hierarchów 
      Lorien, tak więc ci na pewno podejmą polowanie na posiadaczy sekretu, tak 
      samo jak ludzie Aragorna na mnie. Syn klofoeli Eornis potrafi wykorzystać 
      te informacje i pozostać przy życiu, ale elf stojący choćby o stopień 
      niżej... Niebezpieczne wiadomości są niszczone wraz z posłańcami, 
      kimkolwiek są, to pewnik. Zresztą, pan też powinien rozumieć, co to znaczy 
      - zostać niechcący posiadaczem informacji nie przysługującej na swoim 
      poziomie... - Z tymi słowami Tangorn wyraziście spojrzał w kierunku, w 
      którym udał się Algali. 

      - Tak, ma pan rację - spokojnie skinął głową jego rozmówca, rzuciwszy 
      również krótkie spojrzenie w tamtym kierunku. - Rzeczywiście jestem 
      Elandar, a pan, baronie - skoro już jest panu znany wewnętrzny tytuł lady 
      Eornis - rzeczywiście orientuje się w lorieńskiej kuchni. Obawiam się 
      tylko, że przecenia pan moją rangę w elfickiej hierarchii... 

      - Wcale nie. Po prostu pan ma do odegrania tę samą rolę, co i ja: 
      pośrednika. A informacja, jak pan zapewne już się domyślił, przeznaczona 
      jest dla pańskiej matki. Powiem więcej: mam podstawy sądzić, że klofoela 
      Eornis też nie jest końcowym ich adresatem. 

      - Ach tak... - Elandar zmrużył kocie oczy. - To znaczy, że Faramir zdobył 
      dowody na to, że ktoś w Lorien poważnie skumał się z Aragornem i zamierza 
      wykorzystać Odrodzone Królestwo jako kartę przetargową w swojej grze 
      przeciwko Władczyni... I teraz książę Ithilien sądzi, że ta z wdzięczności 
      zwróci mu tron Minas Tirith, czy tak? 

      - Powtarzam - jestem tylko pośrednikiem, i nie mam pełnomocnictw do 
      powoływania się na jakiekolwiek imiona... Ale co, tak naprawdę, wydaje się 
      panu nieprawdopodobne w tej konstrukcji? 

      - W zasadzie jest ona wielce prawdopodobna... powiedziałbym nawet, że 
      przesadnie prawdopodobna. Po prostu panu osobiście, baronie, nie dowierzam 
      ani na grosik, proszę o wybaczenie. Zbyt wiele wokół pana powstało 
      hałasu... To, że polują na pana ludzie Aragorna, jest chyba prawdą - ale 
      ma pan przy tym jakieś podejrzane szczęście: najpierw w "Morskim koniku", 
      potem w Castamirskiej kałuży... A już ta historia z uwolnieniem 
      Algalego... 

      Kto może uwierzyć w taki zbieg okoliczności? 

      - Nie mam argumentów: historia jest rzeczywiście nieprawdopodobna - 
      rozłożył ręce baron. - Czy to znaczy, że podejrzewa pan nadal w 
      wydarzeniach na Latarniowej 4 moją inscenizację? 

      - Podejrzewałem do wczoraj - przyznał jakby nieco zły na siebie Elandar. - 
      Ale wczoraj kapitan Marandil został aresztowany i złożył szczegółowe 
      zeznania co do tego epizodu. Rzeczywiście kazał schwytać Algalego... 

      Tangorn musiał przywołać całe swe opanowanie, żeby nie rozdziawić szeroko 
      ust. Zaiste: "Za dobrze - też niedobrze". 

      - Drepczemy w miejscu, z całym szacunkiem - powiedział ostrym tonem, 
      czując, że należy przejść do ataku. - W każdym przypadku nie pan będzie 
      decydował - nie pański, za przeproszeniem, poziom... Mnie interesuje jedna 
      sprawa: Czy dysponuje pan możliwością przekazania mojej informacji lady 
      Eornis, ale tak, by nie dowiedział się o tym nikt inny w Lorien? Jeśli nie 
      - rozmowa nie ma sensu. Będę szukał innych kanałów. 

      Elf w zamyśleniu pogładził dłonią leżącą na obrusie paczuszkę - wyraźnie 
      szukał śladów magicznego oddziaływania. Tangorn wstrzymał oddech: "Smok 
      podszedł do przynęty i zaczął ją ostrożnie obwąchiwać". Tak naprawdę, to 
      nie miał czego się obawiać - od strony fizycznej nie było się tu do czego 
      przyczepić. 

      - Mam nadzieję - uśmiechnął się - że ma pan możliwość przekonania się o 
      braku trucizn czy magicznych pułapek, nie otwierając przesyłki? 

      - Jakoś sobie poradzimy... Jednakże paczka - Elandar zważył ją w dłoni - 
      ma z pół funta, i wewnątrz wyraźnie wyczuwam metal... dużo metalu. Co tu 
      jest, prócz samego postania? 

      - Posłanie owinięte jest kilkoma warstwami srebrnej folii, by nie dało się 
      go przeczytać z zewnątrz przy użyciu magii. - Elf ledwo dostrzegalnie 
      skinął głową. - Zewnętrzne opakowanie to zgrzebnina, a w węzłach sznura, 
      tam, gdzie są pieczęcie lakowe, wpleciono metalowe pierścienie. Nie da się 
      otworzyć tej przesyłki bez śladu: nie da się też podgrzać i zdjąć laku, 
      ponieważ zbyt głęboko wnikł we włókna zgrzebniny, ani starannie ściąć 
      pieczęci cienkim rozgrzanym ostrzem, bo przeszkadza zawarty w niej 
      pierścień. Tak pieczętuje się państwową pocztę w Khandzie - nie znam 
      pewniejszego sposobu... Aha, są jeszcze dwa elementy asekuracji: węzły 
      sznura, którymi są umocowane pierścienie, na pewno są nie znane żadnemu 
      elfowi. Proszę popatrzeć. Z tymi słowami Tangorn szybko zawiązał kawałek 
      szpagatu dokoła rękojeści noża do owoców i przekazał go Elandarowi. Ten 
      przez kilka chwil usiłował wniknąć w sprytne sploty, ale potem, z wyraźnym 
      niezadowoleniem, zaniechał prób. 

      - To jakiś tutejszy morski węzeł? 

      - Absolutnie nie. Po prostu elfy, z powodu swego skostnienia, zawsze wiążą 
      cięciwę do łuku jednym jedynym sposobem, podczas gdy takich sposobów jest 
      co najmniej trzy. To jeden z nich... 

      Elandar z rozdrażnieniem wsunął pakunek w zanadrze i ponownie zaczął 
      przyglądać się węzłowi. Jakże to - wyższa rasa, a potyka się na takiej 
      bzdurze... To boli! Tangorn zamarł, bojąc się uwierzyć własnym oczom. 
      "Smok połknął przynętę..." Pożarł jednak, bydlę... Połknął, zżarł, 
      schrumkał, wsunął! I w tym momencie elf, jakby czując tę radosną burzę 
      myśli i uczuć, podniósł wzrok i uważnie przyjrzał się baronowi, a ten z 
      przerażeniem poczuł, jak nieodparta siła wciąga go w bezdenne szczeliny 
      źrenic Elandara, a zimne palce ze wstrętem zaczynają grzebać w zawartości 
      jego duszy... "Nie wolno, nie wolno patrzeć w oczy smoka - przecież to wie 
      każde dziecko"! I szarpnął się z całej siły do tyłu, jak szarpie się 
      schwytany w potrzask lis, zostawiając w szczękach pułapki kawałki futra, 
      krwawe mięso z odłamkami kości i postrzępione nici ścięgien. "Nic nie 
      wiem. Jestem tylko pośrednikiem, tylko pośrednikiem, i nikim więcej!" 
      Odczuwał straszliwy ból, wręcz fizyczny, a potem wszystko ustało - zdołał 
      się uwolnić albo elf wypuścił go sam. Wtedy usłyszał głos Elandara - 
      napływał falami, jakby ze snu: 

      - To, że nas nienawidzisz to drobiazg: polityka czasem sprowadza do 
      jednego łoża jeszcze bardziej niechętnych sobie partnerów. Ale coś 
      ukrywasz w związku z tą przesyłką, coś ważnego i niebezpiecznego, a to mi 
      się naprawdę nie podoba. Może tam wewnątrz jest po prostu jakaś tutejsza 
      państwowa tajemnica, na przykład receptura umbarskiego ognia albo mapy 
      Admiralicji? A przy wyjściu złapią mnie za ręce tutejsi deesdesowcy, i 
      wyląduję na galerach na jakie trzydzieści lat, albo i na szubienicy w 
      Ar-Khoranie. Czas mamy, właściwie wojenny, do żartów nikt nie jest 
      skłonny. Miło by było przyszyć mi paragraf o szpiegostwie, co? 

      - To nieprawda... - zaoponował niemrawo, nie mając sił otworzyć oczu; 
      język się plątał, chciało mu się ni to rzygać, ni to po prostu zdechnąć... 
      Ciekawe, czy tak się czuje zgwałcona kobieta? 

      - Nieprawda... - parsknął krótkim śmieszkiem elf. - Może i nieprawda. Ale 
      od tego prezenciku i tak zajeżdża stęchlizną, głowę daję! 

      "A smok wcale nie chciał łykać przynęty, tylko leniwie skosztował ją i, 
      powarkując, powlókł do swej jaskini - na wszelki wypadek. I tam sądzone 
      jej było zginąć - wśród strzępów kolczug tych rycerzy, którzy mieli odwagę 
      rzucić potworowi wyzwanie, wśród książęcych koron i złotych monstrancji 
      zburzonych przezeń miast, i szkieletów zabitych dziewczyn..." Wszystko się 
      skończyło, zrozumiał Tangorn; przegrał tę walkę, najważniejszą walkę w 
      życiu. Eru jest świadkiem, że zrobił wszystko, co w ludzkiej mocy, ale w 
      ostatniej chwili Fortuna odwróciła się od niego... Od niego i Haladdina. 
      Czy to oznacza, iż pomylił się, sądząc na początku, że ich misja nie jest 
      miła Siłom Wyższym? 

      Tymczasem do gabinetu powrócił Algali - czas było się zbierać. Elandar, 
      ponownie stał się szlachetnym wykształconym dżentelmenem, bawił swych 
      rozmówców nowymi anegdotkami, ponarzekał na sprawy zmuszające go do 
      opuszczenia tej czarującej kompanii. 

      - Ależ nie, baronie, nie trzeba mnie odprowadzać, w żadnym wypadku. Proszę 
      raczej ponudzić się jeszcze trochę z przemiłym naszym Algalim, przez 
      jakieś dziesięć minut. 

      Na pożegnanie napełnił kielichy z płaskiej srebrnej manierki. 

      - Za nasze powodzenie, baronie! To jest prawdziwe elfickie wino, a nie ta 
      taniocha, którą sprzedają w "Kamieniu Elfów", proszę mi wierzyć. - 
      Następnie duszkiem wypił gęsty rubinowy płyn nałożył na twarz półmaskę i 
      skierował się do wyjścia. 

      Przez kilka minut Tangorn i Algali siedzieli w milczeniu naprzeciwko 
      siebie, a ich nie tknięte kieliszki stały między nimi jak słupy graniczne. 
      "Najdroższy nasz Elandar asekuruje się, żebym przypadkiem nie wyskoczył za 
      nim na ulicę i nie przyczepił się do niego - leniwie myślał baron. - 
      Ciekawe, czy wie nasz kolega młodszy sekretarz, że gdybym tylko chciał 
      mógłbym migiem wydostać się z tej ťMakreliŤ przez okienko w toalecie? Może 
      wie, ale raczej nie... Zresztą, co mi tam. To już mi niepotrzebne". 

      "A z tobą okrutnie i podle zażartowałem, chłopcze - pomyślał nagle, 
      napotkawszy naiwne spojrzenie ťnosiciela informacji nie swojego poziomuŤ. 
      - Może dlatego odwróciły się ode mnie Siły Wyższe? Odwróciły się i wyszło, 
      że w całym tym niezmywalnym gównie kąpałem się i z tobą, i z tym 
      chłopakiem na Latarniowej 4 zupełnie niepotrzebnie. Ja żartowałem sobie z 
      ciebie, a one ze mnie. Wszystko się zgadza - bogowie zawsze śmieją się 
      ostatni..." 

      - Wiesz co, jeszcze sobie tu trochę posiedzę, a ty - jeśli drogie ci twe 
      życie - spadaj stąd z szybkością wiatru: twoi kolesie elfy wydały na 
      ciebie wyrok śmierci. Radzę ci, żebyś skorzystał z okienka w toalecie. 
      Człowiek twojej budowy wylezie przez nie bez problemów. 

      - Nawet gdybym panu uwierzył - z pogardą w głosie odparł młodzieniec - i 
      tak nie przyjąłbym wybawienia od śmierci z pańskich rąk. 

      - Tak? A to dlaczego? 

      - Dlatego, że jest pan wrogiem. Walczy pan po stronie Sił Mroku, tak więc 
      każde pańskie słowo to kłamstwo, a każdy czyn - zło. 

      - Mylisz się, chłopcze - westchnął Tangorn. - Nie jestem po stronie 
      ciemnych i nie jestem po stronie jasnych. Ja, skoro już o tym mówimy, 
      jestem po stronie różnokolorowych. 

      - Nie ma takiej strony, baronie - odciął Algali, a w jego spojrzeniu 
      zapłonął ogień. - Nastanie Bitwa Bitew, Dagor-Dagorad, i każdy - słyszy 
      pan, każdy! - będzie musiał dokonać wyboru między Światłem i Mrokiem. I 
      kto nie jest z nami, jest przeciwko nam... 

      - Kłamiesz. Taka strona istnieje, niewątpliwie istnieje! - Tangorn już się 
      nie uśmiechał. - Jeśli o coś walczę to o to, by miły waszym sercom 
      Dagor-Dagorad w ogóle nie nastał. Walczę o prawo różnokolorowych do 
      pozostawania różnokolorowymi, bez wplątywania się w tę waszą "powszechną 
      mobilizację". A co do Światła i Mroku... Siły Światła, jak rozumiem, 
      ucieleśnia twój władca? 

      - Nie jest władcą, a Mentorem! 

      - Niech i tak będzie. No to teraz popatrz sobie tutaj. - Z tymi słowami 
      wyjął z kieszeni biały, podobny do kwarcu kamyczek na srebrnym łańcuszku. 
      - To jest elficki wykrywacz trucizn. Widziałeś już coś takiego? 

      Wkładany do kielichów z elfickim winem kamyczek za każdym razem zaczynał 
      jarzyć się złowieszczym fioletowym światłem. 

      - Sądząc po barwie, to trucizna powinna zadziałać za jakieś pól godziny... 
      Zgoda, jestem wrogiem, o mnie nie mówmy, ale serwowanie trucizny własnemu 
      uczniowi? Jak to się ma do tradycji Sił Światła? 

      I tu zdarzyło się coś, czego Tangorn nie przewidywał. Algali chwycił 
      bliższy kielich, błyskawicznie uniósł do ust i, nim baron zdążył 
      przechwycić jego rękę, wypił wszystko co do kropelki. 

      - Łżesz! - Twarz młodzieńca stała się blada i natchniona, przepełniona 
      jakimś nieziemskim zachwytem. - A jeśli nawet nie, to co z tego: tak 
      widocznie trzeba dla sprawy. Dla Naszej Sprawy... 

      - Dziękuję ci, chłopcze - pokiwał głową baron po chwili oszołomienia. - 
      Nawet nie wiesz, jak mi pomogłeś... 

      Nie żegnając się, ruszył do wyjścia, a na progu odwrócił się i rzucił 
      spojrzenie na skazanego fanatyka: "Strach pomyśleć, co się stanie ze 
      Sródziemiem, jeśli te dzieciaki będą górą. Może nie najlepiej rozegrałem 
      swoją partię, ale przynajmniej grałem w dobrej drużynie". 




      Jakuzziemu wystarczyło hartu, by nie kręcić się osobiście przed wejściem 
      do "Zielonej makreli" - zaufał specom z grupy obserwacji zewnętrznej. Ani 
      faktu kontaktów Tangorna z elfickim podziemiem, ani personalia jego 
      rozmówcy aktualnie nie interesowały wicedyrektora DSD. I na to przyjdzie 
      czas. Wiedział, że i los Republiki i jego własny całkowicie zależą od 
      jednego drobiazgu - dokąd uda się baron po wyjściu z "Zielonej makreli": 
      na prawo, czy na lewo, do portu czy Nowego Miasta. Wiedział to, ale sam 
      nie miał na nic wpływu, dlatego więc modlił się do wszystkich znanych 
      sobie bogów: Jedynego, Słonecznego, Nienazwanego, nawet do Eru Iluyatara 
      północnych barbarzyńców i Wielkiego Smoka Udugwu, gdyż co mu jeszcze 
      pozostało? I gdy w końcu usłyszał: "Obiekt wyszedł z restauracji, kieruje 
      się w stronę Nowego Miasta", pierwszą jego wyraźną myślą było: "Ciekawe, 
      który z nich wysłuchał moich modlitw? A może, Bóg jest naprawdę jeden - po 
      prostu w różnych krajach i narodach ma różne ťoperacyjne pseudonimyŤ i 
      ťlegendy osłaniająceŤ?" 

      - Ulice są puste. - W głosie składającego meldunek dowódcy grupy 
      obserwacji zewnętrznej rozbrzmiewała troska. - A obiekt jest wyjątkowo 
      ostrożny. Strasznie trudno będzie go prowadzić... 

      - ...a co najważniejsze, wcale nie trzeba - roześmiawszy się, dokończył 
      Jakuzzi. Teraz już czuł zdecydowanie, że Fortuna jest po jego stronie; 
      przeczucie zwycięstwa, słodsze nawet od samego zwycięstwa, przepełniało 
      go, wypływało na zewnątrz pienistymi bryzgami nurneńskiego wina. - 
      Zdejmujcie obserwację, całkowicie. Grupa przejęcia - działać według 
      wariantu drugiego. 




      53
      Umbar, ulica Jaspisowa 7
      Noc z 26 na 27 czerwca 3019 roku
      C Tej nocy Jaspisowa była pusta, ale nawyk sprawdzania zakotwiczył się w 
      jego świadomości na trwałe. "Zresztą - uśmiechnął się w duchu Tangorn - 
      jeśli naprawdę ktoś mnie obserwuje, to nie zazdroszczę śledziom: to nie 
      port z jego odwiecznym, nigdy nie zamierającym skupiskiem ludzkim, a 
      szacowna arystokratyczna dzielnica, na ulicach której po zapadnięciu 
      zmroku pozostaje tylko tylu ludzi, ile na oświetlającym ją księżycu... 
      Chociaż, jeśli się zastanowić, komu teraz jest potrzebny baron Tangorn po 
      aresztowaniu bałwana Marandila... Najważniejsze - czy potrzebny jest teraz 
      samemu sobie? A może Elwiss? Czego mu teraz najbardziej trzeba to cichej 
      norki, w której siedząc, można się do woli zastanawiać nad tym: czy w 
      ťZielonej makreliŤ nie mógł wygrać, czy nie chciał? W ostatniej chwili 
      wystraszyło go własne zwycięstwo, ponieważ zawsze pamiętał swoją milczącą 
      umowę z Siłami Wyższymi, że wraz z zakończeniem misji zakończy się jego 
      ziemski żywot... I nie o to chodzi, że stchórzył, nie. Po prostu w 
      decydującej chwili pojedynku z Elandarem nie potrafił zacisnąć zębów i 
      zrobić ťprzez niemocŤ. Nie sił, nie umiejętności mu zabrakło, i nawet nie 
      szczęścia - a uporu i odwagi..." 

      Myśląc tak, doszedł do kramu jubilera czcigodnego Chakti-Wariego. Na 
      wejściowych drzwiach żmijka z brązu informowała potencjalnego złodzieja, 
      że chronią lokal, według wendotenijskiego obyczaju, królewskie kobry; może 
      to było kłamstwo, ale kto by tam sprawdzał. Potem przeciął jezdnię i, 
      jeszcze raz sprawdziwszy tyły, otworzył własnym kluczem furtkę w 
      ośmiostopowej wysokości murze z muszlowca. Dwupiętrowa willa Elwiss 
      znajdowała się w głębi ogrodu, przez który prowadziła wysypana piaskiem 
      ścieżka. Maźnięcia księżycowego pędzla szczodrze obsiadły nawoskowane 
      listowie oleandrów, zagęszczając do nieprzeniknionego mroku cień pod nimi. 
      Cykady brzęczały na swych cymbałkach tak, że dzwoniło w uszach... A ci, 
      którzy oczekiwali barona w tym księżycowym ogrodzie mogliby z łatwością 
      ukryć się nawet w jasne południe na świeżo skoszonym lęgu i absolutnie 
      bezszelestnie tańczyć po rozeschniętym parkiecie, posypanym suchymi 
      liśćmi, przez co nie dziw, że uderzenie w tył głowy - płócienna 
      "kiełbaska", wypakowana piaskiem: tanio i soczyście - kompletnie go 
      zaskoczyło. 

      Odlatujący w mrok Tangorn nie widział ani tego, jak pochyliło się nad 
      kilka postaci w czarnych strojach, ani tego, że dokoła nich pojawiły się, 
      jakby ucieleśniając się z mroku, inne jeszcze postacie - też w czerni, ale 
      nieco innego kroju. Tego, co się stało potem, nie widział również, a gdyby 
      nawet widział, to na pewno nic by z tego nie zrozumiał: walka ninjokwe to 
      nie taka sprawa, że może ją prześledzić oko dyletanta. Bardziej przypomina 
      to taniec fruwających na wietrze liści. Starcie odbyło się w całkowitej, 
      zupełnie nienaturalnej ciszy, przerywanej tylko odgłosami sięgających celu 
      ciosów. 

      Gdy barona po siedmiu czy ośmiu minutach wyszarpnięto z omdlenia za pomocą 
      ohydnego zapachu soli trzeźwiących, wszystko już się skończyło. 
      Wystarczyło, że otworzył oczy, a człowiek w czerni odsunął flakonik od 
      jego twarzy i, nie odzywając się ani słowem, zniknął gdzieś. Baron leżał 
      na czymś twardym i niewygodnym, i dopiero po kilku sekundach zrozumiał, że 
      został przeniesiony pod same drzwi willi, gdzie teraz siedzi, opierając 
      się plecami o stopnie ganku. Dokoła rzeczowo i absolutnie bezszelestnie 
      snuły się ciemne postacie; dwie, trafiwszy akurat w plamę księżycowego 
      światła, wlokły tłumok o charakterystycznym kształcie, z którego sterczały 
      na zewnątrz miękkie buty. Gdzieś za plecami Tangorna toczyła się rozmowa 
      dwóch mężczyzn - jeden miał wyraźny, śpiewny akcent mieszkańca Półwyspu. 
      Baron, nie odwracając głowy, wsłuchał się w ich dialog. 

      - Same trupy. Na jednego narzuciliśmy sieć, ale zdążył zażyć truciznę. 

      - M-mm... Tak... Delikatnie mówiąc - szkoda. Dlaczegoście... 

      - To byli chłopcy, że sam bym takich chciał. Mamy dwóch zabitych i jeszcze 
      dwaj są ranni. Czegoś takiego nie pamiętam... 

      - Kto? 

      - Dhjango i Ritwa. 

      - Dij-jabli... Sporządźcie raport. I żeby mi za pięć minut żadnych śladów 
      tu nie było. 

      - Tak jest. 

      Zaszeleściły na trawie zbliżające się kroki i przed Tangornem pojawił się 
      wysoki, szczupły mężczyzna, odziany w odróżnieniu od reszty w zwykłe 
      cywilne ubranie. Jego twarz również zakrywał kaptur. 

      - Jak się pan czuje, baronie? 

      - Dziękuję, bywało gorzej. Czemu zawdzięczam... ? 

      - Usiłowali pana przechwycić ludzie ze speckomanda Aragorna - należy 
      sądzić, że w celu przesłuchania z likwidacją w końcowej fazie. 
      Przeszkodziliśmy temu, ale na pańską wdzięczność, ze zrozumiałych 
      względów, nie bardzo liczymy. 

      - Aha! Wykorzystano mnie jako przynętę?! - Wymawiając słowo "przynęta" 
      baron nagle zaczął się serdecznie śmiać, ale zaraz przestał, mrużąc oczy 
      aż do bólu w tyle głowy. - Pańska służba to DSD? 

      - Nie znam takiego skrótu, a i nie o skróty chodzi. Mam dla pana fatalną 
      nowinę, baronie: jutro zostanie pan formalnie oskarżony o morderstwo. 

      - Kogo zamordowałem? Członków gondorskiej rezydentury? 

      - Ale tam! Obywatela Republiki Umbaru Algalego, którego otruł pan 
      dzisiejszego wieczora w "Zielonej makreli". 

      - Jasne... A dlaczego zostanę postawiony w stan oskarżenie dopiero jutro? 

      - Dlatego, że moja firma z szeregu powodów nie jest zainteresowana 
      pańskimi zeznaniami podczas śledztwa i procesu. Ma pan czas do 
      jutrzejszego południa, by na zawsze zniknąć z Umbaru. Ale jeśli pan mimo 
      wszystko pozostanie tu i znajdzie się w więzieniu, to proszę nie mieć mi 
      tego za złe, ale będziemy musieli zagwarantować sobie pańskie milczenie 
      innym sposobem... Jutro rano po Trakcie Chewelgarskim rusza karawana 
      czcigodnego Kantaridisa, a w niej znajdzie się para wolnych bachtrianów. 
      Służba graniczna na Przesmyku otrzyma portrety operacyjne z odpowiednim 
      opóźnieniem. Czy wszystko jasne, baronie? 

      - Wszystko, prócz jednego. Najprostszym wyjściem byłaby likwidacja mnie 
      właśnie tu. Co was powstrzymuje? 

      - Zawodowa solidarność. - Człowiek w kapturze uśmiechnął się. - A poza tym 
      podobają mi się pańskie takato. 

      W tym czasie ogród opustoszał: ludzie w czerni jeden po drugim 
      bezdźwięcznie rozpłynęli się w mroku nocy, która wcześniej ich zrodziła. 
      Człowiek w kapturze ruszył za nimi, ale zanim na zawsze zniknął w 
      księżycowym cieniu między krzewami oleandrów, nagle odwrócił się i rzucił: 


      - Aha, baronie, jeszcze jedna bezpłatna rada. Póki nie opuści pan Umbaru 
      proszę "chodzić bezpiecznie". Prowadziłem pana dzisiaj przez cały dzień, 
      od Długiej Grobli, i nie opuszcza mnie przeczucie, że pan wyczerpał już 
      przeznaczony dla niego zapas powodzenia, i to do samego dna. Takie rzeczy 
      się czuje... Nie żartuję, proszę mi wierzyć. 

      Cóż, wygląda, że jego zapas powodzenia naprawdę się wyczerpał. Chociaż 
      zależy z jakiej strony popatrzeć: przegrał dziś na sucho ze wszystkimi, z 
      kim tylko mógł - i z elfami, i z ludźmi Aragorna, i z DSD - ale przy tym 
      pozostał przy życiu... Nie, nie tak: nie został przy życiu, a pozostawiono 
      go przy życiu, a to są różne rzeczy... A może wszystko to mu się wydawało? 
      Ogród pusty, nie ma kogo zapytać, chyba że cykady opowiedzą. Wstał i 
      poczuł, że uderzenie na pewno jego głowie się nie przyśniło: w czaszce z 
      hałasem przelewał się ból zmieszany z mdłościami, wypełniając go aż po 
      koniuszki uszu. Wsunął rękę do kieszeni w poszukiwaniu klucza i natknął 
      się na ciepły metal mithrilowej kolczugi: nałożył ją już w banku, 
      przewidując różne niespodzianki ze strony Elandara... Nie ma co - nieźle 
      mu się przysłużyła... 

      Ledwie trafił kluczem w dziurkę, gdy drzwi otworzyły się i stanął w nich 
      zaspany lokaj - ogromny, flegmatyczny Haradrim Unkwa, zza ramienia którego 
      wyglądała wystraszona Tina. Odsunąwszy służbę, baron wszedł do domu. Na 
      spotkanie biegła już po schodach Elwiss, w biegu zapinając szlafrok: 

      - Boże, co ci się stało? Jesteś ranny? 

      - Wcale nie. Po prostu wypiłem trochę. - W tym momencie rzuciło nim tak, 
      że musiał oprzeć się o ścianę. - Przechodziłem obok i pomyślałem sobie, że 
      wstąpię, po staremu... 

      - Kłamca... - Pociągnęła nosem, a jej ręce wymknęły się z szerokich 
      rękawów szlafroka i owinęły, się dokoła jego szyi. - Panie, jak ja mam cię 
      dosyć! 




      Leżeli obok siebie, dotykając się leciutko, a jego dłoń głaskała ją od 
      ramienia do wygięcia biodra, lekko, jakby w obawie, że zetrze się 
      księżycowe srebro z jej skóry. 

      - Eli! - zdecydował się w końcu, a ona jakoś od razu poczuła, co zaraz 
      zostanie powiedziane; wolno usiadła, owinęła rękami kolana i ułożyła na 
      nich głowę. Słowa ugrzęzły mu w gardle; dotknął jej ręki i poczuł, jak 
      odsunęła się - niby niewiele, ale na pokonanie tego "niewiele" będzie 
      musiał zużyć całe życie, i jeszcze nie wiadomo, czy to wystarczy. Tak 
      zawsze z nią było: w zasadzie nie potrafiła urządzać scen, ale za to 
      umiała tak milczeć, że potem przez tydzień czuł się ostatnim bydlakiem... 
      "Przede mną rysowała się tu jakaś poważna matrymonialna perspektywa, a w 
      końcu nie jest już dziewczynką - niedługo trzydziestka... Bydlak z ciebie, 
      baronie i jeśli mówić bez ogródek - obojętne egoistyczne bydlę". 

      - Wasza tajna służba dała mi do jutrzejszego południa czas, żebym na 
      zawsze usunął się z Umbaru - inaczej po prostu mnie zabiją. Jestem pod 
      kloszem, już się nie wywinę. Takie to sprawy, Eli... - Nagle pomyślał, że 
      chyba tak właśnie mówi się kochance: "W najbliższym czasie nie możemy się 
      spotykać - moja coś zwąchała", i niemal nie zgrzytnął zębami z obrzydzenia 
      do samego siebie. 

      - Czy ty się usprawiedliwiasz, Tan? Po co? Przecież rozumiem - to po 
      prostu taki los... A o mnie się nie martw. - Uniosła głowę i nagle cicho 
      roześmiała się. - Tym razem byłam bardziej przewidująca niż poprzednio. 

      - O czym ty mówisz? 

      - A takie tam, kobiece... 

      Elwiss wstała, narzuciła na siebie szlafrok, a ruch ten był taki 
      "skończony", że odruchowo zapytał: 

      - Dokąd idziesz? 

      - Spakować cię do drogi, gdzie jeszcze? - Odwróciła się nieco zdziwiona. - 
      Widzisz, nigdy nie będę damą z towarzystwa, wybacz... Brakuje mi 
      subtelności uczuć. Powinnam urządzić histeryczną scenę albo przynajmniej 
      dla pozorów pozałamywać ręce, prawda? 

      Zbyt wiele dzisiaj stracił za jednym zamachem: cel, do którego dążył przez 
      kilka miesięcy, wiarę w siebie i kraj, który stał się - może nawet przeciw 
      jego woli - drugą ojczyzną, a teraz traci Elwiss... Rozumiejąc, że 
      wszystko się zawaliło, rozpaczliwie runął przed siebie, jakby skakał z 
      przystani w beznadziejnej próbie ścigania wpław odpływającego statku. 

      - Posłuchaj, Eli... Ja naprawdę nie mogę zostać w Umbarze, ale ty... Co 
      byś powiedziała, gdybym zaproponował ci wyjazd ze mną do Irhilien i 
      zostanie tam baronową Tangorn? 

      - Odpowiedziałabym - w jej głosie słychać było tylko śmiertelne zmęczenie 
      - że niestety przez cale swe życie kochałeś tryb przypuszczający. A 
      kobiety, taka ich natura, wolą rozkazujący... Przepraszam. 

      - A gdybym zmienił tryb? - Z całej siły starał się uśmiechnąć. - W trybie 
      rozkazującym to będzie brzmiało tak: Wyjdź za mnie! Czy tak lepiej? 

      - Tak? - Zamarła, szeroko otworzywszy oczy, z rękami przyciśniętymi do 
      piersi, jakby się w coś wsłuchiwała. - A wiesz, że znacznie lepiej? Może 
      jednak powtórz... 

      Więc powtórzył. Najpierw opadł przed nią na kolana, a potem chwycił ją na 
      ręce i zawirował w wolnym tańcu po całym pokoju. Wtedy dopiero miała lekki 
      atak kobiecej histerii, to śmiała się, to szlochała... Kiedy w końcu znowu 
      znaleźli się w łóżku, najpierw przyłożyła palec do jego warg, a potem, 
      chwyciwszy jego dłoń, położyła ją na swoim brzuchu i wyszeptała: 

      - Cśśś! Nie wystrasz go! 

      - Czy ty... my... - wykrztusił. 

      - No tak! Przecież powiedziałam ci, że tym razem byłam sprytniejsza, niż 
      cztery lata temu. Cokolwiek dalej się stanie, będę miała jego... Wiesz - 
      śmiejąc się cicho, przylgnęła do Tangorna i czule potarła policzek o jego 
      ramię - nie wiem skąd, ale jestem pewna, że to będzie chłopiec - wykapany 
      tata. 

      Przez jakiś czas leżał, nie widząc co powiedzieć i na próżno usiłując 
      zaprowadzić jakiś ład w myślach: zbyt wiele tego wszystkiego i to na raz. 
      "Poprzednie życie awanturnika Tangorna skończyło się - to jasne... Ale 
      może cicha rodzinna idylla z Elwiss jest właśnie owym końcem, który miały 
      na myśli Siły Wyższe? Albo na odwrót - po prostu płacą mi, żebym porzucił 
      Haladdina? Ale i tak już nie mam nic do zrobienia, moja misja skończona... 
      Ach, a czy na pewno? Gdyby mi teraz zaproponowano jeszcze jedną rozgrywkę, 
      od początku, i kazali oddać życie w zamian za zwycięstwo nad Elandarem? 
      Nie wiem... Jeszcze pół godziny temu oddałbym bez zastanowienia, a teraz 
      już nie wiem... Pewnie wyszukałbym jakiś szlachetny powód, żeby się 
      wymigać, jeśli mam być przed sobą szczery. Ależ mnie sprytnie spętali... 
      No i dobrze, niech się kończy - pomyślał. - Nie mam już sił rozwiązywać 
      wszystkich tych zagadek, stawiając siebie na miejscu Sił Wyższych i niech 
      wszystko się toczy, jak ma się toczyć". 

      - Posłuchaj - zaniechał w końcu tych myślowych konsultacji i prób 
      pozbierania rozbieganych myśli: i tak ciągle zatrzymywał się na jakichś 
      drobiazgach. - A nie będziesz się nudziła tam, w Emyn Arnen? Bo to jest, 
      jeśli mam być szczery taka dziura... 

      - Wiesz co - w tej tu naszej Stolicy Świata tak się nabawiłam przez te 
      dwadzieścia osiem lat, że wystarczy mi na trzy pozostałe życia. Tym się 
      zupełnie nie przejmuj... I w ogóle, panie baronie - wygięła się kusząco z 
      rękami pod głową - czy nie pora i czas, byśmy przystąpili do spełniania 
      swych małżeńskich obowiązków? 

      - Bez najmniejszych wątpliwości, droga baronowo! 





      54
      W budzącym się do życia ogrodzie śpiewał vivino; ptaszek usadowił się na 
      gałązce kasztanowca na wprost otwartego na oścież okna ich sypialni, a 
      jego melodyjne trele wydały się w pierwszej chwili Tangornowi nićmi 
      wyciągniętymi z tkaniny własnego snu. Ostrożnie, by nie zbudzić śpiącej 
      Elwiss, wymknął się z pościeli i podkradł do okna. Miniaturowy śpiewak 
      zarzucił główkę, tak że żółte piórka na jego gardzioiku nastroszyły się 
      tworząc żabot, i szczodrze cisnął na okolicę trele wspaniałego finałowego 
      śpiewu; potem z udawanym onieśmieleniem odwrócił się, ustawił półprofilem 
      i wyczekująco popatrzył na barona. "No i jak? Spodobało się?" "Dziękuję 
      maluchu! Przecież wiem: vivino to ptak leśny, nie znosi miasta... 
      Przyleciałeś specjalnie, żeby pożegnać się ze mną?" "Coś ty!" - ptaszek 
      ironicznie mrugnął okiem i odfrunął w głąb ogrodu. Tak, vivino był 
      prawdziwym Umbarczykiem i nordycki sentymentalizm był mu wyraźnie obcy. 

      Szybko i niemal niesłyszalnie zaklaskały po podłodze bose stopy i ciepła 
      ze snu Elwiss przylgnęła doń z tyłu, przemknąwszy wargami po łopatkach i 
      kręgosłupie. 

      - Co tam widzisz? 

      - Śpiewał vivino. Prawdziwy vivino - w mieście, wyobrażasz sobie? 

      - Aa... To był mój vivino. Mieszka tu już prawie od miesiąca. 

      - Rozumiem - powiedział Tangorn, odczuwając - ależ to śmieszne! - coś jak 
      ukłucie zazdrości. - Bo ja myślałem, że przyleciał tu z mojego powodu... 

      - Wiesz co... a może on naprawdę jest twój, a nie mój? Przecież pojawił 
      się w moim ogrodzie jednocześnie z tobą... Tak, dokładnie na początku 
      miesiąca! 

      - Cóż, jakby tam nie było, to jest to najwspanialszy pożegnalny prezent 
      Umbaru, jakiego można się spodziewać... Zobacz, Eli, a oto jeszcze jeden 
      pożegnalny prezencik! - Roześmiał się, wskazując na ponurego zaspanego 
      policjanta, zajmującego pozycję po drugiej stronie ulicy Jaspisowej, obok 
      jubilerskiego sklepu Chakti-Wariego. - Tajna służba, taktownie pokasłując, 
      przypomina mi, żebym do wyjazdu "chodził bezpiecznie"... A, co do wyjazdu 
      - nie rozmyśliłaś się? Może pojedziesz później, kiedy załatwisz wszystkie 
      tutejsze sprawy? 

      - Nie! - powiedziała zdecydowanie. - Z tobą! W tej karawanie są dwa wolne 
      bachtriany - czy to nie palec losu? A sprawy... I tak będzie je załatwiać 
      mój prawnik, to jest robota na kilka tygodni. Pewnie lepiej by było 
      wszystko obrócić w złoto - papiery wartościowe tam u was, na Północy, 
      chyba nie są dobrą lokatą? 

      - Tam nikt o czymś takim nawet nie słyszał - pokiwał głową, obserwując 
      ubierającą się Elwiss. - Ależ z nas para - klasyka: arystokrata bez 
      majątku, którego cały dobytek to miecz i zżarty przez mole tytuł, żeni się 
      z pieniędzmi wspaniale urządzonej wdówki z klasy mieszczańskiej... 

      - Która to wdówka zaczęła swą karierę od tego, że na prawo i lewo 
      sprzedawała własne ciało - dołączyła do żartu Elwiss. - Z jakiej byś 
      strony nie popatrzył to całkowity mezalians... Nie historia życia, a złota 
      żyła dla kumoszek z obu warstw. 

      - To prawda... - Przyszła mu do głowy pewna myśl, i teraz coś rozważał w 
      duchu. - Pomyślałem sobie... Do południa jest jeszcze masa czasu. A może 
      pobierzemy się teraz? Możesz wybrać według którego z rytuałów dowolnej 
      umbarskiej religii. 

      - Tak, kochany, oczywiście... A w jakim obrządku wszystko mi jedno... 
      Możemy według aritańskiego, ich świątynia jest o dwa kroki stąd. 

      - Co się Stało, Eli? Nie cieszysz się? 

      - Nie, nie! Coś ty! Po prostu nagle napadło mnie przeczucie, bardzo 
      niedobre... Akurat kiedy zacząłeś mówić o ożenku. 

      - Bzdury - odpowiedział zdecydowanie. - Ubieramy się i naprzód. Arkanie - 
      to arkanie. Aha, przy okazji... Żebym nie pomylił - twój kamień to szafir? 


      - Tak, a co? 

      - Póki się ubierasz, akurat zdążę wpaść do kramu czcigodnego 
      Chakti-Wariego - na okoliczność prezentu ślubnego. Pora rzecz jasna za 
      wczesna na handel, ale za takie pieniądze - podrzucił na dłoni sakiewkę z 
      resztkami złota, daru od Sharha-Rany - staruch wypadnie z pościeli jak 
      spłoszony bażant... 

      I nagle zamilkł, widząc twarz Elwiss: bladła w oczach, a jej oczy z 
      chabrowych stały się czarne - widać było tylko źrenice. 

      - Nie!!! Tan, kochany, nie idź, błagam cię! 

      - Co ci jest, kochana? Czy to te... twoje przeczucia? - Elwiss szybko 
      skinęła głową w odpowiedzi, nie mogąc wykrztusić ani jednego słowa. - 
      Zrozum, już mi nic nie zagraża. Wypadłem z gry i po prostu już nikomu nie 
      jestem potrzebny... 

      - Dobrze - opanowała się - chodźmy. Ale tylko razem, dobrze? Będę gotowa 
      za pięć minut. Obiecujesz, że nie wyjdziesz z domu beze mnie? 

      - Tak, mamusiu! 

      - Mądry chłopczyk! 

      Elwiss cmoknęła go w policzek i wyfrunęła na korytarz; słychać było jak 
      wydaje dyspozycje pomrukującej z niezadowolenia Tinie. "Brawo, panie 
      baronie - pomyślał ponuro - doczekaliśmy się... Ukochana kobieta 
      poprowadzi pana za rączkę, gwarantując pańskie bezpieczeństwo. Sam już nie 
      zdołasz tego zrobić... I tak wyszedłeś z tej gry przegrany, co ci nie 
      poprawia samooceny, ale jeśli teraz naprawdę będziesz czekał na Elwiss, to 
      po prostu przestaniesz mieć prawo nazywania siebie mężczyzną... A jeśli 
      przeczucie ją nie zawodzi - tym gorzej dla nich. Może, jako szpieg, wart 
      jest w tej chwili miedziaka w dzień targowy, ale nie przestał z tego 
      powodu być ťtrzecim mieczem GondoruŤ. Ma Usypiacza i kolczugę z mithrilu. 
      Zaryzykujmy, bracia! Niech wasze głowy staną się moją nagrodą pocieszenia. 
      Akurat mam do tego odpowiedni humor... Tfu! - Omal nie roześmiał się na 
      głos. - Chyba zaczynam poważnie traktować kobiece przeczucia. - Obrzucił 
      spojrzeniem pusty ogród, a z okna piętra widać było wszystko świetnie, 
      popatrzył na całkowicie bezludną Jaspisową z deesdesowcem w mundurze 
      policjanta. - W kramie Chakti-Wariego są strażnicze kobry... i co z tego? 
      Diabli, żebym tylko nie zdemolował klombu - pomyślał, przekładając nogi 
      przez parapet - bo mi Eli za te swoje lewkonie łeb urwie..." 




      Elwiss była już niemal gotowa do wyjścia, gdy wychwyciła kątem oka ruch w 
      ogrodzie. Z zamierającym sercem rzuciła się do okna i zobaczyła na ścieżce 
      Tangorna: posłał jej całusa, a potem skierował się do furtki. Posłała 
      szeptem swemu ukochanemu kilka wyrażeń, stosownych bardziej w czasach jej 
      portowej młodości, niż w aktualnej sytuacji, z pewną ulgą przekonała się, 
      że baron jest uzbrojony i, sądząc po kroku, wcale nie zamierza gapić się 
      na uroki letniego dnia. Czujnie minął furtkę, przeciął ulicę, zamienił 
      kilka słów z policjantem, i wyciągnął dłoń do młoteczka z brązu na 
      drzwiach sklepu... 

      - Ta-a-a-a-an!!! - przeciął ciszę rozpaczliwy okrzyk. 

      Za późno. 

      Policjant uniósł rękę do ust - i w tej samej chwili baron, spazmatycznie 
      chwytając się za gardło, upadł na jezdnię. 

      Gdy wybiegła na ulicę po "policjancie" nie było już nawet śladu, a 
      Tangornowi zostało kilka sekund życia. Zatruty kolec, wyrzucony z umpitany 
      - małej dmuchawki haradzkich pigmejów - wbił mu się w szyję, o palec 
      powyżej kolczugi. "Trzeci miecz Gondoru" nie zdążył nawet wyjąć z pochwy 
      Usypiacza. Baron ścisnął aż do bólu ręce usiłującej go podnieść Elwiss i 
      wychrypiał: 

      - Faramirowi... Przekaż... Wykonać... - Chciał coś powiedzieć jeszcze, a 
      było to przygotowane zdanie: - Faramirowi przekaż - nie udało się wykonać 
      - ale zabrakło powietrza w płucach: alkaloidy anriabis, będące podstawą 
      pigmejskiej trucizny, wywołują paraliż mięśni aparatu oddechowego... Ani 
      wykonać swojej misji ani powiadomić o jej fiasku baron nie zdołał i z tą 
      myślą umarł. 

      Z sąsiedniego strychu obserwował tę scenę przez zasnuty pajęczyną otwór 
      wentylacyjny człowiek o ksywie Przewoźnik - "wymiatacz" z organizacji 
      Elandara. Nie wierząc własnym oczom, opuścił kuszę, bezskutecznie usiłując 
      zrozumieć, kto go tak zręcznie wyprzedził? DSD? Jak na Nadmorską 12 zbyt 
      czysta akcja... A jeśli to wszystko tylko kolejna zmyłka barona? Może, na 
      wszelki wypadek, wsadzić weń bełt? 

      Ichneumon tymczasem zdążył już pozbyć się munduru policjanta i, będąc 
      znowu akredytowanym przy MSZ posłem Jego Wysokości Sułtana Sagula IV 
      Świątobliwego - potężnego władcy nieistniejących w przyrodzie Wysp 
      Florissantu - bez specjalnego pośpiechu podążał do portu, gdzie czekała na 
      niego zafrachtowana wcześniej feluka "Trepang". Pojedynek dwóch 
      poruczników zakończył się tym, czym miał się zakończyć, ponieważ 
      zawodowiec różni się od amatora również tym, że gra nie po to, by strzelić 
      ładną bramkę, i nie do chwili swego "kryzysu psychologicznego", a do 
      sześćdziesiątej sekundy ostatniej minuty meczu. Przy okazji warto 
      zauważyć, że dla Ichneumona owa sześćdziesiąta sekunda nastąpiła właśnie w 
      porcie, gdzie przyszło mu jeszcze raz zademonstrować swój wysoki stopień 
      profesjonalizmu. Pewnie sam miałby problemy z określeniem, co zaniepokoiło 
      go w zachowaniu załogi "Trepanga", ale nie wnikał w to, tylko się odwrócił 
      - jakby chcąc zadać jakieś pytanie - do wchodzącego za nim po trapie 
      szypra, kantem dłoni zmiażdżył mu krtań i skoczył w tłustą, rdzawą, 
      powleczoną martwymi tęczowymi zawijasami wodę między pirsem i kadłubem 
      statku. To właśnie dało mu kilka sekund przewagi - akurat tyle, by 
      wyszarpnąć zza mankietu i włożyć do ust malutką zielonkawą pigułkę. Tym 
      sposobem w ręce operacyjnych Jakuzziego trafił jeszcze jeden, czwarty z 
      kolei w ciągu ostatnich dwunastu godzin, niezidentyfikowany trup. 
      Speckomando "Feanor" zagrało z umbarską tajną służbą na remis: zero-zero. 

      A Tangorn umarł na rękach skamieniałej z rozpaczy Elwiss, nie wiedząc o 
      najważniejszym: właśnie jego śmierć z ręki ludzi Tajnej Straży stanie się 
      ostatnim dowodem, który zakończył wahania Elandara - tego samego dnia 
      przesyłka barona nie znaną nikomu z ludzi trasą wyruszy na północ, do 
      Lorien. Nie wiedział też tego, że Elwiss zrozumiała jego przedśmiertne 
      zachłystujące się rzężenie jako zdanie: "Faramirowi przekaż - wykonane!" i 
      spełni polecenie ukochanego jak należy... A Ktoś nieustannie tkający z 
      niewidocznych przypadków i zupełnie oczywistych ludzkich słabości 
      wspaniały gobelin, który my właśnie nazywamy Historią, natychmiast 
      wyrzucił z pamięci ten epizod; to właśnie jest gambit, poświęca się figurę 
      - wygrywa się grę. I tyle... 





      CZĘŚĆ CZWARTA
      OKUP ZA CIEŃ

      Ciągle powtarza, i ciągle powtarza
      do późna, aż budzą się ćmy:
      "Nie podpisujcie pokoju z Niedźwiedziem,
      mimo, ze chodzi jak my!" 

      R. Kippling 




      55
      Mroczna Puszcza, okolice Dol Guldur
      5 czerwca 3019 roku
      Ś lad jest świeży. Świeżutki... - wymamrotał pod nosem Rankorn; przypadł 
      na jedno kolano i, odwracając się, dał znak idącemu o jakieś piętnaście 
      jardów za nim Haladdinowi, by zeszedł ze ścieżki. Zamykający pochód Cerleg 
      ominął posłusznie odsuwającego się na pobocze konsyliarza i teraz obaj 
      kaprale wpatrywali się w małą gliniastą nieckę, wymieniając ciche uwagi we 
      Wspólnej Mowie. Opinia Haladdina tropicieli nie interesowała zupełnie; co 
      tam Haladdin - nawet głos orokuena w tej naradzie nie znaczył zbyt wiele. 
      Zwiadowcy mieli własną tabelę rang. Wczorajsi wrogowie - ithilieński 
      ranger i dowódca plutonu zwiadu kirithungolskich jegrów - odnosili się do 
      siebie z wyraźnym szacunkiem, jak mistrz złotnik z mistrzem rusznikarzem, 
      ale pustynia to pustynia, a las to las - obaj zawodowcy znakomicie znali 
      granice swoich domen. Ranger w końcu spędził w lasach całe swoje świadome 
      życie. 

      Był on wtedy smukłym młodzieńcem, chodził wyprostowany, prawe ramię 
      jeszcze nie wznosiło się ponad lewe, a twarzy nie szpeciła brzydko 
      zrośnięta purpurowa blizna; był przystojnym mężczyzną, odważnym i 
      cieszącym się łaskami Fortuny, a mundurowy, butelkowozielony kaftan 
      królewskiego leśniczego leżał na nim wspaniale - w sumie, śmierć 
      dziewuchom... Mężczyźni z okolicznych wsi niespecjalnie go lubili, a on 
      uważał, że to naturalne: jasne, że wieśniaka urządza tylko ten leśniczy, 
      który "potrafi wejść w położenie", Rankorn natomiast do obowiązków 
      służbowych podchodził z właściwą młodości gorliwością. Będąc człowiekiem 
      króla, miał w nosie miejscowych landlordów, i natychmiast ustawił sobie 
      ich czeladź - przy jego poprzedniku uważała ona, że królewski las jest ich 
      spiżarnią. Wszyscy pamiętali historię z szajką Eggi-Pusttelgi, którego 
      przyniosło kiedyś w te okolice. Rankorn poradził sobie z tymi zuchami sam, 
      nie czekając aż ludzie szeryfa raczą oderwać swoje tyłki od ławek karczmy 
      "Trzy pinty". Słowem, do młodego leśniczego odnoszono się w okolicy z 
      bojaźliwym szacunkiem, ale bez szczególnej sympatii, a zresztą - miał w 
      nosie ich sympatie. Od dziecka przywykł sam być sobie królem, i żył nie 
      tyle z rówieśnikami, co z lasem. Las był dlań wszystkim - i towarzyszem 
      zabaw, i rozmówcą, i mentorem, a z czasem stał się najprawdziwszym domem. 
      Ludzie mówili nawet, że w jego krwi jest domieszka krwi Wosów - borowych 
      ze złowieszczej Druadańskiej puszczy, ale czy to mało gadają ludzie w 
      zagubionych w leśnej głuszy wioskach podczas wilgotnych jesiennych 
      wieczorów, kiedy tylko ognik łuczywa powstrzymuje przed wyłażeniem z 
      ciemnych kątów drzemiące tam stare licha... 

      Na dodatek Rankorn - ku rozczarowaniu wszystkich okolicznych panien na 
      wydaniu - przestał pokazywać się na wiejskich zabawach, a zamiast tego 
      coraz częściej pojawiał się w na poły rozwalonej stróżówce na obrzeżu 
      Druadanu, gdzie jakiś czas temu osiedliła się przybyła nie wiadomo skąd - 
      pewnie z odległej północy, a może nawet z Angmaru - starucha-zielarka ze 
      swą wnuczką Lianiką. Czym opętało to piegowate dziewczę takiego 
      wspaniałego chłopaka tylko Manwe wie; wielu uważało, że nie obeszło się 
      bez czarów: babka w końcu władała różnymi urokami i potrafiła leczyć za 
      pomocą ziół i przykładania rąk - z tego zresztą żyła. O Lianice wiadomo 
      było, że dogaduje się ze wszystkimi zwierzętami i ptakami w ich językach i 
      potrafi na przykład zmusić gronostaja, by siedział słupka na dłoni obok 
      spokojnie myjącej pyszczek polnej myszy. Zresztą, te opowieści, być może 
      powstały po prostu dlatego, że ludzi w odróżnieniu od zwierząt bała się i 
      unikała jak mogła. Najpierw ludziska myśleli, że może jest całkowicie 
      niema? "Ach, co tam - zadzierały bródki oburzone ślicznotki z okolicy, gdy 
      ktoś w ich obecności wspominał dziwny wybór leśnika - może właśnie się 
      dobrali swą rasą..." 

      A co, może i rzeczywiście by się dobrali, tylko los im nie sprzyjał... 
      Zdarzyło się, że pewnego wieczora Lianika spotkała na leśnej ścieżce 
      nadmiernie wesołe towarzystwo seniora, który wyjechał na polowanie i swym 
      zwyczajem "odrobinę polepszyć krew wieśniaków". Te jego zabawy wywoływały 
      już niezadowolenie nawet wśród sąsiadów-landlordów: "Naprawdę, szanowny 
      panie, pańska skłonność do dymania wszystkiego, co się rusza i oddycha..." 
      Sprawa było najzwyklejsza ze zwykłych, nie warta wspomnienia. No bo, kto 
      mógł pomyśleć, że ta kretynka później się utopi... Co to? Ubyło jej, czy 
      jak? Mają rację ludzie, kiedy mówią, że wszyscy oni tam, na swoich 
      północach, są trochę szurnięci... 

      Rankorn pochował Lianikę sam - starucha nie przeżyła śmierci wnuczki i 
      trzeciego dnia zgasła, nie odzyskując przytomności. Sąsiedzi przyszli na 
      cmentarz głównie z ciekawości - położy leśniczy na świeżym kopczyku 
      strzałę z czarnym opierzeniem, przysięgając zemstę? Ale nie, nie 
      zaryzykował... No i słusznie - wyżej tyłka nie podskoczysz. Co z tego, że 
      jest "człowiekiem króla" - król daleko, a drużyna landlorda, osiemnastu 
      zbirów do których szubienica wzdycha, tuż obok. A z drugiej strony, trzęsą 
      się chłopu kolanka, nie taki z niego chwat, jak się wydawało... Ten 
      ostatni punkt widzenia wypowiadany był przede wszystkim przez tych, co się 
      onegdaj pozakładali, dwa do jednego, albo i trzy, stawiając na to, że 
      Rankorn ogłosi zemstę i teraz, kwaśno się uśmiechając, wypłacali przegrane 
      pieniążki na lepki od piwa stół w "Trzech pintach". 

      Młody senior jednakże tak nie myślał: we wszystkim, co nie dotyczyło jego 
      odchylenia na punkcie różowego mięska, był naprawdę przewidujący i 
      ostrożny. Leśniczy nie sprawiał na nim wrażenia człowieka, który zostawi 
      tę historię bez konsekwencji, albo - co na jedno wychodzi - przyjdzie 
      potykać się o progi sądów i smarować supliki. Ta sprytna pejzanka, którą 
      mimochodem uszczęśliwił na leśnej ścieżce, mimo pewnych jej oporów 
      (diabli, ugryziony palec boli do dziś)... Szczerze mówiąc, gdyby wiedział, 
      że poważnie trzyma na niej oko taki chłop jak Rankorn, to po prostu 
      przejechałby obok... Tym bardziej, że dziewczyna - tfu, patrzeć nie było 
      na co. Ale co teraz gadać. Co się stało, to się nie odstanie. 
      Skonfrontowawszy swoje wrażenie z opinią dowódcy drużyny, landlord 
      ustalił: nie ma się co cieszyć z braku czarnej strzały, znaczy to tylko, 
      że Rankorn nie jest miłośnikiem teatralnych gestów i ma w nosie opinię 
      gapiów. Poważny człowiek to i traktowania wymaga poważnego... Tej samej 
      nocy stojący na uboczu dom leśniczego zaczął płonąć ze wszystkich czterech 
      rogów. Drzwi wejściowe okazały się podparte belką, a gdy purpurowo 
      zabarwione od wewnątrz okno na strychu zakrył cień zamierzającego wyjść na 
      zewnątrz człowieka, z dołu, z ciemności posypały się strzały; więcej już 
      nikt nie usiłował wyrwać się z płonącego budynku. 

      Spalony żywcem leśniczy, to nie jakiś zawszony wieśniak, który z własnej 
      głupoty wpadł pod kopyta pańskiego konia na polowaniu, tu się nie da 
      wszystkiego ukryć pod korcem. Ale... 

      - Cały okrąg, sir, sądzi, że to kłusownicy. Nieboszczyk, niech mu ziemia 
      lekką będzie, trzymał ich twardo, więc zemścili się. Fatalna historia... 
      Jeszcze wina? - Te słowa młody senior adresował do przybyłego z Harlondu 
      komornika, który - tak wyszło - zatrzymał się pod jego gościnnym dachem. 

      - Tak, tak, dziękuję! Wspaniały claret, dawno już nie miałem okazji 
      próbować takiego - rzeczowo pokiwał głową komornik - pulchny senny 
      staruszek z wianuszkiem siwych włosów dokoła różowej jak wiejska słonina 
      łysiny. Długo wpatrywał się w płomień kominka przez wino, nalane do 
      kielicha umbarskiego mistrza, a potem przeniósł na gospodarza swe wyblakłe 
      błękitne oczka, które nagle utraciły swą senność i stały się przenikliwie 
      lodowate. 

      - A, właśnie, ta topielica... To nie pańska poddana? 

      - Jaka topielica? 

      - Proszę posłuchać, czyżby tak wiele się u pana topiło, co dwa, trzy dni? 

      - Ach, ta... Nie, ona była gdzieś z północy. A dlaczego pan pyta, czy to 
      ma jakieś znaczenie? 

      - Może tak się stać, że będzie miało. A może, i nie. - Komornik uniósł 
      kielich na wysokość oczu i w zamyśleniu powiedział: - Pański majątek, 
      drogi panie, cieszy oko swym zagospodarowaniem. To przykład godny 
      naśladowania dla wszystkich okolicznych ziemian. Według mojego szacunku, 
      co najmniej dwieście pięćdziesiąt marek rocznej renty, nieprawdaż? 

      - Półtorej setki - nie mrugnąwszy okiem, zełgał landlordi z ulgą odetchnął 
      - chwała Eru! Rozmowa, chyba przeszła na płaszczyznę pragmatyki. - A do 
      tego niemal połowa idzie na podatki... no i akt hipoteczny... 

      Cóż, kłusownicy, to kłusownicy. Odpowiedniego kandydata wybrano szybko; 
      powisial stosowną chwilę w dybach nad węglami, złożył wyczerpujące 
      zeznania, po czym został statecznie i w majestacie prawa nabity na pal ku 
      przestrodze innym chłopom. Komornik wrócił do miasta, czule przyciskając 
      do boku sakiewkę, cięższą o sto osiemdziesiąt srebrnych marek... 

      No to koniec... 

      Diabła tam - koniec! 

      Landlord od początku był zaniepokojony tym, że nie znaleziono w 
      pogorzelisku żadnych kości. Dowódca drużyny, który osobiście dowodził 
      nocną akcją, uspokajał pana: ściany drewniane i grube, podłoga drewniana, 
      nie klepisko, paliło się ponad godzinę - trup spłonął doszczętnie, takie 
      rzeczy często się zdarzają. Młody senior, jednak, będąc - jak już 
      powiedzieliśmy - człowiekiem nad swój wiek przewidującym, posłał ludzi, by 
      jeszcze raz przeszukali pogorzelisko... No i potwierdziły się jego 
      najgorsze przeczucia. Okazało się, że sztuka przewidywania nie była obca 
      również leśniczemu, w życiu którego występowało już wcześniej parę 
      niespodzianek: z piwnicy prowadził na zewnątrz podziemny tunel długości 
      trzydziestu jardów, na podłodze którego widniały nie stare plamy krwi - 
      jedna z nocnych strzał musiała trafić w cel. 

      - Szukać! - zarządził młody senior - niezbyt głośno, ale takim tonem, żeby 
      ustawionych w szeregu drużynników, chłopów na schwał, pokryła gęsia 
      skórka. - Albo on, albo my i nie ma odwrotu. Na razie, chwała Orome, leczy 
      się gdzie w lesie. Jeśli umknie jestem trupem, ale wy - wszyscy! - 
      umrzecie przede mną, to wam gwarantuję! 

      Landlord osobiście dowodził pościgiem, oświadczywszy, że tym razem się nie 
      uspokoi, póki nie zobaczy osobiście ciała Rankorna. Prowadzące w głąb lasu 
      tropy uciekiniera przez cały dzień były czytelne i wyraźne: ścigany nawet 
      nie usiłował ich maskować, widocznie uważając, że nikt już go nie widzi 
      wśród żywych. Co prawda, pod wieczór dowódca drużynników znalazł w 
      krzakach obok tropu nastawiony samostrzał... Lepiej byłoby powiedzieć, że 
      sam samostrzał został wykryty później, kiedy strzała aż po lotki siedziała 
      w bebechach dowódcy. Póki drużynnicy gaworzyli zgrupowani wokół rannego, 
      nie wiadomo skąd nadleciała druga strzała i wpiła się w szyję jeszcze 
      jednego zucha. Ale tu Rankorn się zdradził: jego sylwetka mignęła wśród 
      drzew o jakieś trzydzieści jardów poniżej, na zboczu zagajnika, i wtedy 
      cała wataha runęła za nim wąską luką między krzewami leszczyny... A taki 
      był właśnie plan, żeby ruszyli wszyscy naraz i biegiem, nie patrząc pod 
      nogi. W sumie do wilczego dołu trafiło za jednym zamachem troje. Na taki 
      sukces, szczerze mówiąc, Rankorn nawet nie liczył. Zbóje Eggi-Pusttelgi, 
      którzy zmajstrowali tę konstrukcję, napracowali się uczciwie - osiem stóp 
      głębokości, na dnie kołki wysmarowane mięsną zgnilizną, tak że zakażenie 
      krwi gwarantowane w każdym przypadku. 

      Zmierzch tymczasem zapadał gwałtownie. Teraz już drużynnicy stali się 
      przesadnie nawet ostrożni: chodzili tylko parami, a kiedy przeczesywali 
      las i zauważyli w końcu przyczajonego w krzewach Rankorna, nie ryzykowali 
      i naszpikowali go strzałami z dwudziestu jardów. Niestety, gdy podeszli 
      bliżej, akurat pod uderzenie pięcsetfuntowej kłody, znaleźli zamiast 
      wymarzonego trupa zwitek kory z naciągniętymi nań szmatami... Dopiero 
      wtedy landlord zdał sobie sprawę, że nawet ucieczka z "rejonu umocnionego" 
      bandy Eggi, dokąd ich tak sprytnie wciągnął ów przeklęty Wos - nie będzie 
      sprawą łatwą: dokoła las jest naszpikowany śmiertelnymi pułapkami, a 
      czworo ciężko rannych, nie licząc dwóch zabitych, całkowicie pozbawiły 
      oddział mobilności. Zrozumiał też, że ich miażdżąca przewaga liczebna w 
      tym układzie nie ma zupełnie żadnego znaczenia, i aż do świtu, podczas 
      tego polowania, rolę zwierzyny przyjdzie odgrywać właśnie im. 





      56
      P rzygotowali obronę okrężną w najgorszym, jakie sobie można wyobrazić 
      miejscu - wądół zarośnięty leszczyną, widoczność zero, ale przenoszenie 
      się na inne miejsce byłoby jeszcze gorsze. O tym, by rozpalić ognisko 
      nawet nie myśleli - strach się oświetlić, strach dać się usłyszeć, i nawet 
      rannych opatrywali w całkowitych ciemnościach, po omacku. Zacisnąwszy w 
      garści łuki i rękojeści mieczy, wsłuchiwali się w bezksiężycową noc, bez 
      wahania strzelając w stronę każdego szmeru, w każde poruszenie w unoszącej 
      się z wilgotnych liści mgle. Skończyło się tak, że około trzeciej w nocy 
      komuś puściły nerwy, i ten idiota z okrzykiem: "Wosowie!"." wystrzelił w 
      sąsiada, który wstał, chcąc rozprostować ścierpnięte mięśnie, a potem, 
      łamiąc krzaki, rzucił się w głąb obronnego pierścienia. Dalej stało się to 
      najgorsze, co tylko może się zdarzyć w nocnym boju: pierścień się rozpadł, 
      i zaczęła się ogólna bieganina po nocy ze strzelaniem na oślep - każdy 
      przeciw każdemu... 

      Zresztą, tym razem nie było mowy o jakimś przypadku: wspomnianym "kimś", 
      kto sprowokował swoim strzałem w towarzysza ogólną zawieruchę, był nie kto 
      inny jak sam Rankorn. Korzystając z mroku, leśniczy przywłaszczył sobie 
      pelerynę jednego z zabitych - na szczęście dla niego nikt ich nie pilnował 
      - wkręcił się w pierścień zajmujących pozycje drużynników i zaczął czekać. 
      Właściwie, mógł sto razy wpakować strzałę w plecy landlorda i, korzystając 
      z nieuniknionego zamieszania, rozwiać się spokojnie we mgle, ale ten nie 
      zasłużył sobie na tak "przyjemny" los. Rankorn miał inne plany. 

      Wyniki boju Stały się widoczne, gdy nastał dzień: okazało się, że oddział 
      stracił dwóch żołnierzy, ale najgorsze - koszmar! - zaginął sam landlord. 
      Wojownicy uznali, że podczas nocnej paniki musiał stracić swoich z oczu 
      (poniekąd mieli rację: w lesie tylko zupełny dureń rzuca się do ucieczki 
      na chybił trafił - normalny człowiek usiądzie pod krzakiem i nie ruszy 
      się, póki ktoś się o niego nie potknie), i zaczęli przeczesywać okolicę, 
      nawołując swego pana. Znaleźli go kilka mil od miejsca potyczki - 
      orientując się na stada już zlatujących się kruków. Młody senior był 
      przywiązany do drzewa, a z półotwartych jego ust sterczały odcięte 
      genitalia. "Kuśką się zadławił" - szeptano potem złośliwie po wsiach... 

      W obławie na bestię entuzjastycznie wzięła udział cała okoliczna ludność, 
      ale z równym skutkiem mogliby chwytać leśne echo. Dalsza kariera 
      królewskiego leśniczego, któremu teraz nie zostało nic innego jak zostać 
      rozbójnikiem, była standardowa; standardowy był i jej koniec - albowiem, 
      jak głoszą słowa starej piosenki, "Może długo sznur się splata, lecz się 
      zawsze w pętlę zwinie..." Raniony w potyczce z ludźmi harlondskiego 
      szeryfa i połamany na kole Rankorn miał ozdobić sobą szubienicę akurat 
      tego dnia, kiedy do miasta przybył baron Grager, werbujący ludzi do 
      wyraźnie przerzedzonego ithilieńskiego pułku. "O! Ten by mi się nadal" - 
      rzucił baron z takim samym wyrazem twarzy, z jakim klientka kramu z 
      wędlinami dźga paluchem w upatrzony kawałek szynki ("Tylko proszę 
      pokroić"). Szeryf jedynie zgrzytnął zębami. 

      Od Osgiliath sprawy szły tak sobie. Pułk Ithilien walczył wyraźnie lepiej 
      od innych i, jak to się dzieje w takich przypadkach, dostawał uzupełnienie 
      w ostatniej kolejności. Zresztą, z ludźmi w ogóle było mizernie. Ci w 
      Minas Tirith, którzy najgłośniej przed wojną wydzierali się: "Raz i na 
      zawsze uwolnić Sródziemie od Hord ze Wschodu", jakoś od razu znaleźli masę 
      spraw na drugim brzegu Anduiny, prosty zaś lud od samego początku miał tę 
      Wojnę o Pierścień głęboko w płucach. Tak więc ogłoszony niegdyś przez 
      Faramira punkt o poborze do pułku - "choćby i prosto spod szubienicy" - 
      był wykorzystywany tyle razy, ile tylko się dało. Właściwie, "pod 
      szubienicą" siedział nawet sam Grager, ale w czasie wojny nikt nie odważył 
      się ruszyć frontowego oficera - na niego sądowe szczury Gondoru miały za 
      krótkie ręce. 

      Wiele zachodu kosztowało pułkowego lekarza, by przywrócić workowi 
      połamanych kości wyciągniętemu przez barona z harlondskiego zaścianka 
      wygląd kogoś, kto przypominałoby człowieka, ale słynny zbój był tego wart. 
      Strzelać z łuku tak samo jak przedtem Rankorn nie mógł, wyłamany bark 
      stracił możliwość ruchu, ale tropicielem nadal był wyśmienitym, a jego 
      doświadczenie w pułapkach i innych działaniach bojowych w leśnej okolicy 
      było naprawdę bezcenne. Wojnę zakończył w mundurze kaprala, potem z 
      wielkim powodzeniem uczestniczył pod dowództwem swojego porucznika w 
      uwolnieniu i osadzeniu na ithilieńskim tronie Faramira, i już miał się 
      zabrać za wznoszenie własnego domu - gdzieś na bezludziu, powiedzmy w 
      dolinie Wydrzego Potoku - kiedy nagle zaprosił rangera Jego Wysokość 
      książę Ithilien i poprosił o przysługę: czy nie mógłby odprowadzić dwóch 
      jego gości na Północ, do Mrocznej Puszczy? 

      "Już nie jestem na służbie, mój kapitanie, a dobroczynność nie jest moją 
      cechą". "A ja właśnie potrzebuję takiego, kto nie jest na służbie. A 
      dobroczynność nie ma nic do rzeczy, oni są gotowi dobrze zapłacić. Powiedz 
      swoją cenę, kapralu". "Czterdzieści srebrnych marek" - palnął Rankorn, po 
      prostu, żeby się od niego odczepili. Ale żylasty, orlonosy orokuen, chyba 
      ich przywódca, tylko skinął głową: "Zgoda", i zaczął rozplątywać plecioną 
      sakiewkę z elfickim wzorem; no, a gdy na stole pojawiła się garść różnego 
      złota (Haladdina od dawna męczyło pytanie: Skąd Eloar wziął wendotenijskie 
      nianmy i kwadratowe czengi z Południowych Archipelagów?), rangerowi nie 
      wypadało dawać wstecz. 

      Haladdin i Cerleg rozkoszowali się teraz całkowitą beztroską, gdyż całe 
      przygotowanie do wyprawy pod Dol Guldur wziął na swoje barki Rankorn. Co 
      prawda, kupione dla nich w osadzie plecione mokasyny-iczigi zwiadowca 
      przymierzał wyraźnie niezadowolony, nie dowierzając obuwiu pozbawionemu 
      twardej podeszwy, ale ponorek, który w tych okolicach wykorzystywany jest 
      zamiast worka na plecy, wyraźnie mu się spodobał: twardy stelaż z dwóch 
      czeremchowych pałąków połączonych jednym zaciskiem pod kątem 
      dziewięćdziesięciu stopni, pozwala nieść kanciasty stufuntowy ładunek, nie 
      przejmując się tym, jak przylega do pleców. 

      Orokuen na ten czas, ku pewnemu zdziwieniu konsyliarza, przeniósł się z 
      gościnnych apartamentów Emyn Arnen oddanych w ich władanie przez księcia, 
      do koszar Faramirowej osobistej ochrony. "Ja, mój panie, jestem 
      człowiekiem prostym, i w całym tym komforcie czuję się jak mucha w 
      śmietanie: i śmietanie szkodzi, i musze". Następnego dnia pojawił się z 
      sińcem pod okiem, ale bardzo z siebie zadowolony: okazało się, że 
      Ithilieńczycy, nasłuchawszy się opowieści o czynach kaprala w noc 
      uwolnienia księcia, podpuścili go na sparring z dwoma najlepszymi 
      zapaśnikami swego pułku. Jeden pojedynek Cerleg wygrał, drugi przegrał, a 
      może starczyło mu rozumu, by przegrać, ku pełnej satysfakcji obu stron. 
      Teraz nawet ujawniona w czasie wieczornych gawęd niechęć orokuena do piwa 
      spotykała się u rangerów ze zrozumieniem: ma chłop autorytet, ma więc 
      prawo... A co wy tam? Kumys... O, przepraszam! Nie dowieźli... Gdy pewnego 
      razu Haladdin zajrzał do koszar do swego towarzysza, zauważył, że wraz z 
      jego pojawieniem natychmiast zwiędła ożywiona rozmowa i zaległa niezręczna 
      cisza: dla wiejskich chłopaków, którym pozwolono wreszcie nie strzelać do 
      siebie, wykształcony lekarz był teraz tylko dokuczliwą przeszkodą. 
      Przełożonym. 

      Z kilku dróg na Północ wybrano drogę wodną: nie wiadomo, kto teraz włada 
      Brunatnymi Polami na lewym brzegu Anduiny. Do wodospadów Rauros, a to jest 
      mniej więcej dwie trzecie drogi, płynęli pod żaglem - o tej porze roku w 
      dolinie Wielkiej Rzeki wieją mocne i równe południowe wiatry. Dalej 
      musieli przesiąść się do lekkich dłubanek. Tę część podróży Haladdin z 
      Cerlegiem odbyli w charakterze okrętowego balastu: "Nie znacie Rzeki, i 
      najlepsze, co możecie zrobić dla oddziału, to w żadnych okolicznościach 
      nie odrywać tyłków od dna łódki, i w ogóle nie wykonywać gwałtownych 
      ruchów". Drugiego czerwca ekspedycja dotarła do łuku Anduiny przed 
      wpadającą doń, biorącą początek w Fangorskim Lesie Srebrną Żyłą. Dalej 
      zaczynały się Zaczarowane Lasy - Lorien na prawym brzegu, Mroczna Puszcza 
      na lewym. Stąd do Dol Guldur zostawało nieco więcej niż sześćdziesiąt mil 
      w linii prostej. Ludzie Faramira zostali, by pilnować czółen - przeprawili 
      się, by nie kusić licha, na prawy, rohański brzeg, a oni trzej po dniu 
      drogi zobaczyli przed sobą zębatą, czarno-zieloną ścianę jodeł Mrocznej 
      Puszczy. 

      Las ten był zupełnie inny niż prześwietlone słońcem i wypełnione życiem 
      dąbrowy Ithilien: całkowity brak młodniaków i krzewów sprawiał, że 
      przypominał niemożliwą do ogarnięcia spojrzeniem kolumnadę gigantycznej 
      świątyni. Pod arkami panowała głucha cisza - gruby dywan z jadowicie 
      zielonego mchu, upstrzonego gdzieniegdzie drobnymi białymi kwiatami 
      podobnymi do kartoflanych pączków, dokładnie wygłuszał wszystkie dźwięki. 
      Cisza i przejrzysty zielony mrok tworzyły złudzenie, że znajdują się w 
      podwodnym świecie, potęgowały to jeszcze "wodorosty" - rozczochrane 
      siwiejące brody porostu zwisającego z jodłowych gałęzi. Ani promieni 
      słońca, ani powiewu wiatru, przez co Haladdin fizycznie odczuwał jak jego 
      pierś ugniata wielometrowa warstwa wody. Drzewa były ogromne; prawdziwą 
      ich wielkość można było ocenić dopiero według leżących pni - nie dawało 
      się przejść przez nie, a obejście kosztowało sto, sto pięćdziesiąt stóp w 
      każdą stronę, tak więc niektóre fragmenty wiatrołomu były zupełnie 
      nieprzebyte, trzeba je było omijać bokiem. Na dodatek wnętrza tych 
      leżących kłód zżarte były na koronkę przez olbrzymie - wielkości dłoni - 
      mrówki, które zajadle atakowały każdego, kto ośmielił się dotknąć ścian 
      ich domu. Dwukrotnie natknęli się na ludzkie szkielety, dość świeże; nad 
      nimi bezszelestnie roiły się węglowoczarne motyle - i to było tak 
      przerażające, że nawet doświadczony orokuen w milczeniu czynił znak 
      Jedynego. 

      Stada wilkołaków i pająki wielkości koła powozu - wszystko to wydawało się 
      dziecinnymi bajkami: Las nie poniżał się do bezpośredniej wrogości, po 
      prostu był całkowicie obcy, jak obcy jest przestwór oceanu czy zimne 
      płomienie podniebnych lodowców Ephel Duath. Moc Lasu przejawiała się nie w 
      przeciwdziałaniu, a w odpychaniu i nie przyjmowaniu, stąd najmocniej 
      odczuwał ją właśnie leśniczy Rankorn. Tę moc zbierała - wiek po wieku, 
      kropla po kropli - w swe zaczarowane mury Dol Guldur; trzy magiczne 
      twierdze - Dol Guldur w Mrocznej Puszczy, Minas Morgul przy Kirith Ungol i 
      Ag Jakend pośród pozbawionego życia wysokogórskiego płaskowyżu Szurab w 
      północnym Khandzie - zamykały Mordor w ochronny trójkąt, sycony starożytną 
      mocą lasów, światłem górskich śniegów i milczeniem pustyń. Nazgule, którzy 
      wznieśli owe zaczarowane "rezonatory" i chcieli ukryć ich prawdziwe 
      przeznaczenie, nadali im postać twierdz. Należy sądzić, że cieszyli się 
      jak dzieci, gdy kolejny zachodni wódz z niedowierzaniem pętał się po 
      spękanych płytach dziedzińca Dol Guldur, bezskutecznie usiłując odnaleźć 
      przynajmniej ślady tego garnizonu, który tak usilnie walczył z jego 
      wojownikami. (Po raz ostatni ten wybieg zastosowano dwa miesiące temu: 
      "lustrzany garnizon" prawie dwa tygodnie odciągał siły elfów z Lorien i 
      pospolite ruszenie z Esgaroth, pozwalając prawdziwej Armii Północ 
      praktycznie bez strat powrócić do Morannon). Jedynie do podziemi zamku nie 
      należało wchodzić - o czym zresztą uczciwie zawiadamiały wyryte na murach 
      napisy we Wspólnej Mowie. 

      Konsylium na ścieżce przeciągało się. Haladdin zdjął z ramion ponorek - 
      jak zwykle w pierwszej chwili poczuł rozkosz lotu nad ziemią - i podszedł 
      do tropicieli. Obaj kaprale wyglądali na wyraźnie zaniepokojonych: 
      przemykali się przez te dni po głuchych leśnych ścieżkach, unikając 
      przetartego szlaku łączącego Dol Guldur z Morannon, jednakże obecność 
      ludzi nawet w tych zaczarowanych gęstwinach dawała się odczuć stale - i 
      nagle, proszę: zupełnie świeże ślady. Slady wojskowych butów Mordorczyka z 
      piechoty. .. A Sharha-Rana o żadnych mordorskich oddziałach w rejonie 
      twierdzy nie wspominał ani słowem. 

      - Może jacyś dezerterzy z Armii Północ, jeszcze z tamtych czasów? 

      - Nie sądzę... - podrapał się po czubku głowy Cerleg. - Każdy dezerter 
      spłynąłby stąd dokądkolwiek, choćby i do piekła. A ci wyraźnie tu siedzą, 
      gdzieś w pobliżu. Sądząc po głębokości śladów, szli bez ładunku. 

      - Dziwny ślad - zgodził się z nim Rankorn. - Ludzie z waszej Armii Północ 
      powinni mieć buty porządnie zdeptane, a te wyglądają jakby były prosto z 
      magazynów. Patrz, jak rant dobrze się odbił. 

      - A skąd wiecie, że to Mordorczycy? 

      - No - tropiciele wymienili spojrzenia, chyba nawet nieco obrażone - 
      wysokość obcasa... kształt czubka... 

      - Ja nie o to pytam. My, na przykład, z Cerlegiem mamy mokasyny - i co z 
      tego? Nastała krótka cisza. 

      - Diabli... Też prawda... Ale jaki to ma sens? Sensu nie było w tym w 
      ogóle... Stąd raptowna decyzja Haladdina wyglądała na całkowicie 
      irracjonalną - skok w mrok. Właściwie, nie była to nawet jego decyzja; po 
      prostu jakaś postronna siła cicho rozkazała: "Naprzód, chłopie!" i teraz 
      już trzeba było albo podporządkować się bez namysłu, albo wycofać się z 
      tej zabawy. 

      - Robimy tak... Do Dol Guldur, jak obliczyłem, zostało niewiele, jakieś 
      tuzin mil. Teraz wychodzimy na drogę. Dalej - wy zostajecie, a ja idę do 
      twierdzy. Sam. Jeśli za trzy dni nie wrócę to koniec: zawracajcie sanie, 
      nie żyję. Do twierdzy nie zbliżajcie się w żadnym wypadku. W żadnym, 
      jasne? 

      - Czy pan, miły panie, zwariował? - poderwał się orokuen. 

      - Kapralu Cerleg! - Haladdin nawet nie podejrzewał, że natura dała mu 
      takie możliwości intonacyjne - mógłby słowami, jak bryłami rudy, wypełnić 
      hutniczy piec. - Czy rozumiecie rozkaz? 

      - Tak jest... - Ofuknięty stracił rezon, ale tylko na chwilę. - Tak jest, 
      panie konsyliarzu drugiego stopnia! 

      - No i świetnie. A ja muszę się wyspać i dobrze sobie wszystko przemyśleć, 
      co mam mówić tym ludziom w nowiutkich butach - jeśli twierdza jest w ich 
      rękach. Kim jestem, gdzie spędziłem te miesiące, jak tu się dostałem i 
      takie tam... Skąd, nawiasem mówiąc, mam mokasyny - w podobnych sytuacjach 
      nie istnieją nieważne drobiazgi. 





      57
      K umai przełożył stery i szybowiec zawisł w powietrzu, opierając się 
      skrzydłami o pustkę. Dol Guldur widać stąd było jak na dłoni - ze 
      wszystkimi jej dekoracyjnymi bastionami i rawelinami, centralnym donżonem 
      zajętym aktualnie przez warsztaty i nicią drogi dojazdowej wijącej się 
      między wrzosowymi wzgórzami. Jeszcze raz przyjrzał się okolicy i 
      zadowolony parsknął przez nos: pomysł ukrycia ich "Zbrojnego klasztoru" 
      tu, u diabła na zapiecku, pod samym nosem lorieńskich elfów, wspaniały był 
      w całej swojej bezczelności. Co prawda, wielu kolegów zebranych pod dachem 
      magicznej cytadeli, czuło się nie w swoim sosie - jednych dręczyły 
      uporczywe nocne koszmary, innych niezrozumiałe dolegliwości, ale trolle to 
      lud gruboskórny i flegmatyczny, całkowicie pozbawiony przesądów, tak więc 
      inżynier czuł się tu wspaniale, i pogrążył się w pracy tak, że nawet 
      czubka głowy nie było widać. 

      Choć formalnie przewodził im Dżaheddin - osławiony chemik, optyk i 
      elektromechanik z Uniwersytetu w Barad-Dur - w rzeczywistości dowodził "na 
      obiekcie" komendant Grizzly, naprawdę przypominający ogromnego szarego 
      niedźwiedzia z leśnych przedgórzy północnego Wschodu. Ani jego prawdziwego 
      imienia, ani funkcji zajmowanej w wywiadzie nikt z tutejszych nie znał. 

      Kumai nawet nie mógł określić jego narodowości; może był z tych północnych 
      trolli, co to żyli niegdyś w Górach Mglistych, a potem stopniowo rozmyli 
      się wśród Dungarczyków i Angmarczyków? 

      Komendanta Kumai poznał natychmiast po przybyciu do twierdzy. Ludzie 
      nadintendenta przewieźli go tu za pomocą sztafety wzdłuż Traktu Dol Guldur 
      - mieli tu zmontowaną prawdziwą pocztę konną, przesyłki szły niemal 
      codziennie. A gdy przyjechał, Grizzly urządził mu wielogodzinne 
      przesłuchanie, z maniakalną dociekliwością wypatroszył cały Kumajowy 
      żywot, sięgając niemal do seksualnych preferencji jego pierwszej 
      przyjaciółki. Dzieciństwo, nauka w szkole, służba wojskowa, imiona i daty, 
      dane techniczne latających aparatów i przyzwyczajenia jego uniwersyteckich 
      współbiesiadników, słowne portrety mistrzów kowalskich i górników ojcowej 
      kopalni, i kolejność toastów w biesiadach trolli... "Twierdzi pan, że 
      trzeciego maja 3014 roku, w dniu pańskiego pierwszego lotu, było 
      pochmurnie. Czy na pewno tak było? A jak się nazywa barman w knajpce 
      ťEccigidelŤ, znajdującej się naprzeciwko Uniwersytetu? - Ach, rzeczywiście 
      - ťEccigidelŤ jest nieco dalej na bulwarze... Inżynier drugiego stopnia 
      Szagrat z waszego pułku - wysoki, przygarbiony, kuleje na prawą nogę? Ach, 
      ťkwadratowyŤ i nie kuleje w ogóle..." Nawet głupiec by zrozumiał, że 
      sprawdzić trzeba, czy nie podsuwają jakiejś wszy, ale po co aż takie 
      komplikacje? Kiedy zaś Kumai przy okazji wspomniał jakiś szczegół swej 
      ucieczki z kamieniołomu, Grizzly zmarszczył się z wyrzutem: 

      - Czy nie poinstruowano pana, że ten temat jest tabu? 

      - Ale... - skonfundował się inżynier - ...ja myślałem, że to tabu nie 
      dotyczy pana... 

      - Czy powiadomiono pana o jakichś wyjątkach? 

      - Nie... Moja wina. 

      - Proszę się przyzwyczaić... Dobrze, kontrola wypadła dla pana pozytywnie. 
      Proszę się częstować. - Z tymi słowami komendant przysunął Kumajowi pękaty 
      czajnik z odłamanym dziobkiem i khandyjską piałę z cieniutkiej kremowej 
      porcelany, a sam pogrążył się w czytaniu sporządzonego przez mechanika 
      wykazu rzeczy potrzebnych do pracy: bambus, drzewo balsy, umbarskie płótno 
      żaglowe... mnóstwo rzeczy a drugie tyle potem dopiero się przypomni. - 
      Jeszcze jedno, pańscy poprzedni współpracownicy, tacy jak mistrz 
      Mchamsuren... Gdyby tu byli, pomogliby sprawie? 

      - Jeszcze jak! Ale czy to jest możliwe? 

      - Dla naszej służby nie ma rzeczy niemożliwych. Musi pan tylko przypomnieć 
      sobie o tych ludziach wszystko - cechy zewnętrzne, więzy przyjaźni i 
      rodzinne, przyzwyczajenia... Przyda nam się każdy detal, tak więc proszę 
      wysilić pamięć. 

      Po pół godzinie komendant przyklepał dłonią stertę zapisanych arkuszy 
      papieru, lakonicznie podsumowując: 

      - Jeśli żyją to znajdziemy. Kumai od razu poczuł, że znajdą. 

      - Proszę się przebrać, panie inżynierze drugiego stopnia. - Grizzly 
      wskazał wzrokiem na komplet nowiutkiego mordorskiego munduru bez naszywek 
      (tak byli umundurowani wszyscy - i konstruktorzy Dżaheddina, i obsługa, i 
      milczący ochroniarze z wywiadu). - Proszę za mną, pokażę panu nasze 
      obejście... 

      Obejście było obszerne i urozmaicone. Na Kumają na przykład czekał 
      wspaniały szybowiec nie znanej mu wcześniej konstrukcji: proste i wąskie, 
      jak elfickie ostrze, bez mała dwudziestostopowe skrzydła trzymały się nie 
      wiadomo na czym, chyba na niczym - jakiś nieprawdopodobny materiał, 
      lżejszy od balsy i twardszy od kamiennego cisu; podobnie wspaniała była 
      "miękka" katapulta do wyrzucania maszyny w powietrze. No, nie ma takich 
      materiałów w przyrodzie, choćbyście mi łeb odrąbali! Ale w tym momencie 
      mechanik pojął, że ma do czynienia z legendarnym "Smokiem" Nazguli, 
      długość lotu którego określała jedna tylko okoliczność - ilość czasu, jaką 
      wytrzyma w gondoli jego pilot. Zresztą, pilotowanie "Smoka" Kumai opanował 
      szybko. Wiadoma sprawa - im doskonalsza technika, tym prostsza jest w 
      użyciu. 

      Jednocześnie z Kumajem do Dol Guldur trafiła czwórka isengardzkich 
      inżynierów "kruszącego ognia" - tak nazywano proszek zapalający podobny 
      nieco do używanego w Mordorze od dawien dawna w świątecznych fajerwerkach. 
      Isengardczyków przyprowadził Rosomak - niewysoki żylasty chłopak z nieco 
      krzywymi nogami, podobny do dungarskiego górala; zastępował Grizzly'ego, 
      kiedy ten wybywał z twierdzy w jakichś swoich tajnych sprawach. Co do 
      "kruszącego ognia", po jakimś czasie nazywanego po prostu proszkiem, to 
      mordorscy mistrzowie mieli najpierw o tym marne zdanie: nafaszerowane nim 
      ceramiczne naczynia w kształcie kropel z krótkimi skrzydełkami leciały 
      daleko - fakt, niemal na dwie mile - ale celność ich, delikatnie mówiąc, 
      pozostawiała wiele do życzenia: plus minus dwieście jardów. Na dodatek 
      pewnego razu "latająca kropla" eksplodowała w wyrzutni, zabijając 
      przypadkowego robotnika; dowiedziawszy się od Isengardczyków, że takie 
      rzeczy się zdarzają - "No, nie powiem, żeby regularnie, ale zdarza się, 
      zdarza" - Mordorczycy popatrzyli na siebie: "Słyszeliście, chłopy? Na kij 
      nam ten ťkruszący ogieńŤ. Prędzej swoich załatwi niż obcych..." 

      Jednakże nie minęły trzy dni od awarii, gdy katapulciarze zaprosili 
      Grizzly'ego na próbne strzelania - pochwalić się nowym typem pocisku. Ze 
      standardowego dystansu trzystu jardów pierwszym strzałem zrobili kaszę z 
      grupy ośmiu tarcz, a uczyniła to była okrągła ceramiczna kula, 
      nafaszerowana proszkiem z kawałkami gwoździ i wyposażona w knot stosowany 
      wcześniej w dzbanach z zapalającą naftą. Następny krok aż sam się prosił: 
      umieścić pojemnik z proszkiem wewnątrz pojemnika z "ognistą galaretą", 
      która powstaje w wyniku rozpuszczenia mydła w jasnej frakcji nafty - tak, 
      by podczas wybuchu lepkie, wypalające wszystko kłaki fruwały we wszystkie 
      strony... Grizzły przyjrzał się wtedy trzydziestopięciojardowej plamie 
      wypalonej aż do mineralnych warstw ziemi i zdumiony popatrzył na 
      Dżaheddina: 

      - I to wszystko zrobił jeden zakichany garnek? No, panowie, gratuluję! W 
      końcu wymyśliliście coś wartościowego! 

      Wtedy Kumai pomyślał, że takie pociski - czy to zapalające, czy odłamkowe 
      - można wystrzeliwać nie tylko z katapult, ale również zrzucać z 
      szybowców. 

      - Bez sensu - brzmiała odpowiedź. - Powiedz sam. Ile lotów wykonasz w 
      ciągu jednej bitwy? Dwa? Trzy? Nie warta skórka wyprawki. 

      - Jeśli miałbym zrzucać pociski na wrogą armię to nie. Ale gdyby trafić 
      osobiście milorda Aragorna z milordem Mitrandirem - nawet bardzo by było 
      warto. 

      - Sądzisz, że trafisz? 

      - Trafić przecież trzeba nie w człowieka, a w trzydziestopięciostopowy 
      okrąg, więc dlaczego nie? 

      - Wiesz co, to jakoś... niehonorowo. 

      - C-co? Co-o-o? 

      - Nic, ja tylko... To i tak koniec z tymi poprzednimi rycerskimi wojnami, 
      z ich: "Gotów jesteś, szlachetny panie?" Jedyny może zaświadczyć, że nie 
      myśmy ją zaczęli. 

      Tak, koniec ze szlachetnymi wojnami, koniec... Mordorscy konstruktorzy, na 
      przykład bardzo udoskonalili kusze - broń, która w Sródziemiu zawsze była 
      nieformalnie zakazana. 

      - Jak sądzisz, dlaczego szlachetni rycerze tak nienawidzą kuszy? Rzekłbym, 
      że w ich nienawiści jest coś osobistego, prawda? 

      - Jakże to, słyszałem: broń dystansowa - broń tchórzy. 

      - Eee... nie, to jest bardziej skomplikowane. Przeciwko łukom - zauważ! - 
      nikt nie protestuje. Chodzi o to, że najlepszy łuk ma na cięciwie naciąg 
      sto funtów, a kusza - tysiąc. 

      - No to co z tego? 

      - A to, że łucznik może ubić rycerza w zbroi tylko jeśli trafi w szczelinę 
      przyłbicy, w złączenie zbroi i tak dalej - wysoka to sztuka, której musisz 
      się uczyć od trzeciego roku życia, a dopiero około dwudziestki będziesz 
      się do czegoś nadawał. Kusznik natomiast wali w kontur - gdzie by nie 
      trafił, przeszyje na wylot. Miesiąc przygotowania i piętnastoletni 
      czeladnik, który w życiu nie trzymał w rękach broni, wytrze rękawem 
      smarki, przymierzy ze stu jardów i wykopyrtnie się słynny baron X, 
      zwycięzca czterdziestu dwóch turniejów, i tak dalej, i tak dalej... Wiesz, 
      jak powiadają w Umbarze? "Jedyny stworzył ludzi słabych i silnych, a 
      twórca kuszy ich zrównał". Dlatego teraz ci "silni" się wściekają - ginie, 
      jakoby, wysoka etyka wojennego kunsztu! 

      - Dokładnie. A na dodatek podatne warstwy społeczne zaczynają się burzyć. 
      A na kij nam właściwie potrzebni oni są, z tymi swoimi herbami, plumażami 
      i innymi duperelami? Bo jeśli się rozchodzi o obronę ojczyzny, to kusznicy 
      są o wiele tańsi w utrzymaniu. 

      - Ależ z pana pełzający pragmatyk... 

      - Nie da się ukryć. Nijak ci ja, świński ryj, nie mogę pojąć, dlaczego 
      wybić człowiekowi mózg mieczem jest szlachetne, a bełtem - podłe? 

      Zresztą i stalowe kusze wyposażone w szkła przybliżające, i "latające 
      krople", i nawet zrzucane z niebios pociski - wszystko to wyglądało na 
      niewinne zabawy w porównaniu z tym, czego zażądało od nich - ustami 
      Grizzly'ego - niewidzialne Kierownictwo. W Górach Mglistych od dawna 
      znanych jest kilka wąwozów, gdzie ze skalnych szczelin sączy się mgła, 
      która następnie bez śladu taje w nieruchomym powietrzu. Tych niewielu, 
      którzy zdołali ujść stamtąd, opowiadają, że wystarczy odetchnąć tym 
      powietrzem, a w ustach pojawia się ohydny słodkawy posmak, i jak lawina 
      zwala się senność, z którą nie sposób jest walczyć, a czym się kończą 
      takie sny, widać po zgromadzonych na osypiskach zwierzęcych szkieletach. 
      Tak więc, należy wymyślić sposób wypuszczania takiej mgły na wroga... 
      Kumał był człowiekiem zdyscyplinowanym, skoro trzeba to trzeba, ale ten 
      pomysł Kierownictwa - zatruwania powietrza - zemdlił go. Kto wymyślił tę 
      "Broń Zemsty"? Chwała Jedynemu - on jest tylko mechanikiem, a nie 
      chemikiem, tak więc osobiście się z tą bronią nie zetknie. 

      Zrzucił z wysokości stu stóp kilka kamieni o podobnej do pocisków wadze, 
      siadły wspaniale, na styk z tarczami. Potem wylądował na trakcie o jakieś 
      półtorej mili od Dol Guldur, tam gdzie droga, przecinając niczym biała 
      piaszczysta szrama chorobliwy rumieniec przekwitających wrzosów, uciekała 
      w mroczny kanion wymyty przez nią w gęstwinie Mrocznej Puszczy. Wysiadł z 
      gondoli i przykucnął na poboczu, niecierpliwie patrząc w stronę twierdzy. 
      Zaraz przyprowadzą konie i spróbują unieść "Smoka" bezpośrednio z ziemi, 
      rozpędziwszy go z pomocą zaprzęgu konnego, jak to robiono z szybowcami 
      starego typu. No, gdzie oni są? Już lepiej by ich po śmierć posyłać... 

      Ponieważ Kumai patrzył w kierunku Dol Guldur, zobaczył nadchodzącego 
      człowieka dopiero wtedy, gdy ten zbliżył się na jakieś trzydzieści jardów. 
      Przypatrzywszy się przybyszowi, troll potrząsnął głową: "To być nie 
      może!", a potem, nie czując pod stopami ziemi, runął na spotkanie i chwilę 
      później zgniótł przybysza w objęciach. 

      - Ostrożniej, byku krasy, żebra mi połamiesz! 

      - Musiałem sprawdzić, czy nie jesteś ułudą! Dawno cię znaleźli? 

      - Dość. Aha, najważniejsze: Sonia jest żywa i zdrowa, jest teraz z 
      naszymi, w Górach Popielnych... 

      Haladdin uważnie wsłuchiwał się w opowieść Kumają, nie odrywając wzroku od 
      pracowicie krzątających się nad kwieciem wrzosu pstrych ziemnych 
      pszczółek. Zuchy Nazgule, ale cwane skubańce, żeby im licho nogi 
      powyrywało... "To jest numer - ukryć palantir w takim gnieździe os... 
      Dobrze, że nie pchałem się do tych zawodowców ze swą amatorską legendą, bo 
      wyniuchali by mnie raz-dwa, no a potem: gorące powitanie! A opowiedzieć 
      wszystkiego Grizzly'emu i Rosomakowi - to za dużo. Pojawia się w ich 
      supertajnym ťZbrojnym klasztorzeŤ jakiś konsyliarz drugiego stopnia: 

      ťJa, panowie, wpadłem do was na chwilę - zabiorę tylko z kryjówki 
      palantir, i wracam do Ithilien, do księcia Faramira. Działam ci ja na 
      polecenie Kapituły Nazguli, ale ten, co mi to polecenie przekazał od razu 
      zmarł, tak więc nie ma kto potwierdzić tego faktu... Jako dowód mogę wam 
      pokazać pierścień Nazgula, choć prawdą jest, że nie ma on żadnych 
      magicznych właściwości". Niezły obraz olejny, nawet nie za szpiega mnie 
      wezmą, a za wariata. Może do zamku i wpuszczą - w końcu spece od trucizn 
      nie walają się na drogach... Ale gdzie tam, na pewno nie wypuszczą. W 
      każdym - ja bym nie wypuścił... Stop-stop-stop!" Hej, Halik, śpisz?! 
      Wszystko w porządku? 

      - Tak, wybacz. Po prostu wpadł mi do głowy pewien pomysł. Widzisz, 
      wykonuję tu pewne zadanie specjalne, nijak nie związane z waszym "Zbrojnym 
      Klasztorem". Słyszałeś o takich pierścieniach? 

      Kumai podrzucił pierścień i zważył go w dłoni. Gwizdnął z szacunkiem. 

      - Inoceramium? 

      - Tak właśnie. 

      - Czy nie chcesz powiedzieć... 

      - Chcę, inżynierze drugiego stopnia Kumai! 

      - Tak jest! 

      - W imieniu Kapituły Nazguli... Czy jesteście gotowi wykonać moje 
      polecenie? 

      - Tak jest! 

      - Pamiętaj - o tym zadaniu nie może się dowiedzieć nikt z grona twego 
      Kierownictwa. 

      - Pomyśl, o czym ty mówisz! 

      - Kumai, przyjacielu... Nie mam prawa odsłonić przed tobą sedna operacji, 
      ale przysięgam na co tylko chcesz, przysięgam na życie Soni: to, co robię, 
      jest jedyną rzeczą, jaka jeszcze może uratować Sródziemie. Wybieraj... 
      Jeśli przyjdę do Grizzly'ego, to na pewno zażąda potwierdzenia moich 
      pełnomocnictw. Zanim jego przełożeni połączą się z moimi, mogą minąć nie 
      tygodnie, może nawet miesiące, a do tego czasu wszystko już się skończy. 
      Myślisz, że Nazgule są wszechpotężne? Guzik z pętelką! Nawet nie 
      uprzedziły mnie, jeśli chcesz wiedzieć, o tych zabawach wywiadu w Dol 
      Guldur - pewnie sami o tym nie wiedzą... 

      - To jasne - mruknął Kumai. - Gdy na nasz historycznie trwały burdel 
      nałoży się jeszcze utajnienie, to nikt niczego nigdy nie znajdzie. 

      - No to jak? Zrobisz to? 

      - Zrobię. 

      - W takim razie słuchaj i zapamiętuj. W Wielkiej Sali zamku jest kominek. 
      W jego tylnej ściance powinien tkwić kamień w kształcie rombu... 




      58
      Ithilien, Emyn Arnen
      12 czerwca 3019 roku
      N ie ma cięższego zajęcia, niż czekanie" - słowa te odlano w brązie i może 
      dlatego się nie ścierają. Potrójnie ciężko, jeśli oczekiwanie jest jedynym 
      zajęciem: wszystko, co można było zrobić - zrobiono. Siedź teraz i czekaj, 
      czy nie brzęknie dzwoneczek: "Wasze wyjście!" Czekaj dzień po dniu, w 
      stałym pogotowiu - a dzwoneczek może wcale nie zadzwonić, to już nie od 
      ciebie zależy, tu rządzą inne Siły... Haladdin, zmuszony do leniuchowania 
      w Emyn Arnen po wyprawie do Dol Guldur, przyłapał siebie na tym, że 
      szczerze zazdrości Tangornowi, prowadzącemu swą śmiertelnie niebezpieczną 
      grę w Umbarze: lepiej już co i rusz ryzykować życiem, niż tak czekać. 
      Jakże przeklinał siebie za te myśli, kiedy tydzień temu posmutniały 
      Faramir przekazał mu mithrilową kolczugę: "A ostatnimi jego słowami było: 
      ťWykonaneŤ". Jakby wykrakał. 

      Wspominał i ich powrót z Dol Guldur. Tym razem nie udało się przeskoczyć 
      niezauważalnie: wojownicy, strzegący przed elfami ścieżek Mrocznej 
      Puszczy, ruszyli po ich śladach, nie odstając ani o krok, jak wilki za 
      rannym jeleniem. Cóż, przynajmniej teraz dokładnie wiedział, ile jest 
      warte jego życie - czterdzieści marek, tyle ile zapłacili Rankornowi. 
      Gdyby nie zręczność rangera, na pewno zostaliby gdzieś pośród jodeł 
      Mrocznej Puszczy, stając się żerem tamtejszych czarnych motyli... 

      Na brzegu Anduiny wpadli w zasadzkę, i gdy nad głowami zaświstały strzały, 
      nie było już co wrzeszczeć: "Chłopy, my jesteśmy swoi, tylko z innego 
      departamentu!" Haladdin strzelał tam do swoich - strzelał, zadając śmierć 
      elfickimi zatrutymi strzałami - i teraz już nigdy nie zmyje ze swych rąk 
      tej krwi... 

      A wie pan, co jest najsmutniejsze, najdroższy panie Haladdinie? Pan, 
      gołąbeczku, jest teraz związany krwią, i dlatego stracił pan największy 
      dar Jedynego: prawo wyboru. Za twoimi plecami wiecznie będą majaczyć i ci 
      zabici w nadanduińskich zaroślach wikliny ludzie w mordorskich mundurach 
      bez naszywek, i zatruty Tangorn - tak więc, gdy tylko odechce ci się i 
      powiesz: "Więcej nie mogę", natychmiast staniesz się zwyczajnym zabójcą i 
      zdrajcą. Aby te ofiary nie były daremne, musisz zwyciężyć, a żeby 
      zwyciężyć - ciągle iść po trupach i to przez niewyobrażalne bagno. 
      Zamknięte koło... A najgorsza robota dopiero przed tobą. To, że wykonasz 
      ją cudzymi rękami - rękami barona Gragera - niczego nie zmienia. Jak 
      powiedział wówczas Tangorn: "Uczciwy podział: organizator ma czyste ręce, 
      a wykonawca - czyste sumienie". Guzik prawda... 




      Zanim Tangorn udał się do Umbaru, dokonał inscenizacji kluczowej sceny, po 
      czym beznamiętnie skonstatował: 

      - Do niczego się nie nadaje. Zdradzasz się każdym spojrzeniem, każdą 
      intonacją. Fałsz widoczny jest na wiorstę - żeby go zobaczyć, nie trzeba 
      być elfem, a oni są bardziej przenikliwi niż my... Wybacz, powinienem od 
      razu przewidzieć, że to nie jest rola dla ciebie. Nawet jeśli pożrą moją 
      umbarską przynętę, to ty nie zdołasz zaciąć ryby - zerwie się. 

      - Zdołam. Skoro trzeba, zrobię to. 

      - Nie. I nie kłóć się - ja bym też nie potrafił. Żeby zagrać w takiej 
      scenie wiarygodnie, znając przy tym wszystkie okoliczności i wszystkie 
      drugie dna, mało mieć stalowe nerwy: trzeba być nie tylko szubrawcem i 
      łajdakiem, ale po prostu - nie być człowiekiem... 

      - Dziękuję panu, sir. 

      - Nie ma za co, sir. Może z czasem zdołasz się stać takim nie-człowiekiem, 
      ale my nie mamy aż tyle czasu. Tak więc widzę tylko jedno wyjście: wstawić 
      dodatkową przekładkę... 

      - Co, co? 

      - To nasz slang. Należy wprowadzić pośrednika, wypuszczonego na działanie 
      w ciemno... tfu... jednym słowem, pośrednik musi być przekonany, że mówi 
      prawdę. Przy tym, uwzględniając poziom kontrahenta, to musi być rasowy 
      zawodowiec. 

      - Masz na myśli barona Gragera? 

      - Hm... "Kapujesz, medycyna" - jak mawia twój kapral. 

      - A pod jakim pozorem go wciągniemy? 

      - Pod tym, którego się naprawdę obawiamy - że w chwili przetargu elfy 
      wyłamią twój umysł za pomocą jakichś tam magiczno-hipnotycznych sztuczek, 
      i zamiast się z nami wymienić, okradną nas... Zresztą, to nie jest taki 
      sobie wymysł, a czysta prawda. Tobie też ulży - podzielisz z baronem po 
      bratersku tę beczkę gówna... Jak mawiał słynny Su-Wei-Go: "Uczciwy 
      podział: organizator ma czyste ręce, wykonawca - czyste sumienie". 

      - Kim był ten Su-Wei-Go? 

      - Szpiegiem, a kim jeszcze mógł być... 




      Ryba wzięła, gdy mijał osiemdziesiąty trzeci dzień z darowanych im stu. 
      Strzały ostatnich słonecznych promieni przeszywały bezsilnie głuchą 
      przestrzeń pustej o tej godzinie sali Rycerskiej i, wpijając się w 
      przeciwległą ścianę, rozsypywały się na pomarańczowe bryzgi; bryzgi były 
      żywe i ciepłe - starały się przeskoczyć ze ściany na twarz i ręce ślicznej 
      dziewczyny w zakurzonym męskim odzieniu, która upatrzyła sobie obiadowy 
      fotel Faramira. "Naprawdę można ją nazwać ťdziewczynąŤ - odnotował w duchu 
      Grager - choć według ludzkich miarek należałoby jej dać trzydzieści, a ile 
      ma naprawdę - wyobrazić sobie strach. Powiedzieć, że jest piękna, to nie 
      powiedzieć nic. Można, oczywiście, opisać Portret przepięknej nieznajomej 
      wielkiego Anwendiego słowami policyjnego portretu pamięciowego - ale czy 
      warto próbować? Ciekawe, ten doktor Haladdin potrafił wykreślić jej ruchy, 
      jak się wykreśla fazy zaćmienia księżyca - robota jubilerska, cymes i 
      rodzynki w cukrze - ale jakoś nie wykazał z tego powodu żadnej radości, 
      raczej wręcz przeciwnie. Co by to mogło znaczyć?" 

      - W imieniu księcia Ithilien witam panią w Emyn Arnen, milady Eornis. 
      Jestem baron Grager, być może słyszała pani o mnie. 

      - O, tak... 

      - Elandar przekazał pani posłanie barona Tangorna? Eornis skinęła głową, w 
      potem wyjęła z jakiejś sekretnej kieszonki prosty srebrny pierścień z 
      mocno startymi elfickimi runami i położyła na stole przed Gragerem: 

      - Wśród pierścieni zalanych lakiem na waszej przesyłce, był i ten. Należał 
      do mojego zaginionego bez śladu syna, Eloara. Pan coś wie o jego losie... 
      Dobrze zrozumiałam sedno pańskiego posłania, baronie? 





      59
      W szystko właściwie pani zrozumiała. Ale od razu ustalmy kilka rzeczy: 
      jestem tylko pośrednikiem, jak i mój zabity towarzysz. Na pewno są sposoby 
      szperania po moim umyśle za pomocą elfickiej magii, ale nie znajdzie tam 
      pani niczego ponad to, co i tak zamierzam pani powiedzieć. 

      - Przesadza pan w ocenie możliwości elfów... 

      - Tym lepiej. Tak więc, pani syn żyje. Jest w niewoli, ale wróci do pani, 
      jeśli dogadamy się co do ceny. 

      - Och, wszystko, czego chcecie - kamienie, gondolińska broń, magiczne 
      rękopisy... 

      - Niestety, milady: ci, w czyich rękach się znalazł, to nie południowi 
      masztangowie handlujący zakładnikami. Wydaje mi się, że reprezentują 
      wywiad Mordoru. 

      Nic nie zmieniło się w jej twarzy, ale szczupłe palce zbielały, zaciskając 
      się na podłokietnikach fotela. 

      - Nie będę zdradzała swego narodu dla ratowania syna! 

      - I nawet nie chce pani wiedzieć, jak mało od pani wymagają? 

      A gdy minęła wieczność, sprasowana do kilku sekund, odpowiedziała: 

      - Chcę. 

      Grager, mający za sobą dziesiątki werbunkowych operacji zrozumiał, że oto 
      stało się. Dalej to już tylko kwestia techniki, "endszpil" z przewagą 
      figury. 

      - Przedstawię niektóre dodatkowe okoliczności. Eloar odłączył się od 
      swoich towarzyszy i zabłądził na pustyni. Kiedy go znaleziono umierał z 
      pragnienia, tak więc mordorscy partyzanci na początku po prostu uratowali 
      mu życie. 

      - "Uratowali mu życie"? Te potwory? - Droga pani, tymi bajkami o "wędzonej 
      człowieczynie" można straszyć wieśniaków z Shire, a mnie nie warto. Ja, 
      cokolwiek to znaczy, walczyłem z orokuenami przez cztery lata. Ci ludzie 
      zawsze szanowali męstwo wroga, a z jeńcami obchodzili się po ludzku - tego 
      nikt im nie odbierze. Co innego jest ważne: dowiedzieli się, że pani Eloar 
      osobiście uczestniczył w "czyszczeniu"... To jest eee... taki eufemizm na 
      masowe zabijanie ludności cywilnej... 

      - To kłamstwo! - Niestety, to najszczersza prawda - westchnął Grager. - 
      Tak się stało, że mój przyjaciel, nieżyjący już baron Tangorn, osobiście 
      widział dzieło oddziału Wastaków Eloara... Oszczędzę pani macierzyńskie 
      uczucia i nie opiszę tego, czego świadkiem był baron. 

      - Przysięgam, to jakaś potworna pomyłka! Mój chłopiec... Zaraz, pan 
      powiedział: "Wastakowie"? Pewnie po prostu nie potrafił powstrzymać tych 
      dzikusów... 

      - Milady Eornis, dowódca odpowiada za czyny podwładnych jak za własne. Nie 
      wiem jak to jest u elfów, ale tak jest u ludzi... Zresztą, powiedziałem to 
      tylko po to, by wyraźnie pani zrozumiała: jeśli teraz nie dogadamy się co 
      do ceny uwolnienia syna, to nie może on liczyć na konwencję o jeńcach 
      wojennych. Po prostu oddadzą go w ręce rodzin tych, którzy mieli pecha 
      trafić na "czyszczące" oddziały... 

      - Co... - spazmatycznie przełknęła ślinę - ... powinnam zrobić? 

      - Najpierw muszę sprecyzować pani położenie w lorieńskiej hierarchii. 

      - A czy ono im nie jest znane? 

      - Ze słów Eloara, a on - musi się pani ze mną zgodzić - może po prostu 
      podnosić swoją cenę jako zakładnika. Oni muszą wiedzieć, jak pani jest 
      potężna: klofoela - to ranga, czy specjalizacja, a może jeszcze coś 
      innego? Jeśli zajmuje się pani jakimiś bzdurami, typu wychowywanie książąt 
      czy przestrzeganie ceremoniału, to oni nie widzą sensu układania się z 
      panią. 

      - Jestem klofoela Świata. 

      - Aha... to znaczy, że w świcie Władczyni prowadzi pani sprawy dyplomacji, 
      wywiadu i, szerzej, elfickiej ekspansji na Sródziemie? 

      - Można i tak to określić. Zaspokaja pana stopień mojej potęgi? 

      - Całkowicie... Tak więc, do rzeczy. W jednym z kontrolowanych przez elfy 
      gondorskich obozów pracy znajduje się pewien mordorski jeniec. Zorganizuje 
      mu pani ucieczkę, a w zamian otrzyma syna, i to wszystko. Wydaje mi się, 
      że w temacie "zdrada swego narodu" może mieć pani czyste sumienie. 

      - Ale Lorien nigdy nie pójdzie na taką wymianę, ponieważ mowa jest o 
      członku mordorskiej rodziny panującej? 

      - Nie będę komentował pani domysłów, milady Eornis, ponieważ sam nie za 
      bardzo mam o tym pojęcie. Ale co do jednego ma pani rację: jeśli o naszych 
      kontaktach dowie się choć jedna dusza w Lorien, nie uratuje pani głowy. No 
      i, swemu synowi rzecz jasna też. 

      - Dobrze, zgadzam się... Ale najpierw chciałabym się upewnić, że Eloar 
      żyje. Pierścień można zdjąć również z trupa. 

      - Oczywiście. Proszę się zapoznać z tym liścikiem. To był śliski moment, 
      chociaż Grager o tym nie wiedział. A Haladdin gdyby zobaczył skamieniałą 
      twarz elfijki, która wczytywała się w chwiejne, jakby napisane pijaną ręką 
      runy - "Kochana mateńko żyję i traktują mnie dobrze" - od razu wiedziałby: 
      wszystko w porządku, mistrz Haddami nie zawiódł, nie nadaremnie niemal 
      cały dzień wcielał się w postać. 

      - Co oni mu zrobili, zwierzęta?! 

      - Według ich słów siedzi w podziemnym więzieniu, a to nie są parki Lorien 
      - rozłożył ręce Grager. - I rzeczywiście, nie czuje się najlepiej... 

      - Co oni mu zrobili? - powtórzyła cicho. - Nie kiwnę palcem póki nie 
      potrzymam gwarancji, jasne?! Przewrócę do góry nogami wszystkie obozy 
      jenieckie... 

      - Ależ otrzyma pani swoje gwarancje, proszę się uspokoić! Nie po to 
      urządzono cały ten cyrk z docieraniem do zakonspirowanej łączności, żeby 
      teraz przerywać targi o wymianę, prawda? Zaproponowali nawet... - Grager 
      zrobił efektowną pauzę: - Czy chce się pani z nim zobaczyć? 

      - On... on jest tutaj? - zawołała. 

      - No nie, zbyt wiele pani wymaga! Może go pani zobaczyć za pomocą Kamieni 
      Jasnowidzenia. O godzinie, co do której możemy się zaraz umówić - 
      powiedzmy... w południe pierwszego sierpnia, może być? Eloar podejdzie do 
      mordorskiego palantira, a pani do swojego... 

      - U nas w Lorien nie ma Kamieni Jasnowidzenia - pokręciła głową Eornis. 

      - Oni to wiedzą - skinął głową Grager. - Żeby przyspieszyć sprawę są 
      gotowi na jakiś czas oddać pani jeden ze swoich kryształów. Potem zwróci 
      go pani razem z tym więźniem - nie ma pani odwrotu. Jednakże oni też 
      żądają gwarancji: są sposoby na wykrycie palantira za pomocą innego - wy, 
      elfy, wiecie to lepiej niż ja - a nie zamierzają oni odkrywać przed 
      wrogiem rejonu, w którym przebywają, to jasne. Dlatego są dwa nieodwołalne 
      żądania. Po pierwsze, przekazany pani kryształ będzie "oślepiony" 
      nieprzenikliwym workiem i ustawiony wyłącznie na tryb "odbiór"... 
      Przepraszam, milady, nic z tego nie rozumiem, po prostu powtarzam ich 
      instrukcję jak papuga. Tak więc, wyjmuje pani palantir z worka i przestawi 
      go na tryb "nadawanie" dopiero w południe pierwszego sierpnia. Jeśli 
      odważy się pani zrobić to wcześniej, żeby sprawdzić, jak się sprawy mają w 
      mordorskich sekretnych kryjówkach, to proszę nie mieć do nikogo pretensji: 
      jednym z obrazków, jaki pani zobaczy, będzie egzekucja Eloara. Czy to 
      jasne? 

      - Tak. 

      - I po drugie. Oni wymagają, żeby w czasie seansu łączności znajdowała się 
      pani daleko od Mordoru - w Lorien... Dlatego w południe pierwszego 
      sierpnia, kiedy pani palantir zacznie działać jako nadajnik, oni chcą w 
      nim zobaczyć coś, co przekona ich, że jest pani w Lorien, i nigdzie 
      indziej... Chcą zobaczyć coś, co jest tylko w Lorien... Wie pani, w tym 
      punkcie umowy dostali jakiegoś kręćka na punkcie podejrzliwości, tak że 
      ponad pół godziny wybieraliśmy jakąś lorieńską cechę, która nie da się z 
      niczym pomylić i której nie da się podrobić. I ktoś sobie przypomniał, że 
      wasza Władczyni ma jakiś ogromny magiczny kryształ, ukazujący obrazki z 
      przyszłości. "O! - ucieszyli się - to jest to, czego potrzebujemy!" 

      - Zwierciadło Galadrieli?! 

      - Inaczej go nazwali, ale chyba pani wie, o co chodzi. 

      - Ależ oni po prostu zwariowali! Dostęp do Zwierciadła Władczyni jest 
      praktycznie niemożliwy... 

      - Dlaczegóż to "zwariowali"? Oni tak właśnie powiedzieli: "Oto, przy 
      okazji, szansa pokazania swej prawdziwej władzy w układach Lorien". W 
      sumie tak: w południe pierwszego wyjmuje pani palantir z worka, przełącza 
      go z "odbiór" na "nadawanie" i w tym momencie oni w Mordorze widzą w nim 
      Zwierciadło Galadrieli. Potem odwrotne włączenie i pani widzi syna, żywego 
      i zdrowego... No, stosunkowo zdrowego. Potem powiedzą pani kogo i z 
      jakiego obozu należy wyciągnąć. Dalsze szczegóły operacji będzie pani 
      prowadziła tylko przez palantir. Co się pani w tym nie podoba? 

      - Nie uda się nam - powiedziała zrezygnowanym głosem, a Grager od razu 
      wychwycił to "nam". Dobrze, wszystko idzie jak trzeba. 

      - Dlaczego? 

      - Bez wiedzy Gwiezdnej Rady do Lorien nie wolno wnieść żadnego magicznego 
      przedmiotu. A palantir jest naładowany najmocniejszą z możliwych magią, ja 
      po prostu nie mogę go przenieść przez warty na granicy. 

      - Tak, oni też słyszeli o tym zakazie. Ale czy to dotyczy również klofoeli 
      Świata? 

      - Złe się orientujecie w lorieńskich porządkach - uśmiechnęła się krzywo. 
      - Zakaz dotyczy wszystkich, nawet Władczyni i Władcy. Straż graniczna 
      podporządkowuje się tylko klofoelowi Pokoju - i nikomu więcej. 

      - Skoro problem leży tylko w straży granicznej, to będę rad usunąć ten 
      niewielki problem, który wydaje się pani nie do rozwiązania - wyrachowanie 
      niedbałym gestem uspokoił ją Grager. - Palantir zostanie pani przekazany w 
      pani lorieńskiej stolicy, Karas Galadon. 

      - Jak to w Karas Galadon? - wykrztusiła oszołomiona i Grager wyczuł przez 
      skórę, że coś poszło nie tak. 

      "Przestraszyłaś się - zrozumiał. - Po raz pierwszy od czasu rozpoczęcia 
      tej rozmowy wystraszyłaś się naprawdę... Niby dlaczego? Jasne - może 
      szokować wiadomość, że w twojej stolicy agenci wroga potrafią wyczyniać 
      rzeczy, które przekraczają nawet twoje możliwości, możliwości królewskiego 
      ministra. Ale to coś innego: ten ruch zaskoczył cię. Wszystkie inne 
      szczegóły naszej rozmowy, nawet otrzymanie pierścienia Eloara, w tym czy 
      innym stopniu, przewidziałaś... przewidziałaś i zmontowałaś własną 
      kontrgrę. Dlatego wszystko, z czym miałem do czynienia do tej chwili nie 
      byty twymi prawdziwymi uczuciami, a tym, co chciałaś mi zasugerować. 
      Powinienem połapać się od razu: zbyt łatwo i szybko się złamałaś i dałaś 
      się zwerbować, a przecież nie mogłaś nie rozumieć, że to właśnie jest 
      werbowanie - do końca życia będziesz na haczyku, w końcu jesteśmy w jakimś 
      sensie kolegami po fachu. Tak, oczywiście, syn znajduje się rękach wroga i 
      grozi mu męczeńska śmierć. Ale i tak: jest dworzanką, więc na drodze do 
      swego klofoelskiego fotela, czy na czym tam oni zasiadają w tej swojej 
      Gwiezdnej Radzie, musiała przejść przez taki kurs intryganctwa, że hej! 
      Oczywiście decyduje Haladdin, ale ja bym na jego miejscu nie powierzył jej 
      palantira, a nawet nożyka do owoców. Och, wykiwa cię ona przy wymianie, 
      biednego konsyliarza, jak dziecko, daję głowę. A może i nie wykiwa... w 
      tym znaczeniu, że nie da rady. Ma chłop przecież swoje tuzy w rękawie: w 
      jakiś sposób zamierza przekazać jej kryształ do Złotego Lasu - nie mam 
      pojęcia, ale coś ma, to fakt". 

      - Słuch pani nie zawiódł, milady Eornis, właśnie w Karas Galadon. W tym 
      roku na pani barkach leży organizacja Święta Tańczących Świetlików, 
      prawda? 




      60
      Las Lorien, Karas Galadon
      Noc z 22 na 23 lipca 3019 roku.
      O dbywające się w noc lipcowej pełni Święto Tańczących Świetlików, elfy 
      uważają za jedno z najważniejszych, tak więc z tego, kto organizuje je w 
      określonym roku, jako tako zorientowany Lorieńczyk może wyciągnąć poważne 
      wnioski o prawdziwej sytuacji "jak nigdy dotąd jednolitym" kierownictwie 
      Lorien. Tu najdrobniejszy szczegół ma głęboki sens, ponieważ odzwierciedla 
      niuanse bezlitosnej walki o władzę, jaka jest jedynym sensem życia 
      nieśmiertelnych elfijskich hierarchów. Przy tym zupełnie niewinny detal, 
      na przykład, kto reprezentuje podczas obchodów osobę Władcy - kuzyn w 
      drugiej linii czy bratanek, może być znacznie ważniejsze, niż chociażby 
      wstrząs, jakiego doznali wszyscy, widząc dwa lata temu na święcie milorda 
      Estebara - poprzedniego klofoela Mocy, który dziesięć lat wcześniej 
      zniknął bez śladu wraz z innymi uczestnikami "Spisku Kerebranta". Kilka 
      godzin stał eksklofoel na talanie - obserwacyjnym pomoście korony mallornu 
      - po lewej ręce od lorieńskich Władców, by potem ponownie zniknąć w 
      niebycie. Twierdzono przy tym, choć szeptem i rozglądając się nerwowo na 
      boki, że do podziemi pod Kurhanem Wielkiego Smutku prowadzili go nie 
      podwładni klofoela Pokoju, a tancerki klofoeli Gwiazd... Dlaczego? Po co? 
      "Tajemnica to wielka jest". 

      Właściwie to słusznie: Władza, by była Władzą powinna być niepojęta i 
      nieprzewidywalna - inaczej nie będzie to Władza, a zwykłe kierownictwo... 
      Można tu, przy okazji przypomnieć, jak w jednym z sąsiednich Światów obcy 
      eksperci usiłowali przewidzieć wygibasy polityki pewnego potężnego i 
      zagadkowego Mocarstwa: odnotowywali w jakim porządku zajmują podczas świąt 
      swoje miejsca na grobie Założyciela tamtejsi hierarchowie, jakie są 
      odstępstwa od alfabetycznego porządku podczas wyliczania ich imion i tak 
      dalej. Eksperci byli kompetentni i mądrzy, ich wnioski głębokie i 
      niewątpliwie logiczne, tyle tylko że nie mogli w swych niezawodnych 
      przewidywaniach utrafić ani razu... Tak więc, jeśli wymienieni powyżej 
      eksperci zaczęliby analizować sytuację podczas przygotowania do obchodów 
      Święta Tańczących Świetlików 3019 roku Trzeciej Ery, to na pewno 
      wymyśliliby coś takiego: "Ponieważ przygotowanie święta w tym roku po raz 
      pierwszy powierzono klofoeli Pokoju, to należy to interpretować ów fakt 
      tak, że w elfickim kierownictwie ekspansjoniści zdecydowanie górują nad 
      izolacjonistami, i należy oczekiwać gwałtownie narastającej obecności 
      elfów w kluczowych regionach Sródziemia. Niektórzy analitycy uważają, że u 
      podstaw tej sytuacji leży brak podziału kompetencji w otoczeniu Władczyni, 
      zatroskanej przesadnym umocnieniem pozycji klofoela Pokoju". 
      Najzabawniejsze jest to, że same z siebie te logiczne konstrukcje są może 
      i słuszne, jak zresztą zawsze w tych pseudoanalizach... 

      Co do święta, to jest ono niezwykle piękne. Oczywiście, całe jego 
      nietuzinkowe piękno dane jest odczuć w pełni tylko elfowi. Jednak z 
      drugiej strony, jeśli trochę pomyśleć, człowiek to istota tak prymitywna i 
      uboga, że wystarczają mu i te okruchy prawdziwej rozkoszy, które są zawsze 
      na widoku... Mieszkańcy Lorien zbierają się tej nocy na talanach, tych nad 
      Nimrodel. Z wysokości mallornowych koron Otwiera się bajeczny widok na 
      dolinę strumienia, gdzie w rosistych łęgach otaczających smutne zakola - 
      srebro z czernią, jak na gondołińskich grzywnach - rozsypują się 
      kwiatostany jasnych świeczników-fiali". Sam nieboskłon w porównaniu z tym 
      wspaniałym widokiem staje się matowym odbiciem w starym lustrze z 
      polerowanego brązu - a tak, prawdę mówiąc, i jest: cały przebieg 
      niebieskich świateł nad Sródziemiem odzwierciedla tylko to, co się dzieje 
      tej nocy nad brzegami Nimrodel. Zresztą śmiertelnik, jak już było 
      powiedziane, postrzega tylko nędzną część uroczystości: rozkoszuje się 
      niezmiennym od wieku rysunkiem gwiazd, ale magicznych wzorów, splatanych 
      fialami tancerek - a właśnie taniec jest podstawą magii Pierworodnych - 
      wzrok ludzki nie powinien widzieć. Rzadko kiedy mizerne odgłosy tego 
      czarownego rytmu dolatują do świata ludzi poprzez olśnienia największych 
      skaldów i muzykantów, na zawsze zatruwając przy tym ich dusze tęsknotą za 
      nieosiągalną doskonałością. 

      Eornis, spełniając obowiązki klofoeli Świata, znajdowała się o tej 
      północnej godzinie pośród "nieboskłonu", akurat tam, gdzie siedem fial - 
      sześć jasnych i siódma najjaśniejsza - tworzą na łęgach Nimrodel 
      kwiatostan Sierp Valarów, wskazujący rękojeścią na Biegun Świata. 
      Przebywała w pełnej samotności. Tancerki na czele z klofoelą Gwiazd - 
      jedyne istoty, mające dostęp do "nieboskłonu" - dawno już oddaliły się pod 
      korony mallornów; Eornis zaś bezskutecznie usiłowała odgadnąć jak baron 
      Grager zdoła spełnić swą obietnicę: "O świcie, gdy rozwidni się, znajdzie 
      pani worek z Kamieniem Jasnowidzenia w trawie obok tej ftali, która 
      oznacza Gwiazdę Polarną w Sierpie Valarów". Dostęp do "nieboskłonu" jest 
      zakazany pod karą śmierci nawet elfom, nawet zwykłym klofoelom, i można 
      nie obawiać się, że ktokolwiek znajdzie palantir wcześniej niż ona... Ale 
      w jaki sposób przenikną tu owi mordorscy szpiedzy? Musi to być... musi to 
      być któraś z tancerek? Nie, to zupełnie wykluczone - tancerka związana z 
      wrogiem! Ha! A związana z wrogiem klofoela Świata - to co, możliwe? 

      "Ale ja nie jestem związana z wrogiem - sprzeciwiła się sama sobie - ja po 
      prostu prowadzę swoją grę. Po prostu robię wszystko, by uratować swego 
      chłopca, ale nawet przez myśl mi nie przeszło, by spełniać warunki 
      zaproponowanego przez nich interesu... Rano otrzymam palantir, w południe 
      pierwszego sierpnia poznam imię następcy mordorskiego tronu, bo kto by to 
      jeszcze mógł być, a już potem wymianę zakładników potrafię urządzić tak, 
      by wszystko pozostało w moich rękach, na pewno! Oni, widocznie, nie znają 
      jeszcze pełni możliwości elfów - no to poznają! Nie wiedzą z kim zadarli, 
      robaki gnojowe! 

      Chociaż, nie takie to wszystko proste... Wygrywając tę grę, położę do stóp 
      Władczyni palantir i głowę mordorskiego księcia. Wielkie zwycięstwo, i 
      niech ktoś ośmieli się otworzyć usta zwycięzców się nie sądzi. Ale jeśli 
      mi się nie uda, albo po prostu nie da się doprowadzić gry do końca... 
      Wtedy wszystko stanie się interesem z wrogiem, zwyczajną zdradą, a klofoel 
      Pokoju oddałby prawą rękę, żeby móc oskarżyć mnie o to i wystać do swoich 
      podziemi pod Kurhanem Wielkiego Smutku... Jeśli będzie miał choć cień 
      podejrzenia co do moich rozmów z Ithilieńczykami, Straż zacznie grzebać 
      tak, jak tylko ona potrafi, a wtedy ze mną koniec. A przecież motywowałam 
      przed Władczynią wizytę w Emyn Arnen właśnie tym, że ťwedług informacji z 
      Umbaru, ktoś w Lorien zaczyna grę z Aragornem, i niewykluczone, że ów ktoś 
      to klofoel PokojuŤ. Jeśli się dowie o naszej rozmowie - a dowie się na 
      pewno - to nie pozostanie mu nic innego, jak śmiertelnie zdyskredytować 
      mnie w oczach Władczyni, i będzie nad tym pracował uczciwie..." 

      "A może - nagle przemknęła myśl - wszystko to, poczynając od umbarskich 
      wydarzeń, to po prostu wielostopniowa intryga klofoela Pokoju, i palce 
      Strażników zacisną się na moich ramionach, gdy tylko sięgnę po worek z 
      kamieniem, udającym palantir? Czy Elandar i ci ithilieńscy baronowie 
      pracują przeciwko mnie dla klofoela Pokoju? Ależ nie, to bez sensu... Sama 
      już boję się własnego cienia. Ale jak mogło dojść do tego, że ci 
      ithilieńscy szpiedzy - wyraźnie za zgodą Faramira - grają w jednej 
      drużynie z Mordorczykami? Cóż, to akurat jest proste: jako pośrednicy chcą 
      odgryźć swój kęs - skompromitowaną przez współpracę z wrogiem elficką 
      klofoelę, z którą potem można będzie robić co się chce... Nawiasem mówiąc, 
      tak by właśnie było gdyby mi przyszło do głowy spełnić ich warunki. 

      Trudno, jakkolwiek to zaplanowano, drogi odwrotu nie ma: uratuje mnie 
      tylko zwycięstwo w trakcie ťwymiany zakładnikówŤ... i nie tylko uratuje, a 
      wzniesie jeszcze o stopień wyżej! A potem... Potem sama odnajdę tych, 
      którzy położą dziś na Gwieździe Polarnej worek z Kamieniem Jasnowidzenia. 
      Uczynię to sama, uruchomiwszy swoją służbę, wyprzedziwszy Straż, i 
      przekażę ich Radzie: ťNasz niezrównany chroniący Pokój w ostatnim czasie 
      tak się przejął wykrywaniem spisków, których wartość wszyscy znamy, że 
      przespał istnienie w Karas Galadon prawdziwej szpiegowskiej siatki 
      wroga... A może nawet nie przespał? Może nici tej pajęczyny ciągną się 
      dalej, niż ośmielam się przypuścić?Ť Od takiego ciosu nie otrząśnie się, 
      jakkolwiek by go nie osłaniał Władca, to będzie czyste zwycięstwo - i 
      Władczyni, i moje". 




      Tymczasem niewidzialny dla oka "Smok" Kumaja przemierzał nocne niebo 
      Lorien wzdłuż matowo świecących światłem księżyca zakrętów Nimrodel. 
      Zobaczywszy pośród doliny obficie rozsypane, mocno świecące błękitnawe 
      ogniki, układające się w dość dokładną mapę gwiezdnego nieba, inżynier 
      odetchnął i skierował szybowiec w dół: na razie wszystko szło zgodnie z 
      planem. Odszukał wśród tych "gwiazdozbiorów" Kosz, który w tutejszych 
      krajach nie wiadomo dlaczego nazywają Sierpem Yalarów - jest, tam, gdzie 
      powinien być, i Gwiazda Polarna na swoim miejscu... Ciekawe, z czego 
      wykonane są te latarnie? Światło wyraźnie zimne - może to ta sama 
      substancja, która świeci w próchnie? Kosz błyskawicznie powiększał swoje 
      rozmiary; Kumai wymacał pod nogami na dnie gondoli worek wyjęty 
      poprzedniej nocy ze skrytki za romboidalnym kamieniem w tylnej ściance 
      kominka w Dol Guldur, i nagle zaklął przez zaciśnięte zęby. "Niech to 
      licho! Nie powiedział mi, jakie są prawdziwe wymiary tej figury - jak mam 
      teraz w tym mroku, ocenić swoją wysokość?" 

      Najpierw Haladdin po prostu prosił, by Kumai wyjął worek z kryjówki i 
      zrzucił go w czasie jutrzejszego treningowego lotu gdzieś nieopodal 
      twierdzy - żeby mógł go znaleźć i zwiać. Ale potem konsyliarz nagle 
      zamilkł w pół słowa i wykrztusił: 

      - Słuchaj, czy stąd możesz dolecieć do Lorien? 

      - Bez trudu. To znaczy, nie bez trudu, ale mogę. 

      - A w nocy? 

      - Tak naprawdę, to w nocy na takie odległości jeszcze nie latałem... 
      Trudno się zorientować. 

      - A podczas księżycowej nocy? Na miejscu, które mnie interesuje będą 
      naziemne punkty orientacyjne w postaci ogni? 

      - No, to łatwiej. Dlaczego pytasz, masz dokonać zwiadu z powietrza? 

      - Rozumiesz, przypomniałem sobie, jak zręcznie miotasz ze swojego szybowca 
      pociski w naziemne cele. Takie coś trzeba by wykonać w Lorien... 

      Nocny lot umotywował Kumai przed swoimi przełożonymi w twierdzy 
      znakomicie: zaproponował Grizzly'emu przećwiczenie nocnego ataku. 

      - A to po co? 

      - Żeby móc ciskać zapalające pociski na obóz przeciwnika. Jeśli przez całą 
      noc przed bitwą zamiast spać, będą gasili płonące namioty, to rano wiele 
      się nie nawojują. 

      - Hm... racja. Dobra, próbujcie, inżynierze. 

      Wystartował o zmierzchu - "Polatam trochę, póki jeszcze jasno" - wykonał 
      szeroki skręt, by obserwatorzy z twierdzy stracili go z oczu, i dopiero 
      wtedy wziął kurs na północny zachód; miejsce, w którym Nimrodel wpada do 
      Anduiny wyszukał jeszcze przy świetle dziennym, reszta była sprawą 
      prostą... 

      Kumai wyprostował palce i worek poleciał w dół, w oznakowaną "gwiazdami" 
      ciemność. Po kilku sekundach dziób szybowca zakrył Gwiazdę Polarną Kosza; 
      dobrze - jeśli tylko nie pomylił się co do wysokości, to cel trafiony. 

      - Co to jest, jakaś trucizna? 

      - Nie, to magia. 

      - Magia?! Nie macie co robić... 

      - Uwierz mi: elfom ten woreczek bardzo się nie spodoba. 

      - No, no. Kiedy sprawy idą kiepsko zawsze wszyscy uciekają od lekarzy do 
      czarowników... 

      Dobra, swoje zadanie wykonał, a po co to komu - szefowie wiedzą lepiej. Im 
      mniej wiesz, tym lepiej śpisz. Teraz czas na skręt i powrotny kurs. Droga 
      daleka, a wiatr coraz mocniejszy. 

      Wykonał zuchwały skręt nad sennymi wodami Nimrodel, ale nie uwzględnił 
      jednej okoliczności: wysokości mallornów. Dokładnie zaś mówiąc, po prostu 
      nie podejrzewał, że są na świecie tak wielkie drzewa. 

      I nastąpiło uderzenie, kiedy jedna z gałęzi niby leciutko dotknęła 
      koniuszka skrzydła, od razu zmieniając szybowiec w wirujące uskrzydlone 
      nasionko, podobne do tych, jakie mallorny jesienią ciskają garściami na 
      dywan ze zwiędłych elanorów. 

      I nastąpiło drugie uderzenie, kiedy bezsilny oślepiony "Smok" został 
      rzucony w prawo, i wyrżnął w drugą koronę - z chrzęstem rozdarło się 
      poszycie, pękł grzbiet i żebra konstrukcji nośnej. 

      I nastąpiło trzecie uderzenie, gdy wszystkie te fragmenty runęły wzdłuż 
      pnia w dół, na wypełniony skamieniałymi elfami talan - niemal pod same 
      stopy klofoela Pokoju. 

      Właściwie, Kumai w tym momencie już swoje zadanie wypełnił, tak że można 
      by go było spokojnie wpisać w rubrykę "straty dopuszczalne", filozoficznie 
      wspomniawszy ową jajecznicę, jakiej nie da się usmażyć bez rozbijania jaj. 
      Istniała jednakże jedna komplikująca wszystko okoliczność: troll, przy 
      upadku mocno się potłukł, ale przeżył - a to, jak łatwo się domyślić, 
      oznaczało potworną katastrofę. 




      61
      Gwiezdna Rada Lorien
      23 lipca 3019 roku Trzeciej Ery
      K LOFOEL POKOJU: Pośpiech zalecany jest przy - łapaniu wszy i 
      niespodziewanej biegunce, szacowny klofoelu Mocy. Tak więc, proszę mnie 
      nie popędzać. Trolle to naród uparty, żeby wyciągnąć z niego informację 
      potrzebuję czasu, i to niemało. 

      WŁADCZYNI: Ile mianowicie czasu potrzebujesz, klofoelu Pokoju? 

      KLOFOEL POKOJU: Sądzę, że co najmniej trzy dni, o Jasna Władczyni. 

      KLOFOEL MOCY: On po prostu musi zatrudnić wszystkich nierobów spod Kurhanu 
      Wielkiego Smutku, o Jaśni Władcy! Sprawa jest bzdurna - niech zastosuje 
      swój "napój prawdy", i po ćwierć godzinie co stworzenie wyłoży wszystko, 
      co mu wiadomo. 

      WŁADCA: A rzeczywiście, klofoelu Pokoju, dlaczego nie miałbyś zastosować 
      "napoju prawdy"? 

      KLOFOEL POKOJU: Czy mam rozumieć, że to polecenie, o Jasny Władco? 

      WŁADCA: Nie, nie, dlaczego od razu... 

      KLOFOEL POKOJU: Dziękuję, o Jasny Władco! Dziwna sprawa: gdybym ja pouczał 
      klofoela Mocy, jak należy budować szyk łuczników w boju, a jak jazdy, 
      uważałby to za obrazę i miałby rację. A w wykrywaniu przestępców nie 
      wiadomo dlaczego znają się u nas wszyscy lepiej ode mnie! 

      WŁADCA: No po co tak od razu... 

      KLOFOEL POKOJU: Co do "napoju prawdy", szacowny klofoelu Mocy, to 
      przełamać z jego pomocą ludzki umysł to żaden problem. Na to, jak słusznie 
      zauważono, wystarczy ćwierć godziny. Problem powstaje potem, jak z tej 
      sterty chłamu, która wypada z tych połamanych mózgów wybrać coś istotnego, 
      i - zapewniam - na oddzielenie ziaren od łusek zmitrężymy niejeden 
      tydzień. Za pomocą "napoju prawdy" otrzymanie przyznania to drobiazg, ale 
      my nie potrzebujemy przyznania, a informacji! A jeśli od pierwszego razu 
      coś się nie uda, powstaną niejasności? Już po raz drugi nie zadamy 
      pytania, przecież po zażyciu tego napoju stanie się kretynem... Tak więc 
      proszę pozwolić mi działać z wykorzystaniem tradycyjnych metod. 

      WŁADCZYNI: Wszystko świetnie pan wytłumaczył, klofbelu Pokoju, dziękuję. 
      Mam pewność, że śledztwo znajduje się w niezawodnych rękach. Proszę tak 
      postępować, jak uważa pan za słuszne. Tylko jeszcze jedna rzecz przyszła 
      mi do głowy... "Mechaniczny smok" przyleciał do nas z zewnątrz, i dlatego 
      w toku śledztwa mogą się ujawnić bardzo ciekawe niuanse, dotyczące nie 
      tylko Zaczarowanych Lasów, ile samego Sródziemia. Jak pan uważa, Władco, 
      może dobrze by było podłączyć do śledztwa klofoelę Świata? Lepiej się 
      orientuje w tamtejszej specyfice... 

      WŁADCA: Tak, tak, to jest bardzo mądra decyzja! Prawda, klofoelu Pokoju? 

      KLOFOEL POKOJU: Nie odważę się komentować polecenia Jasnej Władczyni, o 
      Jasny Władco. Ale czy nie prościej byłoby odsunąć mnie od tej roboty? 
      Skoro nie cieszę się zaufaniem... 

      WŁADCA: Co też pan mówi, proszę nawet tak nie myśleć! Jestem bez pana jak 
      bez rąk... 

      WŁADCZYNI: Powinniśmy myśleć nie o osobistych ambicjach, a o korzyściach 
      Lorien, klofoelu Pokoju. Sprawa jest nadzwyczajna, a dwaj specjaliści to 
      lepiej niż jeden. Nie zgadza się pan ze mną? 

      KLOPOEL POKOJU: Jakże tak można, o Jasna Władczyni! 

      KLOFOELA ŚWIATA: Pracować wraz za panem, dostojny klofoelu Pokoju, było 
      zawsze moim marzeniem. Cała moja wiedza i umiejętności są do pełnej 
      pańskiej dyspozycji i mam nadzieję, że nie okażą się zbędne. 

      KLOFOEL POKOJU: Ani przez moment w to nie wątpię, czcigodna klofoelo 
      Świata. 

      WŁADCZYNI: Tak więc, ten problem mamy z głowy. Informujcie nas na bieżąco, 
      klofoelu Pokoju... A o czym chciała powiadomić Radę klofoela Gwiazd? 

      KLOFOELA GWIAZD: Nie chciałabym was niepokoić nadaremnie, o Jaśni Władcy i 
      czcigodni klofoele Rady, ale dziś przed świtem na nieboskłonie, jak mi się 
      wydaje, zmianie uległ rysunek gwiazdozbiorów. Oznacza to zmiany w całym 
      magicznym układzie Zaczarowanych Lasów. Pojawiła się tu jakaś magiczna moc 
      i to bardzo silna... Za mojej pamięci takie coś wydarzyło się tylko raz - 
      kiedy do Karas Galadon przywieziono Zwierciadło Władczyni. 

      WŁADCZYNI: A twoje tancerki nie mogły się pomylić, klofoelo Gwiazd? 

      KLOFOELA GWIAZD: Sama chciałabym w to wierzyć, o Jasna Władczyni. Dziś w 
      nocy powtórzymy swój taniec. 




      Kumai ocknął się wcześniej, niż oczekiwały tego elfy. Uniósł nafaszerowaną 
      bólem głowę i popatrzył na śnieżnobiałe, podobne do porcelany ściany bez 
      okien, z których ściekało na podłogę martwe, błękitnawe światło umocowanej 
      nad drzwiami fiali. Nie pozostawiono mu żadnego ubrania. Prawy nadgarstek 
      przymocowano łańcuchem do wąskiej, wmurowanej w podłogę leżanki. 
      Dotknąwszy głowy, zaskoczony odsunął palce - głowa było wygolona, a długa, 
      świeża blizna na skroni została wysmarowana czymś śmierdzącym i tłustym. 
      Wolno odchylił się do tyłu i, przymknąwszy oczy, spazmatycznie przełknął 
      grudę obrzydliwych suchych torsji. Już wszystko zrozumiał, i zaczął się 
      bać jak nigdy dotąd w życiu. Oddałby wiele, za możliwość śmierci już 
      teraz, zanim ci zaczną, ale przecież - niestety! - nie miał czego oddawać. 


      - Wstawaj, trollu! Patrzcie go, jak to się wyleguje, plemię Morgotha! Na 
      tamten świat droga nie jest krótka, więc się zbieraj. 

      Elfów było troje - mężczyzna i kobieta w jednakowych srebrnych płaszczach, 
      i z szacunkiem towarzyszący im pachołek w skórzanej kurtce. Pojawili się w 
      celi zupełnie bezszelestnie, a poruszali się z jakąś nienaturalną 
      lekkością, jak ogromne motyle, choć jednocześnie czuło się, że nie 
      ustępują siłą trollowi. Elfijka bezceremonialnie przyjrzała się więźniowi 
      i coś szepnęła do swego towarzysza - sądząc po jej uśmieszku, było to coś 
      sprośnego - a wysłuchawszy jej, elf zmarszczył się z wyrzutem. 

      - Może sam coś chcesz opowiedzieć, trollu? 

      - Może i chcę. - Kumai usiadł, ostrożnie spuścił nogi z leżanki i teraz 
      czekał, kiedy opadną zawroty głowy, by podjąć decyzję. Strach ustąpił sam, 
      po prostu nie było już nań miejsca. - A co w zamian? 

      - W zamian?! - Taka bezczelność spowodowała, że elf na kilka sekund 
      stracił dar mowy. - W zamian - lekka śmierć. Czy wydaje ci się może, że to 
      mało? 

      - Mało. Lekką śmierć od dawna noszę przy sobie: serce, wie pan, chore... 
      od dzieciństwa. Tak więc, nic nie wyjdzie z torturami - gdzie się zacznie, 
      tam się skończy. 

      - Pięknie kłamiesz - srebrzyście roześmiał się elf. - Interesująco. 

      - No to próbuj - wzruszył ramionami Kumai. - Oberwiesz od przełożonych za 
      zmarłego podczas śledztwa szpiega. A może nie? 

      - Przełożeni to właśnie my, trollu... - Elf w płaszczu usiadł na taborecie 
      przyniesionym przez "skórzanego". - Ale słuchamy cię z zainteresowaniem, 
      co dalej... 

      Co tu jest do kłamania? On swoją sytuację rozumie, nie jest dzieckiem. Ale 
      nie jest też tępym fanatykiem i nie zamierza ginąć za wszystkie te fantomy 
      - ojczyzna, przysięga - zupełnie nie zamierza. Bo niby, po co? Dowództwo 
      wysyła cię do boju, a samo tłuste tyłki wygrzewa, wilczyska obrzydliwe... 
      Opowie wszystko, co wie, a wie sporo: przecież wypełniał zadania specjalne 
      dowództwa i wcześniej, i teraz. Ale - nie za darmo. Za życie, a dla was to 
      drobiazg. Niech w podziemnym więzieniu, jako niewolnik w kopalniach 
      ołowiu, oślepiony i pozbawiony męskich cech - byle pozostać przy życiu! 

      - No to opowiadaj, trollu. Jeśli opowiesz prawdę i prawda ta nas 
      zainteresuje... Wtedy znajdziemy ci pracę w naszych kopalniach. Jak pani 
      sądzi, milady Eornis? 

      - Oczywiście! Dlaczego rzeczywiście nie zostawić go przy życiu? 

      Tak więc, nazywa się Chmurka (raczej nie powinien się zaplątać. .. tak 
      rzeczywiście wołali nań w dzieciństwie - Sońka, zaraza, wymyśliła i 
      przyczepiło się, aż do Uniwersytetu - Chmurka i Chmurka), stopień - 
      inżynier drugiego stopnia, ostatnie miejsce służby - oddział 
      partyzancki... Induna (pamiętam, był taki dziaduś-dmuchawiec, prowadził 
      wykłady z optyki na drugim roku). Baza oddziału - wąwóz Cagancab w Górach 
      Popielnych (to ojcowa kopalnia, tamtejsze okolice sama przyroda stworzyła 
      do wojny partyzanckiej, nie może być, żeby nie było tam Ruchu Oporu... A i 
      tak nic sensownego z marszu nie skomponuje). Wczoraj... zaraz, jaki dziś 
      jest dzień? No tak, proszę o wybaczenie, tu pytania zadajecie wy... Tak 
      więc rankiem dwudziestego drugiego otrzymał zadanie - miał polecieć do 
      Lorien, żeby wypatrzyć położenie świeczników w dolinie rzeki Nimrodel; 
      jemu osobiście wydaje się, że cały ten pomysł to całkowita bzdura, po 
      prostu dowództwo dostało świra z rozpaczy, ciągle o jakąś mistykę zahacza. 
      Nie, tym razem zadanie dał nie Indun. Wcześniej nigdy tego człowieka nie 
      widział, wydaje się, że jest z wywiadu, pseudo - Szakal... Cechy? 
      Niewysoki, skośne oczy - z rodu orokuenów, krótka mała blizna nad lewą 
      brwią... Nie, na pewno nad lewą. 

      - To jest bardzo naiwne, trollu. Nie nazywam cię Chmurką, ponieważ to imię 
      jest takim samymi kłamstwem, jak i cała twoja opowieść. Wiesz co, są dwie 
      złote reguły postępowania podczas śledztwa: unikać kłamstwa i 
      niepotrzebnych szczegółów, a ty złamałeś obie... Powiedz mi, sterniku 
      "mechanicznego smoka", jaki tego dnia wiał wiatr - chodzi o siłę i 
      kierunek? 

      No i koniec... Ale kto mógł pomyśleć, że ten elf zna się na lataniu? 
      Zresztą Kumai, plotąc te bzdury, nie przestawał przygotowywać dla 
      rozmówców pewnej niespodzianki: przyjęta przez trolla usłużnie uniżona 
      pozycja pozwoliła mu podciągnąć pod siebie nogi. I teraz, rozumiejąc, że 
      gra i tak skończona, niczym zwolniona sprężyna runął do przodu, usiłując 
      lewą ręką, tą nieprzykutą, sięgnąć elfa w srebrzyście-czarnym płaszczu. I 
      chyba sięgnąłby go, gdyby nie popełnił kolejnego błędu: trafił spojrzeniem 
      na wzrok elfa, a tego w żaden sposób nie należało robić... 

      Klofoel Pokoju rozdrażnionym machnięciem ręki powstrzymał "skórzanego", 
      który niczym jastrząb rzucił się do skamieniałego trolla - co się teraz 
      szarpiesz, gapo? - i odwrócił się do swojej rozmówczyni: 

      - Czy nadal pani chce zostać sam na sam z tym urodziwym chłopcem, milady 
      Eornis? Nie rozmyśliła się pani? 

      - Wręcz przeciwnie! Jest zachwycający - zwierzę, prawdziwe zwierzę! 

      - Ach, bestyjka z pani... Wie pani co? Proszę go sobie zabrać, skoro tak 
      się pani spodobały jego męskie cechy! Ale nie wcześniej, niż po tym, jak 
      my z nim popracujemy. Bo jeszcze, odpukać, rozstanie się z życiem w pani 
      objęciach - może wszak zdarzyć się coś takiego - i zabierze ze sobą do 
      grobu to, co mu wiadomo... Przecież taki koniec zasmuciłby panią nie mniej 
      niż mnie, czy nie tak? 





      62
      N ie śpij! - "Skórzany", stojący za taboretem Kumaja, kopnął inżyniera w 
      ścięgna pięty i ból natychmiast przywołał go z tego błogosławionego stanu 
      zapomnienia. 

      - Skąd leciałeś, trollu? Jakie masz zadanie? - Pytania zadaje inny, ten 
      zza stołu. Pracują razem: jeden zadaje pytania, te same, godzina po 
      godzinie, drugi tylko kopie z tyłu w pięty, gdy tylko Kumai się podnosi, 
      albo upuszcza żeliwną z niewyspania głowę. Niby nie uderza mocno, ale w to 
      samo dokładnie miejsce, i po kilkudziesięciu uderzeniach ból staje się 
      nieznośny, wszystkie myśli dotyczą tylko jednego - jak uniknąć kolejnego 
      kopniaka, który i tak nieuchronnie nastąpi... Kumai natomiast nie miał 
      złudzeń: to nawet jeszcze nie jest początek, nie zajęli się nim jeszcze na 
      poważnie, ograniczyli się tylko do tego, że nie dają pić i spać. 

      O tym, co będzie dalej - kiedy w końcu zrozumieją, że po dobroci niczego z 
      niego nie wyciągną - Kumai zabronił sobie nawet myśleć. Po prostu 
      postanowił: trzymać się ile można, i przynajmniej dać choć trochę czasu 
      Grizzly'emu i Rosomakowi - ludzie sprytni, może zrozumieją, co i jak, i 
      potrafią uchronić przed uderzeniem "Zbrojny klasztor". Przypomniał sobie, 
      że przed lotem zostawił w pracowni na schematach, trasę na ujście 
      Nimrodel, i miał teraz nadzieję, że ludzie z wywiadu połączą jego 
      zniknięcie z tą marszrutą... "Ale skąd będą wiedzieli, że nie zginął, a 
      trafił żywy w ręce elfów? A zresztą, co mogą zrobić, nawet jeśli się 
      domyśla. Ewakuować Dol Guldur, czy co? Nie wiem... Olśnienia i cuda to 
      domena Jedynego, a ja mogę tylko się trzymać i mieć nadzieję". 

      - Nie spać! - tym razem ten od tylu chyba przesadził i jego kopniak 
      naprawdę pozbawił Kumaja przytomności. Kiedy zaś inżynier ocknął się, przy 
      stole zamiast "skórzanego" zasiadał ten pierwszy, elf w srebrno-czarnym 
      płaszczu. 

      - Nie mówiono ci, trollu, że masz nieprawdopodobne szczęście? Stracił 
      rachubę czasu już dawno temu; ostre światło, odbijając się od ścian, 
      wyżerało łzawiące z powodu bezsenności oczy, i pod powiekami uzbierało się 
      po całej garści rozżarzonego żwiru. Zmrużył oczy i, nie zdoławszy się 
      utrzymać, zapadł ponownie w senną otchłań... Przywrócono go do 
      przytomności nie za pomocą uderzenia, a można by rzec, że dość uprzejmie - 
      potrząsali za ramię. Widocznie coś naprawdę zmieniło się w tym ich 
      elfickim rozdaniu ... 

      - Tak więc, kontynuuję. Nie wiem, kto polecił ci przylecieć na to zadanie 
      w mordorskim mundurze, ale nasi prawnicy - oby zapadli się w Odwiecznym 
      Ogniu! - uznali nagle, że z tego powodu powinno się ciebie uważać nie za 
      szpiega, a jeńca wojennego. A według praw waszego Sródziemia jeńca 
      wojennego chroni konwencja: nie wolno go zmuszać do złamania przysięgi 
      wojskowej, i tym podobne. - Elf poszperał w papierach leżących na stole, 
      i, wyszukawszy odpowiedni punkt, z wyraźnym niezadowoleniem stuknął weń 
      palcem: - Jak rozumiem, chcą ciebie na kogoś wymienić. Podpisz się tu i 
      idź spać. 

      - Nie jestem piśmienny - rozkleił zapieczone wargi Kumai. 

      - "Niepiśmienny sternik mechanicznego smoka". A to dobre... No to przyłóż 
      tu palec. 

      - Akurat. 

      - No to, niech cię licho: zrobię adnotację "odmówił podpisania" i koniec 
      zabawy... Te papiery i tak nie są nikomu do szczęścia potrzebne, chyba, że 
      twoim dowódcom - jeśli naprawdę dojdzie do wymiany. Kropka, wolny... w tym 
      znaczeniu, że - odprowadzić aresztowanego! Chociaż przepraszam, sir, już 
      pan nie jest aresztantem, a jeńcem wojennym... 

      A gdy "skórzani" wyprowadzali inżyniera na korytarz, klofoel Pokoju rzucił 
      za nim: 

      - Szczęśliwy twój bóg, trollu: za kilka godzin zająłbym się tobą na 
      poważnie, i... Po co leciałeś do nas, do Lorien, co? 

      Uwierzył w swoje zwycięstwo dopiero, gdy zobaczył na stoliku celi porcję 
      elfickich sucharów, a najważniejsze - dzban lodowatej wody: gliniane 
      ścianki omotane srebrzystą pajęczynką spełzającą w dół w postaci dużych 
      drżących kropel. Woda miała słaby słodkawy posmak, ale nie wyczuł go: 
      człowiek, pozbawiony napoju przez kilka dni nie potrafi tego wyczuć. 

      I nadszedł sen, cudowny i lekki, jak zawsze po zwycięstwie. Pachniało 
      domem - starym drewnem i cudowną skórą, ojcowską fajką i jeszcze czymś, co 
      nie ma nazwy; mama bezszelestnie krzątała się w kuchni, i, ukradkiem 
      wycierając łzy, przygotowywała jego ulubioną czarną fasolę, a Sonia z 
      Halikiem - beztroscy, przedwojenni - na przemian wypytywali go o przygody, 
      a to, każdy takie rzeczy wie, nie jest byle co... 

      Więc, szczęśliwie uśmiechając się, zaczął z nimi we śnie rozmawiać. 

      Dobrze, gdyby tylko rozmawiał, bo przecież tak naprawdę to po prostu 
      odpowiadał na pytania, które zadawał jakiś równy, usypiający głos. 

      W Dol Guldur uznano go za zaginionego: "Najprawdopodobniej, w czasie swego 
      ostatniego treningowego lotu, odbywanego w porze nocy, źle obliczył 
      wysokość i uderzył w drzewa. Poszukiwania ciała i szczątków aparatu 
      latającego w okolicach zamku nie dały jak na razie pozytywnych 
      rezultatów". Nazajutrz Grizzly zgodnie z instrukcją opieczętował papiery 
      inżyniera, w tym mapy lotów, i wysłał je do Minas Tirith, do lokalu 
      sztabowego operacji "Feanor", nie przyglądając się im. 




      Gwiezdna Rada Lorien
      25 lipca 3019 roku Trzeciej Ery
      K LOFOEL POKOJU: Tak więc, jak widać zupełnie dobrze można obejść się bez 
      tortur, i kruszącego mózg "napoju prawdy". 

      WŁADCZYNI: Jest pan prawdziwym mistrzem swego zawodu, klofoelu Pokoju. I 
      co udało się panu wyjaśnić? 

      KLOFOEL POKOJU: Imię "sternika smoka" - Kumai, tytuł - inżynier drugiego 
      stopnia. Przyleciał, jak przypuszczaliśmy z Dol Guldur. Sądząc z jego 
      opowieści, powstało tam prawdziwe gniazdo żmij - zbiegli mordorscy 
      konstruktorzy tworzą pod skrzydłami swojej służby wywiadowczej nowe 
      bronie. Prawdziwym celem lotu było zrzucenie z polecenia Kapituły Nazguli 
      na nimrodelski "nieboskłon" worka z jakimś magicznym przedmiotem, 
      przeznaczenie którego jest mu nie znane. Należy sądzić, że dostojna 
      klofoela Gwiazd i jej tancerki wyczuty właśnie tę magię. Moi strażnicy 
      rozpoczęli poszukiwania w dolinie Nimrodel, ale przedmiotu tego nie udało 
      się odnaleźć: worek ktoś zdążył zabrać. W związku z tym, o Jaśni Władcy... 
      proszę zrozumieć mnie dobrze... Nalegam... raz jeszcze proszę mnie dobrze 
      zrozumieć... na odsunięcie od śledztwa dostojnej klofoeli Świata. 

      WŁADCZYNI: Nazywajmy rzeczy po imieniu, klofoelu Pokoju. Uważasz, że 
      klofoela Świata w jakiś sposób weszła w kontakty z wrogiem, i zrzucony z 
      przestworzy przedmiot przeznaczony był dla niej? 

      KLOFOEL POKOJU: Nie powiedziałem tego, o Jasna Władczyni. Jednakże dostęp 
      do "nieboskłonu" mają tylko tancerki i klofoela Świata. Gdyby zrzucony 
      przez trolla przedmiot znajdował się na "nieboskłonie" podczas tańca 
      świetlików, to na pewno by go wyczuły, a po ich odejściu nad rzeką została 
      tylko dostojna klofoela Świata... 

      WŁADCZYNI: A czy nie mogły owego "mordorskiego worka' znaleźć te elfy, 
      które rankiem zbierają fiale? I zabrać ze sobą, po prostu nie wiedząc, co 
      zabierają? 

      KLOFOEL POKOJU: W zasadzie mogły, o Jasna Władczyni - moi Strażnicy już 
      sprawdzają tę wersję. Dlatego proszę tylko czasowo, do wyjaśnienia, 
      odsunąć klofoelę Świata od śledztwa dotyczącego sprawy "mordorskiego 
      worka" - i nic więcej. 

      WŁADCA: Tak, to się nazywa racjonalna ostrożność, czy nie tak? 

      WŁADCZYNI: Jak zwykle masz rację, Władco. Jednakże, skoro dopuszczamy 
      bezpośrednią zdradę klofoeli, to dlaczego nie mielibyśmy założyć, że 
      tancerki, zawiązawszy spisek w swoich szeregach, odnalazły tej nocy worek 
      i zabrały go w jakimś sobie tylko znanym celu? Wtedy stanie się jasne, 
      dlaczego nie potrafiły wywęszyć w Karas Galadon źródła, wytwarzającego tak 
      mocne magiczne tło... 

      KLOFOELA GWIAZD: Jak mam rozumieć twe słowa, a Jasna Władczyni? Oskarżasz 
      mnie o spisek?! 

      WŁADCA: Właśnie, właśnie, Władczyni, przyznam, że jakoś straciłem wątek 
      twych rozważań... Czyżby możliwy był taki koszmar, jak spisek? Przecież 
      one są zdolne... 

      WŁADCZYNI: Ależ nie ma żadnego "spisku tancerek", uspokój się, Władco! 
      Korzystam tylko z przykładu. Skoro podejrzani są wszyscy - więc niech będą 
      wszyscy bez wyjątków... Zresztą, według mnie, pora wysłuchać klofoeli 
      Świata. 

      KLOFOELA ŚWIATA: Dziękuję ci, o Jasna Władczyni. Przede wszystkim, 
      jakkolwiek dziwnie to brzmi, chciałabym wystąpić w obronie dostojnej 
      klofoeli Gwiazd. Zarzucano jej, że nie potrafi odnaleźć w Karas Galadon 
      źródła potężnej magii? Jednak pozwolę sobie zauważyć, że postawione przed 
      nią zadanie podobne jest do szukania zeszłorocznego śniegu. 

      WŁADCZYNI: Mogłabyś wyrażać się jaśniej, klofoelo Świata? 

      KLOPOELA ŚWIATA: Podporządkuję się, o Jasna Władczyni! Dostojny klofoel 
      Pokoju, nie wiadomo dlaczego mówi o magicznym przedmiocie zrzuconym na 
      "nieboskłon", a następnie odebranym i wyniesionym stamtąd, jak o 
      niezachwianie pewnym fakcie... 

      KLOFOEL POKOJU: Ponieważ jest to niezbity fakt, dostojna klofoelo Świata. 
      Podczas przesłuchania trolla byliśmy obecni nie tylko my. Jego zeznania 
      mogą potwierdzić co najmniej trzej niezależni świadkowie. 

      KLOFOELA ŚWIATA: Zawodzi pana pamięć, dostojny klofoelu Pokoju; pamięć i 
      przyzwyczajenie do dostrzegania wszędzie spisków. Troll, wszakże, 
      powiedział, że zrzucił na "nieboskłon" worek, o zawartości którego 
      dokładnie nic nie wiadomo. Dlaczego, właściwie, szukacie przedmiotu 
      materialnego. Czy nie mógł to być błotny ogień, czy inne niematerialne 
      świństwo, które po prostu stopniało pod wpływem promieni słońca, skażając 
      okolicę? Zresztą, nie zamierzam dyskutować o magicznych technikach w 
      obecności dostojnej klofoeli Gwiazd... 

      KLOFOELA GWIAZD: Wydaje mi się ta interpretacja zupełnie prawdopodobna, 
      dostojna klofoelo Świata. W każdym razie o wiele prawdopodobniejsza, niż 
      spisek tancerek. 

      WŁADCZYNI: Chcesz przekazać nam coś jeszcze w związku ze śledztwem, 
      klofoelo Świata? 

      KLOFOELA ŚWIATA: Na pewno, o Jaśni Władcy! Wielce czcigodny klofoel Pokoju 
      jest przekonany, że Dol Guldur, skąd przyleciał "smok", jest kontrolowany 
      przez Mordor, ale ja doszłam do innych wniosków... Co do Nazguli, które 
      jakoby inspirowały zadanie trolla, to wierutna bzdura. Wszyscy wszak 
      wiemy, że Czarna Kapituła od dawna nie istnieje. A historia tego Kumaja 
      jest bardzo interesująca. Trafił do niewoli na Polach Pelennoru i potem, 
      jak należało oczekiwać, gnił w kamieniołomach Mindolluin, póki nie 
      zorganizowano mu ucieczki - właśnie jako specjalisty od "mechanicznych 
      smoków". Troll jest do tej chwili święcie przekonany, że wyciągnął go z 
      obozu rodzimy mordorski wywiad, ale, jak mi się wydaje, biedak został po 
      prostu wykiwany. Świta królowej Arweny ma powody przypuszczać, że do 
      wszystkich tych ucieczek konstruktorów z mindolluińskiej katorgi przyłożył 
      ręce nie kto inny, jak Jego Królewska Mość Elessar Kamień Elfów, któremu 
      marzy się posiadanie wielu bojowych technologii. Według danych Arweny, 
      król utworzył w tym celu specjalną supertajną służbę, szkielet której 
      opiera się na martwiakach, wojownikach przywróconych do życia za 
      pośrednictwem Zaklęcia Cienia. O tych stworach wiadomo niewiele, a z tego 
      niewiele przede wszystkim to, że wszyscy noszą imiona wzięte od 
      drapieżników. Jak sądzi wielce czcigodny klofoel Pokoju, dlaczego troll, 
      komponując z marszu swoją naiwną legendę, w której z boku niejako wystąpił 
      "agent mordorskiego wywiadu", nazwał go "Szakal"? Po prostu dlatego, że 
      wszyscy "mordorscy wywiadowcy", z którymi miał do czynienia w Dol Guldur, 
      nosili "zwierzęce" imiona! Tak więc, nie mam wątpliwości, że Dol Guldur 
      kontrolowana jest przez Straż Aragorna, i "smok" byt wysłany tu właśnie 
      przez nią. A z tej okoliczności należy wyprowadzić takie oto pytanie do 
      wielce czcigodnego klofoela Pokoju: O czym, ciekawa jestem, ponad dwie 
      godziny rozmawiał w cztery oczy z Aragornem - pamiętacie, wtedy, podczas 
      jego styczniowej wizyty w Karas Galadon? 

      KLOFOEL POKOJU: Przepraszam, ale rozmawiając z nim wykonywałem wolę 
      Jasnych Władców! 

      WŁADCZYNI: Widzisz, Władco, jakie ciekawe rzeczy się odkrywają, kiedy 
      informacja dociera nie z jednego, ale z dwóch niezależnych i, powiedzmy to 
      sobie szczerze, nie specjalnie przyjaznych sobie źródeł? 

      WŁADCA: Tak, tak, co racja to racja! Tylko ja, szczerze mówiąc, trochę się 
      już zgubiłem... Przecież to, że klofoel Pokoju jest związany z tymi... 
      martwiakami... to przecież żart, prawda? 

      WŁADCZYNI: Ja również chciałabym, żeby to było tylko kiepskim żartem. Tak 
      więc, naszym pierwszym zadaniem jest zniszczyć Dol Guldur, przy tym 
      dokonać tego natychmiast, póki się nie opamiętali... 

      KLOFOEL MOCY: O Jasna Władczyni, wypalę do cna to gniazdo żmij! 

      WŁADCZYNI: Jak mi się wydaje, "wypalaliście" je już do spółki z Władcą, 
      nie dalej jak trzy miesiące temu... Nie, nie. Mam co do was inne plany - 
      znacznie poważniejsze. Dol Guldur tym razem zajmę się sama: należy raz na 
      zawsze zburzyć jego mury - wtedy może coś z tego wyjdzie. Prócz tego, 
      bardzo bym chciała dostać żywego któregoś z tych Aragornowych 
      "zwierzątek"... Ilu ludzi obsadza tę dekoracyjną twierdzę, klofoelu 
      Pokoju? 

      KLOFOEL POKOJU: Kilkudziesięciu, o Jasna Władczyni, mogę to sprecyzować... 


      WŁADCZYNI: Nie trzeba. Proszę przekazać pod moje dowództwo tysiąc 
      wojowników, klofoelu Mocy: występuję natychmiast. A wy wszyscy... Klofoel 
      Pokoju i Świata niech kontynuują swoje śledztwo w poprzednim trybie - 
      widzę, że ich wspólne działanie przynosi znakomite rezultaty, tak trzymać! 
      Tancerki i klofoela Gwiazd kontynuują poszukiwania zrzuconego na Karas 
      Galadon magicznego przedmiotu, ale tylko razem ze Strażnikami, bo jeszcze 
      kogoś skusi, by zająć się badaniem jego magicznych właściwości w 
      pojedynkę... A ty, klofoelu Mocy, zostajesz w Karas Galadon jako mój 
      zastępca i pilnujesz ich wszystkich: przecież to dzieci, naprawdę dzieci i 
      jeszcze wzniecą pożar, kiedy mamy nie ma w domu.. Klofoel Pokoju na 
      przykład nie powinien bawić się w żołnierzyki ze swymi ulubionymi 
      pogranicznikami, klofoela Gwiazd nie musi wdzięczyć się przed moim 
      Zwierciadłem, klofoela Świata... Jednym słowem - rozumiesz mnie, klofoelu 
      Mocy? 

      KLOFOEL MOCY: Jak nie mam rozumieć, o Jasna Pani! Ja ich, tych 
      intrygantów, widzę na wylot! 

      WŁADCA: A co ze mną, Władczyni? 

      WŁADCZYNI: A ty Władco, jak zwykle masz reprezentować sobą Najwyższą 
      Władzę Lorien: pokazywać się narodowi, podpisywać rozporządzenia, i całą 
      resztę. 




      63
      Mroczna Puszcza, na południe od twierdzy Dol Guldur
      31 lipca 3019 roku
      N ie zanosiło się, by deszcz miał się kiedyś skończyć. Oto już trzeci 
      dzień w powietrzu wisiała zimna, absolutnie jesienna mżawka; kiedy w 
      chmurach grzmiało, wydawało się, że ze zwisającego niemal do ziemi 
      materaca ktoś leniwie wytrzepuje wodny pył. Strumyk, do którego podeszła 
      prowadzona przez Grizzly'ego kolumna, stał się wielką rzeką, turlającą po 
      płyciznach niewielkie kamienie. Póki szóstka żołnierzy męczyła się z 
      uruchomieniem przeprawy linowej, bo tylko tak można było przeprawić 
      rannych, pozostali zamarli na brzegu, i lodowate strumyki spływające po 
      utrudzonych twarzach i zmieniające przepocone mundury w lodowate kompresy, 
      wolno, ale nieubłaganie rozmywały ten istniejący jeszcze, niewielki zapas 
      bojowego ducha. Koszmarnie się nałożyło - ucieczka, brak ruchu i 
      dreszcze... 

      Grizzly patrzył na poziomą strunę, pod którą bezwładnie wisiał na dwóch 
      uprzężach, piersiowej i biodrowej, pierwszy z grona ciężko rannych; 
      patrzył na rozlewisko, gdzie, spieniając kawowego koloru wodę, walczyli z 
      nurtem przeprawiający się jeźdźcy. Na jego skamieniałym obliczu rysowały 
      się mięśnie. Tak wyszło - jak brak szczęścia to brak szczęścia. Nie 
      liczył, że straci niemal godzinę na forsowanie tej, "przepluwanki", a elfy 
      i tak depczą im po piętach... Większa część jego żołnierzy w tej chwili 
      rozpaczliwie broniła się w otoczonym Dol Guldur, mając do wykonania tylko 
      jedno zadanie - odciągnąć na siebie główne siły atakującej od przedwczoraj 
      armii elfów. Grizzly natomiast, cudem przeprowadziwszy kolumnę oddanych mu 
      pod opiekę mordorskich i isengardzkich konstruktorów przez nie zamknięty 
      jeszcze szczelnie pierścień okrążenia, z najwyższą możliwą prędkością 
      prowadził ją na południe, wzdłuż Traktu. On z kolei, odciągał pościg elfów 
      od uciekającego w pojedynkę Rosomaka, który unosił w swoim plecaku 
      dokumentację "Zbrojnego klasztoru" - tę, której nie udało się przekazać w 
      poprzednich sztafetach. 

      Cały plan Grizzly'ego oparty byt na założeniu, że w pościg za nimi elfy 
      rzucą stosunkowo niewielkie siły, które można będzie odeprzeć, połączywszy 
      się z oddziałami Aragorna, strzegącymi odcinka Traktu biegnącego przez 
      Brunatne Pola przed prawdziwymi Mordorczykami. I wszystko szło nie tak 
      znowu źle, póki nie uderzyli nosami w ten przeklęty strumyk... Czas, czas! 
      Grizzly zamarł, ukrywszy się za omszałym pniem mroczno-leśnej jodły, i 
      oczekiwał w każdej chwili, że przez deszczowy półmrok przemknie 
      niesłyszalny cień w szaro-zielonym maskującym płaszczu... Zresztą, 
      najpewniej niczego nie dojrzy, a ostatnim jego wrażeniem z życia stanie 
      się krótki świst elfickiej strzały. 

      - Panie poruczniku! - z tylu wyrósł jeden z podwładnych. - Przeprawa 
      chronionych osób i stanu osobowego zakończona. Pańska kolej. 

      "Szybko się uwinęliśmy" - pogratulował sobie Grizzly i nagle zamarł, 
      obrzuciwszy nowym, w najwyższym stopniu uważnym spojrzeniem, rozszalałą 
      rzeczkę i zdradliwie śliskie, wypolerowane przez deszcz i nurt głazy na 
      jej brzegach. - No, trzymajcie się teraz, Pierworodni! Wspomnicie moje 
      słowa - odbijemy sobie straty z nadwyżką". 

      - Kapralu! 

      - Słucham, panie poruczniku? 

      - Ile mamy stalowych kusz? 




      Elficki setnik, lord Ereborn ze swoim oddziałem, dotarł do rzeczki jakiś 
      pół godziny po tym, jak kolumna Grizzly'ego roztajała w zasłonie dżdżu na 
      drugim jej brzegu. Przez dziesięć minut elficcy obserwatorzy badali 
      przeciwległy brzeg z ukrycia pod drzewami. Nic. Potem ochotnik Edoret, z 
      przywiązanym na plecach mieczem ostrożnie wszedł do wody i, w każdej 
      sekundzie oczekując świstu strzały, zaczął posuwać się naprzód, lawirując 
      między grzywaczami i wirami. Kiedy woda sięgnęła mu do połowy bioder, 
      został przewrócony i rzeka poniosła go. Jednak elf pływał jak wydra i, 
      szczęśliwie uniknąwszy uderzeń o głazy, dotarł do cichego miejsca na 
      drugim brzegu, gdzie wśród sterczących z wody gałęzi wierzb oblepionych 
      mokrymi trawiastymi pakułami sterczały czapy gąbczastej żółtej piany. 
      Edoret wyszedł z wody, pomachał do swoich i zatrzymał się, oceniając jak 
      by tu lepiej przeskoczyć na przybrzeżne głazy, nie skręciwszy sobie przy 
      tym karku na mokrych kamieniach. Obserwatorzy odetchnęli i opuścili łuki - 
      chyba się udało. Regulamin wszystkich armii w każdym ze Światów każe w 
      takiej sytuacji dać czas na zbadanie okolicy, jednakże Ereborn, spiesząc 
      się ze schwytaniem zdobyczy przed zmierzchem, postanowił zaoszczędzić 
      czasu. Podporządkowując się machnięciu ręki setnika, pięcioro elfów 
      ruszyło do przodu, powtarzając drogę Edoreta. 

      Gdy weszły do wody mniej więcej po kolana, nad rzeką rozległ się trel 
      błękitnego drozda, a na ten sygnał z przeciwległego brzegu wypuszczona 
      została salwa bełtów. Troje elfów zostało zabitych na miejscu albo, ciężko 
      ranni, zachłysnęli się i zostali porwani przez nurt; czwarty, z rozwaloną 
      w drzazgi kością barku, wydostał się na ląd i dokuśtykał do drzew. 
      Najgorszy jednak los spotkał piątego, który został przy samym brzegu - 
      bełt ugodził go w brzuch i, przeszedłszy przez jelita, utknął w 
      kręgosłupie. Dla uwięzionego na wrogim brzegu Edoreta czas jakby się 
      zatrzymał: przez krótką jak mgnienie oka chwilę widział ukrytych na stoku 
      kuszników i nawet policzył ich - sześciu. Trzeźwo oszacował, ile 
      potrzebuje czasu, żeby uwolnić swój sprytnie przymocowany miecz i dobiec 
      do wrogów, co rusz ślizgając się na mokrych głazach... Po czym podjął 
      jedyną słuszną decyzję: wskoczył do rzeki i, zanurzywszy się, z głową 
      ponad powierzchnią, pozwolił, by prąd uniósł go z niebezpiecznego miejsca. 
      Jeden ścigający go bełt tylko skrzesał na lakierowanym czubku sterczącego 
      z wody głazu śmierdzącą mokrym pierzem iskrę, natychmiast zatartą przez 
      deszcz. 

      Lord Ereborn był, co się zowie, "młodzieńcem z dobrej rodziny"; nie 
      dysponował ani talentami dowódcy, ani nawet nabytym w bitwach żołnierskim 
      doświadczeniem, ale odwagi i miłości własnej było w nim dużo. 
      Niebezpieczna to mieszanka... Szybko określił, ze mają do czynienia nie z 
      tyłami dościgniętej kolumny, a z grupką strzelców, osłaniających 
      wycofywanie sił głównych, i postanowił zagrać va banque, wykorzystując 
      wadę kuszy - niską wydajność: kilka strzałów na minutę przeciwko dwóm 
      tuzinom z łuku. Zaatakowali czołowo. Ereborn uniósł nad głowę rodzinny 
      miecz, Smoczy Szpon, po dwakroć zatrąbił w róg i, wzbijając fontanny 
      bryzg, zamaszyście wkroczył w potok. Miał na sobie zbroję z gondolińskiej 
      "gąbczastej stali", niemal nie ustępującej w twardości mithrilowi, tak 
      więc zupełnie się nie bał wycelowanych weń z tamtego brzegu strzał. 
      Pomylił się. 

      Chwilę potem dokładnie zrozumiał różnicę między znanymi mu dotychczas 
      angmarskimi myśliwskimi kuszami i stalową kuszą nowej generacji, mającej 
      na cięciwie naciąg tysiąca dwustu funtów. Trzyuncjowy przeciwpancerny bełt 
      wpił się Erebornowi w dolną prawą część piersi z szybkością 
      osiemdziesięciu jardów na sekundę. Ogniwa gondolińskiej kolczugi z honorem 
      wytrzymały ten test, nie pozwalając trójgraniastemu żądłu strzały wpić się 
      we wnętrzności elfa, jednak uderzenie o sile pół tony w okolice wątroby i 
      tak każdego pozbawi tchu. Mignęła wśród tych grzywaczy blada twarz w 
      srebrzystym hełmie, wciągnęło pod wodę szarfę z maskującej peleryny - i 
      zniknęły na zawsze: stara zbroja stała się balastem... A młodego 
      ordynansa, który rzucił się na pomoc, bełt trafił dokładnie w środek 
      czoła. 

      I atak "zachłysnął się". Owszem, gdyby to byli ludzie - czy to dzikusy 
      Haradrimowie, czy rycerze Rohanu, czy umbarska piechota morska - przy tak 
      widocznej przewadze liczebnej po prostu rzuciliby się do ataku wszyscy i, 
      wybrukowawszy przeklęty bród swoimi trupami, w ciągu kilku chwil 
      wyrżnęliby w pień rzadki łańcuch obrońców. Ale nie elfy. Zbyt wysoka jest 
      cena życia Pierworodnego, by tak wykładać nim brzegi nieznanej rzeczki w 
      Mrocznej Puszczy. Właściwie, to przyszły tu one nie walczyć, a polować, 
      niech nawet będzie to niebezpieczna zwierzyna - a z takim nastawieniem nie 
      wlezie wojsko ani na drabinę oblężniczą, ani do wody na ostrzeliwanym 
      brzegu... Zabierając zabitych i rannych, elfy wycofały się pod osłonę 
      drzew, by stamtąd zasypać gradem strzał pozycje przeciwnika. Jednakże 
      okazało się, że wymiana ognia również nie odbywa się prawidłowo - to 
      znaczy nie idzie po myśli Pierworodnych. Problemem stał się wielodniowy 
      deszcz: cięciwy elfickich łuków zamokły całkowicie i strzały leciały 
      niemrawo, a co najważniejsze - zupełnie nie dało się prowadzić celnego 
      ostrzału. Natomiast bełty wojowników Dol Guldur raz po raz znajdowały dla 
      siebie zdobycz - zaiste, tworami Morgotha są te kusze! 

      Przyszło im wycofać się głębiej do lasu, pozostawiwszy nad brzegiem tylko 
      dobrze zamaskowanych obserwatorów. Sir Tarankwil, który przejął dowództwo 
      po Erebornie, policzył ułożone szeregiem ciała, nad którymi krążyły już, 
      nie wiadomo skąd pojawiające się czarne motyle - nawet deszcz im nie 
      przeszkadza! - w myślach dodał jeszcze tych czworo, uniesionych przez nurt 
      i, zgrzytnąwszy zębami, przysiągł w duchu na komnaty Yalarów, że ci 
      kusznicy, czy to orokueni, czy ktokolwiek inny - bez różnicy, zapłacą tak, 
      że nie policzą tego za taniochę. Niech się Władczyni wypcha z tym swoim: 
      "Wziąć choć kilku żywcem". Nieco później wrócił wysłany przez niego zwiad, 
      i przyniesione wieści były tak samo ponure, jak i wszystkie wydarzenia 
      poprzedniej godziny. Okazało się, że po obu stronach ścieżki zaczynają się 
      obszerne wiatrołomy - domena olbrzymich mrówek. Od przodu wiatrołomy 
      otwierają się na rzekę, tak że pomysł Tarankwila - wysłać część sił w górę 
      i dół rzeki, by rozciągnąć i tak rzadki łańcuch obrońców - nie uda się 
      zrealizować. 

      - A może wrócimy i nadłożymy drogi? Na jakim odcinku ciągną się zwały 
      drzew? 

      - Nie mam pojęcia, sir! Sprawdzić? 

      - Odwołuję! 

      Nie było już czasu na takie wędrówki - i tak strasznie dużo go zmarnowano, 
      a niedługo zmierzch... Cóż, nie ma rady, trzeba wyprowadzić frontalny 
      atak. 

      Zresztą, "frontalny", nie znaczy "na łeb, na szyję". Sir Tarankwil byl 
      dowódcą niezrównanie bardziej doświadczonym niż jego poprzednik, i 
      odważnie włazić do wody, bawiąc się w żywą tarczę, wcale nie zamierzał. 
      Jego wojownicy ponownie skoncentrowali się za drzewami przy brodzie, i raz 
      jeszcze zaczął się pojedynek strzelców. Różnica polegała na tym, że elfy 
      zmieniły cięciwy na suche, a i deszcz do tego czasu nieco ucichł. Teraz 
      ich strzały w końcu leciały jak trzeba - i elfy, niewątpliwie najlepsi 
      strzelcy Sródziemia, pokazały, na co ich stać... Mordorscy kusznicy 
      strzelali z pozycji leżącej, kryjąc się za kamieniami - tak więc ciał 
      zastrzelonych nie dało się zobaczyć, ale Tarankwil był przekonany, że w 
      szeregach wroga z szóstki zostało co najwyżej dwóch. Dopiero wtedy, 
      wycisnąwszy wszystko, co się dało ze swojej przewagi w gęstości ostrzału, 
      wydal rozkaz ataku... A z przeciwnego brzegu uderzyła salwa - nierówna i 
      niecelna, ale ponownie z sześciu kusz. Co to za sztuczki Morgotha. Dotarło 
      do nich wsparcie, czy jak?! 





      64
      W tym momencie ostrzał z tamtego brzegu się skończył, a nad kamieniami 
      pojawiła się jakaś szmata przywiązana do pochwy miecza. Elficcy łucznicy 
      zdążyli już poczęstować tę konstrukcję pięcioma strzałami, gdy w końcu 
      Tarankwil opamiętał się i polecił: 

      - Wstrzymać ostrzał! - potem, już ciszej, uzupełnił: 

      - Na razie wstrzymać. Poddają się, czy co? No, ciekawym... 

      Szmata majtała jeszcze chwilę, a potem zamiast niej ukazał się oczom 
      zdumionych elfów zwiadowca Edoret - żywy i zdrowy, z mieczem w ręku: 

      - Chodźcie tu, szybko! 

      - A gdzie reszta? - zapytał sir Tarankwil, obejrzawszy wnętrze tej 
      naturalnej fortyfikacji: kusz w "strzelnicach" było sześć, a trupy tylko 
      dwa - oba w mordorskich mundurach bez naszywek i dystynkcji; choć zabici 
      byli, sądząc po pyskach to nie orokueni; jednemu strzała sterczała z 
      oczodołu, drugiemu połowę czaszki ściął miecz Edoreta. 

      - Nie mam pojęcia, sir - odpowiedział zwiadowca, odrywając usta od 
      manierki, podanej przez któregoś z towarzyszy, i z niezadowoleniem 
      przerywając swą opowieść, jak to on, wspierany, jak się wydaje, przez 
      samych Ulmo i Orome, zdołał wydostać się na wrogi brzeg jakieś trzysta 
      jardów poniżej przeprawy, bezszelestnie podkradł się przez las i rzucił na 
      wroga z tyłu. - Najpierw było ich tu sześciu, na pewno, ale kiedy ja się 
      tu przekradłem, to byt tu tylko jeden ptaszek. - Edoret wskazał na 
      zabitego mieczem. - To on strzelał ze wszystkich kusz po kolei... Sądzę, 
      sir, że reszta zdołała uciec, i tak skończyły im się bełty. Czy zaczynamy 
      pościg? 




      Kiedy kolumnę Grizzly'ego dogonił jeździec od przeprawy (niebywała nagroda 
      dla pierwszego rannego w tej potyczce - od razu pogalopować do swoich z 
      raportem), stali na krótkim popasie na obszernym wrzosowym pustkowiu, 
      jakich wiele na granicy Mrocznej Puszczy i Brunatnych Pól. Porucznik w 
      milczeniu wysłuchał meldunku, i oblicze jego, po raz pierwszy od trzech 
      dni, nieco pojaśniało - na razie idzie tak, jak to sobie zaplanował. To 
      znaczy, że elfy w pościg za nimi nie wysłały sił głównych - te, widocznie, 
      poważnie ugrzęzły pod Dol Guldur - a ze stu łowców. .. A trochę jeszcze 
      wystrzelają ich kusznicy na tej rozjuszonej rzeczce, zaiste - nie wiadomo 
      nigdy, co się na dobre odwróci! "Ale najważniejsze, jeśli moi chłopcy 
      wytrzymają jeszcze kilka godzin, a wytrzymają, w co nie wątpię, to jeszcze 
      przed nocą zdążymy połączyć się z ludźmi Jego Królewskiej Mości: do nich 
      już na pewno dotarły sztafety i forsownym marszem idą nam na pomoc. 
      Trzymajcie się teraz, Pierworodni! Czy naprawdę udało się uciec? 

      Ciekawe, gdzie teraz zorganizujemy nowy ťZbrojny klasztorŤ - może 
      rzeczywiście, w Mordorze? Chociaż, co ja gadam: po bezpośredniej 
      ingerencji gondorskiej armii przejrzą na oczy nawet największe barany z 
      grona tych jajogłowych... A z drugiej strony, może to i lepiej. Gdzie oni 
      się teraz mogą podziać? ťWszak, bracia, ileś tam już czasu uczciwie 
      służycie wrogowi, jeśli chcecie przekażemy was teraz do swoich z 
      odpowiednimi wyjaśnieniami? Ach, nie chcecie?Ť Będą wykuwali dla nas ťBroń 
      ZemstyŤ jak nic! Zresztą to też sprawa przyszłości, i nie ma co teraz 
      mącić sobie w głowie. Na razie mam inne zadanie - dostarczyć oddane mi pod 
      opiekę osoby całe i zdrowe, a potem niech się martwi szefostwo. Kto by 
      pomyślał, że największym skarbem państwa staną się ci Dżaheddini i jemu 
      podobni... Co prawda, ja też bez pracy nie zostanę - tych ludzi trzeba 
      pilnować jak oka w głowie. 

      Potrafili przecież, spryciarze, zrobić z tych głupich latających ťkropelŤ 
      prawdziwą broń! Niby to, że dokładność trafienia ťkropliŤ wyraźnie 
      wzrasta, jeśli nada się jej w locie ruch wirowy - wymyślili to od razu - 
      ale zmusić ten nieszczęsny dzban, żeby obracał się wzdłuż podłużnej osi? 
      Mocowali różne spiralne skrzydełka, coś jak opierzenie strzały - bzdury z 
      rury... Ale ktoś przypomniał sobie ť0gniste kołoŤ: mieli tam, w Barad-Dur, 
      taki rodzaj fajerwerku - lekka obręcz na osi, obracana przez umocowane na 
      niej, na stycznej, cylindry z ognistą mieszanką. I proszę - połączyli tę 
      zabawkę z ťkropląŤ: wykonali w ściankach tam, gdzie ognista struga 
      wylatuje przez wąskie gardło kilka skośnych kanałów, coś jak wewnętrzny 
      gwint, i od razu zawirował ten ťlatający dzbanŤ tak, że aż miło... 

      Właśnie opis tego urządzenia wynosi teraz we własnym plecaku samotnie 
      przedzierający się przez Mroczną Puszczę Rosomak. Uda mu się, chłop ma 
      doświadczenie. Las jest dla niego jak rodzinny dom, powinien dojść. W 
      umówionym miejscu na brzegu Anduiny znajdzie w wiklinie czółno z zapasem 
      prowiantu - i w drogę. Do Minas Tirith daleko, płynąć mu przyjdzie tylko 
      po nocach, ale w tym przypadku pośpiech już nie jest wskazany... Tak więc, 
      jeśli nawet my nie dojdziemy, to i tak Jego Królewska Mość otrzyma jeszcze 
      jedną nową broń - i to jaką!" 

      Rozmyślania Grizzly'ego przerwał obserwator: 

      - Panie komendancie! Tam, z przodu, jakiś jeździec pędzi co sił! Kiedy 
      porucznik przyjrzał się jeźdźcowi na czele kolumny, najpierw po prostu nie 
      uwierzył własnym oczom, a potem jego usta rozciągnęły się w zupełnie 
      nieregulaminowym uśmiechu: oto najprawdziwszy ojciec - dowódca, osobiście 
      przyprowadził pomoc, nie powierzył tego nikomu... 

      - Czołem, panie kapitanie! 

      - Spocznijcie, poruczniku - krótko machnął ręką Gepard. Zarówno cała jego 
      szara peleryna - czy aby nie ta sama, w której maszerowali wtedy po Polach 
      Pelennoru? - jak i zajeżdżony wierzchowiec, wszystko było zachlapane 
      błotem z drogi. - Zajmujcie pozycje obronne, elfy będą tu za kwadrans. 

      - Ilu ich? 

      - Około dwustu. Wylądowały przedwczoraj na północy Brunatnych Pól, 
      przecięły Trakt i ruszyły nam na spotkanie. 

      - Jasne - mruknął Grizzly wyraźnie przypomniawszy sobie, jak dziesięć 
      minut temu pozwolił sobie na niewybaczalne rozluźnienie, otrzymawszy 
      depeszę od przeprawy: "No, chyba się przedarliśmy"... Ech, trzeba było w 
      jakąś kłodę odpukać - może we własny łeb, na przykład. 

      - Widzi pan przecież, kapitanie, ilu mam ludzi... Nie przetrzymamy do 
      nadejścia głównych sił. 

      - O czym pan mówi, poruczniku? Jakie "siły główne"? Ich tu nie ma i nie 
      będzie... 

      - A pan? - wykrztusił Grizzly. 

      - Ja, jak pan widzi, jestem tu - wzruszył ramionami kapitan, i przez ten 
      ruch przez moment przypominał zwykłego cywila. 

      - Więc to znaczy, że po prostu nas porzucili... 

      - Co też pan, poruczniku - "porzuci-ili" - ironicznie przeciągnął Gepard. 
      - Nie porzucili, a złożyli w ofierze w imię Wyższych Państwowych 
      Interesów. Tak samo jak i my, odnotujmy to, obeszliśmy się z obrońcami Dol 
      Guldur. "Składając małą ofiarę zyskujemy dużo", prawda? Krótko mówiąc, w 
      Minas Tirith uznano, że występować przeciwko elfom "miecz przeciwko 
      mieczowi" jest w obecnej chwili niepolitycznie i odwołano z Traktu całe 
      wojsko, starannie niszcząc całą tamtejszą infrastrukturę. "Co, co? Dol 
      Guldur? Jaki znów Dol Guldur. W życiu nic o tym nie wiedziałem..." - 
      powiedzą. 

      - A panu, jak rozumiem, bardzo się nie spodobała ta decyzja, panie 
      kapitanie... 

      - Ja, jak pan widzi, jestem tu - wyraźnie powtórzył szef grupy "Feanor". - 
      Bo przecież w naszej służbie nie przewiduje się takiego komfortu, jak 
      raport o dymisji... 

      - E-elfy-y-y!!! - rozległ się od przodu krzyk, przepełniony nawet nie 
      strachem, ale jakąś śmiertelną trwogą. 

      - Hej tam, bez paniki! - ryknął Gepard; wskoczył w siodło, uniósł się w 
      strzemionach, i, wznosząc ku deszczowemu niebu wąski elficki miecz (no 
      tak, to ten z Pól Pelennoru!), wydal rozkaz: - Formujcie romb, poruczniku! 
      Jazda na prawe skrzydło! 

      Może i dodał coś jeszcze, coś "historycznego" - może coś jak owo słynne, 
      wygłoszone w podobnych okolicznościach nad piaszczystymi barchanami 
      jednego z sąsiednich Światów: "Osły i uczeni - do środka!" Ale, jakkolwiek 
      tam było, słowa te nie trafiły już do szkolnych podręczników Sródziemia. 
      Do nadciągającego szeregu elfów było zbyt daleko, więc nic nie usłyszały, 
      a z tych, którzy zajmowali obronę obok Geparda, żaden nie dożył świtu 
      pierwszego sierpnia. 

      Tak stały sprawy. 




      65
      Las Lorien, Karas Galadon
      l sierpnia 3019 roku
      Z ebrali się w Sali Błękitnej galadońskiego pałacu o bladym świcie - po 
      naleganiach klofoeli Gwiazd. Ranek tego dnia był wybitnie jesienny - 
      szklisty i zimny, jak woda w leśnym źródle, tak więc dreszcze, jakie 
      wstrząsały milady Eornis, dla postronnego oka niewidoczne, mogły być 
      wywołane właśnie przez pogodę. W każdym razie, tak wolała je 
      interpretować. "Co to nagle wpadło do głowy tej Władczyni Gwiazd? Wielki 
      Eru, czyżby jej tancerki znalazły jednak ukryty przeze mnie palantir? No, 
      może nie znalazły, ponieważ to niemożliwe, a wyczuły, gdzie jest... Ja i 
      tak mam większy problem: jak w południe przedostać się do Zwierciadła, 
      nieustannie strzeżonego przez ludzi klofoela Mocy. Nie rozwiąże się sam, a 
      pomysłów nadal nie mam". 

      Już od tygodnia wszyscy wiedzieli, że należy szukać właśnie przedmiotu 
      materialnego - wersja o błotnym ogniu, podrzucona przez klofoelę Świata, 
      została uczciwie sprawdzona i naturalnie nie potwierdziła się. Zaczęły się 
      więc metodyczne poszukiwania. Kiedy mówi się, że tancerki klofoeli Gwiazd 
      "wywąchują źródła magii", to jest to dość dokładny opis: naprawdę pracują 
      na podobieństwo psów, idących górnym tropem. Przez wszystkie te dni 
      pogrążone w transie dziewczyny krążyły po Karas Galadon, przenikając 
      przestrzeń między wystawionymi przed siebie dłońmi - ni to poszukiwanie 
      przyczajonej w opadłych liściach słomki, ni to dziecinna zabawa w "ciepło 
      zimno". Na razie ciągle było "zimno". Magiczny przedmiot wyraźnie był 
      gdzieś w pobliżu, ale nie dawał się odnaleźć. Jak przewidziała Eornis: od 
      samego początku obawiała się nie tyle magii tancerek, co Strażników 
      klofoela Pokoju z ich banalną policyjną metodą. Zresztą, ich śledztwo 
      również utknęło w martwym punkcie. 

      Niebezpieczeństwo podkradło się do klofoeli Świata od zupełnie 
      niespodziewanej strony. Klofoel Mocy, którego Władczyni zostawiła "na 
      gospodarstwie" w czasie swojej ekspedycji karnej do Mrocznej Puszczy (a 
      mogła tak naprawdę polegać tylko właśnie na tym zupaku, który nigdy nie 
      bawił się we własne gry), przejawił "gorliwość ponad własny rozum". Jego 
      podwładni zastąpili ochronę Pałacu Galadon, i pewnego pięknego dnia 
      oszołomione klofoele i klofoelowie odkryli, że po prostu nie dopuszcza się 
      ich do Sali Błękitnej na posiedzenie Rady, a wszystkie usiłowania 
      osiągnięcia porozumienia z tymi bęcwałami rozbijały się o żeliwne: "Nie 
      było rozkazu!" Nieporozumienie - wiadomo - zostało wyjaśnione, jednakże 
      stało się jasne, że od tej chwili, aż do powrotu Władczyni, porządki w 
      pałacu ustanawiać będzie klofoel Mocy - według własnego widzimisię. A 
      ponieważ Władczyni wprost zakazała podczas swej nieobecności dostępu do 
      Zwierciadła klofoeli Gwiazd, co było dość rozumnym środkiem ostrożności, 
      to po prostu zamknął wejście do Księżycowej Wieży, gdzie przechowywany był 
      magiczny kryształ, przed wszystkimi klofoelami. "Może to mała przesada, 
      ale kaszy masłem się nie zepsuje..." Tak więc jeśli w ciągu kilku 
      dzielących ją od południa godzin nie znajdzie sposobu pokonania tej 
      przeszkody, to cały, szczegółowo opracowany plan na nic się nie zda, a 
      wtedy Eloara nic już nie uratuje... 

      - Jak tam wasze poszukiwania, wielce czcigodna klofoelo Gwiazd? - z 
      uprzejmą obojętnością doinformowywała się Eornis, póki zajmowali miejsca 
      dokoła stołu Rady. 

      - Nijak. Powód zebrania jest znaczenie poważniejszy... Zdziwiona Eornis 
      skierowała wzrok na Władczynię magicznych żywiołów Złotego Lasu: ta 
      wyglądała na chorą, a głos jej brzmiał dziwnie martwo. Tak, wygląda, że 
      sprawa jest najpoważniejsza z najpoważniejszych. 

      - Nie będę was trudziła szczegółowym opisem magicznych rytuałów, wielce 
      czcigodni klofoełe Rady i ty, o Jasny Władco, gdyż mamy zbyt mało czasu... 
      A, być może, nie mamy go wcale. Krótko mówiąc, i ja, i tancerki od mniej 
      więcej tygodnia odczuwamy dziwne pulsacje tego magicznego pola, które 
      generuje Zwierciadło. Najpierw były to lekkie drgania, potem 
      przekształciły się w prawdziwe drgawki, a wczoraj wieczorem spazmy te 
      ułożyły się w dość określony rytm - w najwyższym stopniu nieprzyjemny... 
      Proszę mi powiedzieć, czy wy nic takiego nie odczuwacie? 

      - Ja odczuwam! - niespodziewanie przerwała wiszącą nad stolem ciszę 
      klofoela Pamięci, i nie wiadomo co bardziej wstrząsnęło zebranymi - samo 
      oświadczenie klofoeli Gwiazd, czy ta niesłychana niesubordynacja: 
      formalnie niby wszyscy są tu równi, ale nigdy jeszcze "maluśkim" - 
      wszystkim tym pałacowym bibliotekarzom, mamkom-niańkom i mistrzom 
      ceremonii - nie przyszło do głowy wtrącić się do dyskusji Władców i 
      "Wielkiej Czwórki". - Dokładnie tak jak powiedziałaś, wielce czcigodna 
      klofoelo Gwiazd! Nie miałam tylko pojęcia, że to z powodu Zwierciadła. .. 

      "Skąd mogłaś wiedzieć, szara myszko - pomyślała rozdrażniona Eornis. - O 
      czym ty w ogóle masz pojęcie, poza swoimi zakurzonymi rękopisami z 
      Beleriandu i głupimi sagami... Ale ja też jestem głupia! Jak mogłam nie 
      połączyć tych drgań ze Zwierciadłem? Oto źródło moich dreszczy... Inna 
      sprawa, czy warto przyznawać się teraz do tego i lać w ten sposób wodę na 
      młyn tej gwiezdnej szmaty... Chyba warto, i nawet pójdę dalej". 

      - Sądzę, że wielce czcigodna klofoela Pamięci wykazała się niemałym 
      męstwem, otwarcie mówiąc o tym, co odczuwamy my wszyscy, ale obawiamy się 
      powiedzieć to głośno. Uczucie, jakie dominuje nad nami to silny lęk bez 
      powodu, czy nie tak, wielce czcigodni członkowie Rady? 

      - Może niektóre panienki i odczuwają "silny lęk bez powodu", ale ja 
      osobiście ni diabła tam się nie boję, klofoelo Świata! I nie potrzebujemy 
      tu, wiecie... 

      - Dziękuję, wielce czcigodny klofoelu Mocy, uwzględniliśmy wasze osobiste 
      zdanie. Pozostali członkowie Rady, jak rozumiem, podzielają to, co 
      powiedziała klofoela Świata. - Klofoela Gwiazd lekko skłoniła głowę w 
      stronę Eornis. - Ale nasz strach wcale nie jest "lękiem bez powodu". 
      Chodzi o to, że Zwierciadło... Jak by to wyjaśnić... Jest w pewnym sensie 
      żywe. A tworzony przez to kołyszący rytm - ten, który teraz odczuwacie - 
      dobrze jest znany w magicznych praktykach: to jest rytm skurczy 
      porodowych, ale na odwrót... Straszliwa rzecz. Zwierciadło przeczuwa swój 
      koniec, a wraz z nim śmierć całego naszego świata... Przeczuwa i usiłuje 
      tym krzykiem powiadomić nas, rozumiecie? A ciała niebieskie nad Lorien 
      jakby zupełnie zwariowały... 

      - Czy nie może to być jakoś związane z owym magicznym przedmiotem, którego 
      wciąż nie mogą odnaleźć wasze tancerki? - wychylił się do przodu klofoel 
      Pokoju. 

      - Może - pochmurnie skinęła głową klofoela Gwiazd; wyraźnie nie zamierzała 
      rozwijać tego tematu, i nawet nie wtrąciła czegoś jak: "Wasi Strażnicy, 
      nawiasem mówiąc, również nie mają lepszych wyników". 

      - Zaraz, jak mamy rozumieć: "Śmierć całego naszego świata"? - wtrącił się 
      Władca. 

      "Patrzajcie! Obudził się, w końcu, nasz król-ostoja..." 

      - Tak właśnie mamy rozumieć, o Jasny Władco: był i nie ma. I nas 
      wszystkich też. 

      - Więc zróbcie coś! Klofoelo Gwiazd! I ty też, klofoelu Pokoju! Ja... 
      Rozkazuję wam! Jako Władca... 

      Na twarzach członków "Wielkiej Czwórki" wyraźnie odbiło się: "I co my 
      byśmy robili bez twoich rozkazów, królu nasz..." Klofoela Gwiazd wymieniła 
      spojrzenia z klofoelami Świata i Pokoju, zerknęła na klofoela Mocy, i 
      powiedziała: 

      - Na początek, o Jasny Władco, muszę zobaczyć Zwierciadło na własne oczy - 
      i to teraz, bez zwłoki. 

      - No tak, to się rozumie! Proszę tam pójść, natychmiast... "No i koniec - 
      pomyślała zrozpaczona klofoela Świata, wpatrując się w grę odcieni zieleni 
      w szmaragdzie swego pierścienia. - Nie mam żadnych kontrargumentów na jej 
      propozycję. Znakomicie rozegrała swoje asy i cała Rada, wraz z tym 
      marazmatykiem, jest po jej stronie". 

      W tej samej chwili jednakże nad stołem pojawiła się postać w lśniącej 
      zbroi, przypominająca gabarytami i subtelnością rysów oblicza kamienne 
      idole strzegące dolnego biegu Anduiny. Póki Eornis zastanawiała się - czy 
      klofoel Mocy zdejmuje kiedykolwiek swój hełm i mithrilową kolczugę 
      (chociażby, gdy uprawia miłość), ten z żołnierską prostotą wypowiedział 
      się o panikarzach i cywilach. On, na przykład, nie odczuwa żadnych 
      złowieszczych rytmów. A i skąd klofoeli Gwiazd, jak i jej tancerkom, znany 
      jest ów "rytm porodowych skurczów"? Wszak są one u nas, jakoby 
      dziewicami... Krótko mówiąc, on ma prosty rozkaz Władczyni: nie dopuszczać 
      klofoeli Gwiazd do Zwierciadła, i próby złamania tego zakazu będą 
      rozpatrywane jako bunt - ze wszystkimi z tego wynikającymi 
      konsekwencjami... A co pan myślał, o Jasny Władco? 

      - Tak, tak - wymamrotał Władca Lorien. Nieunikniony gniew Władczyni 
      przeraził go bardziej, niż hipotetyczny koniec Świata. - Lepiej poczekajmy 
      na Jej powrót z wyprawy do Dol Guldur... 

      - Opamiętaj się, Jasny Władco! - Zaskoczona Eornis wpiła spojrzenie w 
      mówiącą te niebywałe słowa klofoelę Pamięci. Biedaczka chyba zatraciła 
      poczucie realności. - Nasz Świat zapada się w przepaść, i jeśli ktoś może 
      go uratować, to tylko klofoela Gwiazd, a ten hełmem połyskujący bałwan 
      uparł się przestrzegać instrukcji, otrzymanej w zamierzchłych czasach! 
      Dobra, pal go licho - czego można się spodziewać od istoty wyposażonej w 
      odlew z brązu zamiast mózgu, ale wy wszyscy... Wielki Eru, czy nawet 
      teraz, na krawędzi zguby, nie możecie się wznieść ponad swoje groszowe 
      intrygi? 

      I Eornis nagle zrozumiała, że ta książkowa myszka tylko wypowiedziała 
      głośno to, co myśli tuzin "malusieńkich" klofoeli, a, jak się okazało po 
      sekundzie, nie tylko oni. Dlatego, że na spotkanie klofoelowi Mocy, który 
      w szale poderwał się na równe nogi, odrzuciwszy fotel, już zmierzał 
      miękkim tygrysim krokiem klofoel Pokoju - ręka na rękojeści miecza, a na 
      ustach uśmieszek, który mógł zamrozić Odwieczny Ogień. 

      - Coś tu wspomniałeś wcześniej o buncie, wielce czcigodny klofoelu Mocy... 
      To ciekawy pomysł, nie uważa pan, o Jasny Władco? 

      - No, tego... to jest... - żałośnie bąknął Władca i od razu się przymknął. 
      "Malusieńcy" już odsunęli się pod ściany, i... 

      - Stać!!! - Klofoela Świata doznała olśnienia: wszystkie elementy 
      miotającej się po jej umyśle łamigłówki ustawiły się w odpowiednim 
      porządku. Jedynym możliwym. - Mówię do pana, klofoelu Mocy! 

      Zapewne nikogo innego nie posłuchałby, jednakże klofoela Świata we 
      wszystkich intrygach ostatnich lat niezmiennie stawała po stronie 
      Władczyni - stąd miała nań pewien wpływ. 

      - Jasna Władczyni rzeczywiście wspomniała - żartując, na pewno żartując - 
      że klofoela Gwiazd nie powinna mizdrzyć się przed Zwierciadłem. Ale 
      przecież nie zabraniała dostępu do kryształu wszystkim innym klofoelom. 
      Zgadzasz się ze mną, wielce czcigodny klofoelu Mocy? 

      - To, niby, tak... 

      - No, widzicie! Więc postanowione: wykonując wolę Rady, wejdę do 
      Księżycowej Wieży... Oczywiście, moich magicznych zdolności nie można 
      porównywać z talentami wielce czcigodnej klofoeli Gwiazd, ale wieści, w 
      jakim jest stanie Zwierciadło chyba mogę przynieść? 

      - A czy przynajmniej wyobrażasz sobie, wielce czcigodna klofoelo Świata - 
      pokiwała głową klofoela Gwiazd - jak niebezpieczne jest wpatrywanie się w 
      Zwierciadło przez osobę, która nie jest chroniona przez moje, jak się 
      wyraziłaś, magiczne talenta? 

      - A ja nie mam zamiaru wpatrywać się w Zwierciadło: aż tak daleko moje 
      poświęcenie nie sięga... - roześmiała się Eornis. - Jasna Władczyni, jeśli 
      mi wiadomo, ma zwyczaj wykorzystywania w tym celu gości Lorien z grona 
      ludzi: ci przecież i tak są śmiertelni - trochę wcześniej, trochę 
      później... Mamy akurat pod ręką jednego - ten latający troll. Nie został, 
      mam nadzieję, zlikwidowany, wielce czcigodny klofoelu Pokoju? 

      - Na razie nie. Trzeba by go tylko doprowadzić do stanu używalności: kiedy 
      biedak zapoznał się ze swymi zeznaniami rozpadł się na kawałki - najpierw 
      usiłował skończyć ze sobą, a potem wpadł w całkowitą apatię... 

      - To nam nie przeszkadza. Czyli jeszcze przed południem przekaże mi go pan 
      do dyspozycji, jesteśmy umówieni? 

      - Tak, umówieni. Tylko wie pani co, wielce czcigodna klofoelo Świata... 
      Jakieś mam niedobre przeczucia co do pani bezpieczeństwa: troll to troll - 
      istota dzika, nieprzewidywalna, jak coś nie pójdzie jak trzeba... Jednym 
      słowem, do Księżycowej Wieży wejdziemy we troje - pani, on i ja. Tak 
      będzie bezpieczniej. 

      - Jestem wzruszona pańską troską, wielce czcigodny klofoelu Pokoju. 

      - Nie trzeba mi dziękować, wielce czcigodna klofoelo Świata. 





      66
      K siężycowej Wieży strzegli wartownicy klofoela Mocy; minęli ich, gdy 
      słońce już zbliżało się do zenitu. Wąskie spiralne schody pokonywali 
      gęsiego. Klofoel Pokoju wchodził jako pierwszy, lekko i elastycznie 
      stąpając co dwa stopnie. Idącego za nim trolla, w rzeczywistości wcale się 
      nie obawiał i nawet nie skuł go kajdankami - ograniczył się tylko do 
      nałożenia Zaklęcia Pajęczyny. Zamykała pochód Eornis, jeszcze raz 
      sprawdzająca w umyśle szczegóły swego planu. Szansa na powodzenie 
      istniała, ale była nikczemnie mała, a co najgorsze - wszystko zależało nie 
      od jej zdolności, a od niewyobrażalnej liczby okoliczności... Cóż, w 
      każdym przypadku, ich wieloletnia rozgrywka z klofoelem Pokoju zbliża się 
      do finału, i z powrotem z wieży sądzone jest wyjść tylko jednemu z nich, a 
      komu - to już zależy od tego, jak się rozłożą atuty... 

      Najwyższe pomieszczenie Księżycowej Wieży było okrągłym pokojem o średnicy 
      mniej więcej dziesięciu jardów. Jedyną jego ozdobą było Zwierciadło: 
      kryształ osadzono w oprawie z mithrilu, posiadającej gięte, wysokie na 
      półtorej stopy nóżki, przez co cała konstrukcja przypominała niewielki 
      stolik. Sześć strzelistych okien ukazywało wspaniały widok na Karas 
      Galadon. "Zabawne - odnotowała Eornis - ten troll - nie wiadomo, czy nie 
      jest jedynym człowiekiem, który zobaczy prawdziwą panoramę elfickiej 
      stolicy, ale nikomu już o tym nie opowie; tych gości, których zamierzamy 
      wypuścić z powrotem, nie dopuszcza się bliżej niż do talanów wzdłuż 
      Nimrodel, a ci durnie odchodzą stąd z przekonaniem, że rzeczywiście żyjemy 
      na tych żerdkach..." 

      - Proszę podprowadzić go do Zwierciadła, klofoelu Pokoju, ale Pajęczyny 
      proszę nie zdejmować... 

      I dopiero gdy wypowiedziała te słowa, klofoela Świata spostrzegła, że ze 
      Zwierciadłem rzeczywiście dzieje się coś niedobrego. Kryształ był 
      smoliście czarny, a czerń tę w równych odcinkach czasu przenikało 
      purpurowe jarzenie. Wyraźnie czuło się, że Zwierciadło dosłownie 
      zachłystuje się bezdźwięcznym krzykiem strachu i bólu. "Może szkodzi mu 
      obecność palantira? - pomyślała nieco zbyt późno. - Teraz już nic nie da 
      się zmienić... Wytrzymaj - zwróciła się do Zwierciadła w myślach. Za kilka 
      minut wszystko się skończy". I, jakby w odpowiedzi, kryształ eksplodował 
      od wewnątrz niebywałej mocy ognistym wybuchem, który Eornis skojarzył się 
      z Odwiecznym Ogniem... Myśl ta przemknęła i zgasła - były inne rzeczy do 
      załatwienia: klofoel Pokoju, jak się wydawało, zauważył, czy też wyczuł, 
      że pokój nie jest aż tak pusty, jak się wydaje na pierwszy rzut oka. 
      Zresztą, według jej planu miał to wyczuć - przy tym sam, bez cienia 
      podpowiedzi z jej strony... Co za ironia, polegać na intuicji i wysokim 
      profesjonalizmie śmiertelnego wroga! 

      Klofoel Pokoju tymczasem maksymalnie starannie oglądał po- mieszczenie i, 
      jak należało oczekiwać, niczego podejrzanego nie zauważył. Nie było sensu 
      używać magii - Zwierciadło tworzy dokoła siebie magiczne pole takiej mocy, 
      że całkowicie zabija pola innych przedmiotów. Zupełnie pusty pokój i niski 
      "stolik" na cienkich nóżkach... "A czy ja zdołałbym tu ukryć jakiś 
      przedmiot, nawet malutki? Może bym i zdołał... A dlaczego niby nie! Zaraz, 
      zaraz... ťNiewielki przedmiotŤ. Jak to powiedział ten troll? ťMniej więcej 
      wielkości głowy dzieckaŤ! Ach, to po to chciałaś się dostać do 
      Zwierciadła..." 

      - Klofoelo Świata! Jesteś aresztowana za zdradę. Odejdź pod ścianę! 

      Stali naprzeciwko siebie, rozdzieleni Zwierciadłem. Klofoel Pokoju obnażył 
      miecz - nie zamierzał dawać tej gadzinie ani cienia szansy, i tak jest 
      śmiertelnie niebezpieczna, jak żmija. 

      - Odepnij od pasa sztylet... Dobrze... Teraz drugi, masz go w rękawie... 
      Odepchnij je nogą daleko od siebie! A teraz sobie porozmawiamy. Magiczny 
      przedmiot, którego bezskutecznie szukają tancerki tej gwiezdnej idiotki, 
      przymocowałaś od spodu do Zwierciadła, prawda? Żeby go dojrzeć należy 
      klęknąć przed Zwierciadłem - takie coś nikomu do głowy nie przyjdzie, a za 
      pomocą magii odnaleźć go po prostu się nie da. Tancerki przypominają teraz 
      psa, który ma odnaleźć wyperfumowaną chusteczkę w worku z mielonym 
      pieprzem... Wyrazy uznania. Wspaniale to wymyśliłaś! Nawiasem mówiąc - co 
      to jest? 

      - Palantir - odpowiedziała bezsilnie Eornis. 

      - Ho, ho! - Wyraźnie nie tego oczekiwał. - Czyj to prezent? Wroga? 

      - Nie. Aragorna. 

      - Co ty pleciesz? 

      - To prawda. Jego Królewska Mość Elessar Kamień Elfów jest człowiekiem 
      przewidującym, nigdy nie wkłada do jednego koszyka wszystkich jaj. 
      Myślisz, że tylko ty rozmawiałeś z nim w styczniu w cztery oczy? 
      Sprzątniesz mnie i stracisz pomocnika w swojej grze przeciwko Władczyni. 

      - Mylisz się, gołąbeczko: im mniej sojuszników, tym bardziej są cenni - 
      tak więc, nie masz szans. Czeka cię wiele interesujących rzeczy w 
      podziemiach Kurhanu: tamtejsi chłopcy są nadzwyczaj pomysłowi, a polecę 
      im, byś nie umarła zbyt szybko... 

      - Będziesz musiał pokazać dowody mojej zdrady, a to znaczy - oddać Radzie 
      palantir. Czy nie lepiej zachować go dla siebie, a mnie uczynić swoim 
      agentem w otoczeniu Władczyni? Mogę ci wiele dać, sam to wiesz... 

      - Dość tego gadania! Twarzą do ściany, szybko! Siadaj na podłodze! Na 
      podłodze, powiedziałem!!! Czym go przykleiłaś do "stolika"? Magią? 

      - Nie, po prostu klej ankarasu - podporządkowała się załamana, i patrząc w 
      ścianę, błagalnie powiedziała: - Wysłuchaj mnie... 

      - Milczeć! 

      Głos, wypowiadający "Milczeć!" był zduszony: najprawdopodobniej klofoel 
      Pokoju za jej plecami przykucnął już i zgięty obmacywał spód kryształu - 
      chyba czas! Prowadząc swój żałosny targ przegranego, w rzeczywistości 
      przez cały ten czas uporczywie przebijała się przez zwarte, bijące w 
      odpowiedzi niczym fale przyboju, magiczne pole Zwierciadła, do lepkich 
      szarych nici Zaklęcia Pajęczyny, którym klofoel Pokoju spętał trolla. 
      Każde zaklęcie posiada unikatowy wzór osobowości rzucającego, dlatego 
      usunąć je może tylko on sam - dla innych jest to śmiertelnie niebezpieczne 
      i z reguły nie przynosi zadawalających efektów. Na szczęście Pajęczynę 
      tworzy się jednym z prostszych zaklęć, osobowości w niej niemal nie ma - 
      czysta technika, tak więc można zaryzykować... "Teraz wszystko będzie 
      zależało od tego, jak zachowa się uwolniony troll. Oczywiście jest 
      załamany, ponieważ wyłożył wrogowi wszystko, co tylko wiedział. Ważne 
      jednak jest - do jakiego stopnia jest złamany. Jeśli całkowicie i stał się 
      meduzą, to koniec, ale jeśli potrafił zachować człowieczeństwo i 
      przynajmniej chęć policzenia się z tymi, którzy zmusili go do zdrady, 
      potrafię mu pomóc. Ja jemu, a on mnie..." 

      W tym momencie Eornis szarpnęła Pajęczynę, jak odrywa się najczęściej 
      przyschnięty do rany opatrunek - jednym ruchem, ponieważ inaczej się nie 
      da. Straszliwy, wywracający na nice ból przygasił jej świadomość; ach, to 
      tak jest! Zdejmowanie cudzych zaklęć, nawet jeśli to taki drobiazg jak 
      Pajęczyna, a zdejmuje ją nie byle kto, a elficka klofoela... Wynurzyła się 
      z omdlenia po kilku sekundach, kiedy już było po wszystkim. Klofoel Pokoju 
      leżał na podłodze obok Zwierciadła z nienaturalnie wykręconą głową, jakby 
      chciał popatrzeć na coś za swoimi plecami, a troll już wskoczył na 
      parapet, wyraźnie zamierzając odejść - a zamiar ten nie napotkał 
      najmniejszych sprzeciwów ze strony Eornis. 

      "Wielce czcigodny klofoel Pokoju uwolnił trolla z zaklęcia i nieostrożnie 
      się odwrócił - uśmiechnęła się w duchu - a ja po prostu niczego nie 
      zdążyłam zrobić... Wszystko stało się tak nieoczekiwanie, wielce czcigodni 
      członkowie Rady! Jestem niezmiernie wdzięczna zmarłemu: gdyby nie zgłosił 
      się sam, by towarzyszyć mi w wieży, na jego miejscu zapewne znalazłabym 
      się ja..." 

      Zadziwiający obraz stolicy elfów Kumai zdążył ogarnąć spojrzeniem tylko w 
      ostatniej chwili, czyniąc wieńczący swe życie krok - tak więc wszystkie te 
      wieżyczki i wiszące mostki natychmiast runęły mu na spotkanie, niczym 
      waląca się teatralna dekoracja, a w twarz uderzyły sześciokątne płyty 
      dziedzińca. Ostatnią myślą było: "Ścierwa, pozbierają mnie z kawałków..." 

      Może i poskładałyby, dlaczego nie? W końcu kto wie, gdzie się kończy 
      potęga elfów? Ale nie mieli już na to czasu... Nie tylko na to, nie mieli 
      go również już na nic innego. Przecież słońce dopełzło do zenitu, i 
      Eornis, wyjąwszy palantir z ochronnego worka ze srebrną osnową, zbliżyła 
      go do zupełnie oszalałego Zwierciadła, gotowego, jak się wydawało, uciec 
      na swoich giętych mithrilowych nóżkach. Odczekawszy umówiony czas, 
      klofoela Świata nałożyła na siebie dwie pomarańczowe iskierki we wnętrzu 
      magicznego kryształu i w ten sposób przełączyła palantir na tryb 
      "odbiór"... 




      67
      Amor, wieża Amon Sul - Mordor,
      zachodni brzeg krateru wulkanu Orodruina
      l sierpnia 3019 roku Trzeciej Ery, za kwadrans południe
      T rzymaj! - zachrypłym głosem rozkazał Gandalf, jakby sam utrzymywał 
      niepomierny ciężar, a tak właściwie było. To, że ciężar był niematerialny, 
      nie miało żadnego znaczenia. Magowie Białej Rady - cała czwórka - tracili 
      siły, a zwiastujący omdlenie pot spływał po ich nawoskowanych twarzach. 
      Powinni do tej roboty ustawić się w pentagramie, ale w tym momencie mogli 
      ustawić co najwyżej kwadrat... Ach, Sarumanie, Sarumanie! 

      Całą podłogę sali zajmowała ogromna mapa Sródziemia, narysowana po prostu 
      na kamiennych płytach - nieco schematycznie, ale z dokładnym zachowaniem 
      proporcji i orientacji względem stron świata. W centralnej części mapy, 
      odpowiadającej Amorowi, leżał w tej chwili palantir, który miotał na boki 
      bezładne, różnokolorowe błyski - żółte, błękitne, zielonkawe. Wysiłek 
      magów Białej Rady zaczynał przynosić wyniki: błyski powoli przekształciły 
      się w spokojne świecenie, które następnie rozpadło się na różnokolorowe 
      promienie, cienkie jak druty do ręcznych robótek. W tym momencie Gandalf 
      wypowiedział krótkie "mocujące" zaklęcie, które zabrzmiało jak: 
      "Puszczaj!", magowie chórem powtórzyli je, po czym pozwolili sobie na 
      rozluźnienie, jakby postawili w końcu na podłodze przenoszony na rękach 
      kredens, wypakowany kryształami. W porządku - pierwsza część roboty 
      wykonana. 

      Kolorowe sznury, niczym wachlarz rozbiegły się po podłodze od centralnego 
      palantira, uciekając gdzieś poza mury sali, łączyły obecnie kryształ z 
      sześcioma innymi, rozsianymi po Sródziemiu. Punktu na mapie, gdzie 
      znajduje się inny palantir nie da się określić - tylko kierunek, jednakże 
      i to nie jest mało. Przede wszystkim Gandalf zbadał złocistożółty promień 
      prowadzący dokładnie na Zachód, w nieogarnione spojrzeniem przestrzenie 
      oceanu. Żółte światło oznacza, że tamten znajduje się w zwykłym roboczym 
      trybie - musi to więc być palantir zachodnich elfów Kirdana Szkutnika. Mag 
      sprawdził, czy promień przechodzi dokładnie przez ten punkt lindońskiego 
      wybrzeża, gdzie powinna znajdować się wieża Emyn Beraid, i skinął głową 
      zadowolony: ich mapa jest zorientowana praktycznie idealnie, można 
      pracować dalej. 

      Dwa mętne zielonkawe promienie, z których jeden prowadził na Północ, a 
      drugi - na południowy wschód, do ujścia Wielkiej Rzeki, nie interesowały 
      go: to na pewno zaginione w morskich odmętach palantiry z zatopionego 
      okrętu księcia Arvedui i uniesiony prądem Anduiny palantir Osgiliath. A 
      oto mamy powód całego tego zamieszania: dwa promienie mają kolor lazuru, a 
      to znaczy, że palantiry są uruchomione, ale mają na sobie ochronne 
      futerały ze srebra. Rozchodząc się pod bardzo małym karem, prowadzą na 
      południowy wschód. Do Mordoru. Żeby to nagła... Tak jest. 

      - Skąd w Mordorze mają drugi kryształ, Gandalfle? 

      - Popatrzcie na mapę: żadnej linii prowadzącej do Emyn Arnen nie ma. 
      Należy więc sądzić, że Jego Wysokość Książę Ithilien, ciągnąc dalej swoje 
      przedwojenne wschodnie rozgrywki, oddał palantir Denethora temu 
      mordorskiemu nasieniu... Sukinsyn... Ach, szkoda, że go Aragorn wtedy nie 
      udusił, wtedy, w szpitalu polowym... 

      - No, przestań... A może Aragorn z Faramirem zawarli jakiś sojusz 
      przeciwko elfom, wykorzystując resztki rozgromionych orokuenów? Wtedy 
      minastiritski palantir mógł przekazać orokuenom sam Elessar Kamień 
      Elfów... W końcu, przeciwko elfom w tej chwili grają wszyscy - włącznie z 
      nami - ale każdy z osobna. 

      "Mimo wszystko - myślał Gandalf - nie można uchwycić ogólnego sensu tego 
      obrazu. ťPrzepowiednia WakalabatyŤ jest wieloznaczna, ale jeden ze 
      sposobów jej interpretacji jest taki: ťMagia odejdzie ze Sródziemia wraz z 
      palantiramiŤ, i ma się to stać dziś w południe, albo nie odejdzie wcale... 
      O co tu chodzi?" Wpatrzył się ponownie w ciemnoniebieskie "mordorskie" 
      promienie: jeden przechodził przez wschodni brzeg jeziora Nurn, drugi - 
      nieco na zachód od Barad-Dur, mniej więcej przez Gorgorath i Orodruinę... 
      Orodruinę?! Ach, więc to sobie zamyślili... 

      "A może... Nie, nie ma tu, do licha, miejsca na zbiegi okoliczności! 
      Wygląda, że te mordorskie barany postanowiły zrzucić swój palantir w 
      Odwieczny Ogień i zniszczyć go w ten sposób. No i na zdrowie - co przez to 
      osiągną? Oczywiście, to nieco pozakrzywia magiczne pola innych palantirów, 
      samego Zwierciadła też, ale nie aż tak - uff! - żeby ťmagia odeszła ze 
      SródziemiaŤ! Nawet, jeśli przy tym padnie jakiś inny palantir, który 
      będzie w tym samym momencie nastrojony ťna odbiórŤ". 

      - Gandalfle! Popatrz! Coś się dzieje dziwnego ze "wschodnim" promieniem! 

      Przywódca Białej Rady sam zauważył, że z tym promieniem, który przechodził 
      przez wschodnią część Mordoru, działy się dziwne rzeczy: zaczął rytmicznie 
      tracić barwę i jaskrawość - wyglądało to, jakby po nieboskłonie od czasu 
      do czasu przemykała ołowiana burzowa chmura. 

      - Ależ to niemożliwe! - ponownie odezwał się mag w niebieskiej pelerynie. 
      - W Sródziemiu jest tylko jedna rzecz, która może wpłynąć na pole 
      palanrira - Zwierciadło. Ale Zwierciadło jest u elfów, w Lorien, a 
      palantir w Mordorze... 

      I w tym momencie straszliwy domysł przeszył umysł Gandalfa. - Ten palantir 
      nie jest w Mordorze - wychrypiał, wskazując mapę Sródziemia. - Skierowany 
      nań promień przechodzi przez wschodni Mordor, to prawda. Ale ta linia - 
      patrzcie na mapę! - przechodzi dokładnie przez Lorien: tam się właśnie 
      znajduje - obok Zwierciadła! 

      - Poczekaj, może to tylko zbieg okoliczności: lorieńskie elfy nigdy nie 
      miały swojego palantira, a Kirdanowy jest na swoim miejscu... 

      - Wcześniej nie miały, a teraz, jak widzicie, mają! Nie wiem, kto zrobił 
      taki prezent Władczyni Galadrieli - Aragorn, Faramir czy orokueni - ale 
      ona z jakiegoś powodu ułożyła obok siebie oba kryształy. W południe 
      orokueni, a może i nie oni, skąd mam wiedzieć, zrzucą swój palantir w 
      gardziel Orodruiny, Odwieczny Ogień przeskoczy z orodruińskiego palantira 
      na lorieński, a z niego na Zwierciadło, i wtedy nastąpi koniec 
      wszystkiego! A gdy sczeźnie Zwierciadło, w skrzepy Odwiecznego Ognia 
      zmienią również pozostałe Kamienie Jasnowidzenia - i nasz w tej liczbie. - 
      Słysząc te słowa, magowie odruchowo odsunęli się na boki, jak gdyby 
      śmiercionośny ogień już osmalił ich twarze. - Oto i jest "Przepowiednia 
      Wakalabaty". Szybciej, stańcie w trójkącie! Pomagajcie mi, może jeszcze 
      zdążymy... 

      Gandalf opadł na podłogę i przez kilka sekund po prostu siedział 
      nieruchomo, zamknąwszy oczy. Korek manierki z elfickim winem przyszło 
      wyciągać zębami, palce skostniały jak odmrożone... i tak już będzie 
      zawsze. Wypił kilka łyków, zaciskając manierkę między zgrabiałymi dłońmi, 
      i, nie patrząc, podał ją Radagastowi. "Zdążyliśmy. .. Jednak 
      zdążyliśmy..." Świetlny sznur, odchodzący od ich palantira do 
      orodruińskiego, miał teraz barwę nie błękitną, a purpurowo-floletową. Gdy 
      tylko te zuchy wyjmą swój kryształ z ochronnej srebrnej plecionki, dokoła 
      niego owinie się, jak błękitną iskrzącą nicią, zaklęcie Gandalfa. Och, nie 
      chciałby być tym, który weźmie tę kulę w ręce... Cóż, można teraz odsapnąć 
      i spokojnie wszystko przemyśleć. Jak przechwycić ten palantir? Przecież na 
      pewno będzie sobie leżał wśród orodruińskich głazów na zboczu. 




      Haladdin oderwał się od kontemplowania lśniącego złotem purpurowego stopu, 
      który wrzał niemal u jego stóp w trzewiach wulkanicznego tygla i, mrużąc i 
      osłaniając dłonią oczy, oceniał położenie już znajdującego się poza kreską 
      południa słońca. Lorien leży wyraźnie bardziej na zachód niż Mordor, tak 
      więc ichniejsze - "orodruińskie" - południe winno wyprzedzać południe 
      lorieńskie o jakieś piętnaście minut... Tak, chyba już można wyjąć 
      palantir z worka i czekać, kiedy w nim pojawi się Zwierciadło - jeśli 
      rzecz jasna Kumai wykonał swe zadanie... "Nie wolno ci tak myśleć, 
      słyszysz?! - osadził sam siebie. - Zrobił to, co trzeba, i dobrze to 
      wiesz... Ale ty za kilka minut będziesz musiał zabić tę kobietę... Może 
      nie kobietę, a elfijkę, ale co to za różnica... Zresztą, co tam się 
      dręczyć. Wszystko już było wałkowane w głowie tysiące razy. Można, pewnie 
      że tak, podrzucić ťwykonanie wyrokuŤ Cerlegowi - kima sobie spokojnie za 
      kamieniami, ten ma nerwy! - ale to by było już zupełnie..." 

      Droga do Orodruiny okazała się stosunkowo prosta. Do przełęczy Hotont 
      prowadził ich Rankorn - ranger i tak chciał wyszukać miejsce na postój w 
      górnym biegu Wydrzego Potoku, a tam przejął ich Marun. Dla Maruna 
      "spotkanie podgrupy Haladdina" było niemal krótkoterminowym urlopem z 
      frontu: w domu, w Mordorze, trwała wojna, a tu, za Górami Cienia, panowały 
      cisza i spokój. Faramir do tego czasu przedsięwziął wszelkie możliwe kroki 
      w celu osiągnięcia pokoju z trollami z Gór Cienia, i w ubiegłym tygodniu 
      jego dyplomatyczne wysiłki zostały uwieńczone pełnym sukcesem: do Emyn 
      Arnen przybyła delegacja trzech trollijskich nestorów. Niektórym - nie 
      będziemy wskazywali palcem - to zbliżenie bardzo się nie spodobało, tak 
      więc na podjeździe do Osady na starszyznę czekała specjalnie przygotowana 
      grupa dywersyjna. Jednakże służby barona Gragera pokazały swą prawdziwą 
      wartość: nie tylko zamach został udaremniony, ale udowodniono, że nici tej 
      prowokacji ciągną się w stronę "drugiego brzegu Anduiny". Pozostali przy 
      życiu dywersanci zostali wypuszczeni na wolność z poleceniem przekazania 
      Jego Królewskiej Mości, że powinien podszlifować i urozmaicić swoje 
      chwyty... W każdym razie nestorów okazane im dowody przekonały całkowicie: 
      przełamali się z księciem Ithilien tradycyjnym plackiem i odjechali, 
      pozostawiwszy swoich starszych synów na służbie w książęcej ochronie 
      osobistej - sojusz zawarty. Nawiasem mówiąc, ithilieńscy chłopi, do tego 
      czasu od dawna już handlowali z trollami na całego i handel wymienny 
      kwitł, nie czekając na żadne Wysokie Ustalenia. 

      Kontrolujące Kirith Ungol elfy patrzyły na to i wściekały się, ale niczego 
      nie mogły zrobić - za krótkie łapki. 

      - A co tam u Iwara, Marunie? Jak mistrz Haddami? Ciągle bawi was swoimi 
      sztuczkami? 

      - Zginął Haddami - spokojnie odpowiedział troll. - Niech mu ziemia... 
      Dobry był chłop. Nawet bym nie powiedział, że Umbarczyk... 

      W tym momencie przyjrzał się twarzy Haladdina i, skonfundowany, mruknął: 

      - Proszę o wybaczenie, sir! Jakoś nie pomyślawszy, ja... A gdzie ten wasz 
      Gondorczyk? 

      - Też zginął. 

      - No tak... 

      W oddziale Iwara gościli dosłownie kilka godzin. Porucznik chciał dać im 
      eskortę do Orodruiny - "Na równinach teraz niespokojnie, wastackie 
      rozjazdy włóczą się tam i z powrotem" - ale kapral tylko się uśmiechał: 
      "Słyszysz, Matunie? Oni chcą mnie przeprowadzić przez pustynię!" Miał 
      rację: pomagać orokuenowi na pustyni, to jakby uczyć rybę pływać, a mały 
      oddział w ich sytuacji był lepszy niż duży. Tak więc doszli we dwóch. Jak 
      zaczęliśmy - tak i skończymy... 

      A właśnie... Czas... Haladdin rozwiązał węzeł na worku, rozsunął sztywną 
      tkaninę z wplecionymi w nią srebrnymi nićmi i wziął w ręce ciężką 
      kryształową kulę, wyszukując w jej blado opalizującym wnętrzu służące do 
      strojenia pomarańczowe iskierki. 




      Tu, pod sklepieniem Amon Sul, niezmiernie odległy orodruiński palantir 
      odbija się w postaci ogromnej, pięciosześciostopowej bańki mydlanej. Widać 
      było, jak nieznany posiadacz obraca kryształ w ręce - na powierzchni kuli 
      co i rusz powstawały jasno amarantowe odbicia ogromnych dłoni, tak 
      wyraźne, że można było odróżnić rysunek linii papilarnych. 

      - Co się dzieje? Gandalfie, wyjaśnij! - nie wytrzymał w końcu mag w 
      błękitnym płaszczu. 

      - Nic. O to właśnie chodzi - nic się nie dzieje. - Słowa Gandalfa 
      zabrzmiały spokojnie i całkowicie martwo. - Moje zaklęcie nie zadziałało. 
      Dlaczego, nie wiem. 

      - Chcesz powiedzieć, że to kres wszystkiego? 

      - Wygląda, że tak. 

      Nastała cisza; wydawało się, że wszyscy wsłuchują się, jak opadają 
      ostatnie drobiny piasku w klepsydrze odmierzającej czas ich życia. 

      - No i jak? Doigraliście się? - ciszę przerwał ironiczny głos, który nie 
      stracił, nawiasem mówiąc, przez te lata swojej czarującej intonacji. - 
      "Historia mnie usprawiedliwi..." 

      - Saruman?! 

      Były przywódca Białej Rady, nie czekając na zaproszenie i pozwolenie, 
      przemierzał już salę twardym zamaszystym krokiem, i wszyscy jakoś 
      jednocześnie poczuli, że określenie "były" jest tu zupełnie nie na 
      miejscu. 

      - "Przepowiednia Wakalabaty", co, Radagaście? - zwrócił się do leśnego 
      maga, uważnie wpatrując się w świetlne sznury, biegnące od palantira. 
      Pozostałych członków Rady zignorował. - Aha... Ten promień, jak rozumiem, 
      prowadzi do Orodruiny? 

      - Oni chcą zniszczyć Zwierciadło... - wtrącił się Gandalf, który odzyskał 
      nieco kontenans. 

      - Zamknij się - nie odwracając głowy, rzucił Saruman, i wskazał 
      podbródkiem ponownie matowiejący "lorieński" promień. - Oto twoje 
      Zwierciadło, naciesz oko, Demiurgu zasrany! 

      - Czy możemy ci w czymś pomóc, Sarumanie? - ugodowym tonem zapytał 
      Radagast. - Cała nasza magia... 

      - Tak, możecie: znikajcie stąd i to jak najszybciej. A "całą swoją magię" 
      wsadźcie sobie w tyłki: jeszcze nie rozumiecie, że człowiek na Orodruinie 
      jest absolutnie odporny na magiczne oddziaływanie? Spróbuję racjonalnych 
      argumentów, może zrozumie... No, czego tu stoicie?! - krzyknął na 
      stłoczonych przy drzwiach członków Rady. - Powiedziałem: wynocha stąd, 
      wszyscy. Zaraz tak tu huknie, że pogubicie gacie! 

      I, nie zwracając więcej uwagi na pospiesznie wymykających się z sali 
      magów, pokręcił w dłoni palantir, strojąc go na wielostronną łączność, a 
      potem cicho zawołał: 

      - Haladdinie! Doktorze Haladdin, słyszy mnie pan? Proszę się odezwać. 





      68
      M inęło kilka długich chwil, póki z głębin palantira nie rozległ się pełen 
      zdziwienia głos: 

      - Słyszę! Kto mnie woła? 

      - Mógłbym powiedzieć, że Nazgul, i nigdy by pan nie poznał się na 
      oszustwie, ale nie będę tego robił. Jestem Saruman, przywódca Białej Rady. 


      - Były przywódca... - Nie, obecny. - Saruman odwrócił się, rzucił okiem na 
      upuszczoną przez umykającego w pośpiechu Gandalfa szatę: no i dobrze, 
      jeszcze by się potknął na schodach. - Od trzech minut... 

      Przez kilka sekund palantir milczał. 

      - Skąd pan zna moje imię, Sarumanie? 

      - W Sródziemiu nie ma aż tak wielu ludzi absolutnie niepodatnych na magię. 
      Właśnie takiego Nazgule powinni wybrać do wykonania "Przepowiedni 
      Wakalabaty". 

      - Przepraszam, ale nie rozumiem. 

      - Jest pewna mętna stara przepowiednia, mówiąca, że pewnego pięknego dnia 
      "magia odejdzie ze Sródziemia wraz z palantirami". Data tego wydarzenia 
      zaszyfrowana jest w bardzo skomplikowany sposób - oczekiwano tego dnia, 
      kombinując przytoczone w proroctwie cyfry, nie raz i nie dwa, ale ciągle 
      nic się nie wydarzało. Dziś jest po prostu kolejny z takich dni, i 
      Nazgule, jak rozumiem, postanowili wykorzystać "Wakabalatę", by zniszczyć 
      palantiry i Zwierciadło. "Świat jest Tekstem"... Teraz pan wrzuci swój 
      palantir do Orodruiny, lorieński palantir spali Odwiecznym Ogniem 
      Zwierciadło i magiczny świat Ardy zniknie na zawsze. 

      - Dlaczego zginie? - zapytał kryształ po chwili ciszy. 

      - A... rozumiem. Zapewne kontaktował się z panem Sharha-Rana? 

      - Dlaczego pan tak sądzi? - W głosie Haladdina słychać było konsternację. 

      - Dlatego, że to jego teoria budowy Ardy: dwa światy - "fizyczny" i 
      "magiczny", łączone za pośrednictwem Zwierciadła. Elfy, trafiwszy z 
      tamtego świata do tego, nieuchronnie podważą swą magią podstawy jego 
      istnienia. Dlatego należy zniszczyć Zwierciadło i odizolować od siebie te 
      światy - dla ich obopólnej korzyści... Co, trafiłem blisko Tekstu? 

      - Chce pan powiedzieć, że to kłamstwo? - chłodnym tonem zapytał Haladdin. 

      - W żadnym wypadku! To jest jedna z teorii struktury Świata - i nic 
      więcej. Sharha-Rana, do którego żywię ogromny szacunek, trzymał się jej i 
      miał do tego prawo, ale co innego działać zgodnie z nią... 

      - A co mówią pozostałe teorie? Proszę opowiadać, czcigodny Sarumanie, mamy 
      jeszcze trochę czasu. Kiedy nadejdzie pora wrzucenia palantira do 
      Orodruiny uprzedzę pana, nie ma obawy. 

      - Jest pan bardzo uprzejmy, Haladdinie, dziękuję, Tak więc, ogólnie 
      przyjęty punkt widzenia głosi, że "fizyczny" i "magiczny" świat 
      rzeczywiście są rozdzielne. Prawdą też jest, że Zwierciadło i palantiry są 
      tworami magicznego Świata, jednakże trafiły tu, do świata fizycznego, 
      wcale nie przypadkowo. Te kryształy tworzą osnowę, istotę, sedno istnienia 
      tamtego Świata - jak ta bajkowa igła... ta, co to jest w jajku, które jest 
      w kaczce, która jest w zającu, który siedzi w skrzyni. Niszcząc 
      Zwierciadło i palantiry po prostu zniszczy pan cały magiczny Świat. Ironia 
      losu zawiera się w tym, że umieszczono je właśnie u nas, by były 
      bezpieczniejsze - dokładnie jak tę bajkową skrzynię... O, pan, rozumiem, 
      może powiedzieć: "To są problemy tamtego, magicznego Świata, mnie to nie 
      dotyczy". Tak więc, muszę pana zmartwić: wszak Światy te są symetryczne... 


      - Więc chce pan powiedzieć... - wolno powiedział Haladdin - zew tamtym, 
      magicznym Świecie jest ukryte "dla większego bezpieczeństwa" coś, 
      gwarantującego istnienie naszego Świata - nasza "igła, która jest w jajku 
      - i tak dalej"? 

      - Właśnie tak. Niszcząc ten obcy Świat, podpisze pan wyrok śmierci na 
      swój. Wie pan, zdarza się tak, że rodzą się bliźniaki częściowo zrośnięte 
      ciałami. Wiadomo, że jeśli jeden zabije drugiego, to za jakiś czas sam 
      umrze z powodu zakażenia krwi. Kiedy zrzuci pan palantir w trzewia 
      Orodruiny, to tamten świat zginie natychmiast, a tutejszy zacznie umierać, 
      wolno i w męczarniach. Ile będzie trwała ta agonia - minutę, rok czy kilka 
      wieków - nikt nie wie. Chce pan to sprawdzić? 

      - Tak będzie, jeśli to pan ma rację, a nie Sharha-Rana... 

      - Oczywiście. A pan - powtarzam - chce doświadczalnie sprawdzić: która z 
      teorii jest słuszna. Ostre doświadczenie, jak przyjęto określać w kręgu 
      pańskich znajomych. 

      Palantir milczał. Haladdin chyba nie wiedział co odpowiedzieć. 

      - Proszę posłuchać mnie, Haladdinie... - Teraz w głosie Sarumana 
      rozbrzmiewało nawet jakby zainteresowanie. - Czyżby naprawdę rozpętał pan 
      to wszystko po to, by załatwić elfy? Czy nie za wiele dla nich honoru? 

      - Wie pan, uważam, że lepiej w takich sprawach przesadzić. 

      - Więc pan naprawdę wierzy, że elfy jak nie dziś to jutro zagarną dla 
      siebie całe Sródziemie?! Przecież to majaki, gołąbeczku! Bez względu na 
      zdolności elfów - a i one są przesadzone w ludzkich opowieściach, 
      zapewniam pana - to jest ich piętnaście, no, może dwadzieścia tysięcy na 
      całe Sródziemie. Proszę pomyśleć: kilkanaście tysięcy - i więcej ich nie 
      będzie, a ludzi - miliony, i miliony, i liczba ta stale rośnie. Proszę mi 
      uwierzyć: ludzie są już wystarczająco silni, by nie bać się elfów! Macie 
      po prostu jakiś kompleks niższości! 

      - Sharha-Rana - kontynuował Saruman po chwili przerwy - ma rację co do 
      tego, że przypadek naszej Ardy jest unikatowy: tylko w niej istnieje 
      bezpośredni kontakt między fizycznym i magicznym światem, i ich mieszkańcy 
      - elfy oraz ludzie - mogą się ze sobą kontaktować. Proszę pomyśleć, jakie 
      to otwiera możliwości! Minie trochę czasu, a zaczniecie z elfami żyć w 
      zgodzie i pokoju, wzbogacając się wzajemnie osiągnięciami swych kultur... 

      - Będziemy żyć, jak to przewidziano w Błogosławionym Królestwie? - 
      uśmiechnął się Haladdin. 

      - To zależy od was samych. Czyżby był pan tak pozbawiony podstawowego 
      szacunku dla siebie samego, że stawia się w pozycji gliny w rękach jakichś 
      nietutejszych mocy? Wstyd tego słuchać, słowo daję. 

      - Mówi pan, że nastanie taki czas, kiedy elfy przestaną patrzećna ludzi 
      jak na mierzwę pod swoimi stopami? Powinien pan mieć przydomek 
      Słodkousty... 

      - Kiedyś, doktorze, ludzie spotykając się, zjadali każdego, kto nie był z 
      ich jaskini. Ale teraz, chyba się pan z tym zgodzi, nauczyliście się 
      innych zachowań. Dokładnie tak samo będzie z elfami, tylko na to trzeba 
      czasu! Zbyt się różnicie, dlatego tak jesteście sobie potrzebni, proszę mi 
      wierzyć... 




      Palantir zamilkł; Haladdin siedział zgarbiony, jakby ktoś wyjął z niego 
      jakiś trzpień. 

      - Kto to był, konsyliarzu? - Stojący o dziesięć kroków od niego, nieco w 
      dół po zboczu, Cerleg wpatrywał się w kryształ z zabobonnym lękiem. 

      - Saruman. Władca Isengardu, przywódca Białej Rady Magów, i tak dalej, i 
      tak dalej... Namawia, żeby nie wrzucać palantira w Odwieczny Ogień, bo 
      wtedy cały świat zginie. 

      - Łże pewnie? 

      - Sądzę, że tak - odpowiedział Haladdin po chwili namysłu. W 
      rzeczywistości brakowało mu tej pewności - raczej odwrotnie. Saruman mógł 
      przecież powiedzieć coś takiego: "Nazgule przegrali, i dlatego odchodząc z 
      tego świata, postanowili zniszczyć go twoimi rękami" i uargumentować to 
      niezbicie. A skąd konsyliarz miał wiedzieć, czy Nazgule to "nasi", miał na 
      to tylko słowo Sharha-Rany... Skoro więc tego Saruman nie zrobił, to ta 
      okoliczność wywołała w duszy Haladdina ufność we wszystko, co powiedział 
      mag. "Chce pan doświadczalnie sprawdzić, która z teorii jest słuszna?" 
      Tak, właśnie na to wygląda... 

      Osiągnął, co chciał, z niespodziewanym strachem uświadomił sobie Haladdin: 
      "Zwątpiłem i tym samym bezpowrotnie straciłem prawo do działania... Zbyt 
      głęboko we mnie siedzi przekonanie, że zwątpienie interpretuje się na 
      korzyść oskarżonego. To, co zaplanowałem, wiedząc o możliwych 
      konsekwencjach, a już teraz o nich wiem - dzięki ci, Sarumanie! - może 
      wykonać albo Jedyny, albo maniak, a ja nie jestem ani jednym, ani drugim. 
      Nie potrafię również rozłożyć rąk: ťRozkaz to rozkaz!Ť To nie moja 
      specjalność..." "A poza tym, wcale nie chce ci się własnoręcznie palić tej 
      elfickiej piękności, prawda?" "Tak, nie chcę, delikatnie rzecz ujmując. 
      Czy to mi się liczy na plus czy na minus?" 

      "Wybaczcie mi, bracia... Wybacz, Sharha-Rana i ty, baronie - Haladdin w 
      myślach przyklęknął. - Ale to, czego dokonaliście pójdzie na marne. Wiem, 
      że zdradzam was i pamięć o was, ale ten wybór, jakiego ode mnie zażądano, 
      przerósł mnie... Zresztą, przerósłby każdego z ludzi. Poradziłby sobie z 
      nim tylko Jedyny. Nie zostaje mi nic innego, jak na śmierć zablokować swój 
      palantir i spalić go w Orodruinie - i niech dalej rzecz się dzieje bez 
      mojego udziału. Nie nadaję się do kierowania losami Świata - jestem z 
      innej gliny... A jeśli zechcecie to sprecyzować: ťNie z gliny, a z gównaŤ 
      - cóż, przyjmę to jak należne". 

      I, jakby chcąc podtrzymać tę jego decyzję, palantir niespodziewanie 
      rozjaśnił się od środka i pojawiło się jego oczom wnętrze jakiejś wieży ze 
      strzelistymi oknami, coś, co przypominało Stolik na niskich, giętych 
      nogach i śmiertelnie blade - i dlatego jeszcze piękniejsze - oblicze 
      Eornis. 





      69
      C zasem nie można się nadziwić - jakie drobiazgi potrafią zakłócić bieg 
      historii i skierować ją w inny nurt. W danym przypadku o wszystkim 
      zdecydowały chwilowe zakłócenia w układzie krwionośnym lewego mięśnia 
      łydki Haladdina, czego powodem była niewygodna pozycja, w jakiej przebywał 
      przez ostatnich kilka minut. Konsyliarz poczuł skurcz, a kiedy niezgrabnie 
      poderwał się i pochylił, by rozmasować płonącą bólem łydkę, gładka kula 
      palanrira wymknęła mu się z rąk i wolno potoczyła po łagodnym zewnętrznym 
      stoku wulkanu. Stojący nieco niżej Cerleg, słysząc zduszone przekleństwo 
      dowódcy, odebrał to jak zalecenie działania i rzucił się, by przeciąć mu 
      drogę... 

      - Nie doty-y-y-kaj!!! - przeciął ciszę rozpaczliwy krzyk. 

      Za późno. 

      Orokuen chwycił kulę i w tej samej chwili skamieniał w absurdalnej 
      pozycji, a jego ciało powleczone zostało, niczym warstwą szronu, 
      migotliwymi błękitno-fioletowymi iskrami. Haladdin rzucił się do 
      towarzysza i, bez namysłu, jednym ruchem wytrącił mu z rąk diabelską 
      zabawkę. Dopiero po kilku sekundach konsyliarz zrozumiał, że jemu samemu 
      nie wyrządziła ona żadnej krzywdy. 

      Liliowe skry zgasły, pozostawiając po sobie dziwną woń, a orokuen wolno 
      zwalił się bokiem na kamienne osypisko. Dał się przy tym słyszeć jakiś 
      niespotykany głuchy stukot. Haladdin spróbował unieść kaprala i nie dał 
      rady wobec dziwnego ciężaru jego ciała. 

      - Co się ze mną dzieje, doktorze? - Na zazwyczaj uśmiechniętym i spokojnym 
      obliczu orokuena pojawiły się strach i niepewność. - Ręce i nogi... nie 
      czuję... zupełnie... Co mi jest? 

      Haladdin chwycił go za nadgarstek i - zaskoczony - oderwał palce od ciała 
      Cerlega: jego nadgarstek i cała ręka były zimne i twarde jak kamień... 
      Boże miłosierny, przecież to właśnie jest kamień! Na drugiej ręce orokuena 
      przy upadku ułamały się dwa palce, i teraz doktor wpatrywał się w świeże, 
      iskrzące się kryształami miejsce złamania - śnieżnobiały porowaty wapień 
      kośćca i ciemnoróżowy marmur mięśni z purpurowo-granatowymi żyłami w 
      miejscu naczyń krwionośnych - oszołomiony niewiarogodną dokładnością 
      kamiennej kopii. Szyja i ramiona orokuena jednakże pozostawały na razie 
      ciepłe i żywe. Obmacawszy dokładnie jego rękę, Haladdin zrozumiał, że 
      granica między kamieniem i ciałem przechodzi w tej chwili nieco powyżej 
      łokcia, wolno przesuwając się po bicepsie do góry. Już miał powiedzieć coś 
      raźnego na temat "tymczasowej utraty czucia z powodu uderzenia ładunkiem 
      elektrycznym" , zasypać istotę rzeczy lawiną mądrych medycznych terminów, 
      jednakże zwiadowca wypatrzył swoją okaleczoną dłoń i sam wszystko 
      zrozumiał: 

      - Tylko nie porzucaj mnie w takim stanie, słyszysz? Dobij "ciosem łaski". 
      Najwyższy czas... 

      - Co tam się stało, Haladdinie? - odżył w palantirze zaniepokojony głos 
      Sarumana. 

      - Co?! Mój przyjaciel przekształca się w kamień, oto co! To wasza robota, 
      szubrawcy?! 

      - Czy on dotknął palantira? Po coś mu pozwolił? 

      - Żeby cię diabli! Odczaruj go natychmiast, słyszysz? 

      - Nie mogę tego uczynić. To nie moje zaklęcie. Sam pomyśl, po co mi to? A 
      usunąć cudzego zaklęcia po prostu nie mogę, nawet ja. Pewnie moi 
      poprzednicy postanowili takim sposobem powstrzymać ciebie... 

      - Nic mnie to nie obchodzi, czyje to zaklęcia! Odczaruj go jak potrafisz, 
      albo dawaj do swojego palantira tego, który to uczynił! 

      - Nie ma już ich tu ze mną... Bardzo żałuję, ale nic nie mogę zrobić dla 
      twojego przyjaciela, nawet za cenę własnego życia. 

      - Posłuchaj mnie, Sarumanie. - Haladdin wziął się w garść, rozumiejąc, że 
      krzykiem niczego nie osiągnie. - Mój przyjaciel, jak mi się wydaje, stanie 
      się kamieniem za jakieś pięć, sześć minut. Jeśli potrafisz zdjąć w tym 
      czasie zaklęcie - uczynię jak chciałeś: zablokuję swój palantir na 
      "nadawanie" i cisnę go do Orodruiny. Jak to uczynisz, to twój problem. 
      Jeśli jednak tego nie dokonasz, postąpię tak, jak zamierzałem, chociaż, 
      prawdę mówiąc, prawie mnie przekonałeś. No i jak? 

      - Bądź rozsądny, Haladdinie! Chcesz zniszczyć cały Świat - właściwie, dwa 
      Światy - by uratować jednego jedynego człowieka? I nawet go nie uratujesz: 
      przecież ten człowiek potem i tak zginie, wraz z całym Światem... 

      - Sram na te wszystkie wasze Światy, jasne?! Ostatni raz pytam: Będziesz 
      czarował, czy nie? 

      - Mogę tylko powtórzyć to, co powiedział pewien bałwan z Białej Rady: "To, 
      co zamierzasz zrobić - to gorzej niż przestęps- two. To błąd". 

      - Tak?! No więc wrzucam kulę do krateru! Spadaj więc, jeśli zdążysz... A 
      ile masz sekund do dyspozycji, oblicz sobie sam, według wzoru na swobodne 
      spadanie: ja zawsze byłem słaby w ustnych obliczeniach... 




      Porucznik Tajnej Straży Rosomak w tym samym momencie został postawiony 
      przed trudnym wyborem. 

      Dotarł już do tarasów Anduiny i miał spore szansę na dotarcie do zbawczego 
      czółna, gdy depczące mu po piętach elfy zapędziły go do kamiennego kurumu 
      - osypiska dużych kamieni, gdzie tak lubią urządzać swe legowiska 
      prawdziwe rosomaki. W nadziei, że uda mu się przeciąć kurum po skosie, 
      porucznik ruszył żwawo, skacząc z kamienia na kamień; przy takim sposobie 
      poruszania najważniejsza rzecz, to nie stracić rozpędu i pod żadnym 
      pozorem nie zatrzymywać się: skok-skok, skok-skok, skok-skok. Kiedy jest 
      sucho, nie jest to takie skomplikowane, ale teraz, po wielodniowych 
      deszczach, przywarte do głazów porosty, plamy czarnej i pomarańczowej 
      farby na kamieniach nasiąkły wodą i rozmiękły, a każda taka plama kryła w 
      sobie śmiertelne niebezpieczeństwo. 

      Rosomak nie pokonał nawet polowy zbocza, gdy zrozumiał, że mocno przecenił 
      dzielący go od prześladowców dystans: dokoła niego zaczęły fruwać strzały. 
      Strzelano do niego po stromej trajektorii, wyraźnie był już na granicy ich 
      zasięgu, ale porucznik zbyt dobrze znał możliwości elfów - najlepszych 
      łuczników Sródziemia - by nie rzucić spojrzenia przez ramię. Po kolejnym 
      skoku zamortyzował skok lewą nogą na skośnej grani kamienia, jednocześnie 
      jeszcze bardziej obracając się w lewo - i w tym momencie mokry porost, 
      konkurujący co do poślizgu ze słynną skórką dyni, uciekł spod mordorskiego 
      buta - "Och, czuło moje serce, że nie posłuży mi to obuwie na twardej 
      podeszwie!" - i Rosomakiem rzuciło w prawo, w wąską, klinującą go 
      szczelinę. Bezsilnie wykreślił łamiącymi się paznokciami bruzdy w 
      porostowych naciekach, ale nie mogło go to wyhamować... Przemknęła 
      zupełnie głupia myśl: 

      "Dlaczego nie jestem prawdziwym rosomakiem..." - a chwilę potem chrzęst w 
      prawej kostce, która trwale ugrzęzła w szczelinie-pułapce, eksplodował 
      nieznośnym bólem w kręgosłupie porucznika i zgasił jego świadomość. 

      Dziwne, ale omdlenie trwało bardzo krótko. Rosomak zdołał zaprzeć się w 
      szczelinie, znajdując takie położenie, przy którym cały ciężar spoczywał 
      na lewej, zdrowej nodze. Teraz mógł przerzucić przez głowę niesiony na 
      plecach worek. Paczka z papierami z Dol Guldur wyposażona była w 
      zapalający ładunek z "ognistej galarety" (mądrala ten Grizzly - wszystko 
      przewidział), tak więc zostało mu tylko skrzesać iskrę za pomocą 
      mordorskiej "ogniewki" - porcelanowego pojemnika z jasną frakcją nafty. 
      Dopiero, gdy udało mu się popuścić troki worka i wymacać w kieszeni 
      "ogniewkę", postanowił w końcu rozejrzeć się i zarzucił głowę do tyłu, nie 
      mogąc w żaden inny sposób się okręcić i popatrzeć do tyłu. Akurat zdążył 
      zobaczyć walące się nań z bezbarwnego nieba postacie w szaro-zielonych 
      pelerynach. Od ścigających elfów dzieliło go dosłownie kilka metrów, i 
      porucznik nie miał już wątpliwości, że z dwu rzeczy, jakie musiał jeszcze 
      w tym życiu wykonać - zapalić lont ładunku i rozgryźć zbawczą zielonkawą 
      pigułę - pozostał mu czas na jedną, a na którą oficer "Feanora" musiał 
      wybrać bez podpowiadania. .. Tak więc ostatnim odczuciem Rosomaka, które 
      poprzedzało unoszące go w niebyt uderzenie, był naftowy płomyk, liżący 
      nieco rozstrzępione nici wymoczonego w saletrze lontu. 

      Ocknął się na leśnej polanie, z której otwierał się wspaniały widok na 
      dolinę Wielkiej Rzeki. Ręce spętane za plecami, mordorski mundur stał się 
      opaloną szmatą, a cała lewa strona ciała jedną wielką oparzeliną. Chwała 
      Aule - zadziałała maszynka. Nie od razu dojrzał po lewej swojej stronie - 
      od strony tego oka, które było zaklejone zapieczoną posoką - siedzącego w 
      kucki elfa. Ten z obrzydzeniem wycierał jakąś szmatką szyjkę swojej 
      manierki. Wyglądało na to, że przed chwilą wlewał jeńcowi do ust elfickie 
      wino. 

      - Ocknąłeś się? - melodyjnym głosem zapytał elf. 

      - Mordor i Oko! - odruchowo odpowiedział Rosomak (szkoda, że przyszło 
      umierać w takim statusie, ale tak już wypadło). 

      - Przestań udawać, sojuszniku. - Pierworodny uśmiechał się, a w oczach 
      miał taką nienawiść, że jego kocie źrenice przekształciły się w niteczki. 
      - Przecież opowiesz nam wszystko o dziwnych zabawach Jego Królewskiej 
      Mości Elessara Kamienia Elfów, prawda, że tak, zwierzaczku? Sojusznicy nie 
      powinni mieć przed sobą tajemnic... 

      - Mordor... i... Oko... - Głos porucznika brzmi nadal równo, chociaż tylko 
      Manwe wiadomo, ile kosztowało go to wysiłku. Elf jakby nieświadomie 
      opuścił dłoń na zgruchotaną kostkę jeńca, i... 

      - Sir Engold, proszę popatrzeć, co to?! Elf odwrócił się, zaskoczony 
      wołaniem swoich towarzyszy i teraz ze zdziwieniem patrzył jak za Anduiną, 
      tam, gdzie powinien się znajdować Karas Galadon, błyskawicznie rośnie do 
      samego nieba coś przypominającego gigantyczny dmuchawiec - cienka, lśniąca 
      niesamowitym blaskiem łodyga, zwieńczona przezroczystym purpurowym 
      kwiatostanem. Eru Wszechmogący, jeśli to naprawdę stało się w Karas 
      Galadonie, to jakież to ma rozmiary? Ach, jaki tam Galadon - tam i popiołu 
      nie pozostało... W tym momencie ktoś przywrócił go do przytomności, 
      krzycząc rozpaczliwie: 

      - Sir Engold, jeniec! Co z nim?! 

      Mimo, że odwrócił się błyskawicznie, wszystko już się stało. Jeniec był 
      martwy i niepotrzebny był lekarz, do stwierdzenia zgonu: na oczach 
      osłupiałych elfów w ciągu kilku sekund trup zmienił się w szkielet, 
      obciągnięty gdzieniegdzie resztkami zmumifikowanej skóry. Brązowo-żółty 
      czerep z wypełnionymi piaskiem oczodołami ironicznie szczerzył zęby spod 
      poczerniałych warg, jakby kpiąc z Elgolda: "No, teraz pytaj o co tylko 
      zechcesz... Jeśli chcesz, możesz mnie wykąpać w ťnapoju prawdyŤ, a nuż 
      pomoże". 




      A w pałacu Minas Tirith zdumiony Aragorn obserwował jak nieubłaganie 
      zmienia się oblicze siedzącej naprzeciwko Arweny. Niby się nic nie 
      zmieniło, ale czuł z niezachwianą pewnością, że nieodwołalnie odchodzi, 
      ucieka, jak cudowny poranny sen z pamięci, coś ważnego, może coś 
      najważniejszego... Jakieś czarowne niedopowiedzenie rysów, które teraz 
      stały się zupełnie ludzkie. I kiedy po kilku chwilach to się skończyło, 
      ogłosił wyrok, podkreślający ten okres jego życia: "Tak, niewątpliwie, 
      ładna kobieta... Nawet bardzo ładna. I tyle". 

      Nikt z jego poddanych tego rzecz jasna nie widział, a gdyby nawet i 
      widział - na pewno nie przydałby temu znaczenia. Natomiast uczciwie 
      zaznaczyli w kronikach inne wydarzenie tego południa, a mianowicie: gdy w 
      Lorien uległo zniszczeniu Zwierciadło, eksplodowało również pięć innych, 
      pozostających w Sródziemiu palantirów, a wtedy z fal zatoki Belfalas, do 
      której wpadały wody Anduiny, uderzył w niebo straszliwy gejzer niemal 
      półmilowej wysokości. Gejzer ten zrodził czterdziestostopową falę-tsunami, 
      która zmyła doszczętnie kilka belfalaskich wiosek wraz z ich mieszkańcami. 
      Jednakże nikomu chyba nie przyszło do głowy, że ci nieszczęśnicy również 
      byli ofiarami Wojny o Pierścień. 

      Najdziwniejsze jednak było to, że Jego Królewska Mość Elessar Kamień 
      Elfów, mimo całej swej spostrzegawczości i przenikliwości, nie mógł w 
      żaden sposób połączyć ze sobą tych kilku wydarzeń, które przypadły na 
      południe pierwszego sierpnia 3019 roku Trzeciej Ery i, w pewnym sensie, 
      stały się finalnym punktem jej biegu. No, a po mm nikt nawet nie próbował 
      tego ze sobą łączyć, gdyż nie mieli takich możliwości... 




      - Zegnij rękę, szybko! - polecił Haladdin, zaciskając opaskę na lewym 
      łokciu Cerlega. - Nie puszczaj tej szmaty, bo cały na zewnątrz 
      wyciekniesz... 

      Nadgarstek kaprala "rozmroził się", gdy tylko wulkan pożarł palantir - tak 
      więc krew płynęła teraz jak należy, gdy człowiek ma oderwane dwa palce. 
      Inne sposoby, poza opaską zaciskową nie nadawały się: powstrzymujące krew 
      środki z elfickiej apteczki, w tym legendarny korzeń mandragory, który 
      może podobno "zaszpachlować" nawet tętnicę szyjną, jak się nagle okazało 
      przestały działać. Kto by pomyślał, że to wszystko też była magia... 

      - Konsyliarzu... Wynika z tego, że zwyciężyliśmy? 

      - Tak, niech to licho! Jeśli można to nazwać zwycięstwem... 

      - Nie rozumiem, panie konsyliarzu... - Szare z utraty krwi wargi kaprala 
      nie do końca były mu posłuszne. - Jak mam to rozumieć: "Jeśli można to 
      nazwać zwycięstwem?" 

      "Nie waż się - ofuknął siebie Haladdin. - To była moja decyzja i niczyja 
      więcej. Nie mam prawa nawet minimalnie wplątywać w to Cerlega. Nie 
      powinien podejrzewać tego, czego był świadkiem i niezamierzonym powodem - 
      dla jego własnego, w końcu, dobra. Lepiej niech to zostanie dla niego 
      naszym osobistym Dagor Dagoradem. Zwycięskim Dagor Dagoradem..." 

      - Po prostu miałem na myśli... rozumiesz, w nasze zwycięstwo nie uwierzy 
      ani jeden człowiek w Śródziemni. Nie mamy co liczyć na "podziękowanie 
      przed frontem". I wspomnisz moje słowa - elfy i ludzie z tamtego brzegu 
      Anduiny wynajdą jakiś sposób, żeby ukazać sprawę tak, by to oni wyszli z 
      tej historii jako zwycięzcy. 

      - Tak - odezwał się zamyślony orokuen i na chwilę znieruchomiał, jakby 
      wsłuchując się w głęboki pomruk Ognistej Góry. 

      - Tak pewnie będzie. Ale co to nas obchodzi? 





      EPILOG

      - ... Co powie Historia?
      - Historia, sir, skłamie - jak zawsze. 

      B.Shaw 


      Miej odwagę marzyć i kłamać. 

      F. Nierzsche 




      N asza opowieść jest całkowicie oparta na szczegółowych, choć mających 
      pewne luki, opowieściach Cerlega, które przechowywane są w jego klanie w 
      postaci ustnego przekazu. Należy szczególnie podkreślić, że nie mamy w 
      swoim posiadaniu żadnych potwierdzających go dokumentów. Haladdin, od 
      którego należałoby oczekiwać rozwiniętych dowodów, nie zostawił na tę 
      okoliczność ani jednego wersu. Pozostali zaś bezpośredni uczestnicy 
      polowania na Zwierciadło Galadrieli - Tangorn i Kumai - milczą z dość 
      zrozumiałego powodu. Tak więc, każdy kto chce może ze spokojnym sumieniem 
      oznajmić, iż są to majaczenia szalonego orokuena, który u schyłku żywota 
      postanowił zmienić finał Wojny o Pierścień. W końcu, po to wymyślono 
      memuary, by weterani mogli ze wsteczną datą przekształcić swoje porażki w 
      wiktorie. 

      Dla tych natomiast, którzy uznali tę opowieść, jeśli nawet nie za 
      prawdziwą, ale przynajmniej zasługującą na uwagę wersję, zapewne ciekawić 
      będą pewne wydarzenia, rozgrywające się poza jej ramami czasowymi. Cerleg 
      opowiada, że odprowadzał Haladdina od Orodruiny do Ithilien; konsyliarz 
      wydawał się być ciężko chory i przez całą drogę nie wypowiedział nawet 
      dziesięciu słów jednym ciągiem. Na jednym z postojów kapral zasnął tak 
      mocno, że obudził się dopiero pod wieczór następnego dnia, przy tym z 
      potężnym bólem głowy i mdłościami. Zamiast swojego towarzysza znalazł obok 
      siebie mithrilową kolczugę, w którą zawinięty był pożegnalny list. 
      Haladdin informował go w nim, że Sródziemie jest teraz uratowane od 
      elfickiej ekspansji, i on, jako dowodzący operacją, dziękuje kapralowi za 
      wzorową służbę i nagradza go bezcenną kolczugą. Sam natomiast doktor, 
      niestety, "zapłacił za zwycięstwo taką cenę, że więcej nie widzi dla 
      siebie miejsca wśród ludzi". Ostatnie słowa naprowadziły na zwiadowcę 
      ponure myśli, które na szczęście, nie potwierdziły się: sądząc po śladach, 
      Haladdin po prostu dotarł do Traktu Ithilieńskiego i ruszył nim gdzieś na 
      południe. 

      Ciekawe, że kilka lat temu jakiś lekkomyślny doktorant z katedry historii 
      średniowiecza Sródziemia Uniwersytetu w Umbarze, wyraźnie nie sceptycznie 
      podchodząc do tej legendy, przedsięwziął specjalne poszukiwania w księgach 
      buchalteryjnych wschodnich klasztorów, prowadzonych już od półtora 
      tysiąclecia, wykazując się przy tym jakąś nienaturalną dociekliwością. I 
      co powiecie? Wygrzebał, szelma, takie oto ciekawe zbiegi okoliczności: w 
      styczniu 3020 roku, według ówczesnego kalendarza, do jaskiniowego 
      klasztoru Gurwan Eren, znajdującego się w górach północnej Wendotenii, 
      naprawdę zgłosił się mnich, na oko Umbarczyk, który przyjął śluby 
      całkowitego milczenia i przekazał klasztorowi... pierścień z inoceramium. 
      Z tego faktu doktorant wyprowadził "pospieszny, lekkomyślny i - cytuję 
      protokół posiedzenia rady wydziału - całkowicie sprzeczny z nauką wniosek 
      o identyczności wskazanego mnicha z legendarnym Haladdinem". Rada, 
      wiadomo, obsztorcowała "poszukiwacza widm" tak, że zarzekł się 
      odstępowania od zatwierdzonego tematu pracy i od tej pory starannie czyści 
      pędzelkami gliniane skorupy z khandyjskich śmietników VII dynastii. 

      Co do prawdziwego Haladdina, to imię to można odnaleźć w każdym 
      uniwersyteckim podręczniku, jednak nie fizjologii, której ten poświęcił 
      swoje życie, a w skryptach z historii nauki - jako przykład zbyt dalekich 
      skoków do przodu. Chodzi o to, że jego wspaniałe badania z dziedziny 
      funkcjonowania włókna nerwowego tak wyprzedziły swoje czasy, że wypadły z 
      obszaru zainteresowań naukowych i były szczęśliwie zapomniane. Dopiero po 
      trzech wiekach na jego prace przypadkowo natknęli się medycy szkoły 
      ithilieńskiej, poszukujący starych recept na odtrutki. Wtedy stało się 
      jasne, że Haladdin co najmniej o sto lat wyprzedził słynnego Wespuno, i 
      nie tylko eksperymentalnie udowodnił elektryczną naturę wzbudzenia 
      neurytu, ale przepowiedział również istnienie neuromediatorów i nawet 
      wykonał model ilustrujący ich funkcjonowanie. Niestety, tego typu 
      "priorytety" interesują tylko historyków - dla społeczności naukowej nie 
      ma to wszystko absolutnie żadnej wartości. W każdym razie, ostatnie znane 
      prace Haladdina datowane są końcem 3016 roku Trzeciej Ery, a oficjalny 
      punkt widzenia głosi, że zginął on podczas Wojny o Pierścień. 

      Wróćmy jednakże do Cerlega - na szczęście jego istnienie nie podlega 
      wątpliwościom. Jak wiadomo, przed zimą 3020 roku okupacja Mordoru 
      zakończyła się - niespodziewanie i niewytłumaczalnie, i zaczęło się tam 
      powoli odradzać pokojowe życie. Ludność miejska ucierpiała wówczas 
      straszliwie, właściwie cywilizacja mordorska od tamtego czasu nie zdołała 
      się podnieść, ale koczowników ta agresja w przeważającej mierze ominęła 
      bokiem. Kapral zawsze powiadał, że "prawdziwy chłop, któremu ręce 
      wyrastają nie z tyłka, a skąd trzeba, zawsze będzie królowi bratem", i 
      całkowicie potwierdził to powiedzonko swoimi czynami. Wróciwszy do 
      rodzinnych stron stał się założycielem potężnego klanu, który właśnie 
      zachował - dzięki rozpowszechnionej wśród koczujących ludów ustnej 
      tradycji - opowieść o jego przygodach. 

      Nie od rzeczy będzie powiedzieć, że dalsze losy innego kaprala, Rankorna, 
      niemal dokładnie powtarzają Cerlegowe - z tą rzecz jasna różnicą, że 
      włodarzył były ranger nie na płaskowyżu Houtijn-Hotgor, a po drugiej 
      stronie Gór Cienia, w dolinie Wydrzego Potoku. Zbudowane przez niego 
      niewielkie osiedle o dziwnej nazwie "Lianika" po pięciu latach powiększyło 
      się do prawdziwej osady, a gdy jego mały synek podczas wędkowania znalazł 
      na żwirowej mieliźnie pierwszy w Irhilien złoty samorodek, sąsiedzi tylko 
      wzruszyli ramionami: wiadomo - pieniądze lgną do pieniędzy... Gdyby 
      spotkali się z orokuenem na starość na pewno przenieśliby swoje dyskusje z 
      Mrocznej Puszczy o zaletach ciemnego piwa i kumysu na płaszczyznę 
      praktyczną. Ale nie doszło do tego... 

      Mithrilową kolczugę Cerleg postanowił oddać dziewczynie Haladdina, wraz z 
      opowieścią o bohaterskim czynie swego zaginionego druha. Jednakże Kumal 
      zginął, a sam zwiadowca nie wiedział o niej nic poza tym, że miała na imię 
      Sonia, a to imię bardzo rozpowszechnione wśród trolli, oraz że 
      uczestniczyła w Ruchu Oporu, tak więc jego poszukiwania okazały się 
      bezskuteczne. Zrozpaczony orokuen - a obowiązkowość koczowników w takich 
      sprawach jest prawdziwie bezgraniczna - uznał siebie i swój klan nie za 
      właścicieli, a strażników tej relikwii. Skończyło się na tym, że prawnuk 
      kaprala przekazał ją - wraz z przynależnym temu wydarzeniu bólem głowy - 
      do Nurneńskiego Muzeum Historycznego, gdzie dziś każdy może wpatrywać się 
      w nią, jak i w inne kurioza zagadkowej cywilizacji mordorskiej. Aha! - 
      powie w tym miejscu apologeta legendy. Czy kolczuga istniejąca na jawie 
      nie jest argumentem? Na to spokój nie mu będą ripostować, że kolczuga - 
      nawet w ramach wersji Cerlega - niczego nie udowadnia, ponieważ Haladdin 
      posiadł ją jeszcze zanim otrzymał pierścień Nazguli. I będą mieli 
      całkowitą rację! 

      Przy okazji, co do mithrilu. W muzeach Ardy obecnie znajdują się aż cztery 
      egzemplarze takich kolczug, ale technologia ich wykonania pozostała 
      nieznana. Jeśli chcecie, by przyjaciel-metalurg cisnął w was czymś 
      ciężkim, zadajcie mu niewinne pytanie o ten stop. Tysiące razy go 
      analizowano: 86% srebra, 12% niklu, dalej "ogon", w którym znajduje się 
      dziewięć metali rzadkich - od wanadu do niobu. Jednym słowem, obliczyć 
      można nawet do dziewiątego znaku po przecinku, wykonać rentgenosrukturalne 
      badania oraz całą masę innych - proszę bardzo, a wytworzyć się, za 
      cholerę, nie daje! Są tacy, którzy szyderczo wspominają, że podczas 
      wykonywania mithrilu starzy mistrzowie podobno wkładali w metal cząstkę 
      swojej duszy, ale ponieważ - dziś to już wiadomo, duszy nie ma, a istnieje 
      tylko "obiektywna realność, dana nam w odczuciach" - to prawdziwego 
      mithrilu nie zobaczycie, jak własnych uszu. Z definicji. 

      Ostatniego szturmu na ten problem dokonali kilka lat temu bystrzy chłopcy 
      z Arnorskiego Centrum Wysokich Technologii, którzy otrzymali na to 
      specjalne fundusze od Angmarskiej Korporacji Aerokosmicznej. Ale i tak 
      guzik z tego wyszło: pokazano klientowi dwumilimetrowej grubości płytę z 
      jakiejś substancji - 86,12% srebra, 11,96% niklu, i dalej według listy - 
      że niby to właśnie jest ów prawdziwy mithrii, a cała reszta, to nic więcej 
      tylko legendy. I, jak można było przypuszczać, zażądali pieniędzy na 
      zbadanie swojego produktu. Przełożony rakietowców, nie mrugnąwszy okiem, 
      wyjął spod stołu naciągniętą muzealną kuszę, wycelował w szefa projektu i 
      zaproponował, by osłonił się płytą. Wytrzyma - otrzymasz żądane pieniądze, 
      nie - i tak ci nie będą potrzebne. Projekt, wiadomo, poszedł w las, jak 
      zając przed gończymi. .. Czy tak było naprawdę? Nie ręczę. Za ile kupiłem, 
      za tyle sprzedaję. Jednakże osoby, dobrze znające szefa "Angmar Aerospace" 
      twierdzą, zero żarcik dokładnie w jego guście - nie nadaremno wyprowadza 
      swoje drzewo od Króla-Czarodzieja. 

      Z inoceramium, z którego jakoby odlewane były pierścienie Nazguli, 
      wszystko jest znacznie prostsze, i przyczyna, dla jakiej nigdy nie trafia 
      ono do rąk ludzi, jest oczywista. Zawartość tego metalu z grupy 
      platynowców w korze Ardy jest niezmiernie mała - jego klark (klark - w 
      geochemii: wskaźnik określający ilościowy udział poszczególnych 
      pierwiastków chemicznych w przeciętnym składzie danego środowiska w 
      przyrodzie, np. atmosfery, oceanów, skorupy ziemskiej, całej kuli 
      ziemskiej lub w obiektach kosmicznych.) wynosi 4xlO^(-8) (dla porównania: 
      złoto ma 5xlO^(-7), a iryd - 1x10^(-7)), ale przy tym, w odróżnieniu od 
      innych platynowców występuje wyłącznie w postaci samorodków. 
      Prawdopodobieństwo natrafienia na taką rzecz policzcie sobie sami, jeśli 
      nie macie nic innego do roboty. Zresztą, nie tak dawno w kopalni Kigwali, 
      w południowym Haradzie, rzeczywiście znaleziony został samorodek o 
      fantastycznej wadze osiemdziesięciu siedmiu uncji. Artykulik w miejscowej 
      gazecie, opowiadającej o tym wydarzeniu, zatytułowano właśnie tak: 
      "Znalezisko wieku - sześć funtów inoceramium! Można wykonać pierścienie 
      dla plutonu Nazguli". Zdecydowanie jednak ów metal nie posiada żadnych 
      szczególnych właściwości, poza tym, że ma gęstość wyższą niż osm. 

      Zresztą, co to my tak ciągle o żelastwie i żelastwie... Elwiss nigdy nie 
      wyszła za mąż. Nadzwyczaj odizolowana od świata żyła w willi na ulicy 
      Jaspisowej, poświęciwszy się wychowaniu chłopca, który urodził się w 
      odpowiednim terminie po opisanych wydarzeniach. Chłopiec ten wyrósł na ni 
      mniej ni więcej, tylko na komandora Amengo - tego samego, którego wyprawy 
      uznano za oficjalny początek epoki Wielkich Odkryć Geograficznych. 
      Komandor pozostawił po sobie odręczne szkice linii brzegowej nowego 
      kontynentu, nazwanego potem jego imieniem, wspaniałe - z czysto 
      literackiego punktu widzenia - zapiski o swych wyprawach, jak również 
      niezwykłej długości szarfę ze złamanych przez siebie kobiecych serc - co, 
      nawiasem mówiąc, nie dało mu szczęścia w życiu rodzinnym. Oprócz Wielkiego 
      Kontynentu, przez długi czas zupełnie poważnie uważanego za Błogosławione 
      Królestwa, w rysach twarzy aborygenów doszukując się cech legendarnych 
      elfów, w wykazie odkryć Amengo znajduje się niewielki tropikalny 
      archipelag, nazwany przezeń sprawiedliwie Rajskim. Nazwa ta została potem 
      usunięta przez Święty Kościół (tamtejsze dziewczyny były po prostu żywymi 
      wcieleniami hurys - jak je opisują bluźnierczy hakimiańscy heretycy), 
      jednakże dwie główne wyspy, zadziwiająco podobne w swej konfiguracji do 
      symbolu Jin iJang, zachowały nazwy nadane im przez odkrywcę - Elwiss i 
      Tangorn. 

      Na mój gust, słynny marynarz uwiecznił pamięć swych rodziców tak, że 
      lepiej nie można. Jednakże historia miłości umbarskiej kurtyzany i 
      gondorskiego arystokraty od wielu wieków nie daje spokoju literatom, 
      którzy z nieznanego powodu czynią z jej bohaterów jakieś bezcielesne 
      romantyczne cienie, albo przeciwnie, sprowadzają wszystko do prymitywnej 
      erotyki. Nie stała się - niestety! - wyjątkiem również ostatnia 
      amengiańska wersja filmowa "Szpieg i jawnogrzesznica": w gondorskiej 
      dystrybucji słusznie otrzymała kategorię "trzy krzyżyki", a w purytańskim 
      Angmarze w ogóle zakazano jej wyświetlania. Artystyczne wartości filmu są 
      dość skromne, ale - jakby dla zadośćuczynienia - jest nieskończenie 
      politycznie poprawny: Elwiss jest Murzynką (och, przepraszam! - 
      Harado-Amengianką), a stosunki Tangorna z Gragerem okraszone są wyraźnymi 
      gejowskimi fluidami. Krytycy chórem przepowiadali, że jury festiwalu w 
      Srebrnych Przystaniach, asekurując się przed posądzeniem o "rasizm", 
      "heteroseksualny szowinizm" i inne koszmarne "-izmy", nagrodzi film 
      wszelkimi możliwymi nagrodami - i tak się stało. Zresztą, boska Gunun-Tua 
      otrzymała swoją "Złotą Elanor" za najlepszą rolę kobiecą zupełnie 
      sprawiedliwie. 

      Amaldina i Jakuzziego powieszono na wewnętrznym dziedzińcu więzienia 
      Ar-Khoran pewnej potwornie dusznej sierpniowej nocy 3019 roku. 
      Jednocześnie wykonano wyrok na oficerze flagowym Maccarionim i siedmiu 
      innych oficerach floty, przywódcach "Buntu admirała Carnero". Właśnie tak 
      nazwano post factum operację "Sirocco", w toku której admirał 
      wyprzedzającym atakiem zniszczył całą cumującą w porcie gondorską flotę, a 
      następnie wysadził desant i spalił do cna pelargirskie stocznie. 
      Znalazłszy się w sytuacji bez wyjścia, Aragorn musiał - ratując twarz - 
      podpisać Traktat w Dol Amroth. Zgodnie z nim Umbar zmuszony został do 
      uznania się za "nieodłączną część Odrodzonego Królestwa", ale w zamian 
      wytargował dla siebie "na wieki wieczne" status wolnego miasta - po prostu 
      jego Senat od tej chwili oficjalnie nazywał się magistratem, a armia - 
      garnizonem. Konsul do specjalnych poruczeń Alkabir, który prowadził te 
      pertraktacje w imieniu Republiki, wywalczył także szczególny punkt, 
      zabraniający na jej terytorium działalności Tajnej Straży Jego Królewskiej 
      Mości. Rajd admirała Carnero został - ku obopólnemu zadowoleniu 
      gondorskiego króla i umbarskich senatorów - uznany za zwyczajny akt 
      piractwa, a jego uczestnicy za dezerterów i zdrajców, którzy zapomnieli o 
      żołnierskiej przysiędze i honorze oficerskim. 

      Oczywiście, w oczach ludu towarzysze Carnero - sam admirał uniknął sądu, 
      ginąc w Pelargirskiej Bitwie - byli bohaterami którzy uratowali ojczyznę 
      od jarzma niewolnictwa, jednakże, co by tu nie mówić, fakt złamania 
      rozkazu był niepodważalny... Prokurator generalny Republiki Almaran 
      rozwiązał ten moralno-etyczny problem zwyczajnie i prosto: "Powiadacie 
      ťZwycięzców się nie sądziŤ?! Guzik prawda! Prawo albo istnieje, i wtedy 
      obowiązuje wszystkich, albo nie ma go wcale!", a patos jego wspaniałego 
      aktu oskarżenia (podaje się go - przynajmniej we fragmentach - w każdym 
      współczesnym podręczniku prawniczym) wyczerpująco jest wyrażony w 
      finałowym, prawdziwie historycznym zdaniu: "Niech runie świat, ale dokona 
      się sprawiedliwość!" Zresztą, kto jak kto, ale straceni szefowie 
      umbarskiej tajnej służby powinni wiedzieć, że w tego typu sprawach 
      wdzięczność ojczyzny zawsze ma dość specyficzny posmak... 

      Sonia nigdy niczego się nie dowiedziała o misji Haladdina, co, jak wiemy, 
      stało się dla niego przedmiotem zatroskania. Do końca swego życia była 
      pewna, że i on, i Kumai po prostu nie wrócili z Pól Pelennoru. Jednakże 
      czas jest litościwy, i kiedy rany te się zabliźniły, spełniła swe życiowe 
      przeznaczenie: została kochającą żoną i wspaniałą matką, szczęściem 
      nadzwyczaj godnego człowieka, imię którego - w ramach niniejszej opowieści 
      - zupełnie jest nieistotne. 

      Koronowane głowy, z mojego punktu widzenia, są znacznie mniej 
      interesujące, ponieważ ich losy i tak są znane wszystkim i każdemu z 
      osobna. Dla tych, którzy się lenią wyciągnąć rękę do półki z książkami, 
      czy chociażby odświeżyć w pamięci podręcznik do historii dla klasy 
      szóstej, przypomnijmy, że panowanie Aragorna było jednym ze wspanialszych 
      w dziejach Sródziemia, i jest takim "słupem milowym", którym oddziela się 
      Średniowiecze - "Trzecią Erę", od Czasów Nowożytnych. Nie starając się 
      zaskarbić sobie miłości gondorskiej arystokracji, z czego i tak nic by nie 
      wyszło, uzurpator ów postawił całkowicie słusznie na trzecią warstwę, 
      której nie interesowały wszelakie fantomy typu "praw dynastycznych" a 
      procenty odliczeń podatkowych i bezpieczeństwo szlaków handlowych. 
      Ponieważ ze szlachtą i tak Jego Królewska Mość nie mógł znaleźć wspólnego 
      języka, to ta okoliczność paradoksalnie rozwiązała mu ręce również w 
      temacie reformy rolnej, radykalnie obcinającej prawa landlordów na korzyść 
      wolnych rolników. Wszystko to posłużyło kanwą słynnego gondorskiego "cudu 
      gospodarczego" i wynikającej zeń kolonialnej ekspansji. Utworzone zaś 
      przez Aragorna, jako przeciwwaga do szlacheckiej opozycji, 
      przedstawicielskie organa władzy w praktycznie niezmienionym kształcie 
      dotarły do naszych dni, powodując, że Odrodzone Królestwo całkowicie 
      zasłużenie nazywane jest "najstarszą demokracją Sródziemia". 

      Wiadomo powszechnie, że król na wszelkie sposoby sprzyjał naukom, 
      rzemiosłu i marynarce, przesuwał na najwyższe stanowiska państwowe 
      utalentowanych ludzi, niespecjalnie przyglądając się ich pochodzeniu i 
      cieszył się powszechną, szczerą miłością ludu. Ciemną plamą na reputacji 
      Elessara Kamienia Elfów leży sam początek jego panowania, kiedy Tajna 
      Straż (organizacja, co tu dużo mówić, straszliwa) zmuszona była żelazną 
      ręką osłaniać tron przed zakusami feudalnych szaławiłów. Dziś większość 
      specjalistów zgadza się, że skala ówczesnego terroru została niezmiernie 
      przesadzona przez arystokratycznych historiografów... Żona Aragorna, 
      urodziwa Arwena, której legenda przypisuje elfickie pochodzenie, żadnej 
      roli w sprawach państwowych nie odegrała, i tylko nadawała jego dworowi 
      pewien zagadkowy blask. Dzieci nie mieli, tak więc dynastia Kamieni Elfów 
      urwała się na jej twórcy, i tron Odrodzonego Królestwa odziedziczyli 
      książęta Ithilien - innymi słowy, wszystko wróciło do normy. 

      Niezmiernie trudno jest dokonać polityczno-ekonomicznej analizy rządów 
      pierwszych książąt Ithilien, Faramira i Eowiny, albowiem ani polityków, 
      ani ekonomistów, jak się wydaje, wcale tam wówczas nie było, a istniała 
      tylko jedna wielka romantyczna ballada. Do stworzenia czarującego 
      malowidła Wróżka ithilieńskich lasów (dziwne to dla nas co prawda: kiedyś 
      w Ithilien - tym sercu przemysłowego Śródziemia - naprawdę rosły lasy...) 
      przyłożyli się zapewne wszyscy ci poeci i malarze owych czasów - dla nich 
      skromny pałac Faramira stal się czymś w rodzaju Świątyni Wiary po prostu 
      nie wypadało nie odbyć tam pielgrzymki. Ale nawet jeśli weźmiemy poprawkę 
      na nieuniknioną idealizację prototypu, należy przyznać: Eowina była 
      naprawdę zadziwiająco oświeconym człowiekiem. 

      Dzięki temu artystycznemu bractwu dysponujemy dziś również kilkoma 
      portretami Faramira. Najlepszy ze znanych mi dołączony został do 
      opublikowanej niedawno przez jedno z annuminasskich wydawnictw "Wieża Amon 
      Sul" monografii Filozoficzny agnostycyzm i jego wcześni przedstawiciele. 
      Jednakże w żadnym wypadku ani jeden z konterfektów nie ma nic wspólnego z 
      tym mosiężnym profilem, który zdobi musztardowego koloru berety komandosów 
      z lejbgwardii Spadochronowo-Desantowego Pułku Ithilien. A! Właśnie temu 
      pułkowi przypisane są słynne "ichneumony" - specjalna formacja 
      antyterrorystyczna żołnierzy, których mogli przez całe dnie oglądać na 
      ekranach telewizorów mieszkańcy Ardy, gdy ci po wspaniałej akcji uwolnili 
      na lotnisku Minas Tirith pasażerów wendotenijskiego samolotu, zajętego 
      przez fanatyków-hanannitów z Frontu Oswobodzenia Północnego Mingadu. 

      W czasie swojego ithilieńskiego panowania Faramir zrealizował jedną jedyną 
      polityczną akcję na zewnątrz księstwa, a mianowicie zezwolił na publikację 
      raportu barona Gragera, w którym ten prosił go o oddelegowanie na 
      Południe, za rzekę Harnen, w celu realizacji opracowanego przezeń 
      kompleksu działań wywiadowczych i dywersyjnych. "Z wszelkich oznak, 
      właśnie tam, w Bliskim Haradzie, będą się ważyć w najbliższych latach losy 
      Sródziemia". Dziwne, ale dalsze losy "Gragera Aranijskiego", którego nie 
      bez podstaw nazywa się "zbawcą Cywilizacji Zachodniej", do dziś dnia są 
      tylko zbiorem mało wiarogodnych legend i anegdot. Znany jest tylko końcowy 
      wynik jego pracy - gigantyczne powstanie koczowników-aranijczyków 
      przeciwko haradzkiej władzy, które ostatecznie doprowadziło do upadku "na 
      zasadzie domina" całego złowieszczego Imperium Haradrimów, szczęśliwie 
      dzieląc je na wiele wojujących ze sobą plemion. Nikt nie wie, w jaki 
      sposób ten awanturnik-intelektualista doszedł do takiego, nie 
      podlegającego dyskusji, autorytetu wśród okrutnych dzikusów harneńskich 
      sawann. Świąteczna opowieść o wykupionym przez niego przypadkowo na 
      khandyjskim niewolniczym targu syna aranijskiego wodza wygląda zupełnie 
      niewiarygodnie. Wersja o tym, że jego droga do szczytów władzy biegła 
      przez łoże naczelnej kapłanki Swantantry jest dowcipna i romantyczna, ale 
      u ludzi, mających jakiekolwiek pojęcie o realiach Południa, może wywołać 
      co najwyżej uśmiech... Nawet o śmierci barona nic sensownego nie wiadomo. 
      Czy zginął w czasie polowania na lwy, czy został zupełnie przypadkowo 
      zabity, łagodząc konflikt o letnie wodopoje między dwoma drobnymi 
      aranijskimi klanami? 

      Natomiast los Eomera był tak zadziwiający, że niektórzy autorzy do dziś 
      starają się udowodnić, że nie był on postacią historyczną, a legendarną. 
      Wstąpiwszy po mordorskiej wyprawie na tron Rohańskiej Marchii, ze 
      zdziwieniem i głębokim niezadowoleniem odnotował, że nie ma z kim - 
      przynajmniej w osiągalnej dla jego spojrzenia części Sródziemia - walczyć. 
      Przez pewien czas wojownik ten usiłował zabawiać się turniejami, 
      polowaniem i miłosnymi wyprawami, ale nie osiągał sukcesów i wpadł w 
      całkowitą melancholię. Prawda historyczna wymaga przyznania, że na ucztach 
      miłości tego chevalier sans peur et sans-reproche (rycerz bez trwogi i 
      skazy) wyróżniał całkowity brak smaku przy fantastycznym apetycie - nie 
      darmo złośliwi kpiarze proponowali, by król wypisał na swoim herbie 
      dewizę: "Do wszystkiego zdolny". I wtedy, w jego udręczonej brakiem 
      działania duszy, wypłynęły wspomnienia o pewnej wspaniałej wschodniej 
      wierze, która, jeśli się zastanowić, doprowadziła go do triumfu na Polach 
      Pelennoru. Eomer najpierw chciał uczynić hakimiańską wiarę państwową 
      religią Rohanu, ale potem do głowy przyszedł mu jeszcze ciekawszy plan. 

      W khandyjskim kalifacie trwała wówczas religijna wojna między hakimianami 
      dwóch odłamów. Jakim właściwie sposobem Eomer wybrał jeden z nich, jako 
      ten właściwy, do tej pory nie wiadomo. Osobiście uważam, że rzucił monetę, 
      ponieważ w realnych dogmatycznych różnicach nie mogli się rozeznać cale 
      gremia doktorów teologii. Jakkolwiek było naprawdę, przechrzcił na tę 
      wiarę całą swą lejbgwardię, również pozostającą bez zajęcia i gotową 
      walczyć z kimkolwiek i o cokolwiek (według opowieści z tych czasów, 
      podobno jeden z Homerowych herosów, zapytany, jak się czuje na łonie 
      hiakimiańskiego kościoła, dobrodusznie odparł: "Chwała Tulkasowi, 
      normalnie - buty, jak mi się wydaje, nie przeciekają"), po czym udał się 
      na Południe. "Na gospodarstwie" w Edoras, król zostawił swojego kuzyna w 
      trzeciej linii, co naturalnie wpędziło kraj w otchłań dynastycznych 
      sporów, które trwały bez mała wiek i płynnie przeszły w Wojnę Dziewięciu 
      Zamków, w której to bezpowrotnie zginęło cale rohańskie rycerstwo. 

      W Khandzie, ku pełnemu zdziwieniu towarzyszy, Eomer naprawdę wyrzekł się 
      swojego poprzedniego życia, jako grzesznego, rozdał żebrakom wszystko co 
      posiadał prócz miecza, i wstąpił do klasztoru hanannitów, "wojujących 
      derwiszy". Oddawszy na usługi partii religijnej swoje dowódcze talenta, w 
      trzech bitwach złamał wszystkie siły przeciwnika i po jakichś sześciu 
      miesiącach zwycięsko zakończył dwudziestosześcioletnią "świętą wojnę". 
      Zwolennicy jego religii zasłużenie nazwali go "Mieczem Proroka", a 
      schizmatycy "Gniewem Pana". Pod koniec ostatniej z trzech bitew, kiedy 
      pogrom heretyków nie podlegał już dyskusji, poraził go kamień z wrogiej 
      katapulty - piękna śmierć, naprawdę najlepsza, jaką może sobie wymarzyć 
      wojownik. Hakimianie natychmiast dołączyli Eomera do grona męczenników za 
      wiarę, tak więc teraz, należy sądzić, nie ma on żadnych problemów w 
      stosunkach z hurysami. 

      Tu właściwie należałoby postawić kropkę... Ale w podsumowaniu chciałbym 
      podkreślić: luki, w oryginalnej opowieści Cerlega wypełniałem według 
      własnego rozumienia, i stary wojownik nie ponosi żadnej odpowiedzialności 
      za te wymysły. Tym bardziej, że wiele osób, oczywiście, zacznie łapać 
      narratora - bo kogóż by jeszcze? - na rozmijaniu się z ogólnie przyjętą 
      wersją wydarzeń z końca Trzeciej Ery, które to wydarzenia, należy 
      zauważyć, szerokiej publiczności Ardy znane są w najlepszym wypadku ze 
      zbeletryzowanej wersji eposu Zachodnich krain - Władcy Pierścienia, a 
      czasem wręcz z "historycznego" serialu telewizyjnego Miecz Isildura i z 
      komputerowej strzelanki Korytarze Morii. 

      Krytykom owym można by nudnym głosem przypomnieć, że Władca Pierścieni 
      jest historiografią zwycięzców, którzy wiadomo, w jaki sposób 
      przedstawiają zwyciężonych. Przecież, jeśli miało tam miejsce ludobójstwo 
      (a gdzie - przepraszam - jeśli nie było, podziały się po Wiktorii Zachodu 
      wszystkie tamtejsze narody?) - to po trzykroć ważne jest, by przekonać 
      wszystkich (a przede wszystkim - samego siebie), że nie byli to wcale 
      ludzie, a tacy tam... orokueni i trolle. Albo można zaproponować im, by 
      zastanowili się, czy często zdarzali się w historii ludzkości władcy, 
      którzy tak sobie, za frajer, oddawali trony jakiemuś palantowi ze wzgórka 
      (pardon: Dunadanowi z Północy?). Korci mnie przy tym, by zadać jeszcze 
      jedno pytanie: Czym tak naprawdę zapłacił Elessar Kamień Elfów swoim 
      osławionym współbojownikom, pozyskanym na Ścieżce Umarłych? To znaczy 
      wezwanym do służby (och, w jak najszlachetniejszym celu, wiadomo!) siłom 
      absolutnego zła - niby sprawa zwyczajna, nie on pierwszy i nie on ostatni. 
      Ale gdzie to widziano, by owe siły, wykonawszy swoje zadanie, posłusznie 
      wró- ciły w niebyt, niczego nie żądając w zamian? Hm, nie wiem... Nie 
      słyszałem o czymś takim, przyznaję. Albo może... No tak, może - ale po co? 
      Ja, w każdym razie, nie mam najmniejszej ochoty wszczynać tego rodzaju 
      dyskusji. 

      Jednym słowem, bracia, żyjmy w przyjaźni. Co w danym przypadku oznacza: 
      nie podoba ci się? Nie słuchaj, a w opowieści nie przeszkadzaj. 





skan & format : wydafca | 5 
