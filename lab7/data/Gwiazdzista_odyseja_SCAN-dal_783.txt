ANDRE NORTON



GWIAŹDZISTA ODYSEJA


TŁUMACZYŁA: MAJA KMIECIAK
TYTUŁ ORYGINAŁU NO NIGHT WITHOUT STARS


ROZDZIAŁ PIERWSZY

Gruby pióropusz czarnego tłustego dymu, unoszący się zza górskiego grzbietu, 
wyglądał dość złowróżbnie. Sander zsunął się z Rhina i zaczął się wdrapywać na zbocze, a 
jego wierzchowiec równie ostrożnie podążył za nim. Od wielu dni nie napotkali żadnego 
obozowiska, a torba z prowiantem, przyczepiona do spełniającej rolę siodła derki 
umocowanej rzemieniami na Rhinie, była pusta. Sanderowi dokuczał głód. Na ziemi, którą 
przemierzali w ciągu ostatnich dwudziestu czterech godzin, nie było śladu zwierzyny łownej. 
A garstka czy dwie ledwie dojrzałego ziarna z wyrwanych z korzeniami rozsianych z rzadka 
kłosów zboża nie wystarczyła do zaspokojenia głodu.
Pięć dni temu Sander przekroczył granice terytorium znanego Wspólnocie Jaków. 
Wyjechawszy poza pierścień namiotów  ponury i rozgoryczony z powodu sposobu, w jaki 
został potraktowany  skierował się na wschód, ku legendarnemu morzu. Wówczas 
wydawało mu się możliwe, iż osiągnie cel: odkryje dawne tajemnice, dzięki którym będzie w 
stanie lepiej podrobić dostarczany przez Handlarzy metal, tak by po powrocie móc stawić 
czoła Ibbetsowi i pozostałym, oraz wymusić na nich przyznanie, że nie jest mało wartym 
terminatorem, lecz kowalem ze Starej Szkoły. Choć długa, mozolna wędrówka przez 
nieznane, zdziczałe pustkowie nauczyła go roztropności, nie przygasiła jednak zarzewia 
tlącego się w nim buntu przeciwko krzywdzącej, deprecjonującej jego wartość decyzji 
Ibbetsa.
Zaklinował się ramionami pomiędzy dwiema skałami i naciągnął na twarz kaptur, tak 
by jego szary kolor stopił się z barwą otaczających go kamieni. Choć nie miał przeszkolenia 
w dziedzinie myślistwa, jak każdy inny członek
Wspólnoty od dzieciństwa uczony był podstaw maskowania się w obliczu czegoś 
niezwykłego, do momentu uzyskania całkowitej pewności, że nic mu nie zagraża.
Poniżej rozciągała się szeroka dolina, w której wiła się rzeka. W miejscu, gdzie 
rozszerzała się, tworząc o wiele większy zbiornik wodny (widział zaledwie jeden jego brzeg, 
ten, w który wcinała się rzeka), stało kilka budynków, tworząc małą wioskę. Te schronienia o 
długich ścianach sprawiały wrażenie stałych siedzib, nie tak jak skórzane namioty Wspólnoty, 
łatwe do przemieszczania z miejsca na miejsce. Jednakże małe, posępne, ukazujące się tu i 
ówdzie języki ognia świadczyły, iż budynkom tym grozi całkowite zniszczenie.
Nawet z tej odległości dostrzegał coś, co mogło być jedynie rozrzuconymi bezładnie 
wzdłuż rzeki ludzkimi zwłokami. Wywnioskował, że dokonano tu najazdu. Być może, był on 
dziełem okrutnych Morskich Rekinów z południa. Wątpił, by w którejś z chat ktoś pozostał 
przy życiu.
Ogień płonął powoli, głównie wzdłuż rzeki i brzegu rozpościerającego się dalej 
dużego zbiornika wodnego. Kilka budynków zdawało się jeszcze pozornie nietkniętych. Były 
z pewnością splądrowane, lecz istniała szansa, że nie wszystko ze zgromadzonych przez 
tutejszych osadników zapasów zostało wywiezione przez najeźdźców. A była akurat pora 
zbiorów. Gdy Sander wyruszał w drogę, członkowie jego Wspólnoty (a raczej ci, których 
uważał za bliskich krewnych  na tę myśl grymas wykrzywił jego twarz) także organizowali 
ostatnie w tym sezonie polowania i suszyli mięso.
Chociaż koczownicze Wspólnoty wędrowały po rozległych obszarach w głębi lądu, 
Sander nasłuchał się wystarczająco wielu opowieści Handlarzy, by wiedzieć, że gdzie i 
indziej ludzie żyją inaczej. Były miejsca, gdzie klany osiedlały się na stałe, przejmując ziemię 
na własność, uprawiając ją i wytwarzając żywność. Tutaj, w tej niemal doszczętnie 
zniszczonej osadzie, musieli chyba także łowić ryby. Zaburczało mu w żołądku. Przesunął się 
trochę, lustrując bacznie miejsce najazdu, by upewnić się, że kiedy tam zejdzie, nie wpakuje 
się w żadne kłopoty.
Rhin zaskowyczał chrapliwie, trącając Sandera pyskiem. Jego źółtobrązowa sierść 
zaczynała już gęstnieć przed nadchodzącą zimą. Rozwarł szczęki, ukazując spiczasty język. 
Strzygąc uszami obserwował płonące budynki z równie głębokim zainteresowaniem co jego 
pan. Nie zdradzał jednak żadnych uczuć poza zwykłą we wszystkich nowych sytuacjach 
ostrożnością.
Jego zielone ślepia nawet nie mrugnęły, a ogon nie drgnął. Siadł na zadzie, jak gdyby 
lekceważąc fakt, że jego łeb wystaje ponad linię horyzontu i może zostać dostrzeżony z 
osady. Sander potraktował to zachowanie jako informację o braku bezpośredniego 
zagrożenia. Wiedział z doświadczenia, że spryt i wrodzona inteligencja zwierzęcia mogą 
dostarczyć informacji, jakich żaden człowiek ze swymi stępionymi zmysłami nie byłby nigdy 
w stanie uzyskać.
Sander podniósł się, nie dosiadając jednak ponownie Rhina. Zaczął ostrożnie zsuwać 
się ze zbocza, wykorzystując występy skalne jako osłonę, a jego wierzchowiec, jak żółtorudy 
duch, podążał dwa kroki za nim. Przygotowując się do odparcia ewentualnego ataku Sander 
uniósł miotacz strzał, mocując wyżłobienie pocisku na mocno naprężonej cięciwie. Poluzował 
też tkwiący w skórzanej pochwie długi nóż.
Kiedy zbliżyli się do splądrowanej osady, w nozdrza uderzył go swąd spalenizny i 
inne, znacznie gorsze zapachy. Rhin warknął, wietrząc w powietrzu niebezpieczeństwo. Ta 
woń nie podobała mu się tak samo jak Sanderowi. Ale przynajmniej, w jego odczuciu, nie 
natrafił na żaden ślad wroga.
Sander okrążył z daleka brzeg rzeki, gdzie leżały zakrwawione ciała, i skierował się ku 
budynkom na pozór nie uszkodzonym, stojącym w większym oddaleniu od nabrzeża. 
Usłyszał plusk fal i poczuł nowy zapach, docierający wraz z podmuchami wzmagającego się 
wiatru  dziwny, świeży aromat. Czyżby to rzeczywiście było morze, a nie tylko jakieś 
większe jezioro?
Zbliżając się do najodleglejszych budynków, zawahał się. Coś się w nim sprzeciwiało 
temu wtargnięciu na cudze terytorium. Jedynie pragnienie zdobycia żywności pchało go 
naprzód, w uliczkę tak wąską, że Rhin przyciskał się do niego pokrytym futrem barkiem, gdy 
kroczyli przed siebie ramię w ramię.
Zbudowane z drewnianych bali ściany były bardzo grube, a zamiast okien miały 
jedynie umieszczone bardzo wysoko otwory, niemal zamaskowane przez zwisające okapy, 
stanowiące część spadzistych dachów. Pierwsze drzwi wejściowe zobaczył dopiero, kiedy 
dotarł do końca uliczki i skręcił w prawo.
Były zbite z ciężkich desek. Teraz, najwyraźniej wyważone siłą, wisiały smętnie na 
jednym zawiasie. Rhin zawarczał, wysuwając język spomiędzy warg. W tych wyłamanych 
drzwiach leżało ciało z zakrzepłą na plecach plamą krwi. Wieśniak leżał twarzą do ziemi, a 
Sander nie miał najmniejszej ochoty go odwracać.
Obcy nie był ubrany zwyczajem członków Wspólnoty w skóry i futra, lecz w szorstką, 
ręcznie tkaną tunikę, ufarbowaną na orzechowobrązowy kolor. Jego nogi okrywały luźne 
spodnie z tego samego materiału, a na stopach miał skórzane sznurowane buty. Po długiej 
chwili wahania Sander obszedł ostrożnie martwego mężczyznę i wszedł do środka. Stan 
wnętrza wskazywał zarówno na plądrowanie, jak i celowe niszczenie.
W kącie leżało jeszcze jedno skręcone ciało i kupka poplamionych ubrań. 
Obrzuciwszy to szybkim spojrzeniem Sander odwrócił wzrok. Mimo tak wielkiej dewastacji 
pomieszczenia nadal widoczne było, iż jego mieszkańcy posiadali więcej dóbr doczesnych 
aniżeli którykolwiek członek Wspólnoty. Ale w przypadku ich trybu życia i tak nie miałoby 
to sensu. Nie można przecież wozić ze sobą z miejsca na miejsce krzeseł, stołów i komód, 
gdy jest się stale w drodze, podążając za stadami. Pochylił się, by podnieść rozbitą misę, 
zaintrygowany zdobiącym ją wzorem. Pozornie było to tylko kilka ciemnych linii, 
odcinających się od czysto brązowego tła glinianego naczynia, lecz kiedy przyjrzał się 
dokładniej, zdołał rozróżnić ptaki w locie.
Chciał jak najprędzej dotrzeć do pojemników z żywnością, mając już dość tej izby 
umarlaków. Z zewnątrz dobiegało warczenie Rhina. Sander wyłapał w nim niepokój swego 
towarzysza, pragnienie oddalenia się z tego miejsca. Zmusił się jednak do poszukiwań tego, 
co tu pozostało.
Znalazł miarkę gruboziarnistej mąki zmieszanej z siekanym i sproszkowanym 
miąższem orzechów. Używając rozbitej misy w charakterze łyżki, przesypał ją do swojej 
torby na prowiant. W innym przewróconym pojemniku znalazł wciśnięte dwie suszone ryby. 
To było wszystko. Reszta została celowo zmarnowana bądź zanieczyszczona. Robiło mu się 
niedobrze od widocznych przejawów dzikiej nienawiści, jaką wyczuwał w tym 
pomieszczeniu. Z ulgą pospieszył na zewnątrz, by dołączyć do Rhina.
Mimo tych negatywnych doznań zmusił się, by podejść do następnego budynku. Jego 
drzwi były również wyłamane, lecz tym razem przejścia nie blokowały zwłoki. Jednakże 
wystarczył jeden rzut oka na to, co leżało pośrodku, by oniemiały ze zgrozy pospiesznie się 
wycofał. Za nic w świecie nie mógłby się do tego zbliżyć. Odniósł wrażenie, że najeźdźcy, 
kimkolwiek byli, nie zadowalali się samym zabijaniem, lecz znajdowali przyjemność w 
zabawianiu się w bestialski sposób swymi ofiarami. Przełknął ślinę, by opanować targające 
nim nudności, i wyszedł z powrotem na drogę biegnącą przed ocalałymi od ognia domami.
Było jeszcze jedno miejsce, które musiał przeszukać, niezależnie od 
niewypowiedzianej zgrozy, jaką przepełniała go ta spustoszona osada. Gdzieś tu musiała być 
kuźnia. Poklepał torbę z narzędziami przytroczoną do grzbietu Rhina. Znajdujące się w niej 
przybory były wszystkim, co otrzymał od swego ojca. Ibbets także rościł sobie do nich prawo, 
podobnie jak przywłaszczył sobie prawo do urzędu kowala we Wspólnocie, lecz obyczaj w tej 
mierze stał po stronie Sandera.
Dwa najważniejsze młotki i dłuta zostały oczywiście pogrzebane z jego ojcem 
Dullanem. Podstawowe narzędzia mężczyzny są przepełnione jego siłą, więc muszą być wraz 
z nim składane do ziemi, gdy już dłużej nie może ich używać. Lecz było kilka pomniejszych 
rzeczy, których zgodnie z prawem mógł zażądać syn, i nikt nie mógł mu tego odmówić. 
Jednakże Sander potrzebował więcej, o wiele więcej, jeśli miał zrealizować swe marzenie  
odnaleźć miejsce ukrycia zakrzepniętego metalu przywożonego przez Handlarzy do 
Wspólnoty oraz poznać sekret stopów, który nadaremnie usiłowali zgłębić kowale.
Ruszył zdecydowanie przed siebie omijając zwęgloną, zwaloną na zewnątrz ścianę, 
nie bacząc na nic z wyjątkiem celu swych poszukiwań, i zatykając nos, żeby nie czuć smrodu. 
Rhin nie przestawał warczeć i pomrukiwać. Sander dobrze wiedział, iż jego towarzysz ma 
dość tego pełnego śmierci miejsca i idzie za nim z musu. Ponieważ jednak istniało między 
nimi coś w rodzaju braterstwa, Rhin będzie szedł dalej.
Współplemieńców Rhina i ludzi ze Wspólnoty łączyła więź, polegająca na 
wzajemnym wyświadczaniu sobie usług. Związek ten datował się z okresu Czasu Ciemności. 
Sander słyszał opowiadane przez Zapamiętywaczy legendy, które głosiły, iż przodkowie 
Rhina byli niegdyś znacznie mniejsi, lecz tak samo inteligentni i szybko przystosowujący się 
do zmian. W dawnym języku nazywano ich kojotami.
Mnóstwo zwierząt i niezliczone rzesze ludzi straciły życie, gdy Ziemia zatańczyła i 
rozpoczął się Czas Ciemności. Przez skorupę ziemską buchnęły góry ognia, miotając 
płomieniami, dymem i roztopionymi skałami. Morze wdarło się w ląd z falami prawie tak 
wysokimi jak te góry, obracając ziemię w nicość w jednych miejscach, w innych zaś 
ustępując z obszarów, które zajmowało od niepamiętnych czasów. Potem nastał chłód i 
napłynęły ogromne, duszące chmury morowego powietrza, które zabijało. Tu i ówdzie 
przeżyła garstka ludzi bądź zwierząt. Lecz gdy niebiosa ponownie się przejaśniły, nastąpiły 
duże zmiany. Niektóre zwierzęta rosły coraz większe z pokolenia na pokolenie, a krążyły 
pogłoski, iż odległe gatunki ludzi są obecnie dwukrotnie większe od współziomków Sandera. 
Jednakże informacja ta pochodziła od Handlarzy, a powszechnie wiadomo było, iż Handlarze 
lubią rozpuszczać takie historyjki, by trzymać innych z dala od swych bogatych znalezisk. 
Byli nawet gotowi wymyślić różnorakie potwory, którym musiałby stawić czoła człowiek 
próbujący wytropić drogę do ich kryjówek.
Sander zatrzymał się, podniósł makabrycznie zbroczoną krwią włócznię i pogrzebał 
nią w popiołach małego budynku. Rychło odgrzebał coś, co mogło być jedynie kowadłem  
solidnym kowadłem z żelaza, niestety, stanowczo zbyt ciężkim, by mógł je zabrać. Po 
odkryciu tego znaleziska, stanowiącego oczywisty dowód, iż odnalazł kuźnię, począł 
przegarniać popiół jeszcze energiczniej.
Wkrótce dokopał się do kamiennego obucha, którego rękojeść była niemal doszczętnie 
spalona, lecz najważniejsza część ocalała, a potem do jeszcze jednego, o mniejszej wadze. To 
było wszystko, co pozostało, chociaż natrafił też na ślady metalu  jego zdaniem miedzi  
stopionego z gorąca.
Uniósł rękę i wyrecytował słowa stanowiące tajemne zaklęcie kowala. Jeżeli dusza 
właściciela tych narzędzi, który być może leżał gdzieś pod gruzami na tyłach budynku, 
krążyła nadal po tym domu, jak to niekiedy bywało w przypadku zmarłych gwałtowną i 
niespodziewaną śmiercią, rozpozna on po tych słowach, że znajduje się tu jego kolega po 
fachu. Sander był pewien, że nie poskąpi mu swej własności i nie będzie przeciwny 
ponownemu jej użytkowaniu w celu, który może przynieść pożytek wszystkim ludziom.
Sander umieścił oba obuchy pomiędzy wiezionymi ze sobą narzędziami. Dość już 
poszukiwań. Niechaj martwy kowal zabierze sobie całą resztę do grobu. Z wyjątkiem tych 
dwóch młotów, których on nie miał, a których potrzebował.
Miał już dość tej bezimiennej osady, gdzie cuchnęło śmiercią, a duchy zmarłych 
krążyły prawdopodobnie po zrujnowanych domostwach. Rhin wyczuł tę decyzję, witając ją 
aprobującym rżeniem. Jednakże Sander nie zamierzał oddalać się od brzegu morza  jeżeli 
było to morze. Przemknął możliwie najszybciej między tlącymi się budynkami, unikając 
starannie widoku porozrzucanych wokół trupów, i wydostał się na śliski piasek wybrzeża.
Aby znaleźć potwierdzenie, iż być może dotarł do jednego z wytyczonych sobie 
celów, postąpił naprzód, do miejsca, gdzie małe fale kończyły się pianą na piasku. Zanurzył 
palec w wodzie i polizał. Słona! A więc znalazł morze!
Jednakże nie samo morze było tym, czego głównie poszukiwał. Interesowało go ono 
raczej jako źródło krążących na jego temat starych przekazów. To właśnie wzdłuż morskiego 
brzegu usytuowana była niegdyś większość wielkich miast przeszłości. W tych to miastach 
spoczywały tajemnice, które usiłował zgłębić ojciec Sandera.
Pewne było, iż ludzie przed Czasem Ciemności posiadali taką wiedzę, że żyli sobie 
tak, jak mogą żyć dusze w niebie, z niewidzialnymi służącymi i wszelkiego rodzaju 
ułatwiającymi pracę sprzętami. Jednak wiedza ta zaginęła. Sander nie wiedział, ile lat dzieliło 
go od tamtego okresu, lecz ich suma, zdaniem jego ojca, przekraczała znacznie długość życia 
wielu, wielu pokoleń.
Po tym, jak ojciec zmarł od kaszlu, a Ibbets  młodszy brat ojca  odmówił 
Sanderowi prawa do wykonywania zawodu kowala, twierdząc, iż jest on jedynie 
niedoświadczonym żółtodziobem niegodnym służyć Wspólnocie, Sander zrozumiał, że musi 
udowodnić swą wartość nie tylko ludziom, których uważał za rodzinę, lecz także samemu 
sobie. Musi stać się takim fachowcem w dziedzinie obróbki metalu, że jego młody wiek nie 
będzie odgrywał żadnej roli, a liczyć się będzie wyłącznie to, że wiele przedmiotów będzie 
mogło być wykonanych według jego projektu i dzięki jego umiejętnościom. Tak więc gdy 
Ibbets chciał go skierować do dalszej nauki rzemiosła, on zamiast tego zażądał przyznania mu 
prawa do opuszczenia Wspólnoty, a Wspólnota była zmuszona przystać na to dobrowolne 
wygnanie.
Teraz, wskutek własnej stanowczej decyzji, został bez rodziny. A w jego sercu płonęła 
żądza udowodnienia iż jest, lub będzie, lepszym kowalem niż twierdzi Ibbets. Aby tego 
dokonać, musi się uczyć. A jest pewien, że potrzebna mu wiedza leży gdzieś w pobliżu 
miejsca, z którego Handlarze wybierali przywożone przez siebie, zakrzepnięte grudy metalu.
Niektóre metale mogły być obrabiane siłą samego ramienia i młota. Inne rodzaje 
musiały być podgrzewane, wlewane do form lub wykuwane na gorąco dla nadania im kształtu 
pożądanego narzędzia czy broni. Lecz były też takie, które opierały się wszelkim próbom 
ludzkiego oddziaływania. I właśnie ich tajemnica fascynowała Sandera od wczesnego 
dzieciństwa.
Znalazł morze; teraz mógł pójść na północ lub na południe wzdłuż jego brzegu. 
Wiedział, że na tych terenach nastąpiły wielkie zmiany. Być może poszukiwane przez niego 
miasta były od dawna pogrzebane pod naniesionym przez fale mułem bądź tak zburzone 
wskutek trzęsienia ziemi, że niewiele z nich pozostało. Ale przecież Handlarze znajdowali 
gdzieś ten swój metal, a więc istniały gdzieś takie źródła  i te mógł odnaleźć.
Nadciągała noc, a on nie miał ochoty obozować w pobliżu tego na wpół zrujnowanego 
osiedla. Ruszył na pomoc. Nad jego głową wrzeszcząc ochryple kołowały morskie ptaki, a 
monotonnie przewalające się fale stanowiły cichy akompaniament do ich krzyków.
Rhin obejrzał się dwukrotnie za siebie. Zaskowyczał, a jego niepokój udzielił się 
Sanderowi. Co prawda wioska sprawiała wrażenie całkowicie oddanej we władanie martwym, 
lecz faktem było, iż Sander nie zbadał zbyt dokładnie jej ruin. A jeśli jakiś pozostały przy 
życiu niedobitek, być może na poły oszalały ze strachu w wyniku najazdu, przyczaił się tam i 
widział przybycie i odjazd Sandera i Rhina? Teraz mógłby ich tropić.
Wdrapawszy się na wierzchołek wydmy porośniętej szorstką, wyblakłą trawą, Sander 
zlustrował uważnie palące się w dalszym ciągu zabudowania. Nie ruszało się nic prócz 
ptaków. Nie lekceważył jednak niepokoju Rhina, wiedząc, że może polegać na jego 
wyostrzonych zmysłach i że ten ostrzegłby go, gdyby ktoś podążał ich śladem.
Wolałby dosiąść kojota, lecz śliski piasek stanowił tak niepewne podłoże, iż 
zdecydował się kontynuować drogę na piechotę. Odbił nieco od linii brzegu, gdyż leżały tam 
naniesione morskim prądem kawały drewna, sprawiające wrażenie zasadzki na 
nierozważnego podróżnego. Gdzieniegdzie w wilgotnym piasku leżały odznaczające się 
wyraźnie muszle, Sander nie mógł oderwać od nich oczu, chłonąc zdumionym wzrokiem 
fantastyczne wzory na tych klejnotach morza. Wrzucił kilka do torby przy pasku. Zachwycały 
go, podobnie jak jaskrawo ubarwione ptasie piórko czy gładko wypolerowany kamyk. Przez 
chwilę zamarzyło mu się, by oprawić je w miedź  metal, który z taką łatwością poddawał 
się jego zręcznym dłoniom  i sporządzić z nich taką biżuterię, jakiej nikt we Wspólnocie 
jeszcze nie widział.
Piasek pod jego nogami pokrywała teraz szorstka trawa, która w miarę, jak posuwał 
się coraz dalej, przechodziła w łąkę. Sanderowi nie podobała się ta zbyt otwarta przestrzeń. 
Na horyzoncie zamajaczyła ciemna linia  początek terenów zalesionych. Chociaż jego lud 
pochodził z otwartych równin zachodu, znali także pomocne lasy, a on sam doceniał teraz 
fakt znalezienia kryjówki. Jako wytrawny podróżnik potrafił jednak ocenić dzielącą go od niej 
odległość na tyle, by dojść do wniosku, iż nie dotrze do lasu przed zapadnięciem zmroku. 
Pragnął bezpiecznego obozowiska, w którym mógłby się obronić, gdyby instynkt Rhinsfiga 
okazał się nieomylny i przyszło im stawić czoła niebezpieczeństwu czyhającemu w 
ciemnościach.
Nie ośmielił się rozpalić ognia z obawy, iż stanie się drogowskazem przyciągającym 
kogoś  lub coś  co grasowało w tej okolicy. Usadowił się więc ostrożnie na usypanym 
jakby specjalnie dla niego stosie skał, w którym kamienie przylegały blisko do siebie, tworząc 
wygodne legowisko.
Wyszarpanymi z ziemi garściami trawy wymościł sobie coś na kształt gniazda. Potem 
wyjął suszoną rybę i podzielił się nią z Rhinem. W normalnych warunkach kojot sam 
poszedłby na polowanie, lecz tej nocy wyraźnie nie miał zamiaru opuszczać Sandera.
Obserwując zapadający zmierzch, młodzieniec czuł chłód napływającego od morza 
nocnego wiatru. Niesione przezeń dziwne zapachy tego wodnego świata wzmagały jego 
niepokój. Nie słyszał jednak nic prócz plusku fal i ptasich głosów. A Rhin z czujnie 
nastawionymi uszami, nasłuchujący wręcz manifestacyjnie, nie demonstrował żadnych oznak 
rzeczywistego zagrożenia.
Pomimo zmęczenia całodzienną podróżą Sander nie mógł zasnąć. Ponad nim łukiem 
rozpościerało się niebo, na którym migotały gwiazdy  oczy nocy. Zapamiętywacze 
powiadali, iż były to inne słońca, bardzo, bardzo odległe, i że wokół nich prawdopodobnie 
krążyły światy takie jak ich. Lecz Sanderowi zawsze kojarzyły się one z oczyma dziwnych, 
wiecznie trzymających się z daleka stworów, obserwujących raczej z obojętnością niż z 
zainteresowaniem krótkie życie ludzi. Próbował myśleć o gwiazdach, lecz jego umysł 
nieustannie powracał do okropieństw widzianych w napadniętej wiosce. Drżąc zastanawiał 
się, jak to jest, być nagle zaatakowanym przez wychodzących z morza ludzi, pałających żądzą 
mordu, niszczenia, nurzania rąk we krwi?
Jak daleko sięgał pamięcią. Wspólnota tylko raz walczyła o życie przeciwko 
własnemu rodzajowi. Było to wtedy, gdy przerażający ludzie o jasnej skórze i dzikich, 
bladych oczach napadli na ich stada. Poza tym walka jego ludu była głównie walką z zimnem, 
głodem i chorobami, nękającymi ich samych bądź ich zwierzęta. Było to raczej wojowanie z 
nieprzyjazną ziemią aniżeli z ludzkością. Ich kowale wykuwali do tej walki narzędzia i broń, 
z których niewiele miało posmakować ludzkiej krwi.
Sander słyszał opowieści o morskich rozbójnikach handlujących żywym towarem. 
Niekiedy myślał sobie, że one również były wymysłem Handlarzy, tworzących makabryczne 
historie o ziemiach, na które nie chcieli wpuścić innych. A to dlatego, że Handlarze byli 
powszechnie znanymi skąpcami, kiedy w grę wchodziły ich osobiste korzyści. Po dzisiejszym 
dniu jednak był w stanie uwierzyć, że człowiek jest nawet bardziej bezlitosny niż zimowa 
burza. Zaczął dygotać, nie od podmuchów morskiej bryzy, lecz wskutek podsuwanych przez 
wyobraźnię scen, ukazujących, co może go spotkać w tej tak niezbadanej dziczy.
Wyciągnął rękę, by dodać sobie odwagi poprzez dotknięcie kudłatego futra Rhina. W 
tym samym momencie kojot skoczył na równe nogi. Sander usłyszał ostrzegawcze 
warknięcie. Rhin nie patrzył na morze, lecz w głąb lądu. Zwierzę wyraźnie uznało, iż w 
ciemnościach nocy czai się zagrożenie.
Przy tak słabej widoczności miotacz strzał był zupełnie bezużyteczny. Sander 
wyciągnął zza paska długi nóż, będący w rzeczywistości krótką szpadą. Mając za plecami 
stanowiące zwartą ścianę skały, przyklęknął na jedno kolano i nasłuchiwał. Gdzieś z przodu 
zdawał się dobiegać cichy syk. Rhin warknął ponownie. Teraz Sander złapał w nozdrza słaby 
zapach piżma. Zdawało mu się, że dojrzał jakiś cień poruszający się tak szybko, iż był tylko 
przelotnym wrażeniem.
Dobiegające z ciemności syczenie przerodziło się w głośny warkot. Rhin, na 
sztywnych nogach, postąpił krok naprzód, wyraźnie przygotowany do odparcia ataku. Sander 
rozpaczliwie żałował, że nie rozpalił ognia. Stawianie czoła takiemu nieznanemu zagrożeniu 
wzbudzało jeden z odwiecznych lęków przypisanych jego rasie.
Jednakże, wbrew jego oczekiwaniom, atak nie następował. Słyszał to prowokacyjne 
syczenie i wnioskował z reakcji Rhina, że uważa on to coś za groźnego przeciwnika.
Niemniej jednak, cokolwiek to było, pozostawało poza zasięgiem wzroku Sandera, w 
miejscu, w którym nie mógł go dostrzec na tle jaśniejszych skał. Z mroków nocy dobiegł 
przeraźliwy gwizd, a zaraz po nim prosto w oczy Sandera uderzył jaskrawy snop światła 
oślepiając go zupełnie, mimo iż obronnym gestem poderwał gwałtownie ramię, by uchronić 
się przed rażącym blaskiem.
Osłaniając oczy dłonią obserwował sunące  a właściwie ślizgające się  w jego 
stronę zwierzę; jego wijące się ciało, mimo iż pokryte futrem, przypominało węża. 
Stworzenie uniosło się na tylnych łapach, sycząc bezustannie. Jego głowa znalazła się niemal 
dokładnie na poziomie głowy Sandera. Za tym wielkim zwierzem przypadło do ziemi jego 
mniejsze wydanie, w o wiele ciemniejszym kolorze. Żadne z nich nie było jednak tym, które 
niosło światło.
 Stój!  Rozkaz wydany spoza źródła światła był stanowczym poleceniem, po 
którym padło następne:  Rzuć nóż!
Sander zdawał sobie sprawę, iż znajduje się o krok od śmierci, gdyż wiedział, że tylko 
wola mówiącego utrzymuje zwierzęta na miejscu. Mimo to potrząsnął przecząco głową.
 Nie wykonuję rozkazów nieznajomych, którzy ukrywają się w ciemnościach  
rzucił hardo.  Nie jestem myśliwym ani krzywdzicielem ludzi.
 Krew woła o krew, cudzoziemcze  warknął głos.
 Za tobą potoki krwi bratniej krwi. Jeśli jest ktoś, kto może poświadczyć, że w 
Padford nie pozostał nikt żywy, to jestem nim ja
 Przyjechałem do miasta umarłych  odparł Sander.  Jeśli, o nieznajomy, 
łakniesz krwi za krew, poszukaj gdzie indziej. Gdy wjechałem tam z południa, zastałem 
jedynie trupy wśród na wpół spalonych ścian.
Światło padało równomiernie, lecz nie było żadnej odpowiedzi. Jednakże fakt, iż 
nieznajomy z nim rozmawiał zamiast natychmiast zaatakować, stanowił dla Sandera pewną 
nadzieję.
 Czy prawdą jest, że nie jesteś Morskim Rekinem?  zapytał powoli głos.
Sander rozumiał słowa. Lecz akcent, z jakim były wypowiadane, różnił się zarówno 
od akcentu Wspólnoty, jak i Handlarzy.
 Kim jesteś?  Głos był teraz ostrzejszy, bardziej natarczywy.
 Jestem Sander. Niegdyś należałem do Wspólnoty Jaków. Jestem kowalem.
 Taaak?  głos przeciągnął to słowo, jakby nie dowierzając.  A gdzie dzisiejszej 
nocy obozuje twoja Wspólnota, kowalu?
 Na zachodzie.
 A mimo to ty podróżujesz na wschód. Kowale nie są wędrowcami, cudzoziemcze. 
A może na swym szlaku pozostawiłeś za sobą krwawe przewiny i bratobójczą śmierć?
 Nie. Mój ojciec był kowalem. Umarł, a oni zadecydowali, że nie jestem 
dostatecznie zręczny, by zająć jego miejsce. Dlatego wybrałem tułaczkę.  Był coraz 
bardziej zirytowany. Konieczność cierpliwego odpowiadania na tę przepytywankę z 
ciemności wzbudzała w nim gniew. Teraz z kolei on spytał śmiało:  A ty kim jesteś?
 Kimś, kto cię nie powinien interesować, obcy człowieku  odwarknął głos.  Ale 
zdaje się, że mówisz prawdę, więc nie staniesz się naszą strawą dzisiejszej nocy.
Natychmiast po tych słowach światło zgasło. Usłyszał ruch w ciemnościach. Rhin 
zaskomlał z ulgą. Choć kojot, jeśli zechciał, potrafił być groźnym wojownikiem, najwyraźniej 
wolał, ażeby tamte zwierzęta i ich nadzorca, kimkolwiek był, już sobie poszli.
Sander poczuł, jak spływa z niego napięcie. Głos oddalił się, a wraz z nim odeszły 
dziwne psyniepsy służące mu do polowania. Ułożył się na powrót na swym legowisku i po 
chwili już spał.


ROZDZIAŁ DRUGI

Sen Sandera pełen był koszmarów, w których trupy ożywały i ruszały na niego z 
połamaną bronią w bezwładnych dłoniach. Co jakiś czas podrywał się spocony, zatraciwszy 
rozeznanie, co jest snem, a co rzeczywistością. Chwilami dochodziło go ciche powarkiwanie, 
dobywające się głęboko z gardła Rhina, jakby kojot węszył coś potwornego. Lecz przecież 
głos i światło już się oddaliły.
Z nadejściem pierwszej szarości świtu Sander gotów był do drogi. Wydawało mu się, 
że na tej ziemi straszy. Być może nie pogrzebane trupy wprowadzały go w ten nastrój 
przygnębienia. Im wcześniej oddali się z tego złowieszczego miejsca, tym lepiej. Postanowił 
jednak dokonać jeszcze szybkiej lustracji terenu, na którym poprzedniej nocy majaczyły w 
półmroku dziwne zwierzęta.
To rzeczywiście nie był sen, ponieważ w glebie widniały odciśnięte głęboko ślady łap, 
z wyraźnie zaznaczonymi kształtami poduszek i pazurów. Tuż za nimi odkrył jeszcze jeden 
mały, wyraźny odcisk, bez wątpienia ludzki. Rhin obwąchał ślady i ponownie zawarczał. Ze 
sposobu, w jaki kołysał głową, wynikało niezbicie, że niezbyt podobało mu się to, co mówiły 
mu wyostrzone zmysły. Kolejny powód, by ruszać w drogę.
Sander nie czekał nawet, żeby coś zjeść. Wskoczył na grzbiet Rhina, który puścił się 
kłusem w takim tempie, że wkrótce znaleźli się wśród ostrych traw nizin ciągnących się 
równolegle do morza. Kłus kojota poderwał do lotu kilka ptaków, Sander rozwinął więc 
swoją procę, przygotował kamyki i ustrzelił dwójkę uciekinierów. Gdy znajdzie miejsce, 
gdzie będzie mógł rozpalić ognisko, przyrządzi sobie z nich posiłek. Kierował się prosto na 
odległą linię lasu, niezadowolony z wrażenia ogołocenia, jakie odnosił na tej otwartej 
przestrzeni, uczucia, którego  choć wychowany na równinach  nigdy wcześniej nie 
doświadczył. Jadąc próbował dostrzec zarysy ścieżki, którą przybył głos. Lecz poza śladami, 
jakie odkrył rankiem w pobliżu swego zaimprowizowanego obozowiska, nie znalazł nic, co 
potwierdziłoby jego przekonanie, iż on i Rhin nie byli sami.
Powstrzymywał się zdecydowanie od zerkania wstecz, na oddaloną już wioskę. Być 
może jego nocny gość powrócił tam, gdyż ze słów, jakie wymienili, wynikało niezbicie, iż 
nieznajomy szuka sprawców napadu na osadę. Jak on ją nazwał? Padford. Sander powtórzył 
to słowo na głos. Było tak dziwne jak akcent tamtego człowieka.
Sander wiedział niewiele o ziemiach leżących poza terytorium zajmowanym przez 
Wspólnotę. Że takie wioski istniały, wywnioskował ze skąpych wzmianek Handlarzy. Lecz 
pasterze z rozległych równin na zachodzie nic na ich temat nie wiedzieli. Żałował teraz, że nie 
obejrzał dokładniej trupów. Usiłując przypomnieć sobie tamte widziane przelotnie ciała miał 
wrażenie, że ich skóra była niezwykle ciemna, ciemniejsza nawet od jego własnej, a włosy 
mieli wszyscy jednakowo czarne. Jego współplemieńcy o brązowym odcieniu skóry mieli 
włosy o zróżnicowanych kolorach: od jasnorudawozłocistego do ciemnobrązowego.
Zapamiętywacze często snuli dziwaczne, przyprawiające o zawrót głowy opowieści o 
tym, jak to przed Czasem Ciemności ludzie różnili się między sobą. Ich historie zawierały 
również inne niewiarygodne stwierdzenia  że ludzie potrafili latać jak ptaki i podróżować w 
łodziach pływających pod powierzchnią wody, a nie na niej. Niepodobna więc było wierzyć 
w każdy pozostały okruch rzekomej dawnej wiedzy, którą z taką czcią hołubili.
Rhin zatrzymał się gwałtownie, wyrywając Sandera z zadumy. Jego ciało drżało, co 
było sygnałem niebezpieczeństwa i informacją, że aby zmierzyć się z tym czymś, musi 
pozbyć się dosiadającego go jeźdźca. Sander zsunął się więc z jego grzbietu, a Rhin obrócił 
się błyskawicznie w stronę, z której przyjechali. Jego wargi uniosły się odsłaniając potężne 
kły, a wydobywający się z gardła pomruk przerodził się w groźny warkot.
Sander wepchnął procę za pas i wyciągnął miotacz. Upewnił się, że w rowku 
strzelniczym tkwi strzała. W pobliżu nie było żadnych skał, mogących zapewnić im osłonę. 
Zostali przyłapani na otwartej przestrzeni.
Widział dokładnie dwa wygięte łukowato kształty, posuwające się w jego kierunku 
dziwacznymi ruchami w górę i w dół, z prędkością, jaką Rhin mógłby rozwinąć jedynie w 
rozpaczliwym zrywie ucieczki. Za nimi biegła trzecia postać na dwóch nogach, jak myśliwy 
poganiający psy, choć dwa biegnące z przodu stwory w niczym nie przypominały małych 
psów znanych Wspólnocie. Sander przyklęknął na jedno kolano i przygotował miotacz do 
strzału. Serce biło mu szybko. Tamte zwierzaki, cokolwiek to było, poruszały się zwinnie, 
bezustannie skręcając się, wyginając i obracając, a mimo to ciągle posuwając się naprzód. 
Utrafić któregoś z nich strzałą było niemal niemożliwością.
 Aeeeheee!
Krzyk, który się rozległ, był tak przeraźliwy jak krzyk morskich ptaków. Biegnąca z 
tyłu postać wyrzuciła w górę oba ramiona, jakby poganiając swych włochatych towarzyszy. 
Sander zdecydował, że właśnie ten biegnący musi być jego celem.  Aeeeheee!
Pierwsze ze zwierząt przystanęło i uniosło się na tylnych łapach, wpatrując się 
uporczywie w kowala. Moment później Jego koleżka zamarł w podobny sposób. Pomimo to 
Sander nadal kurczowo ściskał broń. Ocenił, iż odległość była ciągle zbyt duża na skuteczny 
strzał. Warczenie Rhina nie ustawało. Kojot przyjął postawę obronną, gotowy do odparcia 
ataku. Wszystko wskazywało na to, że oszacował dziwaczne zwierzaki jako straszliwych 
przeciwników.
Ludzki towarzysz stworów zrównał się z nimi i teraz we trójkę ruszyli w kierunku 
Sandera i kojota. Lecz już nie biegli. Sander wstał, z bronią gotową do strzału.
Wpatrywał się w to, co wydało mu się jednym z najdziwniejszych widoków, jakie 
kiedykolwiek oglądał, jako że przybysz był niezaprzeczalnie kobietą. Zdradzało to okrycie 
szczupłego ciała. Podobnie jak mieszkańcy osady, miała bardzo ciemną skórę, a za jedyny 
przyodziewek służył jej kawał szkarłatnego sukna, spowijający ją od pach do kolan. Na szyi 
miała masywny łańcuch z miękkiego, ręcznie obrabianego złota, podtrzymujący krążek 
wysadzany drogocennymi kamieniami układającymi się w zawiłe wzory. Ciemne włosy były 
jakoś tak uczesane i usztywnione, że otaczały jej twarz jak czarna aureola. Na czole miała 
wytatuowany znak, bardzo podobny do tego, jaki miał sam Sander. Lecz jego znak był 
dumnym symbolem kowalskiego młota, podczas gdy jej stanowił jakąś gmatwaninę, której 
nie potrafił rozszyfrować.
Nosiła buty sięgające niemal do kolan, nie tak dobrze wyprawione jak wyroby 
skórzane jego ziomków, oraz skręcony ze złotego i srebrnego drutu pas, z którego zwisało na 
haczykach mnóstwo torebek z różnych kolorów sukna. Teraz kroczyła dumnie, ż rękoma 
złożonymi na głowach swych zwierzaków, jak matka klanu, której należny jest szacunek.
Sander stwierdził, że zwierzęta były tej samej rasy, choć różniły się bardzo 
ubarwieniem i wielkością. Większy miał sierść w odcieniu kremowopłowym, mniejszy był 
ciemnobrązowy, z czarnymi łapami i ogonem. Zbliżając się wachlowały długimi ogonami na 
wszystkie strony. Sander był przekonany, że nie podzielają zdania swojej pani co do jego 
nieszkodliwości, gdyż były wyraźnie gotowe do walki. Nie atakowały tylko dlatego, że ona 
im nie pozwalała.
Zatrzymała się w pewnej odległości od niego, lustrując go chłodno ciemnymi oczyma. 
Zwierzęta znów przysiadły na tylnych łapach po obu jej stronach, a łeb jaśniejszego z nich 
górował teraz nad jej głową.
 Dokąd idziesz, kowalu?  przemówiła władczo, a dźwięk jej głosu uświadomił 
mu, iż to ona była osobą przesłuchującą go ubiegłej nocy.
 Nie twoja sprawa.  Poczuł się dotknięty jej tonem. Jakim prawem żądała on 
niego w taki sposób jakiejkolwiek odpowiedzi?
 Miałam widzenie, że nasze ścieżki od tej pory zbiegną się w jedną.
Jej oczy pałały. Napotkały jego wzrok. Nie podobało mu się jej butne 
przeświadczenie, iż jest on jakimś podwładnym pod jej rozkazami.
 Nie wiem, co to znaczy widzenie"  rozpaczliwym wysiłkiem przerwał to 
zespolenie oczu.  To, czego szukam, jest moją prywatną sprawą.
Skrzywiła się, jakby nie dowierzając, że ośmielił się przeciwstawić jej władzy bardziej 
zdecydowanie, niż te syczące u jej boku bestie. Teraz był pewny, że usiłowała nad nim 
zapanować w jakiś niepojęty sposób.
 Tym, czego szukasz  odparła z ostrzejszą nutą w głosie  jest wiedza 
Poprzedniej Cywilizacji. Ja również muszę ją odnaleźć, aby mój lud został pomszczony. 
Jestem Fanyi, ta, która rozmawia z duchami. A to są Kai i Kayi, którzy w razie potrzeby 
stanowią ze mną jedność. Sprawowałam pieczę nad Padford, lecz musiałam udać się na 
spotkanie z Wielkim Księżycem. I w czasie mojej nieobecności  wykonała ledwie 
dostrzegalny gest ręką  mój lud został wymordowany, a ich wiara we mnie zniweczona. To 
nie powinno było się stać!  Jej wargi rozchyliły się, a spomiędzy nich wydobyło się 
warknięcie, tak wyraźne Jak warknięcie Rhina.  Do mnie należy spłacenie tego długu krwi, 
lecz by to uczynić, muszę wykorzystać ludzi Poprzedniej Epoki. Powiedz mi, kowalu, czy 
jesteś w posiadaniu informacji, gdzie znajduje się to, czego szukasz?
Miał ogromną ochotę powiedzieć tak", lecz w jej spojrzeniu było coś, co mimo 
wewnętrznego oporu zmuszało do powiedzenia prawdy.
 Jestem Sander. Szukam jednego z Poprzednich Miast. Mogą się one znajdować na 
północ wzdłuż brzegu morza
 Jedna z opowiastek Handlarzy, co?  zaśmiała się z nutą pogardy, która 
rozzłościła Sandera.  Na opowieściach Handlarzy nie można polegać, kowalu. Oni zawsze 
usiłują omamić, nie ujawniając miejsc, które uważają za źródła swoich towarów, a tym 
samym dochodów. Jednakże tym razem jest to zgodne z prawdą. Na północy i na wschodzie 
leży wielkie miasto ludzi Poprzedniej Epoki. Jestem jedną z posiadających Moc Szamańską 
 nam pozostało w spadku nieco dawnej wiedzy. Jest miejsce
 Na północnym wschodzie  sprzeciwił się Sander  rozciąga się morze. 
Możliwe, że twoje miasto jest teraz pogrzebane pod falami.
Potrząsnęła głową.
 Nie sądzę. W niektórych miejscach morze wdarło się głęboko w ląd, w innych 
wycofało swe wody z pradawnych basenów, odsłaniając na nowo obszary wcześniej zalane. 
Lecz  wzruszyła ramionami  niczego nie możemy być pewni, dopóki nie zobaczymy. Ty 
szukasz, ja szukam, lecz ostatecznie nasze poszukiwania nie są zbyt rozbieżne. Ja pragnę 
wiedzy jednego rodzaju, ty innego. Czyż nie taka jest prawda?
 Tak.
 Doskonale. Ja posiadam Moce, kowalu. Być może potężniejsze od tych, które 
trzymasz w dłoniach  spojrzała na jego broń.  Lecz podróżowanie samotnie przez te 
dzikie bezdroża, kiedy jest jeszcze ktoś, kto udaje się w tym samym kierunku, to szaleństwo. 
Dlatego proponuję ci, podróżujmy wspólnie. Podzielę się z tobą ważnymi informacjami o 
lokalizacji miasta Poprzedniej Epoki.
Zawahał się. Zdawał sobie sprawę, że z jakiegoś powodu jest zupełnie szczera. Nie 
potrafił jednak do końca zrozumieć, dlaczego składa mu taką propozycję. Być może czytała w 
jego myślach, bo teraz dodała:
 Czyż nie mówiłam, że miałam widzenie? Niewiele wiem o twoim ludzie, kowalu, 
lecz czy nie macie wśród siebie nikogo ze zdolnością jasnowidzenia, kto w niektórych 
przypadkach jest zdolny zobaczyć to, co się jeszcze nie wydarzyło, a co z całą pewnością 
nadejdzie?
 Mamy Zapamiętywaczy, ale oni śnią o przeszłości. Handlarze,  ci powiadają, że 
słyszeli o takich, co przewidują przyszłość, a nie spoglądają w przeszłość.
 Spoglądają w przeszłość?  Fanyi jakby zadrżała.
 I cóż oni widzą w tej przeszłości, ci wasi szamani?
 Niektóre rzeczy z Poprzedniej Epoki, lecz tylko małe fragmenty  musiał 
przyznać Sander.  Przybyliśmy na te ziemie po Czasie Ciemności, a oni opowiadają o innej 
ich części, obecnie zalanej przez morze. Pamiętają przede wszystkim naszą własną Wspólnotę 
i wyłącznie naszą przeszłość.
 Wielka szkoda. Pomyśl, ile można by dokonać, gdyby wasi wizjonerzy przeszłości 
potrafili odkryć zaginione rzeczy. Lecz w dużej mierze podobnie jest z nami, którzy 
przewidujemy przyszłość  my też możemy to robić jedynie fragmentarycznie. Dlatego 
wiem, że powinniśmy podróżować razem, ale poza tym niewiele więcej.
Mówiła z takim przekonaniem, że Sander czuł się niezdolny do wyrażenia 
jakiegokolwiek sprzeciwu, chociaż traktował podejrzliwie tę jej przesadną pewność siebie. Ta 
Fanyi najwidoczniej uważała, iż podejmując za niego decyzje wyświadcza mu wielki 
zaszczyt. A jednak, mimo wszystko, w tym co mówiła był sens. On jechał w ciemno. Jeśli ona 
faktycznie posiada jakieś dane na temat konkretnego zaginionego miasta, o wiele lepiej dla 
niego będzie podporządkować się jej przewodnictwu aniżeli wędrować samemu na oślep.
 Doskonale.  Popatrzył nieufnie na jej bestie.  Lecz czy te dwa stwory też się 
zgadzają? Sprawiają wrażenie mniej przekonanych o słuszności połączenia naszych sił niż ty.
Po raz pierwszy ujrzał, jak jej wargi wykrzywiły się w uśmiechu.
 Moi przyjaciele zostają ich przyjaciółmi. A co z twoim kudłatym towarzyszem, 
Sanderze kowalu?  skinęła głową w kierunku Rhina.
Sander zwrócił się do kojota. Nigdy nie miał nad Rhinem takiej władzy, jaką posiadała 
dziewczyna nad swymi kompanami. Nie umiał go zdominować. Pomiędzy człowiekiem a 
kojotem istniała pewna nić porozumienia, lecz była ona bardzo słaba. On sam nie był pewien, 
jak głęboko sięga ani jak sprawnie będzie funkcjonowała w niektórych okolicznościach. Rhin 
brał chętnie udział w jego podróżach, pełniąc funkcję doskonałego sygnału ostrzegawczego w 
przypadkach zagrożenia. Ale czy kojot zaakceptuje wielodniowe bliskie towarzystwo tych 
dziwnych zwierząt, tego Sander w żaden sposób nie potrafił przewidzieć.
Fanyi odwróciła nieco głowę i spojrzała w oczy wyższego włochacza. Ich spojrzenia 
zwarły się i wytrzymały przez długą chwilę, po czym stworzenie opadło na przednie łapy i 
wycofało się przygarbione, znikając w wysokiej trawie. Jego towarzysz pozostał 
niewzruszony na miejscu. Fanyi postąpiła krok naprzód, kierując teraz to samo skupione 
spojrzenie w jasne oczy Rhina. Sander poruszył się niespokojnie, po raz kolejny zirytowany 
zachowaniem dziewczyny. To, co robiła, nie było niczym innym jak narzucaniem swojej woli 
jego kojotowi! Kto jej dał takie prawo!?
Znów, jakby czytając w jego zbuntowanych myślach, przemówiła:
 Ja nimi nie rządzę, kowalu. Wystarczy, że nauczą się, iż do pewnego stopnia 
możemy współegzystować, nie narzucając sobie nawzajem woli. Moje wężacze wiedzą, że 
jeśli powstrzymuję siłą myśli ich działania, dzieje się tak wyłącznie z ważnych powodów. 
Zdarzają się sytuacje, kiedy ja akceptuję ich życzenia równie szybko, jak one akceptują moje. 
Nie żyjemy w układzie pan  niewolnik. Nie, jesteśmy towarzyszami. W taki sposób 
powinny egzystować wszystkie formy życia. Tak Moc naucza nas, którzy narodziliśmy się, by 
służyć jej celom. Tak, twój kojot zaakceptuje nas, ponieważ wie, że nie stanowimy dla siebie 
nawzajem żadnego zagrożenia.
Wężacz, który poprzednio zniknął, teraz wracał. Jego szczęki zaciśnięte były na 
jakimś zawiniątku, które tarmosił i wlókł po ziemi, aż w końcu rzucił je pod stopy Fanyi. 
Dziewczyna podniosła tobołek, rozwiązała go i wyjęła prostokąt spłowiałego materiału z 
dziurą pośrodku. W tę dziurę wepchnęła głowę, po czym przepasała tę opończę plecionym 
paskiem, chowając pod nią szkarłatny przyodziewek i ozdoby.
Reszta jej wyposażenia na tę wyprawę znajdowała się prawdopodobnie w dwóch 
oddzielnych torbach, których uchwyty powiązane były razem. Sander wziął je od niej, gdy 
zamierzała je zarzucić na ramię, i umieścił na grzbiecie Rhina obok własnych. Nie mógł 
jechać, gdy ona szła piechotą, a oboje stanowiliby zbyt duży ciężar dla kojota. Fanyi 
zagwizdała dając wężaczom znak do wymarszu, a te ruszyły natychmiast naprzód, gnąc się w 
swych cudacznych podskokach. Po raz pierwszy Sander nieco się rozluźnił. Te stwory muszą 
być bardzo skuteczne jako zwiadowcy, skoro Fanyi mogła prawdziwie na nich polegać.
 Jak daleko idziemy?  spytał, stwierdziwszy, że dziewczyna dotrzymuje mu kroku 
bez najmniejszego wysiłku.
 Tego nie wiem. Mój lud nie podróżuje nie podróżował  poprawiła się  
daleko. To byli rybacy, uprawiali też pola wzdłuż rzeki. Przybywali do nas Handlarze z 
pomocy, a później i z południa. Z południa  powtórzyła głucho.  Tak, teraz myślę, że 
oni zjawili się specjalnie przed najazdem, żeby zwąchać, jacy jesteśmy bezradni. Gdybym 
tylko była na miejscu
 I cóż mogłabyś zrobić?  Sander był naprawdę zaintrygowany. Ta dziewczyna 
zdawała się wierzyć święcie, iż jej obecność, bądź raczej nieobecność, przypieczętowała los 
wioski. Nie mógł w to uwierzyć.
Spojrzała w jego kierunku, wyraźnie zdumiona pytaniem.
 Jestem tą, która posiada Moc. To moje myśli otaczały mój lud murem 
bezpieczeństwa. Nie było takiego zagrożenia, którego ja, Kai czy Kayi nie potrafilibyśmy 
zwietrzyć i ostrzec przed nim. Nawet wówczas, gdy z otwartym sercem i umysłem szukałam 
woli Wielkiego Księżyca, wiedziałam, że śmierć przyszła do tych, którzy mi uwierzyli! Ich 
krew, którą muszę pomścić, leży na mych rękach, tak jak na mych barkach spoczywa ciężar 
tego uczynku.
 Jakże' możesz się zemścić? Czyżbyś znała najeźdźców?
 W odpowiednim czasie rzucę kamieniami  jej ręka powędrowała do okrytej 
spłowiałą kapotą piersi.  A wtedy ich nazwiska staną się wiadome. Lecz najpierw muszę 
znaleźć w mieście Poprzedniej Epoki taką broń, dzięki której ci, co rozkoszowali się 
zabijaniem, będą żałowali, że się w ogóle urodzili.  Usta dziewczyny wykrzywił grymas 
okrucieństwa, a twarz jej przybrała taki wyraz, że Sandera przeniknął chłód.
On sam nigdy nie odczuwał tak wielkiego gniewu, nawet wobec Ibbetsa, by życzyć 
drugiemu śmierci. Kiedy napadli na nich Biali, był zaledwie chłopcem, zbyt młodym, by 
odczuć na sobie skutki bitwy, nawet jeśli jego matka była jedną z ofiar. Całe jego jestestwo 
skupiało się na nauce tego, co mógł zrobić własnymi rękoma. A broń była dla niego jedynie 
kwestią pięknego, fachowego wykonania. Modelując ją rzadko myślał o celu, do jakiego 
zostanie użyta.
Widok, jaki ujrzał w zrujnowanej wiosce, poruszył go i przyprawił o mdłości, lecz nie 
dotknął go bezpośrednio. Ponieważ tamci zabici byli obcy, żaden z nich nie był mu bliski. 
Gdyby zdarzyło mu się odkryć pozostałego jakimś trafem za resztą jednego z bandytów, 
walczyłby z nim, tak, lecz głównie po to, by uratować własną skórę. Ale płomienia 
trawiącego Fanyi, tego nieugiętego podporządkowania wszystkiego zemście nie, tego 
zupełnie nie potrafił zrozumieć. Pomyślał, że może gdyby to jego współbraci potraktowano w 
taki sposób, odczuwałby inaczej.
 Jaka broń może być według ciebie zmagazynowana w mieście Poprzedniej Epoki?
 Któż to wie? Krąży wiele starych opowieści. Mówią one, że niegdyś ludzie zabijali 
za pomocą ognia i pioruna, a nie stali czy strzał. Być może te historie to tylko bajki, ale 
wiedza jest bronią samą w sobie i do używania takiej broni jestem stworzona.
Z tym Sander mógł się zgodzić. Uprzytomnił sobie, że nieświadomie przyspieszył 
nieco tempo, jakby sama myśl o ewentualnym istnieniu takiego magazynu z Poprzednich Dni 
przynaglała go do pośpiechu. Z drugiej strony wiedział, że nie należy zbytnio liczyć na jego 
odnalezienie. Ferment, jaki nastąpił na kuli ziemskiej w Czasie Ciemności, zmienił 
całkowicie oblicze ziemi. Skąd mogli mieć pewność, że przetrwało cokolwiek z Poprzedniej 
Epoki? Kiedy napomknął o tym, Fanyi wzruszyła ramionami:
 To prawda. Lecz mimo to Handlarze mają swoje źródła.
Coś więc musiało pozostać. Mam to  obie ręce przycisnęła teraz piersi, gdzie 
spoczywał ukryty wisior.  Jestem w prostej linii potomkinią Szamanek. Nasza wiedza 
przekazywana jest z matki na córkę, lecz ubywa jej coraz bardziej. Istnieją tajemnice, które 
mogą być zrozumiałe jedynie w obecności tego, kto je ukrywa. Ten wisior jest sam w sobie 
tajemnicą. Jedynie ja, trzymając go w ręku, potrafię odczytać przekazywane przezeń 
informacje. Dla nikogo innego ten czar nie zadziała. Szukam z jego pomocą pewnego muru
 A ten mur znajduje się na północnym wschodzie
 Dokładnie tak. Już od dawna pragnęłam go odnaleźć.
Lecz moim obowiązkiem była służba memu ludowi. Musiałam koić ich bolączki, 
zarówno umysłu, jak i ciała. Teraz ten sam obowiązek nakazuje mi odpłacić krwią za krew.
Jej twarz stała się tak nieprzeniknioną maską, że Sander zaniechał dalszych pytań. 
Podróżowali więc w milczeniu, z wężaczami bawiącymi się w zwiadowców i z Rhinem 
truchtającym u boku kowala.
W południe zrobili postój. Sander rozpalił małe ognisko, podczas gdy Fanyi 
wymieszała trochę zabranej przez niego z wioski mąki z wodą ze skórzanego bukłaka i wylała 
otrzymane w ten sposób ciasto na małą metalową patelnię, wyjętą z jednej ze swych toreb. 
Następnie umieściła patelnię nad ogniem, żeby się upiekło. Po kilku minutach zręcznie 
zsunęła bochenek nibychleba. Sander piekł upolowane wcześniej ptaki, a Rhin, uwolniony 
od bagaży, udał się, podobnie jak wężacze Fanyi, na własne polowanie.
Posiłek był zdecydowanie lepszy od jedzonej poprzedniego wieczora suszonej ryby. 
Fanyi przyłożyła do ucha bukłak z wodą i potrząsnęła nim energicznie.
 Woda  powiedziała.  Będziemy jej potrzebowali z zapadnięciem zmroku.
Sander roześmiał się.
 Rhin ją znajdzie. Jego rasa jest w tym niezrównana. Widywałem, jak kojoty kopały 
w wyschniętym korycie rzekli i odkrywały rzeczy, których istnienia żaden człowiek by nie 
podejrzewał. Pochodzą z pustynnych ziem
 Waszych?
Sander potrząsnął głową:
 Teraz już nie. Kiedyś należały do nas. Zapamiętywacze powiadają, że wszyscy 
pochodzimy z południa i zachodu. Kiedy przyszło morze, wszyscy przed nim uciekali, 
chociaż góry pluły ogniem ze swych czeluści. Niektórzy ludzie przeżyli, a potem nadeszli 
współplemieńcy Rhina. Mówi się, że niegdyś byli mali. Lecz kto to teraz wie, tak wiele 
opowiada się o Poprzednich Czasach.
 Może istnieją jakieś zapiski?  Fanyi zlizała tłuszcz z koniuszków palców, 
przydając temu gestowi cech wykwintności.  Znaki takie jak ten  wyrwała z ziemi 
długi korzeń trawy i jego końcem zaczęła rysować kreski na piachu. Sander przyglądał się 
pilnie rysowanym przez nią wzorom. Pomyślał, że można się tu dopatrzeć podobieństwa do 
linii, jakie Handlarze kreślili na bielonych skórach, gdy jego ojciec tłumaczył im, jakie 
rodzaje metalu mają mu przywieźć z następnej wyprawy.
 Widzisz, to oznacza moje imię  wskazała na wykonane przez siebie znaczki.  
FANYI. To potrafię napisać. I jeszcze kilka innych słów. Chociaż  dodała szczerze  
nie wszystkie rozumiem. Lecz to było częścią mojej nauki, ponieważ stanowi o mojej Mocy.
Pokiwał że zrozumieniem głową. Zaklęcie kowala stanowiło, wraz z pracą rąk, część 
jego nauki. Metal nie dawał się topić, utwardzać ani obrabiać, dopóki nie wypowiedziało się 
właściwych słów  wszyscy to wiedzieli. To z tego powodu kowalowi podczas pewnych 
etapów pracy mógł towarzyszyć jedynie praktykant, ażeby nikt nieupoważniony nie poznał 
magicznych formułek jego sztuki.
 A co będzie, jeśli znajdziesz takie znaki i nie potrafisz ich odczytać?
 Będzie to tajemnica, którą trzeba będzie rozwikłać, tak jak trzeba nauczyć się 
sztuki leczenia i tego, jaki jest wpływ księżyca na mężczyzn i kobiety, jak wabić ryby czy 
rozmawiać ze zwierzętami i ptakami. Jest to jedna z nauk Szamanek.
Sander podniósł się, by gwizdnięciem przywołać Rhina. Nauki Szamanek zbytnio go 
nie interesowały. A to, czy tajemnice kowalstwa zostały zredukowane do takich znaczków 
W to nie uwierzy nigdy, dopóki nie ujrzy tego na własne oczy. Od lasu nadal dzieliła ich 
spora odległość, a on nie pałał wielką ochotą, by kolejną noc obozować w szczerym polu.
Zadeptał ostatnie tlące się w małym ognisku węgielki, przysypał starannie ziemią 
popioły, jak zrobiłby każdy mieszkaniec równin. Groźba pożaru traw na odsłoniętym terenie 
była dla niego jedynym niebezpieczeństwem, bardziej realnym niż takie najazdy jak ten, 
którego dokonano na wioskę. Widział skutki takiego spustoszenia i poznał całą jego grozę, 
gdy znaleziono dwóch ludzi klanu złapanych przez ten żywioł i uśmierconych w szponach 
czerwonej furii, której żaden człowiek nie mógł umknąć.
Ruszyli w dalszą drogę. Choć Rhin stawił się natychmiast na wezwanie Sandera i dał 
się ponownie objuczyć bagażami, to wężaczy nadal nie było w zasięgu wzroku. Fanyi jednak 
zdawała się nie zwracać uwagi na nieobecność swych zwierząt. Być może zawsze tak 
podróżowali.
Zapadał wieczór, kiedy za zasłoną z krzaków zamajaczyły przed nimi drzewa. Sander 
zdecydował się na postój, po raz pierwszy zastanawiając się nad słusznością swego wyboru.
Miejsce pod tą zieloną narzutą, dotkniętą już gdzieniegdzie płomieniami jesieni, 
wyglądało ponuro i odpychająco. Może lepiej byłoby zostać na noc na otwartej przestrzeni a 
w te chaszcze wejść rano, niż błądzić w nich w zapadającym zmroku.
 Gdzie są Kai i Kayi?  spytał dziewczynę.
Przykucnięta na piętach uniosła wzrok w górę.
 Zajmują się własnymi sprawami. Jak już powiedziałam, nie rządzę nimi. Ten las  
wskazała przed siebie uniesionym podbródkiem  z pewnością im się spodoba. To nie są 
stworzenia nawykłe do otwartych przestrzeni, mają raczej pociąg do drzew.
Cóż, jeśli rzeczywiście tak było, jakie to miało dla niego znaczenie? A jednak im 
intensywniej wpatrywał się w tamtą ciemność przed nimi, tym mniejszą miał ochotę 
wkroczyć w nią, mając za jedynego przewodnika gasnące światło dnia.
 Zostaniemy tutaj na noc  oświadczył, po czym natychmiast zastanowił się, czy 
ona zgodzi się, by podejmował decyzje.
 Jeśli tak sobie życzysz  odpowiedziała krótko, podnosząc się, by ściągnąć swoje 
torby z grzbietu Rhina.


ROZDZIAŁ TRZECI

Sander rozpiął troki, ściągnął z kojota bagaż i rozsiodłał go, po czym Rhin wyruszył 
leniwie w noc, w poszukiwaniu pożywienia dla siebie. Żaden z wężaczy nie powrócił i Sander 
zaczął się zastanawiać, czy wpływ Fanyi na zwierzęta był rzeczywiście tak przemożny, jak 
początkowo sądził. Jednakże dziewczyna nie okazywała żadnych oznak troski. Wyślizgnęła 
się ze zszarzałej narzuty, a pierwsze błyski płomieni ogniska zmieniły jej pas i naszyjnik w 
skrzące się złotem obręcze.
Tak jak poprzedniego wieczora, przyrządziła z mąki ciasto i piekła na cienkiej patelni, 
podczas gdy Sander sprawdzał skrupulatnie swój zapas strzał. Zamierzał wkroczyć w ciemną 
czeluść lasu z przygotowaną bronią. Potem zebrał na skraju lasu tyle drewna, żeby ułożona z 
niego sterta wystarczyła na całą noc.
Doglądając pieczenia, Fanyi zaczęła coś nucić. Słowa były dziwne. Raz po raz Sander 
wyłapywał jakieś, które coś znaczyło, lecz reszta brzmiała tak, jakby śpiewała w sobie tylko 
znanym języku.
 Czy twój lud zawsze mieszkał nad rzeką?  przerwał jej bezceremonialnie, 
zwalczając senność, w jaką wprawiało go jej zawodzenie.
 Nie zawsze. Czy są ludzie, którzy zawsze mieszkali na jednym terenie?  
odpowiedziała pytaniem.  Czyż nie zostaliśmy wszyscy oderwani od naszych korzeni, 
rozproszeni, zesłani na tułaczkę przez Czas Ciemności? Historia mego ludu głosi, iż byliśmy 
na statku na morzu, gnani bardzo daleko, po czym zniesieni w głąb lądu przez wody, które 
zalały świat. Wielu spośród znajdujących się na pokładzie zmarło lub zmyły ich jęzory fal. 
Kilkoro jednak przeżyło. Kiedy morze się cofnęło, statek osiadł na lądzie. Było to za 
panowania Margee, matki Nany, a Nana była matką Flory, która z kolei urodziła Sannę  
powoli recytowała imiona, więcej niż mógł zliczyć, aż wreszcie zakończyła:  A ja jestem 
rodzoną córką czwartej Margee. Ludzie ze statku napotkali innych wędrowców i tak narodziło 
się Padford, za panowania matki mojej babki. Przedtem mieszkaliśmy nad morzem, na 
południu. Przenieśliśmy się jednak na północ, gdyż na południu zagościło zło. Narodziła się 
tam nagle nowa góra, która, tak jak w Czasie Ciemności, pluła ogniem i odłamkami skał, tak 
że wszystko co żywe musiało uciekać lub narazić się na śmierć. A jak było z twoim ludem, 
Sanderze kowalu?
 Jak już mówiłem, przybyliśmy z południa i z zachodu. Nasi Zapamiętywacze 
wiedzą, lecz są oni jedynymi posiadaczami tej wiedzy. Ja jestem kowalem  wyciągnął obie 
ręce w świetle ogniska, wyginając silne palce.  Moje tajemnice nie są ich tajemnicami.
 Każdy ma swoją własną tajemnicę  pokiwała głową, zsuwając zręcznie chlebki z 
patelni i podając mu jeden.
 Mówi się, że pierwsza Margee miała moc uzdrawiania, którą przekazała swoim 
spadkobierczyniom. Lecz posiadamy także inne moce.  Odgryzła kawałek okrągłego, 
gorącego chlebka, przy każdym ruchu siejąc snopami iskier odbijających się od jej ozdób.  
Powiedz mi  odezwała, się przeżuwszy i przełknąwszy  dlaczego wybrałeś wygnanie, 
odcinając się od swego rodu, aby szukać czegoś, czego możesz nigdy nie znaleźć? Czy 
dlatego, że straciłeś twarz, gdy twój lud nie mianował cię kowalem?
W jakiś niewytłumaczalny sposób potrafiła wymusić na nim prawdę.
 Zostałem odpowiednio przygotowany i sprawdzony.
Zdaniem ojca nadawałem się na jego następcę. Lecz Ibbets był jego bratem i od dawna 
pragnął być kowalem. Jest wystarczająco dobry  Sander musiał to przyznać, choć 
wypowiadając te słowa czuł urazę i żal.  Jednak on bazuje tylko na tym, co zostało 
zrobione wcześniej, sam nie wniesie nic nowego. Ja zdobywałbym ciągle nową wiedzę, chcąc 
wyjaśnić to, co niepojęte. Dlaczego z niektórymi metalami nie potrafimy się obchodzić, 
chociaż Poprzedni Ludzie potrafili? Jakie tajemnice zginęły wraz z nimi? Mój ojciec wiedział, 
że takie pytania tłukły mi się po głowie, lecz zawsze powtarzał, że kowal ma obowiązki 
wobec Wspólnoty. Nie wolno mu wyruszać na tułaczkę w poszukiwaniu czegoś, co może 
nawet wcale nie istnieje. Kiedy ojciec zmarł, Ibbets przekonał radę, że jestem młodzikiem z 
głową przepełnioną mrzonkami, zbyt lekkomyślnym, by zostać pełnoprawnym kowalem. 
On  wargi Sandera zacisnęły się  on wspaniałomyślnie zaofiarował się przyjąć mnie na 
praktykanta. Praktykanta! Mnie, który byłem uczniem o wiele większego mistrza obróbki 
metalu niż jemu się kiedykolwiek śniło! Był zazdrosny o mego ojca, lecz we mnie dostrzegał 
swą szansę myśląc, iż bez wątpienia przekażę mu całą kowalską magię. Więc zdecydowałem 
się na banicję. Niech tylko poznam tajemnice Poprzednich Ludzi, a sprawię, że to Ibbets 
będzie przy mnie praktykantem!
 A więc to tego pragniesz najbardziej  upokorzenia przed twą Wspólnotą 
człowieka, który upokorzył ciebie?  spytała, strzepując z siebie palcami okruszyny chleba.
 Nie chodzi tylko o to. Pragnę także poznać tajemnice kowalstwa  na nowo ożyły 
w nim stare tęsknoty.  Chcę wiedzieć, jak oni pracowali, że potrafili dokonać o tyle więcej 
niż my. Czy naprawdę posiadali tak wielkie umysły, że nauka, której my nie możemy pojąć, 
była dla nich łatwa? Że tam, gdzie my musimy szukać mozolnie i długo, oni w mgnieniu oka 
wiedzieli, który sposób jest dobry, a który zły? Niektórzy ignoranci  za takich uważał ich 
mój ojciec  mówią obecnie o ludziach, którzy posiedli tak ogromną wiedzę, że Wielka Moc 
myślała o starciu ich z powierzchni ziemi, iż byli z gruntu źli, i dlatego musieli zostać 
stopieni, tak jak topi się kawałki kruszców, by zrobić nowy odlew. Może i tak było. Ale ja 
chcę się dowiedzieć, czego mogę się nauczyć
 A wasi Zapamiętywacze nie mogą ci pomoc?
Sander potrząsnął głową:
 Nie byliśmy ludem zamieszkującym wielkie miasta. Byliśmy raczej rozrzuceni po 
ziemiach w dużej mierze pozostawionych samym sobie. Zawsze byliśmy pasterzami 
wędrującymi za swoimi stadami. Nasi Zapamiętywacze wspominają ferment w naszym kraju, 
i to, jak garstka ludzi z kilkorgiem zwierząt uciekła i przetrwała. Jeżeli zaś chodzi o wiedzę 
sięgającą dalej, znam wyłącznie nauki mego klanu, jako że jesteśmy z rodziny kowali i nie 
byliśmy ze Wspólnotą od początku jej istnienia. Nasz pierwszy człowiek wyszedł z puszczy i 
przyłączył się do tamtych wędrowców, tułających się już niemal przez jedno pokolenie, 
uciekających przed końcem wszystkiego, co znali. To, co zatrzymaliśmy, nie jest wiedzą 
klanu, lecz umiejętnością wykorzystywania własnych rąk.
Siedziała na podwiniętych pod siebie nogach, przebierając palcami po małych, 
zawieszonych u pasa torebeczkach. Pokiwała głową.
 Wiedza, konieczna do utrzymania życia w ludzkim ciele, została zachowana. Lecz 
wszystko sięgające poza to było często zapominane. Niemniej jednak żałuję, że nie mogę 
porozmawiać z waszymi Zapamiętywaczami. Można się wiele nauczyć nawet z nieznanych 
słów, które mogą coś znaczyć. Istnieją takie słowa w wielu rzeczach, czynnościach, nie 
wiemy jednak, co oznaczają.  Potrząsnęła leciutko głową.  Tak wiele zginęło. Jeszcze 
więcej odejdzie z tamtymi Morskimi Rekinami.
Zaokrąglona linia jej podbródka zastygła w bezruchu, gdy wpatrywała się ze 
smutkiem w ogień.
 Dobrze się żyło w Padford  mówiła, jakby upewniając samą siebie co do 
przeszłości, jakby nieświadoma jego obecności.  Powierzchnia naszych pól uprawnych 
zwiększała się z każdym rokiem. Nie musieliśmy już, tak jak na początku, gdy się 
osiedliliśmy, polegać wyłącznie na szczodrości morza, które niekiedy okazywało się 
kapryśne. Handlarze przybywali w środku lata. Moja matka dwukrotnie targowała się z nimi o 
książki, prawdziwe książki, tamte zapiski sporządzane przez Poprzednich Ludzi. Czytała je 
 troszkę  a to, czego się dowiedziała, przekazała mnie. Gdyby dano nam czas, 
mogłybyśmy dowiedzieć się o wiele więcej.
Zakryła dłonią wisior na piersiach.
 To był prezent dla niej od tego, który mnie spłodził. Przyjechał z Handlarzami, lecz 
nie należał do ich rodu. Był raczej przybywającym z dalekich stron poszukiwaczem 
zaginionej wiedzy. Sam tworzył książkę, zapisując wszystko, czego się nauczył, ponieważ 
jego klan był klanem najmądrzejszych ludzi, o jakich słyszałam. I, na wypadek gdyby matka 
urodziła dziecko, zostawił ten wisior, by pomógł temu dziecku dotrzeć do głębszego źródła 
wiedzy. Powierzył jej sekret tego wisiora
Gdy umilkła, Sander nie mógł powstrzymać się od zadania pytania:
 Co się z nim stało?
 Umarł  odparła znużona.  To była jakaś choroba, dojmujący ból, który go 
trawił. On znał jego tajemnicę: wiedział, że pewna część jego ciała była dotknięta chorobą i 
powinna być wycięta. Lecz moja matka nie umiała tego zrobić. Tak więc zmarł. A potem ona 
przysięgła na Wielki Księżyc, że dziecko, które urodzi, musi się uczyć i jeszcze raz uczyć, by 
dawna wiedza mogła na nowo zostać wykorzystana w służbie jej ludowi. Lecz obydwie 
byłyśmy związane z naszym rodem, nie mogłyśmy samowolnie wyruszyć na poszukiwanie tej 
wiedzy. Musiałyśmy być z nim, aby przemawiać do wód podczas wypływania łodzi 
rybackich w morze, błogosławić zasiewy pól, by rodziły więcej ziarna. Był to nasz 
obowiązek, przekazywany z pokolenia na pokolenie. Teraz, gdy mego ludu już nie ma, udaję 
się na poszukiwanie tego, co ten klucz otworzy  nadal obracała w palcach wisior.
 Lecz zaklinam się na Wielki Księżyc, że zrobiłabym wszystko, by to moje szukanie 
nie odbywało się takim kosztem.
Zapadła noc. Jedynie ognisko tworzyło zaporę dla tłoczących się wokół cieni. Sander 
podniósł się i zagwizdał przenikliwie uświadamiając sobie nagle, że Rhin jeszcze nie wrócił. 
Kiedy kojot nie zaszczekał w odpowiedzi, poczuł ogarniający go niepokój. Może Rhin 
polując zapuścił się za daleko? Było to naturalne, że niekiedy spędzał pół nocy ganiając 
własnymi ścieżkami. Jednak na tej obcej ziemi Sander pragnął mieć go przy sobie.
 Nie ma go w pobliżu.  Głos dziewczyny brzmiał spokojnie.  One mają własne 
życia, te futrzaste stworzenia. Nie możemy od nich wymagać więcej, niż dają dobrowolnie.
 Nie podoba mi się to  wymamrotał Sander, choć musiał jej przyznać rację. Jego 
związek z kojotem oparty był na dobrowolności z obu stron. Zmuszać Rhina, oznaczało 
stracić go. Mimo to czuł się nieszczęśliwy, moszcząc się do drzemki przy ognisku, i potem, 
budząc się co jakiś czas, by dorzucić gałęzi do ognia.
Dziewczyna nie od razu ułożyła się na legowisku sporządzonym z dziennego okrycia. 
Zamiast tego wyjęła z jednej z torebeczek u paska cztery małe, białe kostki z kropkami po 
bokach. Wygładziwszy w jednym miejscu materiał opończy, rzuciła kostki energicznym 
ruchem tak, że pokulały się na przygotowane miejsce i ułożyły jednym bokiem do góry. 
Pochyliła się nad nimi, licząc skrupulatnie widoczne na wierzchnich ściankach kropki, po 
czym zmarszczyła czoło. Zgarnęła kostki i rzuciła je ponownie. Rezultat najwidoczniej znów 
jej nie usatysfakcjonował, podobnie jak i trzecia próba. Zmarszczki na jej czole pogłębiły się, 
gdy chowała kostki na powrót do torebki. Przez jakiś czas siedziała wpatrując się w ogień i 
mrucząc coś pod nosem. Sander miał wrażenie, że są to słowa jej Mocy, nie przeznaczone dla 
obcych uszu.
W końcu westchnęła i skuliła się na swoim płaszczu, jakby robiąc z konieczności coś, 
do czego nie była przekonana. Pomyślał, że zasnęła. Jeśli nawet była zaniepokojona 
nieobecnością swoich zwierząt czy zaginięciem Rhina, nie dawała tego po sobie poznać.
Kojota nie było również, kiedy z nastaniem brzasku Sander rozprostowywał 
zdrętwiałe kończyny. Był spragniony, a ciężar skórzanego bukłaka wskazywał na to, że jest 
już prawie pusty. Tym, na czym Sander polegał w kwestii zlokalizowania jakiegoś strumienia 
czy źródła, był instynkt Rhina, a Rhina nie było. Oczywiście kojot mógł bez trudu odnaleźć 
ich trop i podążyć za nimi, gdyby ruszyli w dalszą podróż, lecz Sander potrzebował go teraz. 
Zagwizdał ponownie; jego wezwanie wywołało odzew, jednak nie w postaci krótkiego 
szczeknięcia, jakie miał nadzieję usłyszeć, lecz w formie skrzeczenia jakiegoś ptaka w lesie.
Fanyi usiadła. Z jednej ze swych torebek wyciągnęła garść suszonych, 
ciemnoczerwonych owoców i precyzyjnie podzieliła je na dwie porcje.
 Twojego włochacza nie ma w pobliżu  powiedziała.
 A twoje są?  zapytał niespodziewanie szorstko.
 Nie bliżej niż twój. Sądzę, że polują tam  wskazała brodą w kierunku lasu.  
Jak już mówiłam, przepadają za drzewami.
 Czy one potrafią znaleźć wodę?  potrząsnął lekko bukłakiem, by podkreślić tę 
konieczność.
 Jeśli zechcą  Odpowiedź Fanyi była tak spokojna, że aż irytująca.  Są 
jednak inne sposoby. Znam kilka z nich. Wygląda na to, że musimy teraz sami dźwigać nasze 
manatki  obrzuciła spojrzeniem niesione przedtem przez Rhina bagaże.  Cóż, dla mnie to 
nie nowina.
Rozpostarła na ziemi opończę i zaczęła zawijać w nią wszystkie pakunki, formując z 
nich zgrabny tobołek.
Sander dwoma pospiesznymi łykami uporał się z suszonymi owocami. Miały cierpki 
smak, a mała porcja nie wystarczyła do zaspokojenia dręczącego go głodu. Miał nadzieja że 
w lesie, do którego zmierzali, uda mu się ustrzelić Jakieś zwierzę. Potrzebował siły, jakiej 
mógł mu dostarczyć taki mięsny posiłek.
Usiłował teraz sporządzić tobołek, używając derki służącej za podkład dojazdy na 
Rhinie, do spakowania wszystkich rzeczy. Najcięższe były narzędzia kowalskie i w duchu 
wściekał się na nieobecność kojota. Rhin był nie tylko groźnym wojownikiem, lecz także 
rączym biegaczem. Sander poczuł ukłucie złego przeczucia. Nie wiadomo, na co mogą 
natrafić w tym nowym kraju. Nie miał też pojęcia, jak odnaleźć kojota, jeśli zwierzę popadło 
w jakieś tarapaty.
Tobół na ramionach ciążył mu niesłychanie. Był jednak zdecydowany nie narzekać, 
gdyż łatwość i pewność siebie, z jaką Fanyi maszerowała naprzód w gęstniejący cień drzew, 
stanowiła poniekąd wyzwanie. Sander posuwał się przed siebie z miotaczem strzał gotowym 
do użytku.
Drzewa były bardzo duże, z potężnie rozgałęzionymi koronami. Niektóre liście żółkły 
już lub czerwieniały, tu i ówdzie kilka szybowało w dół, by dołączyć do spoczywających od 
wieków w ściółce towarzyszy, tworzących miękki, tłumiący odgłos kroków kobierzec.
Po raz pierwszy Sander uświadomił sobie coś, czego nie przewidział. Na otwartych 
równinach mógł skupić się na jakimś punkcie orientacyjnym jak na drogowskazie i według 
niego posuwać się naprzód. Tutaj, gdzie wszystkie drzewa były do siebie podobne, trudno 
było mieć pewność, iż kieruje się na właściwą ścieżkę, a nie kręci w kółko.
Sander przystanął. Może lepiej byłoby trzymać się morskiego brzegu. Wiadomo było 
przynajmniej, że idąc wzdłuż niego nie można zabłądzić. Fanyi zwolniła, spoglądając na 
niego przez ramię.
 Co się stało?
Wstydził się własnej niewiedzy, lecz musiał się do niej przyznać.
 Nie wiem, którędy iść i czym się kierować. Tutaj wszystko jest do siebie podobne.
 Jest jednak coś. Byłam kiedyś w tych stronach, jest tu droga droga na północ
Droga? Od początku wspólnej podróży była tak pewna siebie i przemawiała z takim 
przekonaniem, iż musiał wierzyć, że wie, co robi. Ale droga!
Fanyi przywołała go skinięciem ręki, więc z wahaniem podążył za nią. Oglądając się 
za siebie nie widział już nic prócz drzew. Nie był też pewien, dokąd zaprowadzi ich ta 
plątanina konarów i zwisających nisko gałęzi. Ona jednak nie okazywała zakłopotania.
Zaledwie chwilę później wyszli na bardziej otwartą przestrzeń. Zwały zmieszanych z 
ziemią liści nie całkiem zakrywały tutaj zeszpeconą dziurami, ulegającą szybkiemu 
niszczeniu przez wypełzające, atakujące ją z obu stron korzenie, lecz bez wątpienia sztuczną 
nawierzchnię.
Droga ta biegła prosto, a obramowujące  czy też raczej atakujące  ją drzewa były 
jeszcze całkiem młode, tak więc było tu jasno i przestronnie i widać było spory szmat terenu 
przed nimi. Fanyi skinęła na niego:
 Widzisz? Jest tak, jak mówiłam. To droga z Poprzedniej Epoki. Dość mocno 
nadgryzł ją ząb czasu, ale nadal jest co oglądać. Tutaj zakręca  wskazała ręką w lewo na 
zachód.  Przebiega tamtędy, lecz od tego miejsca biegnie na północ, przynajmniej tak mi 
wiadomo
Sander odnalazł ślady dawnego zakrętu; droga chyba nigdy nie znajdowała się na 
otwartej przestrzeni. Zastanawiał się, dlaczego. Wydawało mu się, że o wiele łatwiej jest 
zbudować taką autostradę przez równiny, aniżeli w matni lasów. Poza tym była węższa od 
dwóch wielkich dróg, na jakie natknęła się Wspólnota w czasie swych wędrówek (Mattiey 
kiedyś przemierzył jedną z nich wszerz krokami). Były tak szerokie, że nawet 
Zapamiętywacze nie byli w stanie powiedzieć, jak nieprzebrane musiały być rzesze ludzi, 
skoro używały takich dróg.
Nawierzchnia tutaj była tak wyboista, że musieli iść wolno i ostrożnie, żeby nie wpaść 
na jakąś przeszkodę lub nie skręcić nogi w jakiejś zarośniętej dziurze. Jednak droga ta 
doprowadziła ich do wody.
Sander usłyszał odgłos strumienia, zanim jeszcze dotarli do wyszczerbionej krawędzi 
przęsła spinającego niegdyś jego brzegi. Nad nakrapianą słońcem powierzchnią tańczyły małe 
muszki, stanowiąc żer dla innych, o wiele większych owadów. Nurt był bardzo bystry, a 
strumień tak czysty, że widać było brązowe kamienie tworzące jego koryto. Zostawił swój 
bagaż przy Fanyi i z bukłakiem w ręce zsunął się na dół, by wypłukać pojemnik, a następnie 
napełnić go po brzegi.
Ponieważ most praktycznie nie istniał, wykorzystali jego zielone od wodorostów i 
wypłukane przez wodę szczątki w charakterze stopni, po których przeprawili się na drugą 
stronę. Podniesiony na duchu zaspokojeniem najbardziej palącej potrzeby, czyli znalezieniem 
wody, Sander zaczął się poważnie rozglądać za sposobem zaspokojenia kolejnej potrzeby  
głodu.
Ptaków było mnóstwo, lecz wszystkie małe i pochowane gdzieś wśród drzew, z 
wyjątkiem tych, które ukazywały się w przelocie z gwałtownym trzepotem skrzydeł. Od 
momentu, gdy wkroczyli do tego lasu, nie widział żadnych zwierząt. I choć teraz niezwykle 
uważnie obserwował strumień, pod jego i szklaną taflą nie zauważył jakiegokolwiek ruchu. 
Wyglądało na to, że nie było w nim ryb mogących służyć za pożywienie.
Nagle Fanyi uczepiła się jego ramienia, niemal wywracając go do wody. Kiedy 
odwrócił głowę, by ją ofuknąć, zaskoczył go wyraz jej twarzy. Była najwyraźniej zasłuchana!
Rhin! Niewyobrażalnie ciężkie brzemię spadło mu z serca. Ściągnął wargi, by 
przywołać kojota gwizdem. W tym samym momencie ręka Fanyi wystrzeliła do jego ust, 
naciskając je mocno w geście bolesnego uciszenia.
Teraz on nadstawił uszu, aby uchwycić to, co ona usłyszała, a co  jak zgadywał z jej 
zachowania  stanowiło straszne zagrożenie.
Był to niezupełnie dźwięk, raczej pulsowanie powietrza zrodzone przez dźwięk 
bardzo, bardzo daleko. Oderwał jej palce od swoich ust i spytał niemal szeptem:
 Co to jest?
Zmarszczyła czoło, podobnie jak poprzedniej nocy, kiedy to rzucając kostkami 
usiłowała z nich wyczytać jakieś proroctwo.
 Nie wiem  odpowiedziała ledwie dosłyszalnie.  Ale to ma jakąś Moc. Tego 
jestem pewna.
O Mocach, którymi się chełpiła, nie wiedział praktycznie nic. W jego Wspólnocie był 
uzdrowiciel. Ale tamten wiedział jedynie, jak nastawiać kości, goić rany i używać ziół do 
leczenia chorób, nic ponadto. Członkowie jego ludu mieli też mgliste pojęcie o istnieniu 
Opatrzności silniejszej od nich samych. Jednakże mało prawdopodobne było, by zawracała 
sobie Ona głowę człowiekiem. Gdyby było inaczej, nie zesłano by Czasu Ciemności, aby 
niemal całkowicie wytępić rodzaj ludzki. Gdyby ta Opatrzność troszczyła się o człowieka, 
Poprzedni Ludzie nie powołaliby też do życia pokolenia bratobójców. Wspólnota kilkakrotnie 
podejmowała rozważania na ten temat, dochodząc w końcu do wniosku, że jeśli rzeczywiście 
tak było, to lepiej, aby człowiek nie odwoływał się do takiej Opatrzności ani jej nie czcił.
Sander pomyślał, że z Fanyi mogło być inaczej. Niektóre jej zdolności, takie jak 
jasnowidzenie, były mu obce. W dodatku na ziemi mogły żyć obecnie inne społeczności, nie 
tak wystrzegające się tej Opatrzności, które mogły z nią zawrzeć jakiś pakt. Od nich mogły 
pochodzić te Moce, o których z takim przekonaniem mówiła. A ponieważ ta ziemia nie była 
jej obca, zgadzał się chętnie, by go prowadziła  aż do celu.
 Co za Moc?  wyszeptał ponownie.
Wzięła do ręki wisior i trzymając go w dłoni wpatrywała się w niego, jakby 
pobłyskujące na jego powierzchni punkciki światła mogły jej dać odpowiedź.
Czekając aż się odezwie Sander zaczął się zastanawiać, czy aby nie znajdują się w 
pobliżu jej legendarnej skarbnicy wiedzy, i czy to promieniowanie  czymkolwiek było  
nie jest sygnałem jej istnienia. Jednak niezależnie od tego, co Fanyi myślała, nie była 
zadowolona z informacji, jakie uzyskała spoglądając na wisior. Potrząsnęła powoli głową.
 To nie jest to, czego szukamy.  Jej słowa brzmiały stanowczo.  Przed nami jest 
jakaś ciemność. A przecież to ta droga
 Możemy zawrócić  zauważył Sander.  Łatwiej będzie iść wzdłuż brzegu 
morza. Powinniśmy byli spróbować tego w pierwszej kolejności.  Las, stanowiący 
wcześniej zapowiedź bezpiecznego schronienia, zaczynał sprawiać wrażenie pułapki. Nie 
miał ochoty w nią wpaść. Wolał znaleźć się na otwartej przestrzeni, gdzie można było 
zauważyć nadciągającego nieprzyjaciela, nawet jeżeli samemu było się również 
wystawionym na jego widok.  Chodźmy!  jego dłoń zacisnęła się wokół jej ręki.
Raz jeszcze obrzuciła wisior przeciągłym spojrzeniem, po czym pozwoliła mu opaść 
na piersi.
 W porządku  zgodziła się.
Spodziewał się oporu, więc ulżyło mu, że tak łatwo ustąpiła. Być może wyczulone 
zmysły Rhina już wcześniej ostrzegły zwierzę przed tym zadrzewionym miejscem, i dlatego 
odłączyło się od nich.
Ponownie przeprawili się po kamiennych szczątkach mostu przez strumień i 
błyskawicznie wdrapali się z powrotem na drogę. Teraz już bez ustanku Sander był świadomy 
tamtego odległego dudnienia. Wydawało mu się, że jest to łomot jego własnego serca, 
walącego tak, że wywoływało to wibracje w całym ciele. Nie malało nawet w trakcie 
ucieczki, pozostając niezmienne, jakby jego źródło utrzymywało się ciągle w tej samej 
odległości za nimi, podążając w równym tempie ich śladem.
Zasadzka objawiła się niespodziewanie, kiedy dotarli do zakrętu starej drogi, i to z 
kierunku, z którego Sander najmniej się spodziewał. Gdy przechodzili pod rozłożystymi 
gałęziami jednego z ogromnych drzew, opadła na nich plątanina sieci. Zanim Sander zdołał 
podjąć walkę, sieć została mocno zaciśnięta, usidlając go bez nadziei na jakąkolwiek swobodę 
ruchów. Sznurki sieci nie były znanymi mu od zawsze, splecionymi ze skóry linami. Były za 
to pokryte jakąś lepką substancją, która, raz dotknięta, przywierała mocno, nie dając się 
odkleić. Każdy ruch uwięzionych powodował jeszcze gorsze zaplątanie.
Nie mógł dosięgnąć noża, nie mógł nawet odrzucić bezużytecznego w tej sytuacji 
miotacza strzał, który przykleił mu się do rąk. Kolejne nagłe i silne szarpnięcie zbiło go z nóg 
i wylądował twarzą na kobiercu z gnijących liści. Z wysiłkiem odwrócił głowę na tyle, by to 
duszące paskudztwo nie zatykało mu nosa i ust, i wtedy kątem oka dostrzegł tych, którzy z 
tak dziecinną łatwością ich pojmali.
Świergoląc opadali z gałęzi drzew, powiększając szeregi tych, którzy znajdowali się 
już na ziemi. Byli mali i mieli futra w łatki. Za ubrania służyły im jedynie krótkie fartuszki, 
utkane z lian. Tylne części ich rąk i nóg pokrywała sierść, która porastała też plackowato 
klatki piersiowe i ramiona oraz kłębiła się bujnie na wydętych ponad podtrzymującymi 
fartuszki sznurkami z lian brzuszyskach. Ich twarze dla odmiany były bez zarostu. Lecz 
pozostając w ostrym kontraście do oliwkowej cery prześwitującej spod i wśród ciemnego 
owłosienia, były one czerwone i pomarszczone.
Sander nie rozumiał nic z ich świergoczącej mowy i nie zauważył żadnej broni, poza 
drewnianymi pałkami. Jedną z nich zobaczył dokładnie w momencie, gdy opadała na niego. 
Kiedy uderzenie trafiło w cel, miał wrażenie, że głowa pęka mu na kawałki z bólu, lecz nie 
stracił przytomności.
Zaplątany w sieć, był unoszony ku górze. Kwaśny odór ciał mieszkańców lasu 
przyprawiał go o mdłości. Ciągnąc go do góry pochrząkiwali, jakby protestując w ten sposób 
przeciw jego ciężarowi. Jeden z nich musiał zauważyć, że Sander ma otwarte oczy i zachował 
resztki świadomości, ponieważ ten leśny człowiek (jeśli rzeczywiście można ich było 
określać mianem ludzi) przybliżył do niego purpurową gębę i zawarczał. Potem potrząsnął 
znacząco kijem tuż nad głową więźnia. Sander nie potrzebował dalszych aluzji. Dać się zbić 
na miazgę tutaj i teraz nie służyło żadnemu celowi. Postanowił leżeć bez ruchu.


ROZDZIAŁ CZWARTY

Obwiązany ciasno jak pakunek, leżąc w dalszym ciągu na plecach, Sander czuł, że jest 
ciągnięty w górę. Wyglądało na to, że ich prześladowcy należą do stworzeń traktujących 
drzewa jako naturalne arterie komunikacyjne. Kowal był pełen złych przeczuć, gdy huśtali 
nim w powietrzu transportując z drzewa na drzewo; był przekonany, że prędzej czy później 
spadnie i rozbije się o ziemię. Ból w głowie powodował, że czuł się kompletnie oszołomiony. 
W końcu zacisnął mocno powieki, zdecydowany zebrać siły na ewentualny wysiłek, jaki 
może go czekać na końcu tej koszmarnej podróży.
Nie miał wątpliwości, że Fanyi przypadł w udziale ten sam los, nie słyszał jednak 
żadnego pochodzącego od niej odgłosu. Czyżby przed porwaniem w ten szalony taniec w 
powietrzu pobili dziewczynę do nieprzytomności? Było dla niego jasne, że jeśli nawet 
wiedziała co nieco o tych leśnych obszarach, to nie przewidziała obecności tych dzikusów.
Na poły zamroczony umysł Sandera odnotował, że nie należeli oni chyba do gatunku 
ludzkiego. Nie można ich też było zakwalifikować do tych zwierząt, z którymi człowiek przez 
lata nawiązał wzajemne porozumienie. Pochylająca się nad nim warcząca czerwona morda 
miała w małych ślepkach wyraz tępego okrucieństwa, a smród buchający od tych kreatur 
dławił go.
Sander zdawał sobie sprawę, że posuwają się w głąb lasu. Tamta wibracja 
nabrzmiewała w jego ciele, tak że serce waliło jak po morderczym biegu. Nawet Handlarze 
nigdy nie wspominali o czymś takim.
Puk puk
Nadal nie było słychać dźwięku, z wyjątkiem łomotania krwi w uszach. Sander miał 
wrażenie, że całe jego ciało drży przy każdym wielkim podmuchu  jeśli były to podmuchy. 
Ćwierkanie leśnych stworów (nie miał zamiaru dodawać im godności określeniem ludzie") 
stawało się coraz głośniejsze.
Nastąpiło ostatnie huśtnięcie w dół, zakończone wściekłym szarpnięciem, 
przeszywającym jego głowę czerwonym, gorącym bólem. Potem Sander leżał płasko na ziemi 
na jakimś otwartym terenie, a słońce świeciło mu oślepiająco w oczy, zmuszając do ich 
ponownego zamknięcia.
Kiedy odwrócił głowę tak daleko jak to było możliwe i znowu uniósł powieki, zdążył 
jeszcze dostrzec ostatniego z owłosionych stworów, przeskakującego płynnie pomiędzy 
koronami drzew po drugiej stronie polany.
Czy zostawili strażnika? Jeśli nie czy istniał jakiś sposób? Sander wił się w 
oplatającej go sieci. Mimo iż wykręcał się na wszystkie strony, żadne z wiązań się nie 
poluźniło. Przeciwnie, był pewien, że powoli coraz bardziej się zacieśniały. Niemniej jednak 
jego wysiłki spowodowały, że przesunął się tak, iż przez moment dostrzegł Fanyi skrępowaną 
sznurami.
Nigdzie nie było śladu nadrzewnych stworzeń. Polanka, na której leżeli uwięzieni, 
była niemal całkowicie pokryta blokami skalnymi. Głównym punktem widniejącym w 
prześwicie nad głowami było coś, co przycupnęło na szczycie kamiennego usypiska.
To coś mogło być wystrugane z drewna, dość nieporadnie, choć na tyle zręcznie, by 
przypominać jednego z nadrzewnych ludzi, mimo iż było trzykrotnie większe. I było 
niewątpliwie rodzaju żeńskiego. Szpetna twarz ufarbowana była na szkarłatne, a przygarbione 
ramiona zdobiły naszyjniki z wypolerowanych orzechów i strąków roślin. Przycupnąwszy na 
tylnych łapach i opuściwszy obie ręce wzdłuż boków, to coś wysuwało głowę do przodu, 
jakby spoglądało z góry na więźniów z zachłannym zainteresowaniem.
Wtem
Jedno z małych, błyszczących oczek, które Sander wziął za kawałki naklejonego 
kwarcu bądź kolorowej skały, mrugnęło.
To coś było żywe!
Sanderowi zaschło w ustach. Mógł zaakceptować wyrzeźbiony posążek; jednak fakt, 
że ta ogromna, odrażająca rzecz żyła, był prawdziwym koszmarem. Koszmar ten spotęgował 
się, gdy ogromne usta rozwarły się nieco ukazując kły, z których jeden był pęknięty i 
złamany, oraz koniec bladego języka wysuwający się do przodu jak ohydna dżdżownica.
Stwór uniósł z lekka głowę i zawył. Było to dziwaczne nawoływanie, podobne do 
krzyku, jaki wydają polujące nocą zwierzęta. Z okolicznych drzew odpowiedział mu donośny 
chór przenikliwych wrzasków ciągle niewidocznych leśnych ludzi.
Nie było to podobne do jakiejkolwiek słyszanej przez Sandera mowy, zawierało 
jednak moc budzenia strachu w słuchaczu. Nie mógł sobie poradzić z zacieśniającą się w 
szybkim tempie siecią, wgniatającą mu w plecy jego własny tobołek i krępującą członki. Czuł 
się jak schwytany w jakieś olbrzymie imadło.
 Aeeeheee!  to zawołanie w formie przeraźliwego krzyku wyrwało się z piersi 
Fanyi. Sanderowi zamajaczyło niewyraźnie, że słyszał je już wcześniej. Nie dosłyszał w nim 
jednak wołania o pomoc, a raczej wyraz buntu i wyzwania.
Stworzenie na skale przestało wyć. Przesunęło spasione cielsko bliżej krawędzi swego 
siedziska i obróciło głowę do takiej pozycji, by małe ślepka mogły dokładnie zlustrować 
dziewczynę. Potem, jakby od niechcenia, podniosło leżący obok łapy kamień i rzuciło.
Kamień minął głowę Fanyi ledwie o włos. Sander był przekonany, że gdyby taki był 
zamiar stwora, zgruchotałby czaszkę dziewczyny. Ostrzeżenie było bardzo czytelne. Mimo to 
Fanyi je zignorowała.
 Aeeeeheee!  raz jeszcze wydała okrzyk, który odbił się słabym echem od skał.
Teraz Sander sobie przypomniał. W taki sam sposób przywoływała na równinie Kai i 
Kayi. Czyżby teraz wyczuwała, że jej towarzysze są w pobliżu?
Ogromna samica chrząknęła, zamiatając łapą w poszukiwaniu kolejnego kamienia. 
Następnie ociężale podniosła się na nogi. Sander zamarł. Nawet uwzględniając fakt, że jej 
siedzisko znajdowało się powyżej miejsca, gdzie leżał, górowała nad nim wzrostem więcej 
niż o głowę, a ociężałe cielsko czyniło z niej olbrzyma nie tylko wśród własnego gatunku, 
lecz także wśród ludzi.
Zeszła powoli po skałach, jakby nie całkiem pewna, czy utrzymają jej ciężar. Kiedy 
poczuła grunt pod nogami, schyliła się, by rzucić się na Fanyi. Sander zwijał się w ostatniej 
rozpaczliwej próbie uwolnienia się z matni. Był przekonany, że za moment stanie się 
świadkiem jakiegoś makabrycznego aktu okaleczenia bądź śmierci.
W tym momencie z powietrza, jak na skrzydłach, nadciągnął Kai, z głośnym sykiem 
wydobywającym się spomiędzy najeżonych kłami szczęk. Wężacz wylądował dokładnie na 
lekko przygiętych plecach ogromnej samicy, sięgając pyskiem do jej masywnego karku.
Leśna kobieta wyprostowała się ze skowytem i potrząsając ramionami usiłowała 
uwolnić się od zatapiającego kły w jej ciele zwierzęcia. Teraz pojawiła się mniejsza Kayi; dla 
odmiany nie skakała z powietrza, lecz mknęła z szybkością błyskawicy po ziemi, by wbić 
zęby w jedną z obwisłych piersi.
Skowytowi olbrzymki wtórowały donośne wrzaski z drzew. Sander spodziewał się 
ujrzeć leśnych ludków spadających z gałęzi na ratunek swej obleganej pani. Ci jednak nie 
pokazali się, nie przestając jedynie wrzeszczeć, podczas gdy ona dreptała w kółko, próbując 
wyrwać się napastnikom. Oderwała od siebie Kayi wraz z kawałkiem własnego ciała, ciągle 
zakleszczonego w szczękach wężacza, i odrzuciła bierze od siebie. Lecz kiedy usiłowała 
dosięgnąć Kai, Mniejszy wężacz doskoczył do niej ponownie, wyraźnie nie zrażony tak 
szorstkim potraktowaniem.
Nagle z olbrzymki buchnęła fontanna krwi. Kai chwytając ją za gardło rozerwał 
tętnicę. Leśna kobieta wydała ostatni skowyt i opadła na kolana. Tymczasem Kayi skoczyła 
jej, na plecy i zaczęła kąsać i rozrywać jej ciało. Samica zamachała niezdarnie łapami, 
usiłując dosięgnąć stworzenia na swym grzbiecie, po czym gwałtownie osunęła się na ziemię. 
Jej odrażająca głowa spoczęła na skalnym bloku jak szkaradna maska śmierci, podczas gdy 
krew spływała cuchnącym strumieniem po kamieniach. Kiedy skonała, pokrzykiwanie jej 
nadal ukrytych na drzewach poddanych utonęło w ciszy.
Wężacze odsunęły się od ciała, jakby śmierć olbrzymki spowodowała, że zapach i 
smak jej rozszarpanego ciała stał się im wstrętny. Sander czekał, spodziewając się, że 
niewidoczna publiczność z drzew rzuci się na nich i zatłucze kijami zarówno zwierzęta, jak 
swych bezbronnych więźniów. On i Fanyi mogliby uciec, niezależnie od tego, jak okrutny los 
planowała dla nich gigantyczna samica, lecz z pewnością nie odzyskaliby wolności.
Tamta wibracja zanikła. Sander już jej nie odczuwał. Słyszał jednak szelesty i 
poruszenie na drzewach i zbierał siły do ostatecznego ataku. Kiedy ten nie następował, 
ogarniało go coraz większe przerażenie na myśl, że leśny lud może ich nie zabić od razu, lecz 
poddać jakimś wyrafinowanym, długotrwałym torturom.
Wężacze przysiadły obok Fanyi i zadzierając do góry łby, skupiły uwagę na drzewach. 
Sander pomyślał, że pomimo całej dzikości i okrucieństwa, jakimi się wykazały podczas 
zaskakującego ataku, byłyby równie bezradne jaki on i Fanyi, gdyby leśni ludzie spuścili na 
nie swoje sieci.
Mijały chwile. Teraz umilkło nawet tamto poruszenie. Promienie słońca paliły w 
prześwicie, a w powietrzu unosił się intensywny odór śmierci.
 Odeszli.  Fanyi przerwała pełną oczekiwania ciszę.
 Co?  Sander usiłował unieść głowę, by dojrzeć to, co mogło się znajdować za 
zasłoną z liści.
 Odeszli  powtórzyła.
Może i odeszli. Nie zmieniało to jednak faktu, że oni nadal byli uwięzieni. Zaciskająca 
się wokół niego plątanina lin powodowała coraz większe męczarnie, tym bardziej że 
uświadomił sobie całą grozę swego położenia. To było gorsze od wszystkiego, co mogła im 
zgotować olbrzymka.
 Leż spokojnie  poleciła teraz Fanyi.  Słyszałam o tych linach. Na nie też 
istnieje sposób. Ale zachowuj się spokojnie. Pozwól mi spróbować wytłumaczyć Kayi, co 
musi zrobić.
Teraz już w ogóle nie mógł się ruszać, a jego strach przybrał inną postać. Przerażała 
go mianowicie myśl, że ustawicznie zacieśniające się liny powoli potną jego ciało na kawałki 
i zmiażdżą kręgosłup naporem ciągle przytwierdzonego do pleców tłumoka i znajdujących się 
w nim narzędzi kowalskich. Nie pozostawało rzeczywiście nic innego, jak być spokojnym, 
czy to na jej rozkaz, czy nie.
Słoneczny żar na twarzy sprowadził na powrót ból w głowie; zatęsknił za wodą i 
rozluźnieniem więzów. Kayi przycupnęła obok dziewczyny, mordą dotykając niemal jej 
twarzy. Przez dłuższą chwilę spokojnie patrzyły sobie głęboko w oczy.
Tymczasem Kai buszował po polanie, przystając pod każdym drzewem i gapiąc się w 
górę, jakby w poszukiwaniu kolejnych ofiar. Raz po raz jego duże cielsko znikało za jakimś 
blokiem skalnym. Dwukrotnie wężacz podnosił się na całą długość, opierając się o pień 
drzewa i spoglądając bacznie w górę; przechylał przy tym łeb raz w prawo, raz w lewo, jakby 
szukał po zapachu tego, czego nie mógł dojrzeć.
Sander obejrzał się na Fanyi i drugiego wężacza. Kayi oddaliła się od dziewczyny i 
ostrożnie zanurzyła przednią łapę w kałuży krwi, która wyciekła z martwej olbrzymki. Potem 
równie starannie potarła łapą o ziemię, tak by przylgnęło do niej jak najwięcej pyłu.
Tak przygotowana wróciła do Fanyi i położyła brudne pazury na okach sieci, z całej 
siły próbując je rozerwać. Musiała zawracać wiele razy, każdorazowo na nowo pokrywając 
łapy krwią i kurzem, żeby nie imała się ich lepka powierzchnia lin. Za każdym razem 
podejmowała na nowo przerwane zajęcie. W tym czasie Sander kilkakrotnie tracił 
przytomność. Ból w głowie i stały ucisk na kręgosłup powodowały zaniki świadomości, a on 
nie wiedział, jak długo trwały. W każdej chwili spodziewał się powrotu leśnych ludzi, lecz 
teraz było mu to już obojętne. W końcu przeniósł się zupełnie do świata ciemności, która 
otuliła go całego.
Ocknął się, krztusząc się i dławiąc. Czuł, że z kącika ust ścieka mu jakiś płyn. Po 
chwili, wciąż nie całkiem przytomny, przełknął z bólem raz jeszcze, gdyż między jego 
wyschnięte wargi ciurkało coraz więcej wody. Mógł już oddychać, a ból w plecach nie był już 
taki uporczywy. Przesunął się i zrozumiał, że został uwolniony z sieci. Nad nim pochylała się 
Fanyi, wlewając mu po kilka łyków wody do ust.
 Czy  jego głos brzmiał niewyraźnie, jakby dochodził z oddali.
 Możesz się poruszać?  dopytywała się dziewczyna.
 Spróbuj! Możesz usiąść? wstać .?
Jej natarczywość docierała do niego przytłumiona przez mgiełkę, która go spowijała. 
Jednak posłusznie dźwignął się na kolana, a potem, przy jej wydatnej pomocy, stanął na nogi.
Słońce nie piekło już tak niemiłosiernie, lecz nadal znajdowali się na polance, a ciało 
olbrzymki Sander pospiesznie odwrócił oczy.
 Chodź!  Fanyi ciągnęła go, dopóki zataczając się nie zrobił kroku naprzód. 
Następnie zatrzymał się na chwiejnych nogach.
 Moje narzędzia!  Była to pierwsza sensowna myśl. Nie porzuci wszystkiego, co 
należało do jego przeszłości.
 Kai je niesie  warknęła niecierpliwie dziewczyna,
 Chodźże!
Wężacz samiec stąpał ciężko obok, ciągnąc tobół Sandera, szarpiąc go, gdy zahaczył o 
krawędzie skał czy gałęzie krzaków. A ponieważ Sander wątpił, czy dałby radę pochylić się, 
by go podnieść i iść z nim dalej, musiał być zadowolony.
Choć ciągle z trudem stawiał kroki, czuł, jak w trakcie marszu powracają mu siły. 
Radości z tego faktu nie przyćmiewał nawet towarzyszący każdemu ruchowi ból, 
spowodowany powracającym do normy krążeniem krwi. Jego umysł zaczął się również 
rozjaśniać.
 Nadrzewni ludzie  Usilnie starał się znaleźć słowa na wszechobecne złe 
przeczucia.
 Nie wrócili, nie wiem dlaczego  przyznała Fanyi.
 Możliwe, że gdy wężacze uśmierciły ich wielką kobietę, przerazili się do tego 
stopnia, iż nie mają ochoty zetknąć się z nimi ponownie. Niemniej jednak mogą iść za nami. 
Lecz tym razem nasze kudłacze nie pozwolą nas zaskoczyć.
 Dokąd idziemy?
 Ta ścieżka prowadzi prosto na wschód  odparła.
 Sądzę, że jesteśmy bezpieczniejsi kierując się ku morzu, niż próbując zawrócić 
przez las.
Zgadzał się z tym w zupełności. Fanyi, niosąca jego miotacz strzał, teraz wcisnęła mu 
go do rąk.
 To twoja broń. Miej ją w pogotowiu. Nie wiadomo, jaką zemstę mogą zaplanować 
te potworki.
Chwycił go skwapliwie. Jeśli miała rację i wężacze mogły ostrzec ich przed przyszłym 
atakiem z użyciem sieci, wówczas mieliby szansę. Nie widział u nich innej broni poza tymi 
topornymi pałkami.
Ponieważ mógł już poruszać się o własnych siłach, Fanyi wysunęła się nieco do 
przodu. Na barkach niosła swój bagaż; Kayi podskakiwała u jej boku, natomiast większy 
samiec stanowił ich tylną straż. Sander przyłapał się na tym, że bezustannie nasłuchuje.
Dudnienie, będące bardziej wibracją niż dźwiękiem, ucięło. Cały las był teraz 
milczący. Umilkł świergot ptaków nic nie wskazywało na to, że jakiekolwiek życie, poza ich 
własnym, narażone jest na ryzyko pod tym zielonym dachem. I właśnie wówczas Sander 
uchwycił  słaby i dochodzący z daleka  znajomy skowyt. Rhin!
Lecz jeśli kojot podąży ich tropem w tę śmiertelną pułapkę wśród drzew, może tak 
samo zostać złapany w sieć, jak wcześniej oni! A Sander nie mógł w żaden sposób ostrzec 
zwierzęcia, by nie narażało się, zapuszczając się tutaj. A może mógł?
Kowal przystanął, wciągnął głęboko powietrze w płuca, po czym wydał okrzyk w 
niczym nie przypominający gwizdu, jakim zwykle przyzywał Rhina. Było to dobywające się 
z głębi piersi wycie  wojenny zew wielkiego, górskiego kota. Pozostawało jedynie mieć 
nadzieję, że Rhin wychwyci jego znaczenie.
Oba wężacze odwróciły się ku niemu, powarkując. Fanyi nie kryła zaskoczenia. Zawył 
tak jeszcze dwukrotnie, wierząc, iż desperacja, która doprowadziła do tego naśladownictwa, 
tym razem rzeczywiście nadała mu odpowiednie brzmienie.
 Rhin  wyjaśnił  nie może tu przyjść i dać się złapać. To jest okrzyk starego 
wroga z gór. Mam nadzieję, że odbierze go jako ostrzeżenie.
Dziewczyna skinęła głową, ponownie przyspieszając kroku. Sander zauważył, że to, 
co ona nazywała ścieżką, musiało być niegdyś drogą. Może nie tak szeroką jak ta, którą szli 
wcześniej, lecz nadal z pozostałościami nawierzchni. Tamte porozrzucane bloki skalne na 
polanie Teraz myśląc o nich dochodził do przekonania, iż miały zbyt regularne kształty jak 
na twory natury. Być może one również zostały tam z jakichś przyczyn umieszczone przez 
człowieka.
Z ogromną ulgą stwierdził, iż las zaczyna rzednąć. Ponadto uszu jego dobiegł szmer. 
Rozpaczliwie pragnął, aby okazał się on dalekim odgłosem uderzających o brzeg fal. Niech 
tylko znajdą się na plaży, a będą bezpieczni! Tam nie zagrozi im żaden atak znad głów.
Przyspieszyli kroku. Kowal czuł się już wystarczająco silny, by dźwigać swój tobół, a 
więc zarzucił go sobie na ramiona i pomaszerowali dalej. Pełno tu było poutykanych w ziemię 
kamiennych bloków, prześwitujących przez rzadsze zarośla. Kolejne dawne budynki? Nie 
wiedział, i wcale go to nie obchodziło. Teraz najważniejsze było wydostanie się na otwartą 
przestrzeń.
Drzewa rosły coraz rzadziej. Krzaki, wysoka trawa i stosy kamieni tworzyły na 
każdym kroku zapory, przez które musieli torować sobie drogę. Wężaczom przychodziło to z 
łatwością, ludziom jednak sprawiało znacznie więcej trudności.
Znów nie przesłonięte niczym słońce  lecz teraz chylące się już ku horyzontowi. I 
morze! Sander upewnił się o tym wdrapując się na wierzchołek jednego z bloków. A 
brzegiem morza, po piasku bryzgającym spod jego łap, biegł Rhin! Biegnąc płoszył 
przybrzeżne ptaki, które z przenikliwym wrzaskiem wzbijały się w powietrze; wkrótce też 
głośno i wyraźnie zabrzmiało jego skomlenie.
Ruszyli pospiesznie naprzód przez krzaki dzikich róż. Pod butami zgrzytał im piasek. 
Świeże powietrze plaży wywiało ostatnie bolesne wspomnienie przeklętych lasów. Rhin 
dopadł do nich, obwąchał najpierw radośnie Sandera, a potem widocznie zwęszył zapach 
leśnych dzikusów lub ich sieci, gdyż zaczął warczeć. Nastroszył uszy w kierunku lasu i 
zawarczał ponownie, bardziej głęboko.
 Nie teraz!  wesoło zwrócił się do niego Sander.
 Jesteśmy wolni!
Chcieli jak najszybciej oddalić się od tego posępnego miejsca. Skierowali się 
ponownie na północ, tym razem trzymając się plaży, gdzie można było widzieć wszystkich i 
wszystko z odległości kilku mil.
 Kim lub czym oni byli?  zapytał Sander wieczorem, kiedy rozłożyli 
obozowisko wśród wydm, a w wesołych płomykach ogniska rozpalonego z wyłowionych 
kawałków drewna piekły się kraby, wygrzebane przez Rhina z dziur w piasku.  Czy 
widziałaś ich albo słyszałaś o nich przedtem?
 Nadrzewni ludzie?  Fanyi rozpakowała swój bagaż i przeglądała teraz wszystko 
starannie, jakby w obawie, że coś z jego zawartości mogło ucierpieć w wyniku brutalnego 
potraktowania.  Nie wiem. Sądzę, że muszą być tu nowi, ponieważ moi ludzie każdej 
jesieni chodzili do tego lasu zbierać orzechy i nigdy się na nich nie natknęli. Pytasz czym" 
są, a zatem sądzisz, że oni tak naprawdę nie są ludźmi?
 Nie mam pojęcia. Według mnie byli bliżsi zwierzętom, mniejsi niż Rhin czy twoje 
kudłacze. I dlaczego służyli olbrzymce?
 W Czasie Ciemności zachodziły dziwne zmiany zarówno w człowieku, jak i w 
zwierzęciu. Mój ojciec  jej dłoń znów ogarnęła wisior  posiadł wiedzę o tych zmianach. 
Powiedział mojej matce, że niektóre zwierzęta zbliżają się do pozycji zajmowanej przez ludzi. 
Być może jest zatem prawdą, że niektórzy ludzie cofają się do poziomu zwierząt. Ci leśni 
ludzie są nawet gorsi niż handlarze niewolników, choć zapewne pokrewni im duchem.  
Gdy wspomniała o wrogu, który zrównał z ziemią Padford, w jej oczach znów pojawiły się 
dzikie błyski.  Sądzę, że byliśmy przeznaczeni na ofiarę w celu udobruchania ich 
władczyni.
Sander poczuł ogarniającą go na nowo zgrozę. Co by się stało, gdyby wężacze nie 
przybyły im na ratunek? Nie miał ochoty tego roztrząsać. Zauważył, że tej nocy ani Kai i 
Kayi, ani Rhin nie wtoczyły się nigdzie, lecz ułożyły się w pobliżu płonącego ogniska. Może 
również i one były poruszone osobliwością tego świata, wietrząc niebezpieczeństwo leżące 
tuż pod powierzchnią.
Zaproponował, by czuwali na zmianę pilnując ognia, a Fanyi od razu się zgodziła. 
Nalegała jednak, by on odpoczywał pierwszy, ponieważ ciężki pakunek wgniatający się w 
jego plecy w zaciskającej się sieci spowodował, iż ucierpiał bardziej niż ona. Chciał 
protestować, lecz wobec zdrowego rozsądku, jaki zaprezentowała, jego duma wydała się 
dziecinna.
Kiedy zbudziła go ze snu, był środek nocy. Rhin leżał ze łbem złożonym na przednich 
łapach, a jego ślepia rozszerzyły się w żółte szparki, gdy Sander podszedł dołożyć do ognia. 
Wężacze leżały zwinięte w dwie futrzane kule, a Fanyi usadowiła się obok nich, w dziurze 
wygrzebanej w piasku.
Gwiazdy nad nimi były niesłychanie jasne i wyraźne, a monotonne przelewanie się 
morskich fal działało usypiająco. Sander podniósł się, dając Rhinowi znak, by leżał spokojnie, 
gdyż kojot natychmiast gwałtownie uniósł łeb. Przespacerował się kawałek w dół plaży, 
zbierając więcej naniesionego przez wodę drewna. Odczuwał dziwny niepokój, który nie 
pozwalał mu usiedzieć w miejscu. Kiedy zawrócił, zobaczył na wprost siebie czarny cień, 
będący skrajem lasu. Czy leśni ludzie skradają się za nimi? Czy opuściliby drzewa, żeby 
odnaleźć zabójców swej czymże ona dla nich była: szefową, matką plemienia, a może 
nadnaturalną postacią obdarzoną mocami Szamanki? Tego się nigdy nie dowiedzą. Pewne jest 
tylko tyle, że nie posiadała wspólnego dziedzictwa ani z Fanyi, ani z nim; że była nawet 
bardziej oddalona od rodzaju ludzkiego niż kudłacze.
W tym świecie mogło ich spotkać wiele niespodzianek. Ich gromadka powinna od tej 
chwili poruszać się z największą ostrożnością, nie ufając niczemu, co nie zostanie uprzednio 
sprawdzone.
Dotarł z powrotem do ogniska i dołożył trochę drew. Widząc siadającego Sandera, 
Rhin zamknął oczy. Fanyi leżała oddychając równo. We śnie jej twarz wyglądała na bardzo 
młodą, niedoświadczoną. Było jednak inaczej. Jej  czy raczej jej włochatym przyjaciołom 
 zawdzięczał przecież życie. Myśl ta nie bardzo mu się podobała. To on popełnił błąd, jak 
nieopierzony żółtodziób na pierwszej pasterskiej wyprawie. Nie miał się czym chlubić, jeśli 
chodzi o dorobek dzisiejszego dnia.
Marszcząc brwi przyciągnął torbę z narzędziami i zaczął je wyjmować jedno po 
drugim, oglądając każde dokładnie. Dwa młotki znalezione w Padford  powinien do nich 
dorobić odpowiednie trzonki. Lecz tutaj nie było nic stosownego, poza kawałkami drewna 
wyrzuconymi przez morze, a do ich wytrzymałości nie miał zaufania. Kiedy będzie miał czas, 
poszuka odpowiedniego drewna i oprawi je na nowo. Pomyślał, że niegdyś, gdy były jeszcze 
sprawne, musiały być doskonale wyważone i dobrze się nimi pracowało.
Potem zadumał się nad mężczyzną, który ich używał. Ciekawe, jaki był kowal, który 
służył Padford? Będzie musiał zapytać Fanyi. Po chwili zreflektował się jednak, że lepiej nie 
przywoływać jej na pamięć żadnych myśli o jej ludzie i jego zagładzie.
To z kolei przywiodło mu na myśl to, czego szuka: broń z Poprzedniej Epoki, 
wystarczająco potężna, by zetrzeć w proch tamtych najeźdźców z południa. Czy taka jeszcze 
istniała? Wątpił w to. Nie wątpił jednak, że Fanyi wie o jakimś ukrytym miejscu.
Metal
Pomyślał o miedzi i złocie, srebrze i żelazie, tych, które znał i mógł obrabiać według 
własnej woli. Lecz inne te dziwne stopy, których tajemnicy nie znał obecnie żaden 
człowiek Gdybyż mógł je także ujarzmić! Jego dłoń zacisnęła się wokół złamanego trzonka 
dużego znalezionego młotka. Przepełniło go coś na kształt niespokojnego pragnienia i 
zatęsknił za tym, by w tej właśnie chwili wstać i biec biec, aby odnaleźć istniejące gdzieś, 
zgodnie z obietnicą Fanyi, tajemnice.
Musi opanować swoją zbyt wybujałą wyobraźnię. Fanyi miała bardzo mgliste pojęcie 
o tym, czego szuka. Nie wolno mu liczyć na szczęśliwy traf, dopóki nie stanie z nim twarzą w 
twarz. Sander powoli spakował ponownie narzędzia i zawiązał torbę. Wystarczająco 
szczęśliwym trafem tej nocy było to, że nadal pozostawali przy życiu.


ROZDZIAŁ PIĄTY

Dwa dni przedzierali się przez wydmy. Gdyby nie ptaki, skorupiaki i kraby służące im 
za pożywienie, ląd ten byłby zupełnie pozbawiony życia. Daleko na zachodzie widniała 
ciemna linia lasu. Pomiędzy nim a nimi rozpościerała się ogromna przestrzeń porośnięta 
jedynie rozrzuconymi z rzadka kępkami szorstkiej trawy i zarośli wykrojonych przez słone 
wiatry w dziwaczne kształty.
Trzeciego poranka dotarli do jeszcze dziwniejszego pustkowia. Oddalili się nieco od 
brzegu morza, które odsunęło się teraz bardziej na wschód, i znaleźli się na skraju zbocza 
prowadzącego w dół, do miejsca niegdyś zalanego przez ocean, obecnie zaś 
przedstawiającego fantastyczny krajobraz. Skały były tu przyozdobione naszyjnikami z 
martwych od dawna skorupiaków, podczas gdy kruche szkielety innych form morskiego życia 
spoczywały na wpół pogrzebane w naniesionych falami złożach kamieni.
Sander chciał zmienić kierunek marszu na zachodni, aby obejść skraj pustyni, lecz 
Fanyi zawahała się. Ze skupieniem utkwiła ponownie wzrok w wisiorze, w który zdawała się 
wierzyć tak głęboko.
 To, czego szukamy, leży tutaj!  wskazała na wprost, na powstałą po wycofaniu 
się morza pustynię.
 Jak daleko?  spytał rad nierad Sander. Niezbyt podobała mu się proponowana 
przez nią droga.
 Nie potrafię powiedzieć.
 Musimy to wiedzieć. Nie możemy iść w ciemno  potrząsnął głową.  Skończyła 
nam się żywność, a tam nie znajdziemy nawet krabów czy skorupiaków. Poza tym 
napełniliśmy co prawda dziś rano bukłak w sadzawce wśród wydm, ale na jak długo, twoim 
zdaniem, wystarczy nam tej wody?
 A ile dni wędrówki dołożymy, jeżeli skręcimy na zachód?  odparowała 
pytaniem.
Przyjrzał się uważnie temu, co widniało na zachodzie. Plaża, którą dotychczas 
podążali, zwężała się, przechodząc w urwistą ścianę porośniętą drzewami. Zawrócić do 
jakiegokolwiek lasu po tych wszystkich doświadczeniach Nie, jeśli istniała szansa, by tego 
uniknąć. Z drugiej strony musiał mieć trochę pewności, że nie kierują się na bezdroża tej 
pooceanicznej pustyni z mglistymi wskazówkami Fanyi jako jedynym przewodnikiem.
Fakt, dostrzegał jakąś trawę i kilka krzaczków, które zakorzeniły się na dawnym dnie 
morskim. Nie było to zatem takie kompletne pustkowie, jak sobie początkowo wyobrażał. 
Ponadto w tym odsłoniętym krajobrazie były skały, mogące pełnić funkcję punktów 
orientacyjnych, Kierując się nimi mogliby bez obawy zabłądzenia posuwać się naprzód, kiedy 
ten będący niegdyś wybrzeżem ląd zniknie im już z oczu.
 No dobrze. Ale tylko jeden dzień.  ustąpił.  Potem, jeśli nic nie znajdziemy, 
wracamy.
Dziewczyna zdawała się go nie słyszeć, choć pokiwała głową. Puściła wisior i 
wpatrywała się przed siebie z pożądliwością nie przyćmioną żadnymi złymi przeczuciami.
Rhin dreptał spokojnie obok. Jednak wężacze myszkowały po okolicy, syczeniem 
przejawiając swoje niezadowolenie i dołączając do reszty jedynie wtedy, gdy Fanyi zwracała 
się do nich przymilnie. Widać było wyraźnie, że  oględnie mówiąc  niezbyt podoba im 
się ten odsłonięty teren.
Przez pewien czas podłoże było piaszczyste i maszerowało się łatwo. Potem zaczął się 
żwirowaty odcinek, usiany naniesionymi przez wodę kamieniami. Podłoże przesuwało się i 
odkształcało pod ich ciężarem. Sander wywnioskował, że teren, który opuścili, musiał być w 
Poprzednich Dniach. jednym z ramion zamykających jakąś wielką zatokę.
Słońce przeświecało przez ogromny, najeżony płot z szeroko rozstawionych kości 
żebrowych należących do jakiegoś;
morskiego stwora; a może były to wręgi statku tak oklejone ciałami skorupiaków, że 
sprawiały wrażenie zamienionych w kamień? Sander nie był pewien.
Pooceaniczna pustynia nie była równiną; były tu wzniesienia i zagłębienia. W 
obniżeniu jednej z małych dolinek znaleźli niewielką sadzawkę, obmurowaną białą solą  
być może ostatnią pozostałość zaginionego morza.
Szli ciągle naprzód. Teraz, kiedy Sander spoglądał za siebie, ledwie dostrzegał 
prawdziwy ląd, z którego przyszli. Rosły także jego wątpliwości, czy rozsądnie jest jechać w 
tym kierunku. Wszystko tu w pewien sposób go odpychało  jakby reprezentowane przez 
niego życie uwłaczało starożytnemu pustkowiu i było przezeń znienawidzone.
Dotarli w końcu do głębokiego wąwozu i spojrzeli w dół na jego urwiste zbocza. 
Dołem płynęła rzeka. Jak ją przejść? Wężacze gramoliły się w dół zbocza, kierując się ku 
wodzie. On i Fanyi mogli zrobić to samo, ale Rhin nie mógł. Będą więc musieli znów pójść 
na zachód, jeszcze dalej na pustynię, z nadzieją znalezienia miejsca łatwiejszej przeprawy.
Tak czy inaczej, rzeka rozwiązywała jeden z ich problemów, ponieważ Sander 
widział, jak wężacze zanurzając pyski w strumieniu chłeptały z apetytem wyraźnie słodką 
wodę.
Posuwali się mozolnie wzdłuż krawędzi wąwozu. Nadzieja Sandera spełniła się  
skaliste ściany zaczęły się obniżać, w miarę jak rzeka stawała się szersza. Obeszli dookoła 
mnóstwo pokrytych skorupiakami obiektów, będących, jego zdaniem, statkami, by w końcu 
natknąć się na coś jeszcze: na pozostałości muru z masywnych bloków, o kształtach 
zdecydowanie zbyt regularnych jak na twory natury. Za murem znajdowały się kolejne 
kamienie, mogące niegdyś wytyczać początek drogi, oraz dwie wielkie, przewrócone 
kolumny, całe tak pokryte morską roślinnością i żyjątkami, że było jasne, iż są bardzo stare; 
być może pochodziły nawet z Poprzedniej Epoki. Podziwiał to dzieło, a Fanyi wodziła 
koniuszkami palców wzdłuż krawędzi bloku.
 Stare bardzo stare  zamyśliła się.  A może był jeszcze inny Czas Ciemności, 
kiedy świat zmienił się, by sprowadzić to samo morze, które nasz Czas Ciemności zabrał? 
Gdybyśmy tylko wiedzieli  W jej głosie pobrzmiewała zaduma, którą i on odczuwał.
Nie odważyli się przedłużać badań nad tym, co kryło pradawne morze, i ruszyli 
zdecydowanie w kierunku obecnego ujścia rzeki, znajdującego się w sporej odległości od 
wybrzeża z Poprzedniej Epoki, którym podążali wcześniej.
Zmierzch zastał ich na nowym wybrzeżu, tak więc kolejny raz rozłożyli obozowisko 
przy wtórze bijących o brzeg fal. Tutaj także było wystarczająco dużo naniesionego przez 
wodę drewna, by rozpalić ognisko. A wężacze, które buszowały nad rzeką, wróciły do obozu, 
przy czym każdy wlókł wielką rybę. Fanyi przyjęła ich połów z entuzjazmem. Choć jej lud 
znał ryby, jednak rzadko udawało się je złowić, a więc nadal traktowano je jak rarytas.
Kiedy ryby piekły się na patykach nad ogniem, Sander oparł się plecami o 
wygładzony przez wodę kamień i gapił się na rzekę. Nurt był tu niewątpliwie silny, lecz 
łożysko było o wiele szersze i płytsze, pomyślał więc, że za dnia mogliby bez zbytniego 
wysiłku przedostać się na drugą stronę. Potem, posuwając się z jej biegiem na zachód, 
mieliby cały czas zapewniony dostęp do wody. I chociaż rzeka odwiodła ich daleko od 
ustalonego przez Fanyi kursu, może nie należało, mimo wszystko, poczytywać tego za 
poważny problem.
Fanyi ułożyła wzór z małych muszelek.
 To jeden z cudów morza, Sanderze kowalu, że nigdy nie ma dwóch takich samych. 
Kształt może być podobny, ale ornament zawsze jest jakaś drobna różnica. Są takie muszle, 
które wysoko cenią sobie Handlarze. Możesz za nie kupić kawał miedzianego drutu, a nawet 
kupę zardzewiałego żelaza, całkiem jeszcze dobrego w środku. Ja
Lecz Sander nie dowiedział się, co chciała powiedzieć Obserwował Rhina. Nagle 
wykonał szybki gest i jedną ręką sięgnął po miotacz strzał. Kojot zjeżył się, jego wargi 
uniosły się odsłaniając kły, a ślepia zmieniły się w wąskie szparki.
Sander nasłuchiwał uważnie. Fanyi przykucnęła przy ognisku, kładąc dłonie na 
grzbietach Kai i Kayi, które również cicho posykiwały.
Nagle rozległo się pluśnięcie  z morza czy z rzeki? Sander nie był w stanie zgadnąć. 
Rhin ponownie zawarczał.
 Pochodnię!  na wpół wyszeptał Sander do Fanyi. Złapała natychmiast grubą 
gałąź i wsadziła w płomienie. Kiedy gałąź zajęła się ogniem, zakręciła nią dookoła, 
rozniecając jasno palący się płomień. Zanim Sander zdążył ją powstrzymać, wdrapała się na 
jeden z wielkich głazów i zaczęła tą zaimprowizowaną pochodnią wymachiwać.
Wdrapał się za nią z miotaczem gotowym do strzału. Z ciemności dobiegały odgłosy 
rechotania. Potem światło pochodni wyłowiło ciemną postać stojącą na brzegu rzeki; ciało jej 
lśniło, jakby dopiero co wypełzła z wody.
Postawą przypominała ona człowieka, gdyż unosiła się na tylnych kończynach. Jeśli 
jednak chodzi o resztę, to nie była podobna do człowieka nawet w takim stopniu jak leśni 
ludzie. Wokół tułowia zwisała fałdami blada skóra, podczas gdy obie pary kończyn były 
jakieś spłaszczone. Stwór miał wielką, rozdziawioną gębę, z której wydobywał się ów rechot, 
a nad nią widniały wyłupiaste ślepia. Lecz
Na wysokości talii przepasany był kawałkiem czegoś, co przypominało pokrytą 
łuskami skórę. W nią wepchnięte były dwa długie, morderczo zaostrzone szpikulce, które, 
zdaniem Sandera, mogły być wykonane z kości, a nie z metalu.
 Nie strzelaj!  krzyknęła Fanyi.  On się boi. Zaraz sobie pójdzie
Nie skończyła jeszcze mówić, gdy stworzenie wykonało wielki sus do tyłu i zanurzyło 
się w rzece. Płomień pochodni nie sięgał tak daleko, a więc niemal natychmiast zniknęło z 
pola widzenia, odpływając.
 Ogień on nie lubi ognia.
Dziewczyna mówiła z takim przekonaniem, jakby w przeciągu tych kilku sekund 
konfrontacji zdołała odczytać myśli wodnego stworzenia.
Rhin minął ich, zbiegając z szaleńczym ujadaniem na brzeg rzeki. Widocznie uznał, że 
jej mieszkaniec jest niebezpieczny.
Sander pomyślał, że jeżeli mają przekroczyć rzekę, aby kontynuować podróż, to 
muszą zanurzyć się w wodzie, w której napotkany stwór najwyraźniej czuł się u siebie. Nie 
podobała mu się ta perspektywa.
 Co to było?  Ponieważ było to terytorium bardziej Fanyi niż jego, zwrócił się do 
niej o wyjaśnienie.
Potrząsnęła głową:
 Jeszcze jedno stworzenie, którego nigdy przedtem nie widziałam. Lecz legendy 
głoszą, że kiedyś przyszło do Padford coś z morza i pozrywało sieci. Zabrało też 
nieostrożnych rybaków. Było to po wielkim sztormie, a woda zrobiła się czerwona. 
Śmierdziała tak, że mnóstwo ryb wyzdychało i ludzie musieli je pogrzebać w wielkich 
kopcach przy brzegu. Potem nigdy więcej nie było już kłopotu. Lecz działo się to za czasów 
mojej matki i nikt nie widział wyraźnie tych morskich stworów. Sądzono, że miały pewną 
inteligencję, ponieważ sieci były poprzecinane w miejscach, gdzie cięcia wyrządziły 
najwięcej szkody.
 To  Sander ześlizgnął się i przysiadł obok niego  to coś nie było zbyt 
podobna do człowieka.
 To stworzenie jest istotą wodną  zgodziła się. Posłuchaj.
Ponad szumem morskich fal i szemraniem rzeki uchwycili odległy dźwięk  
rechotanie. Czyżby gość, którego oglądali, był jedynie zwiadowcą jakiejś większej grupy? 
Może dalsze przebywanie nad rzeką było z ich strony szaleństwem? Mimo to Sander nadal 
wahał się, czy wyruszy w ciemność.
Ostatecznie zdecydowali, że mając ogień oraz stojących na straży Rhina i wężacze, 
pozostaną tu, gdzie byli. Kiedy Sander przygotowywał drugą prowizoryczną pochodnię 
potrzebną do zebrania większej ilości drewna, Fanyi wyciągnęła z jednej ze swoich torebek u 
paska grubą pałeczkę długości dłoni. Energicznie uniosła ją do pozycji poziomej, a potem 
dotknęła jakiegoś miejsca na jej boku. Natychmiast rozbłysło światło, które sparaliżowało go 
podczas ich pierwszego spotkania.
 Ten przedmiot pochodzi z Poprzedniej Epoki  oznajmiła mu z dumą posiadacza. 
 On także należał do mojego ojca. Lecz ojciec mówił, że to ma ograniczoną długość 
działania i po pewnym czasie zgaśnie. Niemniej jednak teraz możemy z tego skorzystać.
Sander potrząsnął głową:
 Jeśli to ma zgasnąć, to lepiej zachowajmy je na czarną godzinę. A skoro twoim 
zdaniem te wodne stwory boją się ognia, powinniśmy używać ognia.
Podczas gdy Fanyi trzymała pochodnię, on, nie wychodząc poza krąg światła, zbierał 
drewno wokół obozowiska i układał je w wysokie sterty, z nadzieją, że wystarczy na całą noc. 
Zmniejszyli ogień, zachowując tylko taki płomień, który strzegłby ich przed powrotem 
mieszkańców rzeki.
Jeszcze raz rozdzielili między siebie straż. Tym razem ani wężacze, ani Rhin nie 
zapadli w głęboki sen, drzemiąc jedynie i raz po raz podnosząc się i wychodząc poza krąg 
światła, by, jak sądził Sander, zrobić obchód wokół obozowiska.
On sam nasłuchiwał rechotania. Jednakże zamarło ono gdzieś w oddali. Nawet gdy 
nadszedł jego czas odpoczynku, budził się co chwila, by nasłuchiwać i doglądać ognia.
Z nastaniem poranka zszedł do rzeki, starannie oceniając szansę przedostania się w 
tym miejscu na drugą stronę. Fanyi upierała się, że to, czego szuka, leży dalej na pomoc, a 
teraz nieco na zachód. Gdyby, pokonując na powrót przebytą wczoraj drogę, wrócili do 
prawdziwego lądu, to i tak w dalszym ciągu mieliby do pokonania rzekę, a ta równie dobrze 
mogła być patrolowana przez wodne stwory aż do głębi lądu.
A zatem  czyż mieli się odważyć na przeprawę tutaj i teraz? Nurt rzeczny wcinał się 
ostro w nowe morze. Sanderowi nie podobał się sposób, w jaki rzucane przez niego w celu 
sprawdzenia siły tego nurtu kawałki drewna kręciły się w kółko.
Ponadto zmierzył głębokość rzeki długim kijem. Blisko brzegu woda sięgała do 
wysokości ud. Dalej, jak przypuszczał, będą musieli płynąć. I będą musieli walczyć z prądem 
również po to, by ich nie zniósł do morza.
To oznaczało powrót w górę rzeki, aby uzyskać odległość pozwalającą na swobodne 
dryfowanie. Znał rzeki równin. Lecz  z wyjątkiem wiosny, kiedy gwałtownie wzbierały  
żadna z nich nie stanowiła nigdy takiego problemu jak ta.
 Umiesz pływać?  spytał Fanyi, kiedy dołączyła do niego.
Zdawał sobie sprawę, że on sam nie ma się czym chwalić. Ale w końcu przy 
odpowiednim wysiłku potrafi utrzymać się na powierzchni wystarczająco długo, by dotrzeć 
na drugi brzeg. Zakładając, że gość z poprzedniej nocy ani jego towarzysze nie pojawią się, 
żeby pogorszyć sytuację.
 Umiem, a ty?
 Wystarczająco, żeby się przeprawić na drugi brzeg.
 Sądzę, że lepiej będzie  dziewczyna jak echo powtórzyła jego własną myśl  
przeprawić się tutaj. Jeśli zawrócimy, stracimy mnóstwo czasu, a tam, dokąd się cofniemy, 
może się okazać trudniej zamiast łatwiej.
Przygotowali się do przeprawy najlepiej jak potrafili. Ich torby były przywiązane 
wysoko i ciasno na grzbiecie Rhina; zdjęli ubrania i dołożyli je do bagaży obciążających 
kojota. Z kijem w dłoni Sander raźnie wkroczył do wody. Strumień był tak lodowaty, że 
odruchowo się skurczył. Czuł, jak wartki prąd rozbija się o jego ciało najpierw na wysokości 
ud,|
potem brzucha. Ostrożnie badał dno przed sobą na wypadek gwałtownego obniżenia 
się podłoża, co mogło się okazać katastrofalne w skutkach. Rhin płynął tuż obok, a z tyłu 
dobiegało Sandera głośne pluskanie świadczące o tym, że Fanyi i jej towarzysze podążają za 
nim.
Zastosował środki bezpieczeństwa, wykorzystując do tego linę wyciągniętą z 
podręcznego magazynu. Była ona zaczepiona do ładunku na grzbiecie Rhina, następnie 
przewiązana wokół pasa Sandera, podczas gdy drugi koniec przywiązany był do paska Fanyi.
Teraz woda sięgała mu do ramion i musiał walczyć o utrzymanie się w pozycji 
pionowej. Jego tyczka nagle ześlizgnęła się, a próby dosięgnięcia gruntu spełzły na niczym. 
Dławiąc się i parskając śliną zaczął niezdarnie płynąć. W przeciągu kilku sekund jego ciało 
przybliżyło się do Rhina. Kojot walczył dzielnie z prądem, który znosił ich obu w dół rzeki.
Sander bał się coraz bardziej. Co będzie, jeśli nie zdołają wyrwać się z objęć nurtu? 
Przed rozpoczęciem przeprawy wydał Fanyi ścisłe zalecenie, że gdyby on i Rhin zostali 
porwani przez prąd, ona ma przeciąć łączącą ich linę, zwiększając w ten sposób własne 
szansę. Jednakże lina była nadal naprężona, więc nie zrobiła tego.
Rhin płynął dzielnie, a Sander trzymał się jego boku, nie mając odwagi spojrzeć, jak 
blisko morza ściągnął ich już prąd. Brnął naprzód, czując się schwytanym w pułapkę przez 
wodę, tak jak wcześniej przez sieć w lesie.
Wreszcie kojot natrafił na dno, wynurzył się i skoczył naprzód. Sander szybko 
uchwycił się liny mocującej ładunek dźwigany przez zwierzę. Chwilę później drasnął 
boleśnie stopą o podwodną skałę i stracił równowagę. Przez dłuższy moment gramolił się w 
wodzie, aż wreszcie znów stanął na nogi.
Uczepiony rzemienia na Rhinie torował sobie drogę do drugiego brzegu. Sznur 
przewiązany wokół jego pasa był tak naprężony, że niemal szarpał go do tyłu. Odwrócił się i 
uchwycił go oburącz, usiłując przyciągnąć do siebie.
W nurcie rzeki mignęły i znów zniknęły ramiona Fanyi. Była już zniesiona nieco poza 
punkt, w którym Sander i Rhin znaleźli dno. Sander trącił kojota łokciem, aby zebrał siły i 
pociągnął mocniej.
Wskutek ich połączonych wysiłków ciało Fanyi zawirowało w strumieniu. Nareszcie 
zaczęła się do nich przybliżać. Zanim Sander znalazł czas, by pomyśleć o tym, co 
rzeczywiście mogłoby się stać, gdyby im się nie powiodło, wygramoliła się na brzeg z 
mokrymi włosami przylegającymi do głowy.
Nieco niżej na brzegu pojawiły się wężacze i ruszyły ku nim galopem. Z całego 
towarzystwa one miały najłatwiejszą przeprawę. Teraz zatrzymały się na chwilę, otrząsając 
się gwałtownie z wody i rozpryskując krople na wszystkie strony. Lecz Rhin odwrócił się 
nagle w kierunku rzeki i zawarczał.
Sander zauważył, że powierzchnia wody zmarszczyła się drobnymi falami, 
układającymi się w kształt litery V. Szarpnął linę, która ciągle łączyła go z Fanyi.
 Chodźmy!
Zaczął biec, ciągnąc za sobą dziewczynę, zdając sobie sprawę ze swej bezbronności w 
tym momencie. Rhin biegł obok, a wężacze stanowiły tylną straż, sycząc na to, co kotłowało 
się w rzecznej toni.
Sander zatrzymał się dopiero kiedy dopadli kilku kamiennych bloków, które 
zapewniły im chwilowe poczucie bezpieczeństwa. Następnie z dźwiganego przez Rhina 
ładunku wyplątał miotacz strzał, rozwiązując przy tym wszystkie sznury i uwalniając zwierzę 
od ciężaru, by zapewnić mu swobodę w ewentualnej walce.
Potem wdrapał się na grzbiet kojota, a z niego na szczyt najwyższej skały. Tam ułożył 
się płasko na brzuchu, lustrując drogę za sobą. W świetle poranka wszystko było1; wyraźnie 
widoczne. Z wody wynurzały się gromadnie takie same stwory jak ten, którego widzieli 
wcześniej. Było ich może z tuzin. Wyglądały jednak nieco inaczej niż ten pierwszy, gdyż 
każdy miał na sobie zaokrąglony pancerz, który mógł być wykonany z jakiejś muszli. Okrągłe 
głowy chronione były w ten sam sposób, a nawet ręce i nogi osłonięte były pancerzami. Z 
całą pewnością przybyli uzbrojeni i gotowi do walki.
Ich oręż stanowiły długie dzidy, zakończone groźnie wyglądającymi haczykami. 
Obrzuciwszy je okiem fachowca Sander stwierdził, że zostały zaprojektowane tak perfidnie, 
aby te właśnie haczyki odłamywały się w ranie. Odgłos rechotania był bardziej przytłumiony, 
być może przez hełmy, mimo to pobrzmiewał w monotonnym chórku, kiedy przemieszczały 
się skokami naprzód.
Nawet jeśli byli mieszkańcami rzeki, doskonale radzili sobie na lądzie, gdyż bez 
wahania ruszyli przed siebie. Wężacze nie rzuciły się na nich, tak jak to miało miejsce w 
przypadku leśnej olbrzymki. Wiły się jedynie konwulsyjnie przesuwając się raz w przód, raz 
w tył, strasząc i sycząc, lecz utrzymując się stale przezornie poza zasięgiem włóczni 
nieprzyjaciela.
Sander wycelował dokładnie i wystrzelił. Strzała dotarła do celu, lecz ten przesunął się 
gwałtownie, tak że nie trafiła w odsłonięte miejsce między napierśnikiem a hełmem, lecz 
utkwiła w pancerzu w okolicach ramienia" stwora.
Mimo to zdawało się, że atak silnie wstrząsnął wrogami. Przestali posuwać się 
naprzód i zbili się w gromadkę. Ten, który stanowił jego cel, mozolił się nad grotem strzały, 
dopóki nie wyjął go z muszli. Następnie uniósł strzałę w górę, Jakby zgłębiając jej 
niezwykłość. Stłumiony rechot przybrał na sile, pobrzmiewając podnieceniem. A może tylko 
zdawało się tak Sanderowi?
Zdążył już umieścić kolejną strzałę w miotaczu. Lecz rzeczne stwory miały ciała tak 
dokładnie zakryte, że nie próbował ponownie wystrzelić, dopóki nie miał pewności, że trafi w 
jeden z nielicznych słabych punktów. Fanyi, już ubrana, stanęła u jego boku. Dłonią nakryła 
jego dłoń przytrzymującą miotacz.
 Pozwól mi ich powstrzymać do czasu, aż się ubierzesz  nalegała.  Jeśli tego 
nie zrobisz, to piekące słońce spali twoją skórę na popiół.
Sander już odczuwał słoneczny żar. Ale pozostawić posterunek jej
 No, jazda!  trąciła go mocno łokciem.  Miałam już do czynienia z taką bronią. 
 W jej głosie pobrzmiewała nuta złości, jakby denerwowało ją jego wahanie.
Fachowy sposób, w jaki chwyciła broń, częściowo go przekonał, że mówi prawdę. 
Położył na kamieniu jeszcze trzy strzały, po czym zsunął się na dół, żeby się ubrać.
Kiedy ponownie znalazł się na skale, stwierdził, że wężacze wycofały się do krawędzi 
ściany", na której leżeli on i dziewczyna, a rzeczne stwory widocznie otrząsnęły się z 
zaskoczenia wywołanego strzałą i rozpaczliwie brnęły przez żwir i piach w ich kierunku. I 
chociaż raczej podskakiwały niż szły, to wcale nie były powolne.
W momencie, kiedy Sander do niej dołączył, Fanyi wystrzeliła. Przywódca wodnej 
gromady upuścił włócznię. Z głośnym rechotem przerażenia zwiesił rękę"  pajęczynowaty 
członek z czterema równej długości palcami. Strzała przedziurawiła go, tworząc w ten sposób 
dodatkowy palec odstający pod kątem.
Jeszcze raz nieprzyjaciel zbił się w gromadę, aby zbadać ranę kompana. Sander 
zastanawiał się nad ich taktyką, która wydawała mu się głupia. Te amfibiany znajdowały się 
w zasięgu rażenia, a mimo to gromadziły się wokół rannego kolegi, zainteresowane jedynie 
tym, co go spotkało, zamiast wrogiem, który tego dokonał. Pozorny brak zainteresowania 
stworów jakimkolwiek kontratakiem że strony oblężonych był intrygujący. Być może, mając 
za uzbrojenie włócznie, nie mogli zrozumieć istoty strzały, która nadlatuje z powietrza. A 
może byli nawet tak głupi lub myśleli w tak odmienny sposób, że nie kojarzyli tych strzał z 
osobnikami, których atakowali.
Oddając mu miotacz Fanyi pospieszyła też z radą:
 Nie zabijaj, o ile nie jesteś zmuszony. Śmierć mogłaby ich pchnąć do zemsty.
 Skąd to wiesz?  spytał natarczywie Sander.
 Nie wiem Nie, raczej to jest tak, że nie potrafię znaleźć słów, żeby to wyjaśnić 
wydawała się tak zakłopotana, jak rzeczne stwory nad strzałą.  To jest tak samo jak z 
tym, że wiem, co moje kudłacze myślą i czują. Te stworzenia są zaniepokojone boją się. 
Lecz jestem przekonana, że mogą dać się ponieść nienawiści, która stłumi ten lęk. A wówczas 
nie będą dbać o to, ilu ich zginie, byle tylko mogły nas dopaść. W tej chwili ich umysły są 
rozdwojone: one na pół wierzą, że należymy do istot, których nie można upolować.
Sander nie mógł pogodzić się z faktem, że dziewczyna wie to na pewno. Ona chyba po 
prostu zgaduje. Mimo to nie wypuścił żadnej strzały, nawet do celów, które wręcz się o to 
prosiły. Przeczeka ten konkurs rechotania, jaki urządził sobie teraz nieprzyjaciel, i zobaczy, 
co będzie dalej.


ROZDZIAŁ SZÓSTY

Mając wreszcie czas na dokładniejsze przyjrzenie się swemu dotychczasowemu 
schronieniu, Sander stwierdził, że kamienne bloki, na których leżeli, stanowią nieprzerwany 
ciąg. To także musi być jakieś bardzo stare dzieło inteligentnych istot. Słońce paliło tak 
niemiłosiernie, że wiercił się na wszystkie strony na rozgrzanym kamieniu. Zostać tu dłużej 
oznaczało ściągnąć na siebie kolejne nieszczęście.
Grupa wodnych stworów wreszcie się ruszyła. Dwa z nich przygarbiły się i ustawiły 
włócznie na sztorc. Pozostałe, wraz z tym z ręką" przebitą strzałą, przesuwały się skokami w 
kierunku rzeki.
Sander zsunął się z kamienia. Nadszedł czas działania. Domyślał się, iż nieprzyjaciel 
udał się po posiłki. Był też pewien, że poradzą sobie z dwoma pozostałymi, jeśli pociągną ich 
w głąb pustyni.
Fanyi zgodziła się na jego propozycję. Stała, trzymając znów wisior w ręku, zwrócona 
na północny zachód, i patrzyła wstecz, na bieg rzeki, który doprowadził ich tutaj.
 Powinniśmy trzymać się z dala od rzeki  zauważył Sander.  Woda jest ich 
żywiołem i wykorzystują to do maksimum.
Na szczęście napełnił bukłak rano, zanim przekroczyli rzekę. Spoglądając na skrzącą 
się od gorączki pooceaniczną pustynię żałował jedynie, że nie ma ich więcej w swoim 
wyposażeniu.
Z drugiej strony ten ogołocony przestwór piachu i kamienia, wystawiony na piekące 
promienie słońca, powinien odstraszać wodny lud. Jeśli rzeczywiście, tak jak sądził, stanowili 
rasę amfibianów, czyli mieszkańców wód, niezbyt chętnie wybiorą się na długą wycieczkę 
przez ten spalony ląd.
Właściwie  stwierdził Sander, lustrując na wpół przymkniętymi oczyma 
rozpościerające się przed nimi terytorium  byłoby dobrze, gdyby oni sami zachowali na 
przyszłość większą ostrożność. Był dobrze wyszkolony w stosowanych przez jego lud 
metodach wypasu pod gwiazdami, używając tych odległych punkcików światła jako 
przewodników. Nocą mieliby do obrony również ogień, mogliby więc podróżować niemal 
równie dobrze jak za dnia. Jednakże najpierw muszą znaleźć miejsce, gdzie mogliby 
bezpiecznie przeczekać do zachodu słońca.
Raz jeszcze głośno ocenił sytuację, w jakiej się znajdowali. Z twarzy Fanyi znikł 
wyraz zaabsorbowania; puściła wisior.
 Nasi żeglarze także sterują według gwiazd  powiedziała z namysłem.  Ja 
również uważam, że skwar dnia zamieni każdą podróż w katorgę. Tak, masz słuszność.
Sander znów poczuł ukłucie irytacji. Oczywiście, że ocenił sytuację prawidłowo! 
Denerwował go ten jej ton świadczący o tym, że uważa, iż musi rozważyć jego opinie, a 
potem zaaprobować je lub odrzucić. Jej twierdzenia, że sama tylko jej wola i moc zapewniały 
bezpieczeństwo jej ludowi i że najechano na nich tylko dlatego, że ona była poza wioską, 
brzmiały dla niego zarówno wcześniej, jak i teraz jednakowo niedorzecznie. Może sobie 
twierdzić, że jest Szamanką, z tymi swoimi sztuczkami jasnowidzenia i tym podobne. Lecz 
jego lud nie wierzył w nic z wyjątkiem własnych decyzji i działań, a on jest pod tym 
względem nieodrodnym synem swego ludu.
Ruszyli pospiesznie, z wężaczami zamykającymi pochód i Rhinem znów dźwigającym 
cały dobytek z wyjątkiem miotacza strzał, który Sander trzymał w pogotowiu. Pół tuzina 
strzał wepchnął jeszcze za pasek, aby mieć je pod ręką. Żałował, że nie ma więcej. Utrata 
dwóch wystrzelonych strzał była dotkliwa, kiedy miało się tak skromny arsenał.
Rhin, pomimo obciążenia, sunął naprzód, przystając raz po raz, jak zwykł to robić na 
równinach w czasie polowania. Sander z początku często się zatrzymywał, aby spojrzeć za 
siebie.
Jeśli dwa uzbrojone amfibiany rzeczywiście podążały ich tropem, to zdołały tak 
doskonale wykorzystać nierówności dna dawnego morza, że pozostawały niewidoczne. Im 
dalej uciekinierzy zapuszczali się w to, co stawało się coraz bardziej wysypaną solą, 
wysuszoną pustynią, tym silniejsze było przekonanie Sandera, że istoty przywykłe do życia w 
wodzie musiały już zaniechać pościgu.
Nie spowodowało to jednak osłabienia jego czujności, kiedy zgodnie z jego 
rozeznaniem kierowali się na północny zachód.
Fanyi co jakiś czas spoglądała na wisior, jakby był zaufanym przewodnikiem. On 
osobiście wybrał starą metodę skupiania się na jakimś stałym punkcie  wskazówce, która 
nie mogła zginąć z widoku  i kierowania się na niego. Po dotarciu do tego celu obierał 
kolejny.
Ich buty wzniecały tumany słonego kurzu i już wkrótce zaczęło im dokuczać 
pragnienie. Świadomość, że rzeka ze swą nieskończoną hojnością jest dla nich niedostępna, 
jeśli czysta desperacja nie popchnie ich do narażenia się na związane z dojściem do niej 
niebezpieczeństwa, przyprawiały Sandera o wściekłość.
Doświadczał już wcześniej upału na równinach i jeździł wierzchem na dalekie 
wyprawy w czasie pór suchych. Ale wówczas znał taką krainę na tyle dobrze, że wiedział, 
gdzie znaleźć jakiś strumień czy jedną z tych wysychających okresowo rzek, w dnach których 
Rhin kopał z typowym dla swej rasy instynktem i odkrywał sączącą się wilgoć. Gdzie na te} 
zapomnianej ziemi mogli znaleźć coś takiego?
Za każdym razem, gdy zatrzymywali się na odpoczynek kowal wspinał się na 
najbliższe wzniesienie, aby popatrzeć nie tylko za siebie, ale i przed siebie. Gdyby chociaż 
mogli wykopać jakąś dziurę i ukryci przed palącym słońcem doczekać w niej zmroku!
W trakcie piątej takiej obserwacji dojrzał jakiś przedmiot leżący nieco na wschód od 
ich obecnego kursu. Byli już przyzwyczajeni do szczątków starych okrętów, których pokryte 
skorupiakami kształty stanowiły stały element mijanego krajobrazu. Lecz tym razem było to 
coś niezwykłego.
Przede wszystkim Sander był przekonany, iż widział odblask metalu. Poza tym kształt, 
który teraz studiował, był zupełnie niepodobny do czegokolwiek widzianego wcześniej. W 
porównaniu z innymi szkieletami zaginionych okrętów był długi i wąski, leżał trochę 
przechylony na jeden bok, zniszczoną nadbudówką zwrócony w kierunku skały, na której 
balansował Sander.
Nie wyglądał również na zbyt wiekowy. Jeden jego koniec wgnieciony był we 
wzniesienie rafy, lecz reszta wydawała się Sanderowi niemal nietknięta. Pomyślał, że to 
mogło tu zostać po wycofaniu się morza, które odsłoniło ten nowy ląd. Niezależnie od 
wszystkiego było to najlepsze schronienie, jakie mógł sobie wymarzyć.
Gdyby znaleźli wejście do środka tego rozbitego kadłuba, mieliby to, czego szukali: 
idealną kryjówkę. Fanyi zgodziła się skwapliwie na jego plan.
Zbliżywszy się do dziwnego statku Sander stwierdził, że jego pierwsza ocena była 
mylna. To było większe, niż początkowo sądził. Jego sylwetka zaskoczyła także Fanyi, która 
z zakłopotaniem przyznała, że nie jest absolutnie podobny do żadnego ze znanych jej statków.
Gdy stanęli przy jego burcie, wyglądali jak karzełki. Choć płyty, z których został 
zbudowany, nosiły ślady rdzy, metal pod spodem oparł się niszczącemu działaniu czasu. 
Sander popukał w powierzchnię i ocenił, że pod cienką warstewką rdzy jest na pewno 
nietknięta.
Wejście do środka musiało znajdować się w chylącym się wysoko nad nimi pokładzie. 
Rozsupłał skórzany rzemień przytrzymujący pakunki na grzbiecie Rhina i wyszukał jeden ze 
swych największych młotów. Obwiązał go liną i zaciągnął mocno węzły. Potem polecił Fanyi 
zostać na miejscu, a sam, okrążywszy wąski koniec starego statku, przeszedł na drugą stronę.
Tam zakręcił nad głową końcem liny obciążonym młotem i rzucił. Dwukrotnie z 
hałasem spadała z powrotem, ciągnąc za sobą płaty rdzy. Lecz za trzecim razem zaczepiła się 
tak bezpiecznie na jakiejś części nadbudówki, że nie ruszały jej nawet najbardziej energiczne 
szarpnięcia. Zaczął się wspinać i kilka chwil później balansował już na pochyłości pokładu. 
Na wprost niego sterczał kikut wieżyczki odłamanej w taki sposób, jakby ukręciła ją bez 
wysiłku jakaś gigantyczna ręka. Nigdzie nie było widać żadnego wejścia.
Przeszedł przez chylący się pokład i spojrzał w dół na Fanyi. Uwolniony od ładunku 
Rhin oddalał się truchtem, i choć Sander natychmiast zagwizdał, kojot nawet się nie obejrzał.
Zdenerwowany Sander wiedział, że jest to jedna z tych sytuacji, w których kojot chce 
pójść własną drogą. Domyślał się, że prawdopodobnie idzie szukać wody. Jednakże kojot 
kierował się na zachód, na pustynię, a nie na wschód, jakby spodziewał się Sander. Natomiast 
wężacze, wyraźnie niespokojne, nie przestawały węszyć między pobliskimi skałami. A może 
były po prostu nieszczęśliwe z powodu takiego oddalenia od własnej, zielonej krainy.
Upewniwszy się, że młot jest solidnie umocowany, Sander spuścił na dół koniec liny, 
po której Fanyi wdrapała się do niego. Stanęła obok, zapierając się nogami o pochyły pokład, 
wsparła ręce na biodrach, obracając powoli głowę na wszystkie strony.
 Co to był za statek?  spytała z zadumą, jakby kierując pytanie bardziej do siebie 
niż do niego.  Wygląda bardzo dziwnie
Sander przesuwał się krok po kroku wzdłuż zniszczonej nadbudówki, pokrytej 
smugami rdzy. Pośrodku bocznej ściany zauważył ziejącą ciemnością szczelinę, przez którą 
można było dostać się do środka. Tutaj potrzebne było światło z Poprzedniej Epoki, poprosił 
więc Fanyi, by go użyła. Dziewczyna zaczęła przez szparę penetrować ciemności snopem 
światła. Mignęła mu stara drabina oparta o jedną ze ścian, prowadząca w dół przez otwór w 
podłodze. Fanyi została na pokładzie przyświecając mu latarką, a Sander zszedł po drabinie, 
sprawdzając dokładnie każdy jej szczebel, zanim odważył się stanąć na nim całym ciężarem.
Znalazł się w niewielkim pomieszczeniu, zawalonym porozbijanymi przedmiotami, 
tak zabrudzonymi przez morze, że nie był w stanie ich zidentyfikować. Jednak drabina wiodła 
dalej. Tak więc i on zszedł niżej, docierając do większego pomieszczenia, gdzie wzdłuż ścian 
piętrzyły się dziwnie wyglądające skrzynie. Wszystko nosiło ślady wody i było zniszczone. 
Krzyknął, a Fanyi spuściła mu latarkę, po czym sama zaczęła gramolić się w dół, podczas gdy 
on oświetlał jej szczeble. Kiedy stanęła przy nim, zapatrzyła się ze zdumieniem na zagadkowe 
przyrządy pod ścianami.
 Czego oni używali, ci Poprzedni Ludzie, do napędzania swojego statku?  rzuciła 
pytanie w zastałe, przesycone zapachem morza powietrze.  Na górze nie ma śladu masztu 
ani wioseł.
Uwaga Sandera skupiała się na obfitości metalu. Widać było, że w wielkiej powodzi 
Czasu Ciemności statek ten był jedynie bezwolną zabawką, a wody przelewające się przez 
dziurę powyżej dokonały niepowetowanych zniszczeń. Mimo to większość metalu nadal 
pozostawała mocna. Zdrapawszy naniesiony przez morze osad i rdzę można było zobaczyć, 
jak błyszczący i twardy był pod spodem.
Z prawej strony, za stosem sfatygowanych sprzętów rzuconych bezładnie pod ścianą, 
widniał owal zamkniętych dokładnie drzwi. Ruszył ostrożnie przez pokrywające podłogę 
odpadki, przekonany, że musi tam być jakaś klamka. Znalazł koło  może należało je 
przekręcić?
Lecz choć wytężył całą siłę ramion, urządzenie nawet nie drgnęło. Wyciągnął zza 
paska młotek i rozpoczął metodyczny atak na koło, choć pomieszczenie było tak ciasne że nie 
mógł się porządnie zamachnąć.
Najpierw odłupał z powierzchni wiekową naleciałość z rdzy i morskich żyjątek. 
Wkrótce też uparty zawór nieznacznie drgnął, zwiększając jego podniecenie. Uderzał coraz 
silniej, aż, z nagłą elastycznością, koło poruszyło się ze zgrzytem. Teraz Sander walił młotem 
jeszcze szybciej, uderzając z kowalską precyzją pod najbardziej podatnym kątem.
Przypuszczał, że naprowadził koło na ząbek zamka, który zwolni zapadkę. Wokół 
krawędzi drzwi widniał osad, który je wręcz zacementował. Przez dłuższą chwilę zajmował 
się jego odłupywaniem.
Wreszcie odrzucił młot i uchwycił oburącz koło, otwierając z wysiłkiem drzwi. Z 
ciemnej czeluści buchnął powiew duszącego powietrza. Powietrze pod powierzchnią 
morza?
Sander bezceremonialnie wyrwał Fanyi latarkę, kierując jej promień w głąb ciemnego 
pomieszczenia. Zobaczył stół, który musiał być na stałe przymocowany do podłogi, gdyż nie 
poruszyły go nawet perturbacje, jakim ulegał ten dziwny statek w dniach swej zagłady. Nadal 
był on otoczony ławkami. Pod nimi, stoczywszy się w niższą stronę
Usłyszał, jak Fanyi wstrzymała oddech. Oboje już nieraz widzieli śmierć, gdyż 
zdarzała się często w ich świecie. Lecz to była śmierć, jakiej dotąd nie widzieli. Te 
pokurczone, zasuszone zwłoki nie wykazywały teraz żadnego podobieństwa do ludzi.
 Zatrzasnęli się w środku  powiedziała cicho Fanyi:  a potem morze zabrało ich 
statek i już nie było ucieczki. Ludzie Poprzedniej Epoki! Patrzymy teraz na Poprzednich 
Ludzi!
Lecz te kukły, nadal przyodziane w strzępy ubrań Sander nie mógł uwierzyć, że 
tacy jak oni byli niegdyś kroczącymi dumnie ludźmi, panami swego świata. Zapamiętywacze 
opowiadali, że Poprzedni Ludzie byli więksi, silniejsi i pod każdym względem doskonalsi od 
tych, którzy obecnie zamieszkują okaleczone ziemie pozostałe po Czasie Ciemności. Ci 
tutaj ci nie byli bohaterami tamtych opowieści! Pokiwał z wolna głową nad własnymi 
myślami.
 Oni są byli tylko ludźmi  powiedział, dopiero w tym momencie 
uświadamiając sobie, że w skrytości ducha zawsze wierzył, iż tamci przodkowie musieli się 
bardzo różnić od żyjących obecnie.
 Lecz  dodała Fanyi łagodnie  jakimi ludźmi musieli być! Przecież ten statek 
narodził się z ich marzeń. Jestem przekonana, że jest jednym z tych, które, jak głoszą podania, 
pływały pod wodą zamiast na powierzchni.
Nagle Sanderowi przestało się to podobać. Jakimiż ludźmi były kiedyś te nieszczęsne 
szczątki, które zatrzasnęły się w metalowej skorupie, by podróżować pod wodą? Poczuł, że 
się dusi, ściśnięty tak samo jak w sieci leśnych ludzi. Tak, może mimo wszystko Poprzedni 
Ludzie należeli do innego gatunku, posiadając taki rodzaj odwagi, jakiego, mówiąc szczerze, 
on sam nie posiadał.
Cofnął się o kilka kroków, straciwszy ochotę na dalszą penetrację statku. Mogliby 
wysprzątać śmieci z górnej kabiny i schronić się tam aż do nocy. A te szczątki powinny 
spoczywać w pokoju w tym wybranym za życia grobowcu.
 To miejsce należy do nich  przemówił cicho, jakby bał się zbudzić kogoś 
śpiącego.  I niech tak pozostanie.
 Tak  zgodziła się Fanyi.
Wspólnie pchnęli drzwi, zamykając je za przeszłością, i wspięli się po drabinie na 
górny poziom. Zgarniając możliwie najdokładniej śmieci w małej kabinie, Sander natknął się 
na kawałki metalowego drutu, które nie były prawie wcale skorodowane. Rozpoznał w nich 
coś, co Handlarze nazywali nierdzewną stalą". Była to jeszcze jedna tajemnica Poprzedniej 
Epoki, gdyż stal ta nie korodowała, nie można Jej też było skopiować. Najchętniej zabrałby ze 
sobą wszystkie te kawałki, lecz zdawał sobie sprawę, że ich nie udźwignie, toteż z ciężkim 
sercem dokonał wyboru. Niektóre z nich można było wykorzystać jako groty strzał. Sander 
cały czas spodziewał się, że znajdą miejsce, gdzie będzie mógł pracować w swoim fachu.
Fanyi z kolei przeczesywała śmieci w poszukiwaniu strzępów materii, na której 
widniały kreski i wzorki stanowiące jej zdaniem przykłady dawnej sztuki pisania. Te, które 
dawały się spakować, upychała do małej sakwy.
W końcu oczyścili całkiem spory kawałek podłogi, na którym, choć ściśnięci, mogli 
się pomieścić. Wężacze odmówiły wejścia na pokład, mimo iż Fanyi wabiła je pieszczotliwie. 
Zamiast tego usadowiły się w cieniu przechylonego statku. Po Rhinie nie było śladu. 
Zlustrowawszy dokładnie część pustyni wokół statku Sander nie dostrzegł też nic, co 
świadczyłoby o tym, iż są ścigani przez amfibiany.
Podzielili się garstką suszonych owoców Fanyi, po czym wydzielili sobie i wężaczom 
po kilka łyków wody. Następnie skuleni oczekiwali nadejścia zmroku.
Na zewnątrz było piekielnie gorąco, tu jednak nie odczuwało się tego piekącego, 
bezlitosnego skwaru, więc zdołali się zdrzemnąć. Sandera zbudził przeraźliwy skowyt, który 
towarzyszył mu przez większą część życia. Nie można było pomylić wycia kojota. 
Przeczołgał się nad Fanyi, mamroczącą coś przez sen, i przystawił drabinę, żeby wyjść na 
pokład.
Rhin stał na tylnych łapach, wbijając pazury przednich w wyżłobienia burty statku. 
Zaskowyczał ponownie, przejmująco, chcąc zwrócić na siebie uwagę. Nie było to jednak 
ostrzeżenie.
Sander zjechał w dół po linie. Rhin obwąchał go radośnie. Pysk kojota i sierść na 
przednich łapach były mokre lub co najmniej wilgotne, ze śladami przylepionego do nich 
piasku z dna morskiego. Rhin znalazł wodę!
 Co się dzieje?  u góry pojawiła się Fanyi.
 Rhin znalazł wodę!
 Jeszcze jedna rzeka?
Sander zastanowił się nad tym, gnębiony złymi przeczuciami. Od czasu przygody z 
amfibianami będzie na wszystkie strumienie spoglądał z dużą rezerwą. Lecz wodę musieli 
mieć! W przeciwnym razie pozostawało im jedynie cofnąć się zupełnie na zachód.
W tym momencie po raz pierwszy pożałował, że nie istnieje bardziej bezpośrednia 
metoda komunikacji pomiędzy człowiekiem a kojotem: że nie może zadać Rhinowi pytania i 
dowiedzieć się, co znajduje się na wschodzie, gdzie ten wcześniej zniknął. Jednego był 
wszakże pewien: Rhin znał już niebezpieczeństwo w postaci amfibianów, tak więc nie 
poprowadziłby ich w żadną zasadzkę. Podzielił się tą myślą z Fanyi, która się z nim zgodziła.
Zajście słońca złagodziło żar pustyni, lecz ciągle dokuczał im słony kurz unoszący się 
spod stóp. Rhin, taszczący znowu swoje brzemię, kłusował pewnie w kierunku, który według 
Sandera odwodził ich jeszcze dalej od lądu. Jednakże nieograniczone zaufanie do kojota 
umacniało go w przekonaniu, iż zwierzę wie, dokąd zmierza.
Zanim wzeszedł księżyc, wężacze gwałtownie wysforowały się na czoło małej grupki 
i zataczając pętle pognały swoim charakterystycznym, wężowatym chodem naprzód, znikając 
między wznoszącymi się ku niebu skałami, które niegdyś musiały być rafami wystającymi 
nad powierzchnię wody. Tworzyły one ostro zakończone, urwiste grzbiety, na które trudno 
było się wspinać.
Po drugiej stronie jednego z nich natknęli się na drugi głęboki uskok w dnie 
pooceanicznej pustyni. Jego krawędzie stanowiło kolejne rumowisko starych, obrobionych 
ludzką ręką bloków. Wśród nich latarka Fanyi (której zmuszona była używać ze względu na 
nierówne podłoże) wyłowiła okrągły brzeg studni. W niej jak matowe lustro, które nie ma 
czego odbijać, połyskiwała powierzchnia wody.
Studnia (latarka Fanyi zatoczyła koło, by wyłowić jej obwód) była owalna, o wiele za 
symetrycznie ukształtowana, by mogła stanowić twór natury. Kawałek krawędzi z jednej 
strony odpadł, pozwalając wodzie przelewać się i uciekać wąską strużką do krawędzi uskoku, 
gdzie tworzyła miniaturowe wodospady. Ta część uskoku znajdowała się już poza zasięgiem 
światła latarki.
Sander skosztował wody. Była słodka i świeża. Pił ją złożonych dłoni, rozpryskując ją 
sobie na zakurzonej twarzy. Maleńkie strumyczki spływały mu po karku i piersi, zmywając 
brud pustyni. Wężacze zanurzyły pyski w wodzie, chłepcząc ją głośno. Fanyi poszła za 
przykładem Sandera napiła się, a potem umyła, wzdychając na końcu z zadowoleniem.
 Ciekawe, kto to zbudował?  powiedziała, siadając na piętach.
Sander wyciągnął bukłak, wylał jego zawartość w jałowy piasek, a następnie 
wypłukał, przygotowując do ponownego napełnienia. Źródło słodkiej wody w samym środku 
oceanu  czy też tego, co niegdyś było oceanem! Lecz na długo przedtem był tutaj ląd. Nad 
tą ocembrowaną studnią zawisł ciężko okres minionych wieków. Ludzie liczyli teraz sezony, 
jakie upłynęły od Czasu Ciemności. A Zapamiętywacze naliczyli około trzystu lat od końca 
jednego świata i początku tego.
Lecz jak długo przedtem został odsłonięty po raz pierwszy ten morski ląd, tak że 
ludzie  a w każdym razie istoty inteligentne  usypały te stosy kamieni, których nawet 
długie wieki nie starły doszczętnie: tytaniczną budowlę, której przesuwające się morza nie 
zmyły całkowicie? Poczuł się oszołomiony, próbując myśleć o latach, które z pewnością 
musiały być liczone nie kolejnymi pokoleniami ludzi, lecz powolnym przemijaniem tysięcy 
sezonów.
Nie było tu nic z tej atmosfery rozpaczy i utraty, jaką wyczuwał na podwodnym 
statku. Nie łączyło go żadne pokrewieństwo z tymi prapradawnymi budowniczymi. Być może 
nie byli oni nawet istotami ludzkimi w sensie, w jakim on i jego rasa rozumieli teraz 
człowieczeństwo. Żałował, że Kabor, senior Zapamiętywaczy Wspólnoty, nie może być tego 
świadkiem, chociaż ten widok i tak nie obudziłby w jego dobrze wyćwiczonym umyśle nawet 
cienia wspomnienia.
Zanim opuścili zapomnianą studnię, jeszcze raz się napili. Już dwukrotnie udało im się 
znaleźć wodę na pustyni. Sander nie miał żadnej pewności, że takie szczęście przytrafi im się 
po raz trzeci. Wydawało mu się, że najlepiej zrobią, jeśli skręcą teraz z powrotem na zachód. 
Tutaj nie było żadnej zwierzyny, na którą można by zapolować. Głód może pokonać ich 
równie szybko i z równie śmiertelnym skutkiem co brak wody. Im prędzej dotrą do 
prawdziwego lądu, tym lepiej; niezależnie od tego, czy zlokalizują cel podróży Fanyi, czy też 
nie.
Kowal spodziewał się, że dziewczyna zaprotestuje przeciw jego propozycji 
gwałtownego zwrotu na zachód. Nie zrobiła tego jednak, choć przez długą chwilę trzymała 
wisior, skupiając na jego powierzchni światło, jakby w ten sposób mogła sprawdzić, jaką 
drogą pójść.
Na tej trasie nie mogli nadrobić czasu. Teren był bardzo wyboisty i pofałdowany, a 
strome wzniesienia pozostałe po dawnych rafach stanowiły dodatkowe utrudnienie, 
zmuszając do nadkładania drogi przez ich obchodzenie. Ich ubrania, ciała, twarze, a nawet 
włosy  wszystko pokryte było piaszczystym pyłem, a sierść trzech zwierząt wydawała się 
zupełnie matowa. Ponieważ była już głęboka noc, Sander rozglądał się za jakimś 
schronieniem, w którym mogliby doczekać dnia.
Po wschodzie księżyca zrobiło się trochę jaśniej. Fanyi Wyłączyła swoją latarkę z 
Poprzedniej Epoki. Może na godzinę przed świtem Sander odczuł gwałtowny spadek 
temperatury. Był wcześniej spocony, więc nagły chłodny wiatr sprawił, że zaczął dygotać. 
Zatrzymali się, aby Fanyi mogła przepakować meczy i nałożyć opończę. Zrobiło się tak 
zimno, że widzieli, jak ich oddechy zamieniają się w powietrzu w białe obłoki pary.
Zmiana nastąpiła tak nagle, że Sander zastanawiał się, czy nie nadciąga burza. Jednak 
jak dotąd gwiazdy nie były przesłonięte chmurami. Bardziej niż kiedykolwiek uświadamiał 
sobie, że muszą znaleźć bezpieczne schronienie.
Szli wolno, kuląc się z zimna i ledwie powłócząc nogami, kiedy na horyzoncie 
zamajaczył jakiś ciemny masyw. Sander wyprostował się, żeby lepiej zobaczyć to 
wzniesienie, zastanawiając się, czy nie zbliżają się przypadkiem do byłej wyspy, która 
obecnie wyrastała jak góra nad tą ogołoconą równiną.
Fanyi błysnęła latarką, ustawiając wisior bezpośrednio w strumieniu światła.
 Tędy!  zabrzmiał jej głos, kiedy snop światła przesunął się w kierunku ciemnego 
płaskowyżu, wskazując drogę naprzód. Była w tym momencie tak pewna siebie, że Sander 
skłonny był bez pytania podążyć za nią i pod jej przewodnictwem.


ROZDZIAŁ SIÓDMY

O świcie dotarli do podnóża klifu. Zwały poplamionych rdzawymi naciekami 
ociosanych kamieni upewniły Sandera, że mają przed sobą pozostałości miasta Poprzednich 
Ludzi. Walające się wszędzie śmieci i odpadki ostrzegały, że zniszczenie miasta jest tu daleko 
posunięte, i możliwe, że pozostało bardzo niewiele rzeczy przedstawiających jakąkolwiek 
wartość. A i te mogli znaleźć jedynie wówczas, gdy uda im się wspiąć na górę.
Jeśli to miasto miało kiedykolwiek składnicę, której Fanyi szukała, to zdaniem 
Sandera jej poszukiwania z góry skazane były na niepowodzenie. Poczuł również ukłucie 
zawodu, mimo iż wmawiał sobie, że nigdy tak naprawdę nie wierzył w istnienie tego jej 
skarbca wiedzy.
Kiedy spojrzał na dziewczynę, w wyrazie jej twarzy nie dostrzegł jednak oznak 
zmartwienia. Przeciwnie, wpatrywała się w tę kupę kamieni, jakby dawała jej ona szansę 
wspięcia się ku temu, co leży powyżej. Wykazywała takie ożywienie, jakby była pewna, że 
jest na właściwym tropie i że to, czego szuka, jest blisko.
 Czy to jest to miejsce?  spytał.
Fanyi znów miała w ręku swój wisior. Powoli odwracała się od klifu, aż ponownie 
stanęła z twarzą skierowaną na zachód.
 Nie tutaj  odparła ze spokojnym przekonaniem  lecz tam  skinęła ręką w 
kierunku bardziej odległej smugi lądu.
Sander był zdania, że leżące nad nimi miasto zostało zbudowane na cyplu wysuniętym 
w zanikłe morze lub nawet na wyspie. Aby dotrzeć do prawdziwego wybrzeża z Poprzedniej 
Epoki należałoby w dalszym ciągu posuwać się dalej na zachód.
Potrzebowali jedzenia i wody. Sander wątpił, by którą z tych rzeczy udało się znaleźć 
w ruinach miasta. Pomyślał że może lepiej trzymać się dna morskiego, kierując się 
bezpośrednio ku lądowi.
Nie przewidział jednak nadejścia burzy, którą wcześniej zwiastował tamten zimny 
wiatr. Ni stąd, ni zowąd w ciągu kilku chwil pojawiły się chmury, a wiatr zaczął siec 
lodowatymi podmuchami, przeszywającymi ich na wylot.
Zwierzęta podjęły decyzję za nich. Jak dwie smugi skłębionej sierści wężacze 
wdrapały się na pochyłość, tworząc ogromną i nierówną klatkę schodową prowadzącą do 
położonych wyżej ruin. Rhin trzymał się tuż za nimi. W pospiesznej ucieczce tej trójki Sander 
odkrył coś tak alarmującego, że bez namysłu podążył za nimi. Na zmysłach Rhina polegał 
bardziej niż na własnych. W przeszłości niejednokrotnie słuch i węch kojota ratowały mu 
życie. Jeśli Rhin wybrał tę drogę, uczynił to z konkretnej przyczyny.
Oba wężacze i kojot stąpały pewnie po tym nierównym szlaku. Sander i Fanyi, 
dygocąc przy każdym podmuchu wiatru, musieli iść wolniej. Zbyt wiele kamiennych bloków 
kołysało się pod ich ciężarem, a niektóre spadały z łoskotem w dół pod naporem wiatru. 
Przyciskając się do każdej napotkanej stabilnej powierzchni łapali kolejny oddech, po czym 
uparcie brnęli naprzód.
W końcu przeczołgali się nad niebezpiecznym nawisem nawarstwionych bezładnie 
materiałów, docierając do zdziczałego terenu pokrytego hałdami, z których sterczały 
zardzewiałe skorupy metalu, pod dotykiem obracające się w proch.
Lecz oprócz tego widniały tu ślady roślinności. Była skręcająca się teraz od dotyku 
mrozu winorośl, anemiczna trawa w postrzępionych kępkach i coś na kształt połamanych od 
wiatru drzew.
Pierwszą myślą Sandera było omijać wszelkie kupy gruzu, stwarzające 
prawdopodobieństwo zawalenia się. Spoglądał ustawicznie ku górze, wypróbowując 
jednocześnie stopami drogę, ostrożnie, by nie nadepnąć na coś, co mogłoby się katastrofalnie 
obsunąć pod jego ciężarem. Fanyi posuwała się za nim, stawiając delikatnie stopy na 
wypróbowanych przez niego stopniach.
Z powodu tych hałd przynajmniej siła wiatru była tu mniejsza. I, chociaż zimno było 
przenikliwe, nie byli smagani przez mroźne podmuchy.
Zaczęło padać. A deszcz był tak zimny jak wiatr; walił z taką siłą, że w jednej chwili 
przemoczył ich ubrania, przykleił włosy do czaszek i pokrył skurczone ciała cienką jak szkło 
warstwą lodu. Sander znał burze na równinach, lecz w niczym nie przypominały one czegoś 
podobnego.
Wiatr ryczał i wył ponad głowami, zawodząc dziko w prześwitach między hałdami. 
Niekiedy uszu ich dobiegały trzaski, jakby wichura powodowała obsuwanie się lawin 
skalnych. Później, kiedy trochę ucichło, Sander usłyszał szczekanie Rhina.
 Tędy  zwrócił się do dziewczyny. Lecz wypowiedziane przez niego słowa 
zginęły w nowym porywie gwałtownego wichru. Wyciągnął więc rękę i ujął jej dłoń.
Okrążywszy usypisko ujrzeli przed sobą szpaler prawdziwych drzew, szarpanych teraz 
przez burzę, zrywającą bezlitośnie liście z gałęzi i tworzącą z nich wirujące chmury, 
przygniatane natychmiast do ziemi ciężarem deszczu.
Zataczając się w podmuchach wiatru Sander ruszył naprzód, oddalając się od 
zdradliwych hałd ku drzewom. Gałęzie brały na siebie siłę deszczu, jednak nie całą. Rhin 
dreptał niecierpliwie w przód i w tył, kiwając łbem, kiedy przenosił spojrzenie z Sandera na 
rozciągającą się przed nimi drogę, cierpliwie ponaglając ludzi do pośpiechu. Po wężaczach 
nie było śladu.
Pod stopami wyczuwali względną gładkość wybrukowanej dróżki, na którą z obu 
stron wdzierały się drzewa i krzaki. Nie było tu ponurych zwałów bloków skalnych, 
grożących obsunięciem się w trakcie pospiesznej wędrówki za kojotem. Po kilku chwilach 
wyszli na polanę, na której ujrzeli drewniany budynek. Wykonane z bali ściany stykały się ze 
strzechą uplecioną z grubych gałęzi. Jedyne drzwi stały otworem i nigdzie nie było śladu 
lokatora, choć dom był najwyraźniej współczesny.
Sander odczepił miotacz i wyjął zza paska strzałę, po czym gestem nakazał Fanyi 
trzymać się z tyłu, podczas gdy sam ostrożnie prześlizgiwał się w kierunku otwartych drzwi.
Kiedy w drzwiach ukazał się łeb Kai, zorientował się, że jego obawy są zbyteczne. 
Ostatnim skokiem kojot, Sander i Fanyi dotarli do wejścia i wpadli do środka. Sander 
szarpnął drzwi.
Widocznie były przez pewien czas otwarte, gdyż nagromadziła się pod nimi ziemia, 
którą musiał odgarnąć nim zamknął je na dobre, odcinając się od szalejącej burzy. Ponieważ 
zamiast okien były tu jedynie umieszczone wysoko pod dachem szczeliny, początkowo było 
zbyt ciemno, by zbadać otoczenie.
Nie była to prowizoryczna chata, jak sądził na pierwszy rzut oka, lecz duży i solidny 
budynek. Podłogę stanowiła stosunkowo gładko wypolerowana kamienna powierzchnia, która 
niegdyś mogła być częścią drogi. Pod przeciwległą ścianą znajdował się szeroki kominek, 
skonstruowany z kamiennych bloków, okopcone od dymu i ognia palenisko było obecnie 
puste. Z jednej jego strony stała skrzynka, w której rozróżnił kilka ustawionych na sztorc 
szczap drewna.
Fanyi wyciągnęła swoją latarkę i przesunęła krążkiem światła po ścianach. Wisiały na 
nich półki. W większości były ogołocone, z wyjątkiem jednego czy dwóch małych pudełek. 
Pod półkami znajdowały się konstrukcje, które mogły być jedynie podnoszonymi na 
zawiasach łóżkami. Pełno w nich było skłębionych liści i kawałków sierści.
Sander uchwycił słaby zapach starego ognia, a nawet, jak mu się zdawało, jedzenia. 
Lecz poza tym była tu pustka, świadcząca o tym, że miejsce jest od dawna niezamieszkane.
 To jest dom klanu  powiedziała Fanyi.  Widzisz  zatrzymała promień latarki 
na jednej ze ścian, wskazując duży metalowy hak wbity w kłodę  tam wieszali oddzielające 
pomieszczenia zasłony. Lecz to był mały klan.
 Czy to twoi krewni?  Dotychczas był przekonany, że Padford było jedynym 
znanym im osiedlem.
 Nie. Może to Handlarze. Oni także żyją w klanach. Nie zabierają ze sobą na szlak 
swoich kobiet ani dzieci, ale niekiedy opowiadają o swoich domach. A to miasto mogło być 
doskonałym miejscem dla ich poszukiwań metalu. Możliwe, że przetrząsnęli już tę jego część 
i ruszyli dalej. Albo usłyszeli o zasobniej szych terenach gdzieś indziej. Myślę, że to stoi 
puste dłużej niż przez jeden sezon.
Sander uznał, że budynek jest wystarczająco solidny. Teraz, gdy w przygotowane do 
tego celu haki wsadzili sztabę, zamykając szczelnie drzwi, o wiele mniej obawiał się siły 
burzy. Podszedł do paleniska, by wybrać drewno ze skrzyni. Szczapy były dobrze wysuszone. 
Bez trudu wykrzesał iskrę z zapalacza i już po chwili grzali się w cieple płomieni, które, 
uspokajając, oświetlały jednocześnie ich nową kwaterę. Wężacze ułożyły się przy ogniu, 
zlizując wilgoć z futer. Nawet Rhin nie wydawał się za duży w tym przestronnym 
pomieszczeniu.
Dach nad głową, ciepło nadal jednak nie mieli co jeść. Fanyi szperała w 
pojemnikach na półkach. Wróciła z dwoma, zamkniętymi szczelnie ruchomymi pokrywkami. 
Zawierały niewielką ilość czegoś, co wyglądało na taką samą mąkę jak znaleziona przez 
Sandera w Padford, oraz kilka płatków jakiejś wysuszonej substancji.
 A zatem nie mogli wyjechać stąd zbyt dawno  zauważyła Fanyi  ponieważ ta 
mąka nie zdążyła jeszcze stęchnąć czy spleśnieć. A to drugie to suszone mięso.
Natychmiast zrzuciła z siebie swoją kwadratową opończę i rozłożyła ją do wysuszenia 
przed kominkiem. Zrobiwszy to, umieszała ciasto z mąki i mięsnych płatków, rzucając część 
wężaczom i Rhinowi.
Sander przechadzał się po długim pomieszczeniu, notując w pamięci szczegóły 
konstrukcyjne. Jego wybudowanie musiało być bardzo pracochłonne. Nie sądził, by zadano 
sobie tyle trudu dla postawienia jedynie tymczasowego pomieszczenia. Zamiarem 
budowniczych było raczej wzniesienie budowli, która wytrzyma przez pewien czas. Być 
może była przeznaczona jako mieszkanie sezonowe.
W odległym kącie natknął się na okrągłą metalową pokrywę, wyszczerbioną i zużytą, 
lecz nadal'solidną, umocowaną w jednej z płyt podłogi. Przez jej wierzch przechodził 
metalowy pręt. Sander pomyślał, że naciskając go można by podnieść wieko. Być może na 
dole znajdowała się spiżarnia z większą ilością zapasów niż ta mizerna garstka znaleziona 
przez Fanyi.
Powędrował z powrotem do skrzyni z drewnem, wybrał jedno polano i wrócił z nim, 
by podważyć te dziwne drzwi. Wymagało to sporego wysiłku, jednak w końcu zdołał 
przesunąć okrągłą pokrywę na jedną stronę. Przykucnął i wpatrywał się w nieprzeniknioną 
ciemność w dole. Gdy światło z kominka zamigotało jaśniej, zauważył w otworze 
wierzchołek metalowej drabiny. A więc rzeczywiście była to droga w głąb!
Położywszy się na brzuchu obmacywał rękoma szczeble tak daleko, jak mógł 
dosięgnąć. Były one posztukowane chropowatymi kawałkami innych metali. Unoszący się z 
dołu zapach nie pochodził jednak ze spiżami. Był do tego stopnia wilgotny i nieprzyjemny, że 
odrzucał i powodował kaszel. Z drugiej strony dziury stanął większy wężacz i wepchnąwszy 
w nią łeb zaczął węszyć. Naraz zasyczał, wyrażając tym samym niechęć do nieznanego. 
Sander na powrót umieścił pokrywę na dawnym miejscu. Nie ciągnęło go do badania w 
ciemnościach tych podejrzanych podziemi.
Podjął za to dalsze środki bezpieczeństwa, mocując pokrywę dodatkowo kawałkiem 
drewna przełożonego pod jej uchwytem, tak że wystawał z każdej strony na podłogę, 
zapierając się o nią. Miał nadzieję, że to zastąpi zamek. Nie miał pojęcia, co może im grozić z 
dołu, lecz przygody w lesie i z rzecznymi amfibianami stanowiły wystarczające ostrzeżenie, 
by zachować daleko idącą ostrożność w nieznanych okolicznościach.
Raz po raz domem wstrząsały podmuchy wichury. Skupili się możliwie najbliżej 
ognia, zdejmując stopniowo przemoczone części garderoby i susząc je jedną po drugiej.
Skrzynia na drewno była pełna, lecz Sander obawiając się, że zapas może nie 
wystarczyć do końca burzy, wodził wzrokiem po półkach wzdłuż ścian. Stwierdził, że w razie 
konieczności można je zdjąć i wykorzystać do podsycania płomieni. W tej chwili było 
wystarczająco gorąco. Buzujący w kominku ogień dawał im poczucie bezpieczeństwa, 
jakiego z pewnością nie zaznaliby w ruinach.
Po ryku pioruna następował często odległy trzask. Sander był przekonany, że wicher 
zbiera nowy haracz od zasypanych gruzem hałd. A maleńkie świetliki wysoko pod sufitem 
stanowiły obramowanie dla lśniących ogni błyskawic. Wężacze i Rhin stały się dziwnie 
niespokojne; nie grzały się już, tak jak na początku, w cieple kominka.
Sander obserwował je spod oka. Nie miał żadnej pewności, że tym, co poruszyło 
zwierzęta, jest jedynie szalejący na zewnątrz żywioł. Przeciwnie, wyobraźnia podsuwała mu 
obrazy coraz to nowych zagrożeń, skradających się do ich schronienia. Podniósł się 
dwukrotnie, pierwszy raz by sprawdzić sztabę mocującą drzwi, później by sprawdzić tę drugą, 
która miała zablokować właz w podłodze. Obie trzymały się mocno.
Po posiłku Fanyi otulona opończą usadowiła się blisko paleniska, rozwiesiwszy do 
suszenia swoją ubogą bieliznę. Burza włosów spływała jej na ramiona niesfornymi 
kaskadami, których nawet nie próbowała ogarnąć. Siedziała z zamkniętymi oczyma, z dłonią 
ponownie zaciśniętą na wisiorze. Otaczała ją aura nieobecności. Wyglądała na śpiącą, choć 
siedziała sztywna i wyprostowana. Jeśli nie spała, wykorzystała inną metodę zablokowania 
teraźniejszości, wycofując się całkowicie we własne myśli. Sander podejrzewał że była to 
jakaś szamańska sztuczka.
Wężacze przycupnęły cicho po obu jej stronach, złoży. wszy łby na łapach. Nie spały 
jednak, gdyż przy każdymi najmniejszym nawet ruchu Sander widział ich obserwujące go 
bacznie, błyszczące ślepia.
Wyłączenie się Fanyi sprawiło, iż poczuł się nieswojo, jakby wystawiono go poza 
nawias i pozostawiono własnemu losowi. Rhin co prawda leżał spokojnie między kominkiem 
a drzwiami, lecz jego uszy sterczały nadstawione, jakby nieustannie nasłuchiwał.
Grzmoty zamierały, a błyskawice już nie rozświetlały małych okienek. Jednakże 
bębnienie deszczu w dach nie zelżało. Po nocnej wędrówce Sander łaknął snu i łapał się teraz 
na tym, że drzemie, podrywając się raz po raz, by znów po chwili zapaść w drzemkę. Nie 
chciał kłaść się na łóżko, gdyż wrodzona przezorność nie pozwalała mu zasnąć na dobre. A 
jego czujność okazała się uzasadniona, gdy Fanyi drgnęła gwałtownie budząc się, otwierając 
szeroko oczy i unosząc głowę, jakby nasłuchiwała.
Jednakże żadne z trojga zwierząt nie okazywało niepokoju.
 O co chodzi?  spytał z wyrzutem.
Dziewczyna przesunęła koniuszkiem języka po wargach.
 To myśl poszukująca myśl  odpowiedziała niemal bezwiednie, jakby nie 
chcąc się dekoncentrować.
Nie rozumiał, o czym ona mówi. Myśl co to jest poszukująca myśl?
 Jest ktoś ktoś, kto jest biegłym szamanem  kontynuowała.  Lecz to  jej 
ręce odsunęły się od wisiora. Wyciągnęła je złożone ku górze, jakby chciała nałapać 
niewidzialnej wody z niewidzialnego strumienia.  To jest tak silne! I nie jest to myśl w 
zupełnie czystej postaci jest jeszcze coś
 Nie rozumiem tego, co chcesz powiedzieć  przerwał jej Sander opryskliwie, 
próbując przebić się przez otaczającą ją powłokę nieobecności.  Nie znam się na 
szamańskich sztuczkach. Czy chcesz powiedzieć, że ktoś nadchodzi?
Spojrzał ponownie na zwierzęta. Mimo iż bacznie obserwowały, zachowywały się 
spokojnie. Nie wierzył, by Rhin pozwolił się zbliżyć obcemu, nie ostrzegając o tym.
Twarz Fanyi wyrażała raczej podniecenie niż strach. Wyglądało to tak, jakby była 
kowalem, który właśnie znalazł rozwiązanie jakiegoś skomplikowanego problemu z zakresu 
wytopu metali. On sam doskonale znał uczucie triumfalnej radości, jaką niosły ze sobą takie 
chwile.
 To tu nie ma wroga  zdawała się starannie dobierać słowa.  Nikt nie wie o 
naszym istnieniu, od razu bym to wyczytała. Czuję moc przesyłania, lecz nie jest to moja 
moc, a ja nie potrafię określić, czyja. Tyle tylko, że jest ktoś, kto przesyła Ach! to 
zniknęło!  W jej głosie brzmiało rozczarowanie.  Straciłam kontakt.
Sander wiedział, że ona święcie wierzy w to, co mówi. Nie mógł jednak zaakceptować 
faktów, które zdawały się być tak bardzo częścią jej wierzeń. Weźmy na przykład takiego 
Zapamiętywacza Spędził długie lata na spamiętywaniu", czyli na słuchaniu w kółko pieśni 
o minionych wydarzeniach, co było konieczne, aby był w stanie pomóc Wspólnocie w 
rozwiązywaniu niektórych nowych problemów. Musiał tak zapamiętać genealogię całego 
rodu, aby nie dopuścić do koligacenia się zbyt bliskich krewnych, osłabiającego ludzkość 
jako całość. Sposoby pielęgnacji zwierząt, dokładne kontury lądu, który od Czasu Ciemności 
przemierzali sezon po sezonie, wszystko to kryło się w umyśle Zapamiętywacza, by mu 
służyć w razie potrzeby. Ale poszukująca myśl? Jak można poszukiwać inaczej niż 
fizycznie, za pomocą oka, głosu, ciała?
 Czy Handlarze mają takich poszukiwaczy?  zapytał teraz.
Ten wędrujący w określonym celu gatunek ludzi, który odkrył Wspólnotę, niewiele 
różnił się od jego ludu. Owszem, strzegli zazdrośnie swych sekretów. Lecz były to sekrety 
dotyczące szlaków i miejsc, gdzie znajdowali swój podstawowy asortyment, meta) tak 
niezbędny do wyrobu narzędzi i broni. Opowiadali straszliwe historie o ziemiach, które 
przemierzyli, by uzyskać ten metal, jednakże większość Wspólnoty zgadzała się z tym, iż w 
tych opowieściach była metoda: miały odstraszyć wszystkich ciekawskich intruzów. 
Handlarze znani byli z tego, że mogli zabić, aby nie dopuścić do ulubionego punktu 
zaopatrzenia kogoś nie należącego do ich klanu. Lecz i oni nie wspominali nic o 
poszukiwaniu myśli.
 Nigdy o tym nie słyszałam  odparła Fanyi natychmiast.  Handlarze, którzy 
przyjeżdżali do Padford  potrząsnęła głową  wyglądali mniej więcej tak samo jak inni 
wieśniacy. Ale przecież my widzieliśmy już dziwne indywidua, nie spokrewnione z naszą 
rasą. Pomyśl o tych leśnych dzikusach lub o tych, co kotłowali się w rzece. Świat jest pełen 
dziwów, a kto podróżuje, ten się uczy.
 Handlarze opowiadają dość makabryczne historie, lecz mają one przestraszyć ludzi, 
a tym samym trzymać ich z dala od ich tajemnic.
 Przynajmniej tak zawsze mówiliśmy  odparła.  Lecz może jest w tym jakieś 
małe nasionko prawdy.
Sander o mało nie wybuchnął śmiechem, lecz się zreflektował. Faktem było, że jego 
przekonanie o dominacji w obrębie własnego gatunku zostało poważnie zachwiane przez 
dwie utarczki z mieszkańcami lasu i rzeki. Chociaż Wspólnota nigdy nie natknęła się na 
nikogo prócz pasterzy jak oni sami czy odbywających dalekie podróże Handlarzy, czyż mogli 
na tej podstawie twierdzić, że są to jedyni pozostali na świecie ludzie? Rybacy z Padford 
różnili się karnacja i sposobem życia od jego własnego rodu. A on słyszała o Morskich 
Rekinach, tworzących na południu bandy handlarzy niewolników, choć żaden człowiek nigdy 
nie rozumiał, dlaczego zbierali bezbronnych, by wziąć ich do niewoli. Ci również byli ludźmi 
 w pewnym sensie.
Teraz zaczął sobie przypominać niektóre opowieści Handlarzy. Przypuśćmy, że ona 
ma rację Przypuśćmy, że gdzieś jeszcze grasują uzbrojone bestie ogromnych rozmiarów, 
zabijające każdego napotkanego człowieka; fruwające stwory  ni to ludzie, ni ptaki  
łączące w sobie w tajemniczy i przerażający sposób wymieszane cechy obydwu i rzucające 
się z pazurami na normalnego człowieka Łatwiej już było uwierzyć, że ziemia nadal 
miejscami wrze i kipi, tak że jeśli ktoś zapuści się za daleko w tę umęczoną krainę, umiera od 
trujących wyziewów lub tonie w parującym błocie, z którego nie sposób się wydostać.
 Widzisz  uśmiechnęła się Fanyi  zmusiłam cię do ponownego przemyślenia 
tego, co zasłyszałeś. Dlatego może uwierzysz również w to, że gdzieś tam są Szamani, przy 
których ja jestem jak małe dziecko, wciąż niedouczone, nawet w najprostszych sposobach 
leczenia. Jakież  rozrzuciła szeroko ramiona, jakby chciała złożyć na piersi coś cennego  
jakież cuda mogą istnieć na tym świecie, otwarte na nasze znajdowanie, jeśli tylko mamy 
odwagę ich poszukać! Jeśli ktoś nauczył się penetrować myśli, to i ja powinnam tego 
dokonać! Czyż nie należę do rodu, dla którego taka wiedza to chleb codzienny? Mogę się 
takim jak oni wydawać młoda i niedoświadczona, lecz mogę powiedzieć, zgodnie z prawdą: 
należymy do tego samego gatunku umysłów, więc pozwólcie mi uczyć się od was.
Sander obserwował jej podniecenie zafrasowany. Owszem, mógł zrozumieć jej głód 
wiedzy; czyż z nim nie było tak samo? Lecz on pragnął wiedzy przynoszącej konkretne 
rezultaty, nie zajmującej się tak niedorzecznymi sprawami jak myśli puszczone luzem, by 
wędrować. Chciał raczej wiedzieć więcej o tym, co może zrobić swymi dwoma rękoma, kiedy 
ich zręczność jest dobrze spożytkowana przez umysł. To wzbudziło w nim dziwaczne 
pragnienie, by rozważyć wykorzystanie myśli w jakiś inny sposób; żeby nie tylko 
towarzyszyła ona fizycznemu działaniu, lecz funkcjonowała zamiast niego, o ile dobrze 
odgadł, co ona miała nadzieję zyskać.
 Sądziłem  starał się teraz przywrócić ją do rzeczywistości  że szukasz 
narzędzia zemsty za swój lud.
 A czy nie wiesz  wybuchnęła Fanyi  że sama myśl może stanowić broń, jeśli 
jest zręcznie wykorzystana, tak jak te twoje kute strzały? Owszem, mam dług wobec 
zmarłych; niech ci się nie zdaje, że zapomniałam  zarumieniła się pod ciemnobrązową 
skórą.  A teraz  podniosła się  powinniśmy się przespać. Moje kudłacze i twój Rhin 
obejmą straż.
 A ogień?
Z dala od paleniska było zimno.
Fanyi roześmiała się:
 Nie martw się. Kai dużo potrafi  położyła rękę na łbie większego wężacza.  
On będzie doglądał ognia. Robił to już dla mnie nie raz.
Wybrała pryczę bliżej ognia, zbierając suchą już i nagrzaną bieliznę i owijając się w 
nią. Sander obserwował, jak się układa, a potem poszedł w jej ślady. Ostatnią rzeczą, jaką 
widział, był większy wężacz chwytający w potężne szczęki kawał drewna ze skrzyni i 
wpychający go do ognia ze zręcznością świadczącą o tym, że rzeczywiście wielokrotnie 
wykonywał tę czynność w przeszłości.
Tak więc Sander ułożył się do snu. I był pogrążony we śnie, w którym przedzierał się 
przez długi, ciemny tunel, przyciągany głośnymi uderzeniami młota o metal, szukając kowala, 
który posiadł wszelkie tajemnice i od którego musi się uczyć.
Zimny dotyk na policzku wyciągnął go z tamtego korytarza, zanim jeszcze dojrzał 
tego tak pracowitego kowala. Nad nim pochylał się Rhin, i to właśnie nos kojota dotykał jego 
twarzy. Zwierzę zniżyło pysk, trącając go po raz drugi tak mocno, że Sander rozbudził się do 
reszty i usiadł.
Wycie wiatru i ciężkie bębnienie deszczu ustały. Było tak cicho, że słyszał własny 
oddech i cichutkie trzaskanie ognia. Lecz wężacze już przy nim nie leżały. Ustawiły się przy 
zabezpieczonych sztabą drzwiach, każdy z innej strony, i wpatrywały się w nie. A kiedy Rhin 
stwierdził, że Sander jest już całkowicie przebudzony, popatrzył w tym samym kierunku.
Sander schylił się i sięgnął po buty. Wyschły już jako tako, a mimo to trudno mu było 
wcisnąć w nie stopy. Mocując się z butami, nasłuchiwał.
Nie uchwycił nic, w pełni jednak polegał na ostrzeżeniu ze strony zwierząt i nie 
wątpił, że ktoś lub coś znajdowało się na tyle blisko, by pobudzić ich instynkt ostrzegawczy. 
Czyżby Handlarze wracający do swego domu?
Gdyby tak było, nie musiałby się obawiać. Prawa gościnności, przestrzegane 
skrupulatnie u wszystkich plemion z wyjątkiem Morskich Rekinów, usprawiedliwiłyby ich 
wtargnięcie tutaj podczas burzy nawet wśród takich zazdrośników jak Handlarze. Sander 
żywił szaleńczą nadzieję, że to właśnie oni.
W milczeniu ujął miotacz strzał, poluźnił długi nóż w pochwie i stąpając najciszej, jak 
potrafił, przemierzył pomieszczenie, by przycisnąć ucho do zabarykadowanych drzwi.


ROZDZIAŁ ÓSMY

Fakt, że Sander nic nie słyszał, wcale nie znaczył, że alarm był fałszywy. Przywiesił 
broń do pasa i odwrócił się do ściany, na której wisiały półki. Mógłby ich użyć jako drabiny, 
wspinając się po nich na wysokość jednego z umieszczonych pod dachem okienek.
Szybko usunął z wybranych półek stojące tam pojemniki i sprawdził miejsca łączenia 
desek, wieszając się na nich całym ciężarem. Choć drewno skrzypiało ostrzegawczo, trzymały 
się mocno. Wdrapał się więc na górę, przycupnął chybocząc się na wąskiej górnej desce, po 
czym balansując dla utrzymania równowagi sięgnął rękoma nad głowę i uczepił się obu stron 
wąskiego okiennego otworu.
Ku jego zaskoczeniu, otwory zakryte były kawałkami szkła, nie przepuszczającymi 
powietrza. Takie wyrafinowanie zdumiało go. Czy szkło, ta najbardziej krucha spuścizna 
Poprzedniej Epoki, rzeczywiście istniało w tym rumowisku, w kawałkach wystarczająco 
dużych do odtworzenia i uratowania?
Sander przycisnął twarz do szyby. Wyglądając przez nią na zewnątrz odkrył, że szkło 
nie jest idealnie czyste, lecz ma w sobie bąbelki powietrza i różne zniekształcenia. 
Niedoskonałości te nie przeszkadzały jednak w dobrym widoku na polanę przed domem.
Mroki burzy rozproszyły się. Oceniając kąt padania bladego światła na drzwi 
stwierdził, że było późne popołudnie. Nie pora jednak go interesowała, lecz to, co mogło się 
czaić na zewnątrz.
Teren tuż przed drzwiami był pusty i niezadrzewiony. Zarośla, tworzące pierwszy 
szereg leśnej roślinności, znajdowały się w pewnym oddaleniu. Ziemię pokrywała cienka 
warstewka śniegu, na której widniały ślady!
Śnieg musiał spaść pod koniec burzy. Zaczynał już topnieć pod padającymi nań 
promieniami słońca, zwłaszcza przy krawędziach licznych śladów. Przez pęcherzykowate 
szkło Sander nie był w stanie rozróżnić ich wyraźnie, lecz zauważył, że były większe od 
śladów jakiegokolwiek znanego mu zwierzęcia.
Zdawały się bezkształtne, a w ich ogólnych proporcjach było coś Sander nie 
pozwolił sobie na spekulacje. Nie miał nawet pewności, czy był to trop jednego, czy może 
kilku osobników. Być może było to jedno stworzenie, które wyczuło ich obecność i dreptało 
przez pewien czas tam i z powrotem.
Sander przesunął się nieco na swym punkcie obserwacyjnym. Zobaczył miejsce, w 
którym te ślady wyłaniały się z lasu, lecz nie było żadnego tropu powrotnego. Czyżby stwór 
czaił się gdzieś z tyłu budynku?
W tym momencie cisza wewnątrz i na zewnątrz domu została zakłócona przez wysoki, 
płaczliwy krzyk, który tak przeraził Sandera, że o mało nie spadł ze swego szpiegowskiego 
stanowiska. Z dołu odpowiedziało mu warczenie Rhina, syk wężaczy, a potem ciche wołanie 
Fanyi.
 Co to było?
 Nie wiem  Sander wyciągał szyję na wszystkie strony, usiłując dojrzeć coś dalej, 
zarówno z prawa, jak i z lewa.  Coś się tam czai, ale nie widzę, co.
Ledwo wypowiedział ostatnie słowo, na światło słoneczne wytoczyło się, powłócząc 
nogami, wielkie cielsko. Nadeszło z lewej strony, jakby właśnie ukończyło kolejne okrążanie 
domu.
Zatrzymało się przed drzwiami, a wysunięta ku przodowi głowa znalazła się niemal na 
poziomie okienka, przez które wyglądał Sander. Co to było? Zwierzę? Przecież chodziło w 
pozycji pionowej! Poza tym przyjrzawszy się dokładniej stwierdził, że brudna, skołtuniona 
sierść nie stanowi części ciała stwora, lecz jest czymś w rodzaju odzienia.
Odzienia? Więc to był człowiek?
Sander przełknął ślinę. To coś było tak ogromne jak tamta leśna samica. Musiało 
prawie wcale nie mieć szyi, gdyż głowa wyrastała niemal wprost spomiędzy ramion. 
Pokrywała ją stercząca strzecha sztywnych włosów, których końce opadając zakrywały do 
połowy małe oczka. Stworzenie niecierpliwym ruchem uniosło wielką, szponiastą rękę  czy 
raczej łapę  by odgarnąć włosy.
Nie odczuwali pokrewieństwa z leśnymi ludźmi, a ten tu był jeszcze większą 
karykaturą człowieka. Krótkie i grube nogi podtrzymywały masywny korpus. Dla kontrastu 
ramiona były tak długie, że kiedy stwór opuszczał je luźno na dół, końce palców dotykały 
ziemi.
Jego szczęka była bardziej pyskiem niż dolną częścią prawdziwej twarzy i zakończona 
była sterczącą, rzadką bródką. Ogólnie przypominało to koszmar z dziecięcych snów, z 
którego człowiek budził się z krzykiem.
Teraz stworzenie pochyliło się, opierając jedną ogromną pięść na zabarykadowanych 
drzwiach i wyraźnie na nie napierając. Sander usłyszał zgrzytnięcie drewna o sztabę. Czy 
wytrzyma?
Rzucił się w panice na dół. Potwór na zewnątrz bombardował właśnie ciosami drzwi, 
a sztaba mogła lada moment puścić. Warczenie kojota i syki wężaczy przybrały na sile. Jasne, 
że miały powód, by bać się napastnika.
 To jest  Sander pospiesznie wyjaśnił dziewczynie, co widział.  Słyszałaś 
kiedyś o takim?
 Tak, od jednego z Handlarzy  odparła.  Mówił, że one polują na północy i 
pożerają ludzi. Widzisz, kowalu, tak oto sprawdza się jedna z ich opowieści.
Walenie w drzwi nie ustawało. Sztaba mogła wytrzymać, lecz czy przytwierdzające ją 
gwoździe okażą się dość mocne? Zostać złapanym tu, w środku Z tego, co widział, stwór 
nie miał broni, lecz z tymi potężnymi łapami czyż jej potrzebował? Nic dziwnego, że 
budowniczowie tego domu umieścili go nad tym umożliwiającym ucieczkę otworem w 
podłodze. Sander szybko podszedł do niego i szarpnął umieszczony tam tak pieczołowicie 
blokujący go kawał drewna. Gdy podważał okrągłe wieko, cały dom drżał już pod gradem 
ciosów z zewnątrz.
 Weź pochodnię  polecił Fanyi. Ostrzegła go wcześniej, że jej latarka ma 
ograniczoną długość działania, a nie miał zamiaru uciekać w panujących tam na dole 
ciemnościach.
Dziewczyna podbiegła do ognia, złapała długą szczapę i wsadziła jeden jej koniec w 
płomienie. O ramię Sandera otarła się jedwabista sierść. Wężacze już niknęły w dziurze. 
Rhin Czy Rhin zdoła zejść? Sander miał nadzieję, że tak, jeśli nie będzie obciążony 
pakunkami. Kojot przytruchtał do boku kowala i opuścił łeb, węsząc u wylotu zejścia.
Potem odwrócił się zadem do dziury i ostrożnie zaczął tyłem schodzić w dół. Kiedy 
zewnętrzne drzwi pękły na pół, Rhin zniknął, jakby spadł. Moment później z dołu dobiegło 
jego uspokajające wycie. Sander rzucił w ziejącą czernią dziurę podane przez Fanyi torby i 
chwycił pochodnię, a dziewczyna zsunęła się na sztukowaną" drabinę.
Kiedy już znalazła się na dole, Sander zasunął pokrywę do połowy, pozostawiając 
wąski otwór, przez który mógł się przecisnąć. Leżąc na brzuchu opuścił weń pochodnię w 
wyciągnięte ręce swej towarzyszki, po czym sam ześlizgnął się na drabinę.
Zszedłszy kilka szczebli w dół zasunął do końca metalowe wieko, wykonując ten 
ostatni wielki wysiłek przy akompaniamencie dochodzących z góry odgłosów pękającego 
drewna. W świetle pochodni dojrzał metalową sztabę przymocowaną do spodniej części 
wieka, toporny wytwór pracy ludzkiej, który musiał zostać zainstalowany już w czasach 
obecnych. Ostatnim morderczym pchnięciem przesunął ją, blokując wejście nad głową.
Odkrył, że zeszli do dużego, okrągłego tunelu. Po wężaczach nie było śladu, ale Rhin 
czekał. Skamlał cicho, demonstrując niechęć do tego miejsca, i od czasu do czasu węszył 
głośno w cuchnącym powietrzu.
Gdyby ruszyli się stąd, kojot musiałby się czołgać. Fanyi umieściła pochodnię w 
przeznaczonym do tego celu pierścieniu przymocowanym niedbale do ściany, po czym zajęła 
się przepakowywaniem dobytku w wygodne do nicienia tobołki, gdyż oczywiste było, że 
Rhin nie będzie mógł ich nieść w ciasnych korytarzach, przez które ledwie sam się przeciśnie. 
Sander żywił rozpaczliwą nadzieję, że tunel nie zwęża się w dalszej części i że kojot nie 
utknie w nim na wieki.
 Spójrz  wskazała Fanyi ruchem brody, gdyż ręce miała zajęte supłaniem węzłów.
Zabrany z domu kawałek drewna dopalał się. Lecz pod przytrzymującym go 
pierścieniem, oparte o ścianę, stało wiele pochodni z prawdziwego zdarzenia. Ich okrągłe 
głownie wykonane z włókna nasączono czymś, co nos Sandera zakwalifikował jako tran.
Wszystkie te zabezpieczenia świadczyły wymownie, iż konstruktorzy domu 
przewidzieli nagłe wypadki, w których konieczne będzie korzystanie z tych podziemnych 
przejść. Czy obecna w tej chwili na górze bestia przyczyniła się do opuszczenia przez nich tak 
doskonale urządzonego schronienia?
Sander zapalił jedną z pochodni, a resztę rozdzielił, dając połowę dziewczynie. Potem, 
schylając głowę, ruszył w głąb tunelu, słysząc żałosne pojękiwania Rhina przepychającego się 
z trudem przed Fanyi.
Nie wiadomo, jak długi był ten odcinek tunelu ani nawet w jakim biegł kierunku. 
Część się kiedyś zapadła, potem była wykopana ponownie i podparta stemplami. Dotarli 
wreszcie do wyrąbanego w ścianie otworu, którym przedarli się do znacznie większego 
korytarza, gdzie Rhin mógł już normalnie stanąć. Dołem tego korytarza biegły dwie długie 
metalowe szyny, wychodzące z ciemności z jednej strony i znikające w niej ponownie z 
drugiej. Uciekinierzy przystanęli, gdyż Sander nie był pewien, czy skręcić w prawo, czy w 
lewo.
 Aeeeheee!  Fanyi wydała okrzyk przywołujący wężacze i natychmiast otrzymała 
odpowiedź z lewej strony.
 Tędy!  Niewątpliwie darzyła swych towarzyszy pełnym zaufaniem.  Pobiegły 
naprzód i niechybnie kierują się do wyjścia.
Kowalowi pozostawało mieć nadzieję, że jej zaufanie było dobrze ulokowane. Z 
pochodnią w ręku trzymaną pod optymalnym kątem, by oświetlała nierówne podłoże, skręcił 
w lewo.
Wydawało się, że droga pod miastem Poprzedniej Epoki nie ma końca. Choć Sander 
był prawie pewien, że oblegający dom stwór nie byłby w stanie przecisnąć wielkiego cielska 
przez otwór w podłodze, nawet gdyby zdołał zerwać pokrywę, nie przestawał nasłuchiwać 
uważnie odgłosów mogących wskazywać na to, że są ścigani.
Światło pochodni wyłapywało spływające po ścianach strużki brudnej cieczy. Poza 
tym tunel był w zupełnie dobrym stanie: dach się nie walił, a ściany stały mocno. Później 
światło padło na coś, co niemal zaparło mu dech.
Podszedłszy bliżej stwierdził, że nie jest to zawalona ściana, lecz sterta rdzewiejącego 
metalu; wypełniała korytarz po sam sufit, pozostawiając jedynie wąziutkie przesmyki po 
bokach. Wężacze mogły się niewątpliwie tędy przecisnąć, podobnie jak on i Fanyi, wątpił 
jednak, czy uda się to Rhinowi.
Wręczywszy pochodnię dziewczynie, Sander poszperał w swoim tobołku i wyjął torbę 
z narzędziami. Wybrał najcięższy młotek i ruszył zmierzyć się z kupą żelastwa.
Pod pierwszym ciosem metal wygiął się, zamieniając się w niektórych miejscach w 
rdzawy pył. Nie był pewien, czy istotnie jest to najlepszy sposób utorowania przejścia, w 
każdym razie należało spróbować. Pomimo przejmująco zimnej wilgoci spocił się tak bardzo, 
że musiał na chwilę przerwać i zdjąć skórzaną kapotę i koszulę. Bolały go plecy i ramiona 
odwykłe przez tak długi okres od dyscypliny codziennej pracy. Mimo to zamachiwał się i 
uderzał w rytmie, który prędko mu się przypomniał, ponieważ od dawna miał go we krwi. 
Centymetr po centymetrze poszerzał przejście z lewej strony.
Na szczęście nie musiał usuwać zbyt wiele z przeszkody. Posuwał się wolno naprzód. 
Za nim, z uniesioną wysoko pochodnią, szła Fanyi, za którą wpychał się ostrożnie Rhin. W 
połowie drogi przez przeszkodę żagiew się wypaliła i dziewczyna musiała zapalić następną z 
zapasu który dźwigała.
Metal był niezwykle kruchy. Sander domyślał się, że erodująca wilgoć stała się 
przyczyną zżerającej go rdzy. Badając stopień zniszczenia, zrobił sobie przerwę na oddech i 
próbował odgadnąć, do czego niegdyś służyła ta kupa złomu. Doszedł do wniosku, że 
prawdopodobnie używano jej do transportowania ludzi bądź zaopatrzenia pod powierzchnią 
miasta.
Ilość kurzu wzbijanego uderzeniami młota zwiększała się, powodując, że dławili się 
kaszlem, Fanyi oderwała więc kawałki materiału od swojego ubrania i, zmoczywszy je wodą 
z bukłaka, zrobiła z nich maski na usta oraz na pysk Rhina.
Sanderowi dzwoniło w uszach od miażdżących uderzeń młota. Jeśli potwór szedł za 
nimi, nie będzie miał najmniejszych trudności z odgadnięciem, w jakim kierunku się udali.
Pod kolejnym uderzeniem padła ostatnia metalowa płyta i znów mieli przed sobą 
wolną drogę. Sander był głodny, a w ustach zaschło mu z pragnienia. Jednakże wszelkie 
lekarstwo na ten stan znajdowało się nadal przed nimi i mogli jedynie mozolnie brnąć jak 
najszybciej naprzód.
Dotarli do rozwidlenia dróg. Fanyi znowu krzyknęła na wężacze, lecz tym razem nie 
było odpowiedzi. I choć przybliżali pochodnię do ziemi, nie udało im się wykryć żadnych 
śladów. Sander zwrócił się do Rhina. Po raz pierwszy od momentu rozpoczęcia tej 
podziemnej wędrówki kojot zdecydowanie ruszył z kopyta.
Spuścił łeb i obwąchawszy brzegi zardzewiałych szyn oraz przeszukawszy grunt 
między nimi, zawył rozkazująco i ruszył kłusem środkiem żelaznej drogi. Na szczęście nie 
natknęli się na więcej metalowych zatorów. Lecz korytarz obniżał się coraz bardziej, a na 
ścianach zaczęły się pojawiać rozległe plamy wilgoci, świadczące, że niegdyś woda sięgała tu 
niemal po sam sufit.
Sander przyglądał się tym ścianom. Mogły przecież być tak nadgryzione zębem czasu, 
że nawet najmniejszy wstrząs wywołany przejściem ich grupy mógł spowodować zawał, 
wskutek którego zostaliby tu uwięzieni czy nawet zabici. Ponaglani przez niego, przeszli 
najszybciej, jak to było możliwe. Mimo to wydawało mu się, że posuwają się w żółwim 
tempie i nasłuchiwał w napięciu teraz już nie potwora, który atakował dom, lecz jakiegoś 
odgłosu przesuwania nad głowami.
Fanyi krzyknęła i wskazała przed siebie. Leżała tam kupa takiego samego gruzu, jaki 
widzieli w hałdach na powierzchni. Ten tutaj tarasował całe przejście. Lecz ponad nim, w 
suficie, widniała niesymetryczna wyrwa, pod która rumowisko tworzyło niestabilną 
platformę.
Z otworu zwisał łeb, wlepiający w nich ślepia. Najwidoczniej wężacze skwapliwie 
skorzystały z tej drogi ucieczki, nawet jeśli wyglądała tak podejrzanie. Łeb Kai zniknął, gdy 
Rhin ruszył naprzód.
Stawiając niesłychanie ostrożnie, jedna po drugiej, przednie łapy kojot dotarł do 
połowy wysokości zwału, z którego w trakcie jego wspinaczki osypywały się strużki żwiru i 
drobnych kamyków. Przystawał nieruchomo, obwąchując kolejny odcinek wzniesienia przed 
sobą, jakby zapach mógł go upewnić, czy utrzyma jego ciężar, czy nie.
Kiedy Rhin wspinał się mozolnie, Sander i Fanyi odsunęli się kilka kroków w tył. 
Kojot dyszał ciężko/Spomiędzy na wpół rozwartych szczęk zwisał wysunięty/język, z 
koniuszka którego kapała ślina. Stawiał każdą łapę z delikatną precyzją.
Znów w górę, i kolejna kaskada jeszcze drobniejszego gruzu. Jeszcze tylko jedna 
długość i jego łeb znajdzie się na zewnątrz. Sander podczołgał się do podnóża usypiska i 
uniósł jak najwyżej pochodnię, żeby poświecić Rhinowi.
Jeszcze raz osypał się żwir, wlokąc za sobą ten sam szorstki piasek, który zgrzytał im 
pod stopami, gdy przemierzali pooceaniczną pustynię. Łeb i barki Rhina były już na 
zewnątrz. Jego mięśnie napinały się wyraźnie, kiedy parł ku górze, gramoląc się wściekle na 
brzeg otworu przednimi łapami.
Sander odskoczył, by uciec przed obsuwem spowodowanym szarpaniną Rhina. Teraz 
kojot, który był już na zewnątrz, wsadził łeb do dziury, spoglądając w dół i poszczekując 
ponaglająco na ludzi, by jak najszybciej pospieszyli w jego ślady.
Kowal zapalił drugą pochodnię, potem trzecią. Wcisnął je w zbocze zwału, tak że 
rzucały pełne światło na tę zdradliwą, przesuwającą się powierzchnię. Rozsupłał znów 
tobołek i wyciągnął zwój zaplecionej w warkocz skórzanej liny, po czym powiedział do 
Fanyi:
 Wchodzę na górę. Jak już tam będę, obwiąż sznurem nasze pakunki i stań w 
bezpiecznej odległości, dopóki ich nie wciągnę. Potem zrzucę linę tobie. Przewiąż się mocno 
w pasie i spokojnie się wspinaj.
Przewiązawszy koniec liny wokół pasa, zwrócił się w kierunku pochyłości. Tamto 
ostatnie osunięcie się żwiru i kamyków szczęśliwie odkryło krawędzie kilku większych 
głazów, obiecujących bardziej stabilne oparcie dla stóp. Wypróbował najniższy z nich, po 
czym ostrożnie nań się wdrapał.
Krawędź była bardzo wąska, ledwie starczało miejsca na oparcie palców. Dłonie 
dwukrotnie ześlizgiwały się po sypkim materiale, zanim pod ruchomą warstwą natrafiły na 
lity kamień. Posuwając się ostrożnie wężowatymi ruchami, zdołał dotrzeć do drugiej 
krawędzi. Rhin spoglądał w dół, a jego skamlenie przybierało na sile. Wyrażał w ten sposób 
zachętę dla jego wysiłków.
Ostatni odcinek był najbardziej zwodniczy. Rhin w czasie swej wspinaczki wyłamał 
krawędź. Aby dostać się na kruszące się resztki, Sander musiał przeczołgać się przez coś, co 
w przyćmionym świetle wyglądało na bardzo niepewny fragment powierzchni. Przez długą 
chwilę nie ruszał się, starając się oddychać równo i uspokoić nerwy przed tą ryzykowną 
przeprawą. Choć nigdy nie przyznawał się do tej słabości, nienawidził wdrapywania się na 
wysokości, nawet jeśli powierzchnia, po której miał się wspinać, była bardzo gościnna. 
Wiedział wystarczająco dużo, by nie oglądać się za siebie i koncentrować się wyłącznie na 
tym, co jest przed nim. Nie mógł tkwić tu w nieskończoność; nie pozostawało nic innego, jak 
zaufać losowi oraz własnym siłom i podjąć tę ostatnią próbę.
Zagłębił obie ręce w rumowisku, szukając lepszego oparcia. Czuł, że zdziera sobie 
paznokcie, a przesuwające się kamienie miażdżyły mu boleśnie palce. W końcu jednak 
uchwycił się kurczowo czegoś, co nie przesuwało się, gdy z wolna napierał coraz większym 
ciężarem.
Ponieważ cała powierzchnia pod nim zdawała się pękać, Sander podciągnął się do 
góry. Zdołał jakoś znaleźć stabilne oparcie pod jedno kolano, co wykorzystałby wypchnąć się 
wyżej. Ciągle znajdował się centymetry od krawędzi i bał się bardziej niż kiedykolwiek 
zaufać jakiemuś uchwytowi.
Łeb Rhina zakołysał się. Bez ostrzeżenia kojot kłapnął zębami, zaciskając szczęki na 
skórzanej kapocie opinającej ciasno barki Sandera. Kły zwierzęcia przebiły okrycie i drasnęły 
skórę chłopaka, który wrzasnął przestraszony.
Nieoczekiwane posunięcie Rhina wywindowało go na górę, gdzie, podobnie jak 
wcześniej kojot, stracił równowagę i zaczął się ślizgać na pokrytym muszelkami i 
skorupiakami gruncie, w pełnym blasku wielkiego, świecącego księżyca.
Po tym wszystkim wciągnięcie ich dobytku oraz znalezienie odpowiedniego kawałka 
skały do obciążenia liny i ponowne jej rzucenie do Fanyi były bagatelką. Z liną przewiązaną 
wokół talii, wspomagana siłami Sandera, wspięła się na górę łatwiej i szybciej niż on.
Kiedy oboje znajdowali się na górze, mieli okazję rozejrzeć się dookoła. Na zachodzie 
rysowały się linie spadzistej plaży. Na wschodzie rozciągał się płaskowyż, który kiedyś 
musiał być wyspą, a na którym obecnie leżały ruiny dawnego miasta. Tunel, którym tu doszli, 
przebiegał niegdyś pod odnogą morza, łącząc wyspę ze stałym lądem.
Jednakże miejsce, w którym się znajdowali, było zbyt odsłonięte. Być może tamten 
stwór nie śledził ich w podziemnych korytarzach. Lecz jeśli on lub jego ewentualni 
towarzysze mają kryjówkę w mieście, któryś z nich mógł zauważyć ich małą gromadkę tutaj, 
na odkrytej przestrzeni, i ponownie ruszyć ich śladem.
Schylając się po bagaż Sander stwierdził, że jego ciało drży. Zabiegi w tunelu, głód i 
napięcie związane z ostatnią wspinaczką, zbierały teraz żniwo. Dotrzeć do dawnego wybrzeża 
i znaleźć tam jakieś schronienie  do tego musi teraz nakłonić własne ciało.
Jedynym plusem tej otwartej przestrzeni było to, że mogli ponownie załadować 
pakunki na Rhina. Sander grzebał się z liną, pakując i obwiązując manatki. Mieli jeszcze 
zapas pochodni, lecz lepiej było ich nie zapalać i nie ujawniać się żadnym wrogim oczom. 
Światło księżyca musi im wystarczyć.
Potykając się często, Sander maszerował z jednej strony kojota, a Fanyi z drugiej. 
Wężacze znów zniknęły. Kowal przypuszczał, że skierowały się na plażę.
Idąc chwiejnym krokiem usiłował opanować drżenie rąk. Wstydził się okazać 
zmęczenie przed Fanyi.
Na szczęście teren wznosił się ku górze stopniowo. Nie trzeba było wspinać się na 
żadne klify. Gdy wreszcie dotarli do wybrzeża, pogrążeni po kostki w piasku plaży, znaleźli 
się w otoczeniu całej masy głazów i rosnącej między nimi trawy. Sander zadarł głowę 
szukając lasu, maskującego takie samo wybrzeże na południu, które opuścili, jak mu się teraz 
wydawało, wieki temu.
Jednak nie było widać ciemnej linii drzew. Ten ląd był o wiele bardziej odsłonięty, 
choć tu i ówdzie widniały takie same hałdy gruzu, jakie znaczyły wyspę. Prawdopodobnie 
miasto rozciągało się na wielkim obszarze, a jego budynki wyszły również na stały ląd.
 Poszukajmy szybko jakiegoś schronienia  w głosie Fanyi wyczuwało się nutę 
napięcia.  Nie wiem, jak daleko jeszcze zajdę ani jak długo utrzymam się na nogach.
Był jej wdzięczny za szczerość, gdyż sam także nie wiedział, jak długo jeszcze zdoła 
iść. Jednak jakaś wewnętrzna duma powstrzymywała go przed uczynieniem takiego samego 
wyznania.
W końcu oboje uczepili się lin przytrzymujących ładunek Rhina, tak że kojot niemal 
ich ciągnął, i zataczając się doszli do maleńkiej kotlinki, gdzie zakorzeniło się kilka krzaków.
Musiał tu padać śnieg, gdyż gdzieniegdzie nadal leżały białe placki, odbijające światło 
księżyca. Przeszywający wiatr ucichł i noc była bardzo spokojna. Sander zadrżał z zimna. 
Zesztywniałymi palcami, które utraciły czucie, zaczął gmerać nieporadnie przy postronkach 
opasujących bagaże, pozwalając im zwalić się z głuchym łoskotem na ziemię. Zza jednego z 
pagórków ruin wypadły wężacze. Kai niósł w pysku bezwładne ciało, które rzucił u stóp 
Fanyi. Był to wielki zając.
Uwolniony od ciężarów Rhin obwąchał zwierzynę, wydał niski, chrapliwy głos i 
oddalił się zdecydowanie z zamiarem, jak przypuszczał Sander, znalezienia własnego 
pożywienia. Kowal przyjrzał się dokładniej zagłębieniu, na które tak szczęśliwie się natknęli. 
Od odnogi pozostałej po morzu pustyni oddzielały ich co najmniej dwa pagórki gruzów. Nie 
mogli spędzić nocy bez ciepła i jedzenia.
Przyklęknął, by wyrwać z ziemi sztywny krzaczek. Wysuszona, pozbawiona soków 
roślina bez trudu złamała się pod jego dotykiem. Kilka chwil później płonęło już małe 
ognisko, a on zabrał się do odzierania ze skóry i patroszenia zająca.


ROZDZIAŁ DZIEWIĄTY

Przez dwa dni nie opuszczali obozowiska. Nie groziły im tu niebezpieczeństwa, na 
jakie narażeni byli w innych miejscach, nic też nie świadczyło o tym, aby szkarada z dawnej 
wyspy miała tu krewniaków. Sander chodził na polowania, ogłuszając za pomocą procy 
zające i zwierzaki podobne do karłowatych jeleni, mniejsze nawet od Kayi. Nie bały się one 
w ogóle człowieka, z czego wywnioskował, iż nigdy na nie nie polowano. Stanowiło to 
kolejny dowód, że ląd ten jest bezpieczny dla wędrowców.
Dni stawały się coraz zimniejsze, noce spędzali na przemian na czujnej drzemce i 
doglądaniu ognia. Znów spadł śnieg, niezbyt obfity, lecz wystarczający, by pokryć ziemię. 
Sanderowi nie podobało się, że ich ślady wokół obozu były tak dobrze widoczne na białej 
połaci. Wypróbował wszelkie znane mu sztuczki w celu ich zatarcia, niestety  bez 
powodzenia.
Nie mieli możliwości odpowiedniego wyprawienia zajęczych filter. Skrobali je jednak 
najdokładniej, jak potrafili, po czym wiązali w pęczki. Sander zdawał sobie sprawę, że ich 
ubrania nie są wystarczająco ciepłe na ten klimat i że już wkrótce mogą zostać zmuszeni do 
wykorzystania tych cuchnących, niewyprawionych skórek dla uzyskania dodatkowego ciepła.
Fanyi siadywała przez długie chwile z wisiorem zaciśniętym w dłoniach, pogrążona w 
hipnotycznym transie i niezbyt świadoma tego, co się dzieje wokół niej. Dwukrotnie 
powiedziała mu, że znów natknęła się na to, co uporczywie określała jako penetrujący 
umysł". Była przekonana, że ani za pierwszym, ani za drugim razem myśl ta nie uświadomiła 
sobie jej istnienia. Ku jej bezgranicznemu rozczarowaniu, nie udało się również wyśledzić 
źródła jej pochodzenia. To jednak, zdaniem Sandera, nie stanowiło żadnej straty. Nie ufał jej 
relacjom z tego, czego nadal nie uznawał za możliwe.
W czasie polowań rozglądał się także za metalem. Lecz jeśli nawet był on tu po Czasie 
Ciemności, to już dawno musieli się nim zająć Handlarze. W dodatku natknął się na 
stosunkowo świeże dziury. Ich wiek sugerował, że nie powstały w wyniku katastrofy, która 
zmieniła świat, lecz wskutek grzebania w ziemi po tamtym okresie.
Ogólna wielkość tej zawalonej gruzami pustyni była zdumiewająca. Ile Poprzednich 
Ludzi tu mieszkało? Z pewnością znacznie więcej, niż miała ich jakakolwiek Wspólnota. 
Sander poszedł raz za Rhinem na brzeg drugiej rzeki, tej na wpół zasypanej obsuniętymi 
kamieniami, która musiała płynąć zakolami do odległego obecnie morza, z drugiej strony 
wywyższonej wyspy.
Zarówno mężczyzna, jak i zwierzę zachowywali ostrożność wobec wody. Gdy 
pierwszy napełniał bukłak wodą, drugi stał na straży. Jednakże jak dotąd Sander nie napotkał 
żadnych dowodów na obecność amfibianów. Były tu za to ryby. Złapał nawet jedną za 
pomocą zaimprowizowanej tyczki z linką. Był to długi, wąski stwór, który przestraszył go 
podobieństwem do węża; wypuścił go czym prędzej, zdając sobie sprawę, że nie byłby w 
stanie przełknąć jego oślizgłego, lepkiego mięsa.
To właśnie nad rzeką znalazł głowę. Nie czaszkę jakiegoś żyjącego wcześniej 
stworzenia, lecz głowę wykutą w kamieniu. Miała wielkość dwóch złożonych pięści, była 
wyraźnie bardzo stara, z odłamanym nierówno karkiem. Była to głowa ptaka, mająca w sobie 
coś dzikiego i dumnego, co go zafrapowało.
Zabrał ją ze sobą, by pokazać Fanyi. Obracała rzeźbę w rękach, przyglądając się jej 
uważnie.
 To  oświadczyła zdecydowanie  był symbol władzy lub przywództwa. To 
dobry znak, że go znalazłeś. Sander o mało nie wybuchnął śmiechem.
 Nie znam się na znakach, Szamanko. Mój lud nie wierzy we wróżby. Lecz jest to 
przedmiot starannie i fachowo wykonany. Jeśli miał szczególne znaczenie dla tego, co go 
wyrzeźbił, to tłumaczy, dlaczego był tak precyzyjny przy jego modelowaniu
Zdawała się go nie słyszeć; powróciło tamto nieobecne spojrzenie.
 Był kiedyś wielki budynek  powiedziała.  Bardzo wysoki bardzo, bardzo 
wysoki. A to było częścią całego ptaka z rozpostartymi skrzydłami. Ptak był umieszczony nad 
drzwiami i  Fanyi upuściła kamienną bryłę na ziemię i przetarła oczy grzbietem dłoni, 
jakby chcąc coś odepchnąć.  To miało duże znaczenie  powtórzyła.
 Był to totem wielkiego narodu i rozległego państwa.
 Tego państwa?  Sander rozejrzał się po usypanych wokół hałdach gruzu.  No 
cóż, jeśli to faktycznie był totem, to jego moc ich w końcu zawiodła.
Fanyi powoli wyciągnęła rękę i raz jeszcze dotknęła odłamanej głowy.
 W Czasie Ciemności wszystkie totemy zawiodły, kowalu. Ponieważ ziemia i 
morze, wiatr i ogień  wszystko zwróciło się przeciwko człowiekowi. A jak mogą totemy 
przeciwstawić się śmierci całego świata?
Ujęła głowę i ustawiła ją pionowo na kamieniu, podpierając dookoła mniejszymi 
kamykami. Zabezpieczywszy ją w ten sposób, pochyliła głowę.
 Totemie umarłych  powiedziała cicho  oddajemy ci znów honory. Jeśli 
zachowałeś jakąś moc, niech przejdzie ona na nas. Ponieważ jesteśmy z krwi człowieczej, a 
ludzie stworzyli ciebie jako symbol nieustającej ochrony swych potężnych siedzib. Jej ręce 
poruszały się w gestach, których Sander nie rozumiał.
Niech Fanyi zajmuje się niewidzialnymi mocami i totemami; jego interesowało 
bardziej to, co dzieje się tutaj i teraz. Jednak spoglądając na swe znalezisko Sander pomyślał, 
że dobrze byłoby obłożyć je gliną i wypiec formę, w którą dałoby się wlać, na przykład, łatwo 
topliwą miedź i w ten sposób odtworzyć symbol związany z przeszłością. Lecz głowa była 
zbyt ciężka, by ją dźwigać ze sobą. Lepiej już pozostanie przy zrzynkach metalu znalezionych 
we wraku statku.
Ogarniało go coraz większe zniecierpliwienie. Odpoczywali już wystarczająco długo. 
Zgromadzili też niezbędne zapasy, ususzył bowiem trochę mięsa w dymie ogniska. 
Pozostawanie tu dłużej nic nie dawało.
 Twój przewodnik ten przedmiot, który nosisz  zwrócił się do dziewczyny  
co on teraz wskazuje?
Znowu odwróciła głowę na północny zachód. Lecz pójść w tym kierunku oznaczało 
brnąć w dalszym ciągu przez ruiny miasta. Czułby się pewniej, gdyby skierowali się prosto na 
zachód, gdzie, zgodnie z jego przewidywaniami, nie powinno być cmentarzysk grzebiących 
dobytek Poprzedniego Człowieka.
Pomimo zniecierpliwienia dołożył jeszcze dwa dni na uzupełnienie zapasów. Pogoda 
była ładna, lecz każdego ranka było coraz chłodniej. Nie zdarzały się już jednak takie burze 
jak ta, którą przeżyli w chacie. Wreszcie, piątego ranka od podbicia miejsca stanowiącego 
niegdyś wybrzeże, wyruszyli. Na niebie jasno świeciło słońce, obdarowując ich tak 
utęsknionym ciepłem.
Wężacze jak zwykle wysforowały się do przodu i wkrótce zniknęły z widoku, 
schowane za hałdami i ścianami gruzu, pozostawiając tu i ówdzie odciski łap znaczące ich 
przejście. Za to Rhin był zadowolony, dotrzymując towarzystwa Sanderowi i dziewczynie.
Fanyi nie wypuszczała z ręki wisiora. Raz po raz wskazywała kierunek z taką 
pewnością, że Sander pogodził się z jej przewodnictwem. Żałował, że nie może osobiście 
zbadać tego owalu mieniącego się czymś, co brał za błyszczące kamyki. Nie wątpił, że 
Poprzedni Ludzie potrafili wynaleźć prawdziwy wskaźnik kierunków, nie przypuszczał 
jednak, by był w stanie zgłębić jego tajemnicę. Jednakże w końcu zapytał:
 Jak ten przedmiot przemawia do ciebie, nakazując iść w prawo lub w lewo?
 Tego nie wiem. Wiem tylko co nieco o tym, jak odczytywać to, co ma do 
powiedzenia. Widzisz?  przywołała go bliżej gestem ręki.  Popatrz, lecz nie dotykaj. Nie 
wiem, jak duch kogoś drugiego może na to wpływać.
Wisior był owalny, lecz nie płaski, grubości może dwóch palców, a metal, z którego 
był zrobiony  błyszczący i bez jakiejkolwiek skazy, prawdopodobnie jeden z tych 
tajemniczych stopów, których sekret intrygował wszystkich w jego fachu. Dookoła 
rozmieszczone były okrągłe, szlifowane kamienie. Miały różne kolory i było ich dwanaście. 
Lecz mimo iż błyszczały pięknie, cała uwaga Sandera skupiła się na czymś innym. W metalu 
poruszała się widoczna linia ruchomego światła.
 Spójrz!  rzuciła Fanyi.
Przechyliła się gwałtownie w lewo. Linia światła na wisiorze przesunęła się także; 
nadal wskazywała jednak ten sam kierunek, tyle, że teraz dotykała innego kamienia.
 Mój ojciec  powiedziała cicho, odwracając się znowu tak, że świetlny pasek 
wrócił do tego samego kamienia co poprzednio  wiedział bardzo dużo. Niektórych rzeczy 
nauczył moją matkę, a potem ona nauczyła ich mnie. Lecz on umarł, zanim przyszłam na 
świat. To był jego wielki skarb. Przysięgał, że za sprawą magii Poprzednich Ludzi może on 
doprowadzić tego, kto to nosi, do miejsca, z którego to pochodzi. Im bliżej jest się tego 
miejsca, tym jaśniejsza staje się wskazująca linia. I to jest prawda, ponieważ widziałam, jak 
jaśnieje ona z każdym dniem naszej podróży. Wiem, że miejsce, którego szukamy, jest 
miejscem ogromnej wiedzy. Może Poprzedni Ludzie otrzymali jakieś ostrzeżenie o zagładzie 
nadchodzącej na ich świat i zdołali przygotować magazyn, którego nie naruszył nawet wielki 
wstrząs z Czasu Ciemności.
Sander był pod wrażeniem tego świetlnego paska. To prawda, że obrócił się na osi, 
gdy Fanyi się poruszyła. I mógł uwierzyć, że został skonstruowany do wskazywania ludziom 
drogi. Jakim człowiekiem był jej ojciec? Handlarzem buszującym wśród ruin i natykającym 
się przypadkowo na skarby, w których istnienie nigdy nie wierzył? Albo kimś innym, może 
członkiem plemienia posiadającego Zapamiętywacza z większym zasobem Dawnej Wiedzy, 
niż można było znaleźć w jakiejkolwiek Wspólnocie?
 Twój ojciec Czy on był Handlarzem?
 Nie. Chociaż przyjechał do Padford z Handlarzami.
Był poszukiwaczem, lecz nie metali, a innych ludzi. I nie szukał ich po to, by zrobić z 
nich niewolników, jak to robią Rekiny, ale po to, by nauczyć się tego, co zachowali z 
Poprzedniej Epoki. Wiele z tego zapisał, lecz  wyglądała na bardzo nieszczęśliwą  kiedy 
składali go do grobu, moja matka włożyła w jego dłonie książkę, w której spisywał wszystko, 
czego się dowiedział. Książka składa się z pisma. Dużo pisma zaznaczonego na kawałkach 
wygładzonej kory lub wyprawionej skóry. Matka wiedziała, że to jego największy skarb, 
dlatego należało go złożyć wraz z nim do ziemi, aby w Następnym Świecie miał ją przy 
sobie, tak jak inni będą mieli swoje narzędzia i broń. Bo mój ojciec twierdził, że słowa tak 
zanotowane, są najwspanialszym ze wszystkich narzędzi
Słysząc to Sander potrząsnął głową. To stwierdzenie było niemądre. Jak mogły 
znaczki takie jak te narysowane przez nią na ziemi kawałkiem gałązki znaczyć dla człowieka 
więcej niż narzędzia, którymi tworzył coś z niczego, czy ręce, za pomocą których mógł 
obronić swoje życie?
 Mój ojciec był o tym przekonany!  Fanyi uniosła dumnie głowę, jakby czytała w 
myślach Sandera.  Lecz chociaż jego zapiski leżą z nim, ja mam to!  Jej palce zacisnęły 
się mocniej wokół wisiora.  I myślę, że to tylko mała część wszystkich cudów.
Tego dnia w czasie podróży Sander od czasu do czasu zerkał ukradkiem na wisior. 
Musieli obchodzić dookoła zwały ruin, a niekiedy nawet cofać się, by poszukać innej drogi. 
Za każdym razem pasek światła zmieniał położenie tak, że ciągle wskazywał ten sam 
podstawowy kierunek, niezależnie od tego, którędy szli.
Sanderowi wydawało się, że to miasto nie ma końca. Skąd wzięło się tyle ludzi, jak 
długo i jak ciężko pracowali, by ściągnąć tu kamienie do wzniesienia budynków? Jego 
zdumienie rosło.
Na szlakach swych wędrówek Wspólnota czasem znajdowała pozostałości dawnych 
miast. Przeważnie omijali te zwały gruzu, gdyż stanowiły one tabu, będąc niekiedy 
siedliskiem śmiertelnych chorób. Raz czy dwa młodsi mężczyźni zapuścili się w głąb ruin w 
poszukiwaniu kruszców. Jednak to, co znaleźli, było tak przeżarte rdzą, że nie przedstawiało 
żadnej wartości. Lepiej już było polegać na Handlarzach, którzy zawsze byli gotowi podjąć 
ryzyko dla zdobycia metalowych bryłek, którymi handlowali ze Wspólnotami.
Żadne z miast widzianych przez Sandera nie ciągnęło się tak bez końca! Lub prawie 
bez końca. Lecz jeśli istniał jakiś kruszec, wart splądrowania tego miejsca, to zabrano go już 
dawno. W krzakach porastających zbocza bardziej ubitych hałd gruzu ptaki uwiły gniazda, 
pozostawiając na zwietrzałych blokach białe packi odchodów. O tej porze roku gniazda stały 
opuszczone, były jednak widoczne, gdyż wiatr postrząsał liście z gałęzi.
Sander dwukrotnie użył procy. Raz miał szczęście, trafiając kolejnego ogromnego 
zająca. Upiekli go, oszczędzając suszone mięso na później. Wężacze zniknęły z pola 
widzenia. Rhin obwąchiwał niektóre kamienie i raz po raz warczał chrapliwie, jakby złapał 
niewyraźny zapach, który mu się nie podobał. Za każdym razem Sander stawał się nerwowy i 
przetrząsał okolicę w poszukiwaniu jakichś śladów. Najbardziej obawiał się spotkania z 
potworem podobnym do tego, który zaatakował ich w domu na dawnej wyspie.
Tak czy inaczej, ślady wywęszone przez kojota musiały być stare lub nie pochodziły 
od nadrzewnych istot. Ponadto w okolicy nie było drzew, mogących stanowić ich kryjówki. 
Szukając drewna w pobliżu nocnego obozowiska, Sander dokonał wstrząsającego odkrycia. 
W małym zagłębieniu leżał stos kości, a nie były to kości ludzkie. Łypiąca okiem czaszka ze 
szczęką opartą o skałę była dwukrotnie większa od jego czaszki. W jednym z oczodołów 
tkwiła strzała.
Ostrożnie wyswobodził pocisk. Wyglądem nie różniła się od jego strzał. Metal był 
dobrze obrobiony, dzieło wytrawnego kowala. Nie miała jednak żadnego oznakowania, które 
by coś Sanderowi mówiło. Pochylił się, by dokładniej przyjrzeć się szkieletowi.
Z pewnością musiały to być szczątki jednego z potworów. Został prawdopodobnie 
zabity więcej niż sezon temu. Zastanawiał się, dlaczego zabójca nie wyciągnął swojej strzały. 
Pozostawianie strzał nie leżało w zwyczaju, i pierwszą myślą każdego myśliwego po 
upolowaniu zwierzyny było odzyskać broń. Może potwór został postrzelony gdzieś dalej, 
potem, ciągle żywy, choć śmiertelnie ranny, dotarł tutaj i skonał.
Sander dokonał dokładnego obchodu okolicy i natknął się na drugie znalezisko  
dziurę w zboczu jednej z hałd. Późniejsze osunięcie się ziemi niemal całkowicie ją zasypało, 
lecz pierwotnie otwór wejściowy nie był tak ukryty, by nie można go było odróżnić. Być 
może mający nadzieję odkryć tu jakieś skarby Handlarze zostali zaskoczeni przez jedną z tych 
półbestii. Był nieomal w stanie zrekonstruować wydarzenia.
Być może ucierpieli tak poważnie od zajadłej napaści potwora, że uciekli, zabierając 
ze sobą zabitych i rannych. Ta oczywistość bitwy, nawet jeśli miała ona miejsce dawno temu, 
była zatrważająca.
Zerknął ciekawie na strzałę. Grot pokryty był cieniutką warstewką rdzy, lecz zdołał ją 
zetrzeć piaskiem. Każdy dodatkowy pocisk mógł się przydać w jego arsenale.
Mimo to Sander nie czuł się usatysfakcjonowany. Zagwizdał na Rhina. Kojot 
obwąchawszy szkielet zawarczał, wściekle szczerząc kły. Lecz kiedy Sander nakłonił go, by 
przeszedł od zbiorowiska kości do dziury w hałdzie, nie wykazał większego zainteresowania. 
Wszelkie unoszące się tu niegdyś zapachy musiały się dawno ulotnić. Teraz za poszarpaną 
kupą gruzu Sander spostrzegł coś nowego  głębokie koleiny w ziemi.
Na to istniało tylko jedno wytłumaczenie. Sprowadzono tu wóz, według szacunków 
Sandera nieco mniejszy od tych, jakich używała Wspólnota do swych podróży po równinach. 
I był on na tyle ciężko załadowany, że odcisnął w glebie głębokie ślady kół. A więc kopacze 
nie zostali całkowicie rozgromieni; zabrali ze sobą wszystko, co znaleźli.
Lecz jeśli ta ziemia stanowiła teren łowów bandy Handlarzy, on i jego towarzysze 
mogli znajdować się w niebezpieczeństwie. Nawet jeśli nie wyglądali na poszukiwaczy 
kruszcu, nie mieli wozów do transportu ciężarów, a jedynie kojota i wężacze, to zazdrość 
Handlarzy była tak wielka, że mogli zaatakować każdego intruza na terytorium, które 
uznawali za swoje, nie czekając na jakiekolwiek wyjaśnienia dotyczące celu jego wędrówki.
Sądząc ze stanu osypiska oraz kości potwora, to miejsce było stare. Nie oznaczało to 
jednakże, że poszukiwacze, którzy prowadzili tu wykopaliska, wynieśli się z ruin. Tak 
ogromne miasto gwarantowało zbyt wiele łupów, by je szybko opuścić.
Tak więc dochodził im nowy element, którego należało się strzec. Sander wiedział, że 
Rhin nie zaakceptowałby żadnego obcego, jeżeli on sam za niego nie poręczy. Gdyby nie 
wściekłe wężacze, mógł zaatakować bez uprzedzenia nawet Fanyi, zanim Sander zawarł z nią 
przymierze. Dlatego muszą polegać na kojocie, który zapewni obojgu ochronę i w porę ich 
ostrzeże. Kowal nie życzył sobie wymiany strzał z jakimkolwiek Handlarzem. Za bardzo 
potrzebował wiedzy  towaru, którym kupczyli. Ci, których spotykał dawniej, byli ludźmi 
przyjaznymi, choć przebiegłymi jeśli idzie o zawieranie transakcji. Nie przypominali 
Morskich Rekinów, którzy wadzili się ze wszystkimi i których ludzie nienawidzili od 
pierwszego wejrzenia. Miał nadzieję, że jeśli jakaś grupa poszukiwaczy stanie im na drodze, 
Rhin ostrzeże ich na tyle wcześnie, że sami zdążą dać im znać, iż nie są dla nich konkurencją 
i nie stanowią żadnego zagrożenia.
Kiedy opowiedział o swoich odkryciach Fanyi, ta nie zdawała się poruszona.
 To mogli być nawet ludzie z rodu Gavah. Jeden z nich wiosną przyjeżdża 
przyjeżdżał  poprawiła się smutno  w dół wybrzeża robić interesy w Padford. Nasz 
kowal, Ewold, zaklinał się, że jego metal nie miał sobie równych.
 Co dawaliście im w zamian?  Wspólnota oferowała wyprawione skóry i 
uprzedzoną wełnę ze swych stad, które Handlarze chętnie przyjmowali. Zastanawiał się, co 
takiego produkował klan Fanyi, że Handlarze przywozili im swój metal. Jego zdaniem wioska 
nie wyglądała na tak produktywną, by nęcić do swych zagród jakichś spekulantów.
 Sól i solone ryby  odpowiedziała bezzwłocznie.  Nasi mężczyźni wyprawiali 
się po nie na morską pustynię. Niekiedy mieliśmy też nadwyżkę ziarna i zawsze suszone 
owoce. Moja matka proponowała zioła, jakich nie mieli ich uzdrowiciele. Nie byliśmy tacy 
biedni, jak sądzisz, kowalu!
 Czy ja tak powiedziałem? zaprotestował.  Każdy lud żyje po swojemu!
 Może i nie powiedziałeś, ale tak myślisz  odparła Fanyi z przekonaniem.  
Morskie Rekiny podczas swojego bandyckiego najazdu wywiozły z Padford więcej niż ród. 
Zastanawiam się, dlaczego oni zabijają i porywają istoty z własnego gatunku, by wywieźć ich 
jako jeńców na statkach?  zadała to pytanie, jakby nie oczekując odpowiedzi.  
Słyszeliśmy o nich nie tylko od Handlarzy, lecz i od naszej starszyzny. Na południu również 
na nas polowali. Niegdyś byliśmy liczniejszym ludem, lecz przez Rekiny straciliśmy 
młodzieńców i dziewczęta. To część naszej pamięci, kowalu, choć nie mamy, tak jak wy, 
Zapamiętywaczy, którzy by ją przywoływali na życzenie.
 Ja słyszałem o Rekinach tylko od Handlarzy  wyznał Sander.  W końcu oni 
trzymają się wybrzeża i nie zapuszczają się na równiny. Nigdy ich nie widzieliśmy, chyba że 
ci Biali należeli do ich rasy
 Biali?
 Pojawili się, gdy byłem bardzo młody. Byli dziwnymi ludźmi; rzucali się 
natychmiast do walki, jakby ich życie zależało od naszej śmierci. Nie byliśmy w stanie 
prowadzić z nimi pertraktacji w celu ustalenia granic pastwisk, jak to robimy z innymi 
Wspólnotami. Nie, zabijali wszystkich: dziecko, kobietę, mężczyznę, nawet kojota, ponieważ 
okropnie się ich bali. Tam, na pomocy, podróżowali swoimi wozami. Nie zaprzęgali do nich 
kojotów, lecz stworzenia podobne do jeleni, tyle że bardzo duże i noszące na łbach ciężkie, 
rozgałęzione rogi. Zachowywali się tak, jakby chcieli cały świat mieć tylko dla siebie: chcieli 
usunąć wszystkie Wspólnoty z równin. Gdy mój lud dowiedział się o ich krwiożerczym 
szaleństwie. Wspólnoty się połączyły i tak zjednoczeni stawiliśmy im czoła na polu, gdzie oni 
i ich zwierzęta zginęli. Kiedy zobaczyli, że szala zwycięstwa przechyla się na naszą stronę, 
kobiety zaczęły zabijać własne dzieci i siebie. Przytykali ostrza nawet do gardeł i serc swoich 
zwierząt. To była rzeź, jakiej nikt na równinach nigdy nie zapomni. Pomiędzy ich wozami 
znaleźliśmy dziwne rzeczy. Zdecydowano jednak, że wszystko, co przywieźli, musi zostać 
przeklęte, ponieważ postępowali jak szaleńcy. Dlatego ich dobytek został ułożony w wielkie 
stosy. Na nich położyliśmy ich ciała i ciała ich zwierząt. Paliły się, dopóki nie pozostał tylko 
popiół. Potem wszystkie Wspólnoty zgromadzone w obronie swej ziemi zdecydowały po 
naradzie, że na to miejsce zostanie nałożony Zakaz, który ma się na wieki wryć w pamięć 
naszych Zapamiętywaczy. Tym sposobem nikt z żadnego obecnego tam klanu nigdy więcej 
nie odwiedzi tego pola.
 Naszych zabitych  ciągnął po chwili  pogrzebaliśmy w kurhanach dla 
bohaterów, wzdłuż drogi prowadzącej do tego krwawego miejsca, aby ich ziemskie duchy 
mogły nas strzec. Wprawdzie niektórzy uważają  dodał  że ludzie nie mają ziemskiego 
ducha, że tylko ciało, jak znoszone ubranie, pozostaje z człowieka, kiedy uchodzi z niego 
ostatnie tchnienie. Jednakże tylu naszych braci wierzyło, iż jest inaczej, że zrobiono, jak 
powiedziałem. Teraz, gdy któraś Wspólnota kieruje się ze stadami na północ, nowo 
zaprzysiężeni wojownicy, dziewczęta dobiegające wieku, w jakim wybierają sobie 
towarzysza do namiotu, wszyscy jadą z Zapamiętywaczem na linię kurhanów. Tam on 
odśpiewuje opowieść o Białych i ich obłędzie.
 Dlaczego nazwano ich Białymi?
 Ponieważ ich włosy, nawet u młodych, były bardzo jasne, a skóra, chociaż jeździli 
w słońcu, również była wybielona. Jednakże największą osobliwość stanowiły ich oczy: były 
jednolite w kolorze, bez źrenicy, i wyglądały jak kulki wypolerowanego srebra. Mieli ludzką 
postać, nie przypominali tych, których widzieliśmy w lesie, czy tego potwora, który dobijał 
się do domu. W tym więc sensie mogliśmy ich nazywać krewniakami. Lecz jeśli chodzi o 
resztę nie, nie należeli do naszego rodzaju.
 A tymczasem Morskie Rekiny należą  powiedziała Fanyi dobitnie.  Mają 
ludzką postać tak jak my, lecz dusze diabłów zrodzonych z ciemności.
Wbijała w ziemię patyki z nabitym na nie mięsem w odpowiedniej odległości od 
ognia, by się dobrze upiekło. Zapadał zmierzch. Rhin zniknął. Lecz Sander nie mógł odmówić 
kojotowi tej sposobności napełnienia żołądka, nawet w obliczu tak wielu ewentualnych 
niebezpieczeństw czyhających w mroku. Gdy coś poruszyło się w ciemnościach, kowal 
drgnął i złapał odruchowo miotacz strzał. Wokół jego nadgarstka zacisnęły się palce Fanyi.
 To Kai i Kayi  powiedziała.  Choć tutaj należy niedowierzać wszystkim 
cieniom, to jednak niektóre z nich mogą należeć do przyjaciół.
Zanuciła coś jękliwie półgłosem na powitanie wężaczy.


ROZDZIAŁ DZIESIĄTY

Fanyi ujęła najpierw łeb Kai, a potem Kayi i trzymając je w dłoniach wpatrywała się 
kolejno w ślepia wężaczy. Potem powiedziała:
 Nie znalazły żadnego śladu innych. Przynajmniej w tym względzie fortuna nadal 
nam sprzyja.
Sander stwierdził nieco ponuro, że może fortuna im i sprzyja, lecz mimo to był ciągle 
niepokojąco świadom, że na tym zrujnowanym obszarze ziemi nawet cała Wspólnota 
mogłaby się przemieszczać niepostrzeżenie i niedosłyszalnie. Nie widział powodu, aby 
zmniejszać czujność.
Znów podzielili między siebie na noc obowiązki wartowników. Kiedy tak siedział we 
wczesnych godzinach porannych, podsycając od czasu do czasu ogień, obserwował Rhina, 
nasłuchiwał odgłosów płynącej poniżej rzeki i hałasów dochodzących z ciemności.
Atak nastąpił niespodziewanie  pomiędzy jednym a drugim oddechem  nie 
wyskakując z mroku, lecz gdzieś wewnątrz jego własnego umysłu. Nie był nawet w stanie 
krzyknąć czy zmobilizować sił, by odeprzeć tę inwazję. Poczuł natomiast, jakby stał w innym 
miejscu, którego znaki szczególne przed nim zasłonięte. I chociaż nie widział nic, czuł 
obecność tego kogoś  czy czegoś  kto go tam wezwał, przełamując jego wolę z taką 
łatwością, z jaką mężczyzna pokonuje siłą dziecko.
Było to wrażenie, którego nie był w stanie opisać słowami płynącymi z 
dotychczasowych doświadczeń. Zawładnięto bezlitośnie jego myślami po to, by je 
poprzekręcać, pozbawić tego, co pragnął sobie przyswoić niewidzialny agresor. Sanderowi 
zaczęły mieszać się obrazy: jakiś metal, zrujnowane budynki, ruch w nich i pomiędzy nimi. 
Kiedy jednak usiłował zobaczyć te sceny wyraźniej, wszystko zbladło, rozpłynęło się, 
zmieniło.
Potem już było tylko ognisko i noc dookoła. A jednak Rhin uniósł łeb, a w jego 
ślepiach migotliwie odbijały się płomienie. Obok niego siadły na zadach wężacze, całym 
ciałem zwrócone w kierunku Sandera. Jedyna z tego towarzystwa, dziewczyna, nadal leżała 
śpiąc spokojnie.
Sander słyszał ciche, gardłowe warczenie Rhina i niezbyt głośny syk przynajmniej 
jednego z wężaczy. Kowal uniósł drżące ręce i wytarł czoło. Czuł się słaby i przestraszony. 
Jego lud nie słyszał nigdy wzmianki o tym, że coś podobnego przydarzyło się jakiemuś 
człowiekowi. Nie wspominał też o tym żaden Zapamiętywacz. Nie bardzo chciało mu się 
przedtem wierzyć w to, co Fanyi twierdziła na temat niewidzialnej, nieuchwytnej siły, lecz 
teraz doświadczył jej oddziaływania na sobie. Czy właśnie to rozumiała przez penetrującą 
myśl"? Kto zatem w taki sposób penetrował jego myśli i w jakim celu? Sander czuł się 
zbrukany tą ingerencją w jego umysł.
Kai zasyczał, szczerząc kły na Sandera. Kowal wzdrygnął się wobec tak jawnej 
wrogości zwierzęcia. Rhin Rzucił szybkie spojrzenia na kojota, który nadal warczał 
gardłowo. Kiedy jednak oczy Sandera spotkały się ze ślepiami zwierzęcia, dźwięk zamarł. 
Kowal, który nigdy przedtem nie próbował komunikować się z kojotem w sposób, w jaki 
Fanyi kontaktowała się z wężaczami, odniósł wrażenie, że Rhin, moment wcześniej 
zaniepokojony tą umysłową ingerencją, teraz zaakceptował fakt, że Sander jest znów sobą.
Kowal zapragnął zbudzić Fanyi i zażądać wyjaśnień. Chciał wiedzieć, co mogło być 
przyczyną tego ataku, będącego zapewne sprawką jakiegoś Szamana, a nie normalnego 
człowieka. Gdy ulotnił się pierwszy strach i wstyd, odczuł narastający gniew. Nikt nie musi 
wiedzieć, że został wykorzystany i zbezczeszczony w taki sposób. Wyczuwał w tym 
penetrowaniu jego myśli jakąś pogardę, jakby ten, kto omotał na moment jego umysł 
niewidzialną siecią kontroli, uznał go za mało znaczącego, mało wartościowego. Nie, nie 
zapyta jej.
Zamiast tego zaczął szperać w swojej kowalskiej torbie. Robiąc to, powtarzał sobie w 
myśli jedną z sekretnie działających pieśni. Niejasno przypominał sobie coś, co kiedyś 
powiedział jego ojciec. Przypuszczano, że istnieją miejsca z Poprzedniej Epoki, gdzie na 
człowieka mogą oddziaływać dziwne wpływy, nakłaniając go do wykonywania różnych 
usług. Lecz można się było przeciw temu zabezpieczyć, o czym słyszał każdy, kto poznał 
arkana tajemnej wiedzy kowala.
Palce Sandera zacisnęły się na paru kawałkach drutu, znalezionych na dawnym statku. 
Odmierzył kilka jednakowej długości i zaczął je splatać w warkocz najciaśniej, jak mógł. 
Potem zrobił z niego pętlę i włożył ją na głowę, tak że przechodziła przez czoło tuż nad 
oczami. Po tej przymiarce zdjął ją ponownie, by zapleść końcówki i zabezpieczyć przed 
rozwiązaniem.
Żelazo  zimne żelazo  pełniło swoją funkcję jeszcze od Poprzedniej Epoki. 
Działając w określone sposoby mogło stanowić ochronę. Nigdy przedtem nie miał powodu, 
by sprawdzać prawdziwość tego wierzenia (chociaż wielu członków Wspólnoty nosiło 
amulety z zimnego żelaza; niektóre z nich modelował osobiście, zgodnie z ich życzeniami). 
W głębi ducha traktował to jako bezpodstawny przesąd, wyznawany tylko dlatego, że 
posiadanie takich zabawek dawało mężczyznom poczucie bezpieczeństwa, choć niewiele 
miało wspólnego z prawdą.
Teraz teraz był skłonny uwierzyć w istnienie tu wrogów  lub wroga  których w 
pewien sposób należało się obawiać bardziej niż potwora, Białego czy zazdrosnych 
Handlarzy.
Zakończywszy pracę nad topornym diademem z przerdzewiałego metalu, Sander 
zabrał się do splatania mniejszych kawałków w skomplikowany węzeł, który przywiązał do 
skórzanego rzemienia. To dla Rhina. Nie wiedział, czy kojot może
podlegać wpływowi ingerencji, której on doświadczył, lecz zastosował wszelkie 
możliwe środki zabezpieczenia.
Pozostawała Fanyi i jej wężacze. Sander był przekonany, że zwierzęta nie pozwolą mu 
się do siebie zbliżyć. Stanowiły trzymającą się na uboczu parę, tolerującą mężczyznę i kojota 
wyłącznie dlatego, że takie było życzenie Fanyi. Natomiast dziewczyna Wydawała się 
podniecona, nawet zadowolona, uchwyciwszy się sugestii tej penetrującej myśli" i oczywiste 
było, iż z radością powita kontakt z każdym, kto potrafi się nią posługiwać. Przypuszczał, że 
był to skutek jej szamańskiej praktyki. Lecz jeśli takie kontakty były akceptowane przez 
Szamanów jako normalne i właściwe! Gdyby znał drogę, zostawiłby ją w tym momencie, 
znikając w ciemnościach nocy.
Wściekłość i strach szarpały go. Nie będzie jednak poddawał się emocjom. Nie; będą 
nadal podróżować razem dopóty, dopóki Fanyi nie da mu powodu, by uwierzył, że jest 
bardziej spokrewniona z tym z tym wyzyskiwaczem umysłów niż z nim i jego rodzajem.
Chropowaty metal wpijał się w skórę czoła. Sander ciągle powtarzał w myślach 
zaklęcia, które należało wypowiadać, wykuwając jakieś narzędzie czy broń. Znów dorzucił do 
ognia. Wężacze na powrót usadowiły się spokojnie obok śpiącej Fanyi. Jakikolwiek by był 
wpływ, który nawiedził ich obozowisko, by w niego uderzyć  musiał się już wycofać.
Sander związał kowalską torbę i spakował ją razem ze swoimi rzeczami. Widział, jak 
światło świtu powoli wpełza na niebo zza okalających rzekę klifów i miał nadzieję, że 
dzisiejsza podróż doprowadzi ich do kresu tego miasta lub przynajmniej do celu, którego 
szukała Fanyi. Zaczynał serdecznie nienawidzić tego labiryntu ruin i wraków. Jeśli ziemskie 
duchy rzeczywiście istnieją, to zapewne zmarli spacerują tutaj setkami. A ponieważ 
prawdopodobnie żaden człowiek nie uhonorował ich obecnością na pogrzebie, nie będą mieli 
żadnych skrupułów.
Sander otrząsnął się z tych myśli. Nie wierzył w to, że część człowieka pozostaje po 
śmierci na ziemi w postaci ducha. I nie zniży się teraz do poziomu dziecka bojącego się 
ciemności, ponieważ jego wyobraźnia zaludniają potworami. Nie, nie, i jeszcze raz nie!
Fanyi poruszyła się i z wolna otworzyła oczy. Sander zauważył z powracającym 
niepokojem, iż wyraz jej twarzy jest bardzo podobny do tego, jaki przybierała gładząc wisior, 
kiedy to zdawała się zupełnie nieobecna.
 To jest tam on jest tam  jej głos odpływał w dal. Zamrugała, jakby strząsając z 
siebie resztki snu. Potem, kiedy usiadła, jej twarz rozjaśniła się podnieceniem, jakiego nigdy 
przedtem nie widział. W porównaniu z nim poruszenie towarzyszące złapaniu penetrującej 
myśli" było ledwie bladym złudzeniem.
 Sander to jest tam! Słyszysz mnie?  złapała go za ramię, potrząsając z dziką 
energią.  Miałam widzenie!
 Jej twarz nadal promieniała podnieceniem i radością. 
Wkrótce powinniśmy tam dotrzeć do tego tajemnego miejsca. I ktoś tam będzie 
ktoś ważny.
 Kto?  spytał matowym głosem.
Przez rysy dziewczyny przemknął cień zakłopotania, przyćmiewając radość.
 Ja ja nie nie pamiętam. Ale to było prawdziwe widzenie. Znajdziemy to, 
czego szukamy!
Jej entuzjazm zastanowił go. Czyżby pod pewnością, jaką przez wszystkie te dni 
zdawała się czerpać z wisiora, ukrywała zwątpienie ? Czyżby było tak, że w gruncie rzeczy 
nie była przekonana, że on rzeczywiście doprowadzi ją ich gdziekolwiek? Tak 
podejrzewał, lecz nic nie powiedział. Najwyraźniej teraz była faktycznie bardzo pewna 
sukcesu.
 Co ty masz na sobie?  spytała. Jej wzrok spoczywał na uplecionej przez niego 
przepasce.  To jest zrobione z metalowego drutu. Po co to zrobiłeś? Dlaczego mas to na 
głowie?
 To moja tajemnica  odparł Sander powściągliwie. Nie zamierzał wtajemniczać 
jej w to, co się wydarzyło.  Tajemnica kowala.
To jej wystarczyło. Nie zadawała też pytań, kiedy zawieszał na szyi Rhina drugi 
kawałek skręconego drutu, choć widział, że obserwuje go uważnie.
Wężacze odpłynęły w dal ze zwykłą prędkością. Po posiłku Sander ponownie objuczył 
kojota, umocowując pakunki w taki sposób, że do ich rozwiązania wystarczyły dwa 
pociągnięcia linki. Gdyby przyszło stawić czoła niebezpieczeństwu, Rhin powinien mieć takie 
same szansę w walce.
Fanyi prowadziła, ze wzrokiem utkwionym w wisior. Hałdy gruzu stawały się 
mniejsze, a między nimi było więcej przestrzeni dla roślinności. Najpierw pojawiły się 
rzadkie zarośla, potem pojedyncze drzewa, początkowo rachityczne, lecz w miarę jak 
posuwali się dalej, coraz grubsze w obwodzie. W dalszym ciągu podążali równolegle do 
brzegu rzeki, a ląd stopniowo obniżał się, tak że przybrzeżne klify nie były już takie wysokie.
Wkrótce po opuszczeniu obozowiska weszli na szeroką, otwartą przestrzeń, porytą 
koleinami wozów. Rhin spuścił nos, węsząc, lecz nie warczał. Dla wprawionych w czytanie 
śladów oczu Sandera wszystkie one wyglądały na stare, zrobione jakiś czas temu. Lecz było 
ich tak wiele, przecinających się we wszystkich kierunkach, że oczywiste było, iż w 
przeszłości w mieście i w jego pobliżu panował ogromny ruch. Głęboko odciśnięte ślady kół 
wskazywały też na ciężkie ładunki.
Z wyżłobieniami od kół nie przeplatały się żadne odciski kojota, były za to inne, 
należące do słynnych wielkich psów gończych, zwanych tropicielami, a będących własnością 
Handlarzy. Po raz pierwszy odkąd opuścili nocne obozowisko Sander przerwał milczenie, 
choć widział, że Fanyi jest tak pogrążona we własnych myślach, być może rozważając sen, 
który określiła jako widzenie", że ledwo zdawała sobie sprawę z obecności jego i Rhina.
 Jeśli twój wskaźnik pokazuje ten kierunek  zauważył  to możemy nie być 
jedynymi, którzy odnajdą twoją składnicę. Zdaje się, że Handlarze albo ktoś inny 
przetrząsnęli już to miasto, najeżdżając tu gromadnie.
Dziewczyna potrząsnęła głową.
 Nie przypuszczam, żeby jakikolwiek Handlarz wiedział, czego szukamy. To nie 
metal  wytwór rąk Poprzednich Ludzi, lecz raczej dzieło ich umysłów. Nie znam żadnego 
Handlarza, który by się tym interesował.
 Czy wiesz o wszystkich klanach Handlarzy?  zripostował.  My na równinach 
mamy kontakt z czterema hordami, które przyjeżdżają regularnie, w liczbie około trzydziestu 
ludzi każda. Nigdy nie widzieliśmy ich kobiet. Ilu przyjeżdżało do Padford?
 Ja pamiętam dwudziestu  odpowiedziała natychmiast.  I mojego ojca, lecz on 
nie był Handlarzem. Mogą być i inni, jemu podobni, poszukiwacze wiedzy.
 Ale on podróżował z Handlarzami  naciskał Sander.  A wiadomo, że nie mają 
oni zwyczaju zabierać ze sobą kogoś nie należącego do ich rodu.
 Moja matka mówiła, że ci, którzy go przywieźli, traktowali go osobliwie, jakby się 
go bali. A przecież nie był człowiekiem paradującym z bronią gotową do strzału ani nie 
wdawał się w awantury. Mówiła mi, że była pewna, iż wódz Handlarzy był zadowolony, gdy 
odjeżdżali, a ojciec zdecydował się zostać przez zimę z nami. Powiedział, że zabierze się z 
nimi, kiedy znów przyjadą, ponieważ planował dotrzeć jeszcze dalej na południe, żeby się 
dowiedzieć, co tam jest. A oni mu nie odmówili.
Sander zaczynał czuć się trochę zmęczony tym tajemniczym ojcem, którego złożono 
w grobie, nim narodziła się Fanyi. Zdawało się, iż wywarł on takie wrażenie na matce 
Szamanki, która wzięła go do swego domu, że traktowała go z szacunkiem i lękiem 
nietypowym dla jej płci. Kobiety Wspólnoty same wybierały sobie partnerów.
Tak, i porzucały ich, jeśli nie czuły się usatysfakcjonowane ich dokonaniami. Jego 
ojciec był wybierany dwukrotnie. Lecz za drugim razem odrzucił oświadczyny, ponieważ 
miał już syna, któremu mógł przekazać swe tajemnice. A żaden kowal nie chciał dzielić 
władzy kiedy nastały dni, gdy jego ramię nie było już dość silne, by zamachnąć się 
największym młotem. Sander był wychowywany w rodzinie mężczyzn: ojciec, wuj  o 
języku tak ciętym i umyśle tak ograniczonym, że żadna kobieta nie spojrzała na niego 
przychylnie  oraz on sam, będący praktykantem.
Każdy namiot chętnie wspomagał kowala dobrze skrojonym odzieniem, porcją 
pieczonych z mąki ciastek czy kocami utkanymi z wełny stad w zamian za to, co jego ojciec 
mógł wykuć. Mieszkańcy jego namiotu nigdy nie chodzili z pustym żołądkiem czy obdarci, 
mimo że ani krosna, ani garnki żadnej kobiety nie jeździły ich wozem podróżnym.
Lecz mężczyzna posiadał na własność przeważnie jedynie broń i narzędzia, cała reszta 
należała do kobiety. To ona wyposażała swą córkę, gdy nadchodził dla niej czas wyboru i ona 
mądrze doradzała jej ten wybór, głównie spośród starszych mężczyzn z widokami na 
przyszłość, a nie spośród młodzików, których umiejętności jeszcze nie zostały sprawdzone.
Czy ten zwyczaj był praktykowany również wśród ludu Fanyi? Jeśli tak było, a Sander 
miał taką nadzieję, to kobiety z Padford mogły równie dobrze odsunąć się od obcego, takiego 
jak jej ojciec, nie dostrzegając zabezpieczenia w takim z góry skazanym na krótkotrwałość 
związku. Jednakże ich Szamanka przyjęła go z otwartymi ramionami, wyrażała się o nim z 
niezwykłym szacunkiem, pielęgnowała go aż do śmierci. Skoro tak było, ten nieznajomy 
podróżnik musiał faktycznie posiadać jakąś siłę charakteru.
 Nie jest w zwyczaju  ciągnęła Fanyi  żeby Szamanka brała ślub. Jej Moce nie 
powinny być ograniczone przez okazywanie przychylności mężczyźnie. A jednak jest 
wymagane, by poczęła córkę, która będzie kontynuowała jej dzieło. Dlatego gdy moja matka 
wybrała podróżnika z dalekich stron, wioska była zadowolona. Tyle że matka nie 
przypuszczała, iż stanie się on dla niej kimś więcej. I kiedy umarł, jej żałoba nie była tylko 
ceremoniałem, a rozpacz płynęła prosto z serca.
 Powiadasz  Sander czuł się trochę nieswojo, słysząc tak intymną nutę w głosie 
towarzyszki, jakby wdarł się do prywatnej części namiotu bez zaproszenia gospodarza  że 
Szamanka musi urodzić córkę. A co, jeśli przychodzi syn?
Fanyi roześmiała się.
 To się nie może zdarzyć, kowalu. Mamy swe tajemnice i w niektórych sprawach 
możemy nawet przechytrzyć matkę naturę. Pierwsza z mojego klanu, ta, która przeżyła Czas 
Ciemności, posiadała wiedzę nową nawet jak na tamte czasy. I tę przekazała swej córce, i tak 
przechodziła ona z córki na córkę. M y nie rodzimy synów, tylko córki. I tylko jedną w 
każdym pokoleniu Ponieważ taka jest nasza wola, choć  gdybyśmy tylko chciały  
mogłybyśmy ją zmienić. Ale nie chcemy, gdyż nie ma miejsca dla chłopca w domu 
Szamanki.
W miarę jak się posuwali naprzód, zmieniał się krajobraz. Przed nimi pojawiło się 
strome wzniesienie o tak spiczastych wierzchołkach i z wąwozami o tak ostrych krawędziach, 
jakich Sander nigdy wcześniej nie widział. Rzeka płynęła tu szybciej, z łoskotem. Okrążyli 
jakąś skałę i ujrzeli potężne wodospady, z mgłą na wpół przesłaniającą spadającą 
przejrzystymi nitkami wodę i zakrywającą pełną okazałość tej kaskady.
Po drugiej stronie rzeki ląd był bardziej płaski, a wypukłości zakończonych zębato 
skał mniej dostrzegalne. Sander zamarł w zdumieniu, gdy zobaczył wyraźnie, co znajduje się 
przed nimi. Jakaś niewypowiedziana siła skręciła i rozdarła tę ziemię. Potoki lawy zalały 
kamienne bloki i gmatwaninę pogiętego metalu, obecnie przeżartego rdzą. Krajobraz stanowił 
taką gigantyczną mieszaninę przedmiotów wykonanych przez człowieka i uwięzionych przez 
naturę, zamrożonych w coś, co na pierwszy rzut oka tworzyło barierę nie do przebycia, że 
było to odstraszające.
A jednak koleiny wozów prowadziły prosto w kierunku krainy, której  mogliby 
przysiąc  nie przejedzie żadne koło. Fanyi wpatrywała się w ten galimatias zagradzający 
drogę.
 Fala fala, która wypadła gwałtownie z morza  wymamrotała  Fala wysoka 
jak góra. Fala, która uniosła ze sobą większą część miasta, która załamała się tutaj i przez to 
wypuściła to, co było najcięższe. Taka fala, jaka według podania uniosła statek mego ludu w 
głąb lądu. Teraz nie mogę wyjść ze zdumienia, że oni przeżyli Chyba, że ich fala była 
mniejsza.
 To bez znaczenia, jak do tego doszło  Sander przeszedł wprost do sedna sprawy. 
 Ważne jest, żeby znaleźć przez to drogę, o ile twój przewodnik nadal utrzymuje, że 
musimy to zrobić.
Popatrzyła uważnie na wisior i pokiwała głową.
 Droga, którą wskazuje, nadal leży wprost przed nami. Jednak one  wskazała na 
koleiny pojazdów  mówią, że inni musieli znaleźć drogę na tyle szeroką, by przejechać 
wozami.
Sander nie powiedział, że podróżowanie tak dobrze oznakowaną drogą może 
sprowokować przygotowanie zasadzki. W tym momencie nie widział innej szansy 
spenetrowania tej niewiarygodnej, piętrzącej się przed nimi masy.
 Spójrz!  wskazała Fanyi.  Budynek!
Przez chwilę był wstrząśnięty, widząc, co pokazuje. Potem zobaczył, że rumowisko 
nie jest kompletnym budynkiem, a jedynie blokami spiętymi metalowymi klamrami, 
używanymi przez Poprzednich Ludzi do łączenia kamiennych masywów; wiele z nich było 
nietkniętych i tworzyło coś na kształt muszli wspartej o wieżyczkę.
Ogrom zniszczenia, które postawiło tu sobie pomnik, był przytłaczający. Przez całe 
życie wysłuchiwał opowieści o Czasie Ciemności, o tytanicznych siłach, które zawładnęły 
Poprzednim Światem; widywał ruiny spustoszonych miast, pustynie powstałe po cofnięciu się 
morza. Lecz do momentu, kiedy stanął przed tą zapierającą dech, rozsypującą się masą, która 
musiała być rzucona siłą szalejącego morza na umęczoną i wstrząśniętą ziemię i zakorzeniona 
tam w czasie cofania się wód morza, nigdy nie zdawał sobie w pełni sprawy z tego, jaka furia 
została wypuszczona przeciwko rodzajowi ludzkiemu i jego światu. Jak wcześniej 
powiedziała Fanyi, trudno uwierzyć, że jakikolwiek człowiek uszedł z życiem z grozy Czasu 
Ciemności. Nawet pieśni Zapamiętywaczy nie oddawały głębokiej rozpaczy tych, którzy 
uciekli tylko po to, by zostać zmytymi przez fale czy pochłoniętymi w czeluściach, gdy 
trzęsienia ziemi otworzyły ląd pod ich stopami.
Fanyi zakryła twarz rękoma.
 To jest  Zdawał sobie sprawę, że dziewczyna nie znajduje słów. Nie więcej, 
niż jemu przychodziło do głowy w tym momencie.
Objął ramieniem jej drżące plecy i przygarnął do siebie. Dwie małe istotki ludzkie, 
stojące wobec oznak śmierci świata.
Wreszcie Sander oderwał z trudem wzrok od tej niewiarygodnej ściany.
 Nie patrz na to  powiedział do niej.  Patrz na koleiny. Może masz rację i one 
nas przeprowadzą.
Śmiało wpatrywał się w niewyraźne znaki na ziemi. Tu i ówdzie leżały kupy kamieni, 
na których koła musiały się trzeć. Droga skręcała dalej od krawędzi klifu, z dala od 
wodospadów. Na nie też nie chciał patrzeć. W tym szaleńczym spadaniu wody był rodzaj 
straszliwej fascynacji, tak jakby człowiek obserwujący je ze zbyt bliskiej odległości mógł 
zostać doprowadzony do skoczenia w ślad za nią. Grzmiący dźwięk coraz głośniej atakował 
ich uszy, gdy na wpół ogłuszeni prawie biegli dróżką.
Sander zauważył, że Rhin biegł z nosem przy ziemi, niczym na polowaniu. Zdawać się 
mogło, że nawet nie zauważył straszliwej góry gruzu. Oczywiście kowal rozumiał, że w 
pojęciu Rhina  choć inteligentnego, to jednak zwierzęcia  ten kataklizm nic nie znaczył. 
Jedynie dla człowieka, który stracił tak dużo, widok ten był potężnym ciosem z przeszłości.
Szlak wozów zwęził się. Powlekli się naprzeciwko wodospadów. Huk był taki, że nie 
słyszeli się nawzajem, próbując wymieniać słowa zachęty. Jeden komplet śladów biegł 
niebezpiecznie blisko przepaści. Sander przesuwał się powoli, plecami przywierając do skały, 
twarzą na zewnątrz, ciągnąc za sobą Fanyi. Ich ubrania, włosy i twarze były mokre od 
wodnego pyłu. Przesuwali się ostrożnie, trzymając się jak najdalej od krawędzi. Rhin 
odskoczył naprzód, lecz oni powoli pokonywali kolejne odcinki. Sanderowi kręciło się w 
głowie. Walczył z pokusą, by zostawić za sobą tę masę kamienia i gruzu i pospieszyć w 
kierunku wody. Wiedział jednak, że gdyby tak postąpił, byłby zgubiony.
Fanyi zacisnęła palce jednej ręki na jego futrzanej kapocie z taką siłą, że aż zbielały jej 
kłykcie. W drugiej dłoni ściskała wisior, a jej usta poruszały się, jakby recytowała jakieś 
szamańskie słowa Mocy.
Podróż zdawała się nie mieć końca. Dwukrotnie padali na brzuchy i czołgali się, by 
utrzymać się przy ścianie, kiedy natykali się na wystające z niej kamienne bryły bądź 
sterczące kawały pogiętego, zardzewiałego metalu. Mimo to koleiny wozu ciągnęły się dalej. 
Sander odczuwał ogromny szacunek dla tych, którzy ośmielili się jechać tą drogą, czy jeszcze 
innych, którzy robili to tak często, że pierwsza fala przerażenia wobec przytłaczającej zagłady 
ludzkości została dawno zapomniana.
Minęli wreszcie wodospady. Z prawej strony rozciągało się teraz jezioro upstrzone 
skalnymi wysepkami i jedną czy dwiema rafami z zakrzepłej, od dawna wystygłej lawy. Na 
ledwo widocznym przeciwległym brzegu jeziora zauważyli ujście, które musiało prowadzić 
do kolejnej rzeki, tak jakby jezioro miało dwa odpływy.
Między nimi a jeziorem zaczęła się wznosić druga ściana gruzów. Tutaj Sander 
znalazł dowód na to, że droga była przejezdna częściowo dzięki wysiłkom ludzi, przy użyciu 
narzędzi, które pozostawiły ślady na kamiennych blokach lub wycięły kawały metalu. 
Oczyszczony w ten sposób przejazd był niewiele szerszy od małego wozu, podczas gdy praca, 
jaką musiano w to włożyć, sprawiała, iż Sander był skłonny uwierzyć, że na końcu tego 
szlaku musi czekać nagroda warta takiego wysiłku. Minąwszy wodospady puścił się kłusem, 
a Fanyi biegła lekko obok niego. Spocony, z łomoczącym sercem sunął naprzód, bojąc się 
patrzeć wyżej niż powierzchnia bardzo wyboistej drogi. Zaczynała ona zbiegać zboczem w 
dół.
Minęli już odcinek oczyszczony przez człowieka. Droga znów się rozszerzała. Przed 
sobą widzieli, że zbocze biegnie dalej w dół, niemal do poziomu tafli jeziora.
Z tej jego strony nie było oznak roślinności. Ta ponura, śmiercionośna masa nie 
dawała oparcia nawet karłowatym krzaczkom. Lecz na przeciwległym brzegu żółciły się i 
czerwieniły opadające liście drzew, a wzdłuż brzegu zieleniła się linia trzcin.
Uszedłszy kawałek w dół natknęli się na Rhina i wężacze. Trójka zwierząt stała 
tarasując drogę, jakby w geście ostrzeżenia


ROZDZIAŁ JEDENASTY

Rhin warczał ponaglająco. Sander zaczął biec, patrząc pod nogi, by się nie poobijać w 
wyniku obsunięcia się stopy do głębokiej koleiny. Pozycja kojota zdradzała podniecenie, ale i 
pewną obawę. Jego spiczasty pysk zwrócił się w kierunku wzgórz, gdzie gigantyczna powódź 
pozostawiła to, co przyniosła na ląd.
Kiedy wężacze zobaczyły nadchodzących ludzi, wyskoczyły do przodu i zniknęły 
pomiędzy wzniesieniami i dołami okaleczonego krajobrazu. Rhin warknął ostrzegawczo 
ostatni raz i ruszył w tym samym kierunku.
Pośród tych fantastycznych usypisk kamienia, poskręcanych i połamanych 
metalowych prętów, niektórych złapanych w zastygłe kałuże lawy, było wiele miejsc na 
znalezienie kryjówki. Z tyłu dobiegał grzmot wodospadów. Choć Sander wytężał słuch, nie 
mógł uchwycić żadnego dźwięku, ponieważ Rhin zaczął .ujadać. Kowal wspiął się na szczyt 
rumowiska, badając każdy odcinek, zanim złożył na nim cały swój ciężar, po czym odwrócił 
się i wyciągnął rękę do Fanyi.
Dotarli do miejsca, gdzie wyszczerbiona iglica oderwała się od masywu macierzystej 
skały. W szczelinę między nimi wciśnięta była nie wyglądająca zbyt stabilnie kupa gruzu. 
Sterczało tu tyle ostro zakończonych kawałków, że nie było miejsca na wygodne i bezpieczne 
rozłożenie obozowiska. Mimo to właśnie tutaj wężacze rozpłaszczyły się, przywierając 
pazurami do podłoża. Rhin warował, przyciskając mocno brzuch do niekształtnej skały 
nafaszerowanej metalem, zastygły w bezruchu. Szarobrązowa sierść idealnie stapiała się z 
tłem i Sander wiedział, że kojot stosuje jedną ze swych łowieckich sztuczek. Mógł tak 
cierpliwie leżeć godzinami, absolutnie skoncentrowany, przy zajęczej norze lub nad tropem 
jelenia prowadzącym do wodopoju.
Miejsca było tak mało, że Sander i dziewczyna ledwo zdołali wcisnąć się obok kojota. 
Kiedy się jako tako ulokowali, Sander przygotował miotacz strzał. Rhin wpatrywał się w 
drogę na dole, którą tu przyszli. Postawił uszy na sztorc, a Sander wyczuwał wibracje 
warkotu, który narastał bezgłośnie w gardle zwierzęcia.
Sander pochylił się ku dziewczynie, muskając niemal wargami jej potargane teraz 
włosy nad uchem.
 Czy twoje wężacze wiedzą, co nam grozi?  Nie pierwszy raz pożałował, że on i 
Rhin nie mają pełniejszej możliwości komunikowania się. Wierzył, że Fanyi potrafi czytać w 
myślach swoich kudłaczy albo przynajmniej odgadywać celniej, co oznacza ich zachowanie.
Odsunęła się od niego i spojrzała poważnie na Kai. Wężacz wyszczerzył złowieszczo 
kły.
 Coś nadchodzi  odparła.  I to nie tylko z jednego kierunku. Zobacz, Kayi jest 
zwrócona do przodu, a Kai patrzy w tył. Jesteśmy pomiędzy dwoma źródłami kłopotów.
Sander wykrzywił twarz w grymasie. Jeszcze tylko tego potrzebował! Miał 
wszystkiego może z dziesięć strzał, długi nóż i procę używaną do polowań. Wypuszczony z. 
niej kamień mógł być pomocny i niebezpieczny na swój sposób, pod warunkiem, że 
wycelowano precyzyjnie. Ułożył strzały w zasięgu ręki, potem szarpnięciem uwolnił Rhina 
od ładunku, dając mu swobodę manewru na wypadek walki.
Przez długi czas wydawało się, że alarm był fałszywy. Jednakże Sander wiedział, że 
czułość słuchu zwierząt jest o wiele większa, niż u człowieka. Mogły nawet usłyszeć, jak coś 
pełzało wzdłuż tej wąskiej drogi. Wtem
Dźwięk, który wypełnił powietrze, cofnął go gwałtownie do okresu dzieciństwa. Wraz 
z nim nadeszło ukłucie strachu, tak ostre jak prawdziwa szpada wbijana w ciało. Taki ryk 
dawno temu rozdzierał uszy członków Wspólnoty do tego stopnia, że zapychali je kępkami 
trawy, by przytępić słuch.
To był róg bojowy Białych! Nikt, kto go raz usłyszał, nie zapomni jego brzmienia. 
Teraz jego przeraźliwe tony przebiły się przez huk wodospadu z taką łatwością, jakby grzmot 
spuszczonej z uwięzi wody był ledwie szemraniem.
Głosowi rogu odpowiedziała seria rechotliwych, buczących okrzyków, o tyle bardziej 
przerażających, że nie wydobywały się z żadnego ludzkiego gardła.
Z góry, drogą od jeziora, zbliżały się wielkimi skokami dziwaczne amfibiany, 
identyczne z mieszkańcami pustynnej rzeki. Ich ciała okrywały takie same zbroje w kształcie 
muszli, a każdy trzymał złośliwie zakrzywioną włócznię. Ogromne muszle, z których 
zrobione były ich hełmy, zwisały nad ich obliczami tak, że z półki skalnej, gdzie ukryła się 
grupa Sandera, poza tymi muszlami nie było widać nic więcej.
Pojawiwszy się w zasięgu wzroku, amfibiany złamały szyk przedzierając się przez 
dziury i rozpadliny, po czym przycupnęły na tylnych łapach. Sander był pewien, że podobnie 
jak Rhin  posiadały one wrodzoną zdolność kamuflażu, czyniącą je niemal niewidocznymi, 
gdy zaszywały się w wybranych zakątkach, przygotowując zasadzkę.
Ponownie rozległ się dźwięk rogu bojowego. Na horyzoncie pojawiła się jedna z tych 
ogromnych, jeleniopodobnych bestii służących Białym, którzy wyginęli na równinach. Tym 
razem stworzenie nie ciągnęło wozu. Zamiast tego niosło na grzbiecie jeźdźca. Noski jego 
butów wsunięte były w obręcze zwisające na rzemieniach pod brzuchem zwierzęcia. Był to 
Biały, ostrożnie posuwający się naprzód na stąpającym powoli wierzchowcu. Jeleniopodobny 
zrobił ledwie dwa lub trzy kroki na odsłoniętym terenie. Potem rzucił się w tył z donośnym 
chrząkaniem.
W ręku jeźdźca pobłyskiwał nagi metal, szpada dwukrotnie dłuższa od noża Sandera. 
Jego głowa schowana pod spiczastym skórzanym kapturem kołysała się miarowo z prawa na 
lewo i z powrotem. Dopiero gdy ponownie zabrzmiał róg bitewny, ponaglił wierzchowca. 
Fanyi wyciągnęła ręce i położyła je na pyskach wężaczy, żeby je uciszyć. Sander znów 
poczuł wibracje w ciele Rhina. Wszyscy jednak zamarli, nie wydając żadnego dźwięku.
Drugi z ogromnych jeleni (jeżeli były to jelenie), pojawił się w polu widzenia. Za nim 
szły następne. Jeźdźcy poruszali się jednak tak ostrożnie, iż Sander był przekonany, że 
spodziewają się kłopotów. Ani jeden z amfibianów nie drgnął. Właściwie spoglądając w ich 
kierunku Sander dostrzegał zaledwie jednego lub dwa, choć wcześniej widział, jak się 
rozlokowywały, a i te dwa dostrzegał wyłącznie dlatego, że rozpoznawał szczeliny, w których 
się usadowiły.
Oczy Białych przeszukiwały wyszczerbione ściany. Kiedy ostatni z nich znalazł się na 
biegnącej w dół drodze, Sander zauważył długi, łukowaty róg wojenny przewieszony przez 
jego plecy. Grupa była nieliczna, zaledwie sześciu. Być może wybrali się na zwiady przed 
takim najazdem, przed jakim obroniła się Wspólnota, gdy Sander był dzieckiem.
Ich wierzchnie okrycia składały się z długich, kudłatych futer, zmierzwionych i 
brudnych. Futra były ciasno przywiązane do ciał poplamionymi szarfami. Zdawało się, że nie 
rozmawiają ze sobą, lecz kiedy dotarli do postoju mieli ręce uniesione, a palce poruszały się 
szybkimi ruchami, prawdopodobnie przekazującymi jakąś treść.
Wyraźnie nie podobało im się to, co zobaczyli czy wyczuwali przed sobą, a jednak 
jakiś silny bodziec pchał ich naprzód. Przodownik pogonił wierzchowca, trzymając rękę na 
szpadzie. Mimo wszystko włócznie ukrytych amfibianów i tak były dwu lub trzykrotnie 
dłuższe od tej broni. Każdy z wodnych stworów mógł strącić takiego jeźdźca, nim ten 
zdążyłby się przygotować do odparcia ataku.
Obserwując wroga Sander zauważył ruch jednej z tych dzid, znamionujący 
przygotowanie do bitwy. W tym momencie poczuł silny impuls nakazujący mu krzyknąć, by 
ostrzec Białych. Powstrzymała go jedynie pamięć o tym, co wydarzyło się ponad dziesięć lat 
temu na równinach. Wówczas Biali byli jak demony, mordowali bez litości, a na końcu 
zabijali siebie samych, żeby nie dopuścić do kontaktu z członkami Wspólnoty. Ich 
bezwzględne okrucieństwo zapisało się tak krwawymi zgłoskami w historii jego klanu, że 
normalnie nie kiwnąłby palcem w ich sprawie. Ale przecież oni mieli powierzchowność ludzi 
jego gatunku, podczas gdy ci czyhający, by ich nadziać na włócznie, nie należeli do żadnego 
znanego mu świata.
Ręce Fanyi spoczęły na ramionach kowala. Użyła całej siły, by przyszpilić go do 
miejsca, krępując mu ramiona tak, że nie mógł wystrzelić strzały bez szamotaniny, która 
zdradziłaby ich obecność obu grupom.
Jej usta ułożyły się w wyraźne nie". Sander odczuł przebłysk niezadowolenia i 
strachu. Jeśli Fanyi potrafi czytać w jego myślach, na co wszystko wskazuje, to jemu się to 
nie podoba.
Przodownik Białych zrobił ostrożny krok w przód. Wtedy  jakby znikąd  
nadleciała włócznia. Jedynie błyskawiczny unik wierzchowca uchronił mężczyznę przed 
przebiciem na wylot. Amfibiany wysypały się z ukrycia skacząc naprzód i formując z włóczni 
najeżoną ostrzami ścianę. Oczywiste było, że Biali nie mieli najmniejszych szans na 
zwycięski atak, mając jedynie taką broń, jaką Sander widział w ich rękach.
Mężczyzna z rogiem, jadący kilka długości za szermierzem, wykonał teraz pierwszy 
ruch. Machnął rogiem, przytykając zaokrąglony ustnik do warg i opierając mocno kawał 
zmatowiałego metalu o kark wierzchowca. Jego policzki wydęły się i zadął potężnie.
Zszokowany tym dźwiękiem Sander zatkał uszy rękoma. Poczuł, że Rhin drgnął 
gwałtownie, jakby wysokie tony smagnęły jego muskularne ciało niczym bat. Fanyi puściła 
ramiona kowala i przycisnęła dłonie do łbów wężaczy, choć zwierzaki skręcały się i wiły pod 
jej dotykiem.
Ryk rogu wstrząsnął ich gromadką, lecz jeszcze większe wrażenie wywarł na 
amfibianach. Dwa z nich rzuciły włócznie i upadły na ziemię, waląc wokół siebie rękoma i 
nogami, niczym w okrutnej meczami. Ich towarzysze wycofali się, a odwrót ten 
niespodziewanie zamienił się w pogrom, i to w momencie gdy oddalili się na  zdawałoby 
się  bezpieczną odległość od szermierzy. Biali spięli wierzchowce ostrogami do galopu i 
ruszyli za uciekającymi. Przodownik pochylił się, wbijając kolejno szpadę w karki dwóch 
leżących na ziemi amfibianów i unieruchamiając wijące się ciała. Potem obie grupy zniknęły 
w tumanach kurzu, mijając zakręt w górze drogi, którą wcześniej nadeszły amfibiany.
Sander nie wykonał żadnego ruchu, by wyprowadzić swoje towarzystwo z ukrycia. W 
dalszym ciągu obawiał się, że Biali byli oddziałem zwiadowczym, a za nimi ciągnie banda, 
podobna do tej, która najechała na równiny.
Jednakże Rhin się rozluźnił, a wężacze z ujadaniem wywinęły się z uścisku Fanyi, 
jakby chciały w ten sposób ponaglić swych towarzyszy. Tak więc Sander został zmuszony, 
uznać fakt, że za tymi Białymi nikt nie jedzie  przynajmniej nie w małej odległości. Jeśli 
rzeczywiście tak było ,to im prędzej on i reszta oddalą się od tego niespokojnego terytorium, 
tym lepiej.
Zatrzymał się przy jednym z martwych amfibianów. Nie chciał patrzeć na zastygłą w 
śmiertelnym grymasie twarz stwora pod brązowo cętkowanym hełmem z muszli. Zabrał 
jedynie jego włócznię i ruszył dalej.
Drzewce było o wiele za długie, sądził jednak, że będzie je można skrócić. Wąsy 
wieńczącego ją haka były wykonane tak sprytnie, że  wbrew sobie  oddał hołd kowalowi 
który je wykuł. Materiałem nie był metal, a raczej zręcznie wyrzeźbiona kość. Zadrżał na 
myśl o tym, jak taka końcówka]wbija się i rozrywa ciało. Wąsy haka były cienkie. 
Niewątpliwie łamały się przy wyciąganiu włóczni, pozostawiając odłamki, które potem 
ropiały w ranie.
Uwolnione od ręki i woli Fanyi wężacze skakały na zakręcie drogi, po czym zniknęły, 
podążając zarówno śladem Białych, jak i wycofujących się wodnych stworów. Sander nadal 
nie miał zdania w kwestii jak najmądrzej kontynuować podróż. Jeśli gdzieś z tyłu była jeszcze 
jedna gromada Białych, mogli zostać schwytani w kleszcze dwóch siejących śmierć grup 
wojowników. Z tego samego powodu jednak nie mógł zaproponować odwrotu.
Gdyby po raz drugi mieli szczęście znaleźć kryjówkę w tym labiryncie skał, mieliby 
szansę przetrwania. Lecz człowiek nie powinien tak łatwo uzależniać swojego życia od 
samego tylko uśmiechu fortuny.
Masa posztormowych gruzów nadal górowała nad okolicą. Idąc nie usłyszeli więcej 
grzmiącego ryku bitewnego rogu. Jednakże gdy doszli do zakrętu i ujrzeli brzeg jeziora, stali 
się mimowolnymi świadkami zakończenia tej potyczki.
Biali jeździli w górę i w dół brzegu. Widać było, że nie nęci ich perspektywa 
podążania w głąb jeziora za tymi, dla których stanowi ono naturalne środowisko. Uciekające 
amfibiany pozostawiły za sobą zdradziecko pomarszczoną taflę wody, pod którą nie było 
widać nawet ich głów.
Równy w tym miejscu ląd rozszerzał się. Sander podjął błyskawiczną decyzję, że 
zejdą z drogi i skręcą w lewo, by pójść dalej wzdłuż podnóża wzgórza. W razie gdyby Biali 
ich spostrzegli, szybka wspinaczka na górę może się stać dla nich ratunkiem.
Żeby nie rzucać się w oczy, przywarli jak najbliżej ziemi. Czołgali się naprzód, nie 
zważając na kamienie rozrywające ubrania, wpijające się w kolana i znaczące siniakami ręce. 
Wszystko to było drobiazgiem, jeśli dzięki temu mogli przejść niezauważeni przez jeźdźców i 
pływaków.
Po jakimś czasie Biali pozornie zaniechali dalszego polowania na tych w jeziorze. 
Jeźdźcy zebrali się razem, a Sander
zauważył trzepotanie ich dłoni, gdy konferowali w niemym języku.
Ostatecznie grupa ludzi na wierzchowcach rozdzieliła się. Dwóch kopniakami 
pogoniło swe jeleniowate zwierzaki na powrót drogą, którą przyjechali, zmuszając tym 
samym Sandera, Fanyi i Rhina, by przywarli płasko do ziemi za najbliższym występem 
skalnym. Kowal uniósł ostrożnie głowę. Jak dotąd jego obawy się potwierdzały. Ci jeźdźcy 
kierujący się na wschód musieli jechać albo w celu złożenia raportu, albo by ściągnąć posiłki. 
Wybawieniem dla jego grupy było jak najszybsze ominięcie pozostałych, rozłożonych na 
brzegu jeziora.
Najlepszym rozwiązaniem było trzymać się popękanych podnóży wzgórz. 
Wierzchowce nieprzyjaciela, większe i cięższe od Rhina, potrzebowały przestrzeni do 
manewrowania. Nie potrafiły się ostrożnie czołgać, jak w tej chwili robił to kojot.
Jednak ustawiczne tulenie się do zbocza wzgórza bardzo spowalniało tempo marszu. 
Jedyną zaletę stanowiły liczne kryjówki, jakie oferowała nierówna powierzchnia zbocza.
Na szczęście Biali nie przejawiali ochoty natychmiastowego zbadania terenu. Może 
poza wodnymi stworami, które rozgromili z taką łatwością, obawiali się jeszcze innych 
przeciwników. Ta ziemia stworzona była do zasadzek. Garstka ludzi Wspólnoty wyposażona 
w odpowiednią ilość strzał rozbiłaby w mgnieniu oka całe plemię Białych. Sander na pewno 
nie zauważył u nich żadnych miotaczy strzał. Gdyby posiadali taką broń, bez wątpienia 
użyliby jej przeciwko amfibianom.
Czołgając się minęli wreszcie jeźdźców. Sander gestem ręki dał Fanyi i Rhinowi znak, 
że mogą się podnieść. Parawan z gruzu, najeżony wystającymi bryłami kamienia i 
skorodowanego metalu, stał, jakby faktycznie z przeznaczeniem na barykadę. Chowając się 
za nim, choć nie mogli się spieszyć, mogli przynajmniej maszerować i zwiększyć tempo.
Sander dwukrotnie wspinał się na szczyt barykady. Był to naprawdę ogromny zwał 
całkowicie stopionego materiału, który musiał się odłamać od sąsiedniego wzgórza, tworząc 
postrzępione podnóże. Stąd mógł śledzić całą drogę powrotną.
Zaobserwował koleiny w drodze biegnącej nadal brzegiem jeziora i jeźdźców, którzy 
w tej chwili nią podążali spacerowym krokiem. Widać było, że Białym się nie spieszy.
Wreszcie przodownik zsunął się ze swego zwierzęcia, a pozostali poszli za jego 
przykładem. Ich wierzchowce poczłapały na płyciznę jeziora, gdzie nawet z tej strony 
pokazywały się nie zwarzone jeszcze mrozem zielone rośliny wodne. Zanurzając łby, 
zwierzęta wyrywały wielkie wiechcie i przeżuwały je łapczywie. Mężczyźni zajęli pozycję 
przy dużej, wystającej skale i otwierali torby przy siodłach.
Sander uświadomił sobie, że również jest głodny. Nie mogli się tu jednak 
zatrzymywać i tracić czasu. Im większy dystans będzie ich dzielił od tych zwiadowców, tym 
bardziej będzie zadowolony.
Nie zaniedbując żadnych środków ostrożności, towarzystwo ruszyło dalej, torując 
sobie drogę przez góry odpadków zmiażdżonych przez starożytne fale i pozostawionych przez 
wysychające morze. Od czasu do czasu kusiło Sandera, by wypróbować niektóre kawałki 
metalu widoczne w tym rumowisku. Dlaczego Handlarze, mając to wszystko pod nosem, 
szukali innych, bardziej zżartych przez rdzę i zniszczonych miast? A może ten szlak miał 
prowadzić tutaj, w celu splądrowania tego nieogarnionego chaosu?
A jednak nie było tu żadnych oznak kopania. Prawdę mówiąc, Sander uważał, że 
próbowanie tego byłoby bardzo ryzykowne. Hałdy w mieście stawały się gładsze pod 
wpływem podmuchów rześkiego wiatru, podczas gdy te masy łamały się od niego i od czasu 
do czasu krusząc się spadały w dół. Dlatego Sander jednym okiem spoglądał do góry, aby 
omijać wszelkie niepewnie wyglądające wzniesienia.
W końcu zatrzymali się, gdyż byli już tak zmęczeni, że nie mogli dalej iść. Fanyi 
westchnęła głęboko, dzieląc mięso i wodę. Rhin leżał, dysząc ciężko po przełknięciu swojej 
porcji. Ich buty bardzo ucierpiały na wyboistych dróżkach. Sander odciął wiązkę 
niewyprawionych zajęczych skórek i obwiązał je sobie i dziewczynie wokół stóp futrem do 
wewnątrz, mając nadzieję oszczędzić i ochronić to, co pozostało z ich butów.
Fanyi masowała swoje smukłe, brązowe łydki.
 Nigdy nie podróżowałam takim szlakiem jak ten  stwierdziła.  Już same 
koleiny były okropne, ale to wdrapywanie się w górę i w dół jest jeszcze gorsze. Jak długo to 
potrwa?
Wiedział nie więcej niż ona. Wszędzie były pokruszone kamienie i zastygłe w lawie 
wodorosty z dawnego morza. Kilka skalnych szczytów urastało do wysokości góry, 
widocznie wypchnięte ze skorupy ziemskiej w tym samym czasie, gdy morze zawirowało. 
Był to koszmarny ląd i Sander dziękował losowi, że jak dotąd skutkiem podróżowania po nim 
było jedynie kilka zadrapań, siniaków i pokiereszowane dłonie. Wiedział, że muszą znaleźć 
schronienie przed nadejściem nocy. Nawet należąca do Fanyi cenna latarka z Poprzedniej 
Epoki nie mogła ich prowadzić przez tak niebezpieczny teren.
Jezioro było tak ogromne, że nawet teraz, mając za sobą całą tę drogę, nie dotarli do 
jego zachodniego krańca. Sander przeżywał męki Tantala za każdym razem, gdy wdrapywał 
się na górę w celu zbadania sytuacji na drodze. Jednak ostrzeżeniem były dla niego przygody 
Białych. Zbliżanie się do tej zamieszkanej wody byłoby aktem najwyższej głupoty. Dla 
bezpieczeństwa muszą się trzymać tego surowego, umęczonego lądu.
Na krótko przed zachodem słońca natrafili na odpowiednie, zdaniem Sandera, miejsce. 
Dwa masywy, powstałe na skutek obsunięcia się zboczy wzgórz, utworzyły tu obniżenie, 
formując je ze stopionych fragmentów ściany. Pomiędzy nimi leżał kawałek stosunkowo 
gładkiego podłoża. Choć było tu dużo drewna, nie odważyli się rozpalić ogniska. Fanyi 
przywołała wężacze i skuliła się między futrzastymi ciałami, gdzie było jej chyba nawet 
cieplej niż przy ogniu. Sander miał Rhina.
Zwierzęta leżały cicho, nie okazując niepokoju. Zjadły szybko i z apetytem kawałki 
suszonego mięsa wydzielonego oszczędnie przez Sandera. Wężacze zaspokoiły głód 
podejrzanie szybko, więc Sander przypuszczał, że wcześniej, buszując po okolicy, zdołały 
nawet w tym wyludnionym miejscu znaleźć jakąś zwierzynę. Ponadto żadne z trójki nie 
wykazywało ochoty, by zniknąć ponownie po zapadnięciu zmroku. Kiedy ciemność 
zgęstniała zupełnie, Sander pożyczył od Fanyi latarkę z Poprzedniej Epoki. Osłaniając ją 
jedną ręką, utorował sobie drogę do krawędzi zbocza, stanowiącego zachodnią ścianę ich 
kryjówki.
Tu pstryknięciem zgasił światło i wpatrywał się uważnie na wschód. Jeśli Biali nadal 
podążali śladem wozu, mogli rozbić obóz z ogniskiem. Nie zauważył jednak odblasku 
płomieni.
Dopiero kiedy, gotów wracać po omacku do własnej dziury, zwrócił się na zachód, 
dostrzegł iskrę, która nie była gwiazdą i mogła pochodzić jedynie od ognia. Był pewien, że 
Biali nie mijali ich po południu. A więc to nie ci zwiadowcy zapalili to przewodnie światło. 
Ponieważ wydawało mu się, że było to światło przewodnie  tak wysoko było umieszczone. 
Kiedy je obserwował, zaczęło mrugać, powoli, z przerwami, według schematu: zgasić  
zapalić. Tak właśnie robiła Wspólnota, wysyłając poprzez kraj ostrzeżenie o zagrożeniu dla 
stad. Tyle że te mrugnięcia nie przypominały szyfru, jakiego on został nauczony. Sander 
odwrócił się, zwracając się ponownie ku wschodowi.
Tak, jego domysły były słuszne! Umieszczona wysoko, w odpowiedzi mrugała druga 
iskierka. Biali? Jakoś w to wątpił. Mężczyźni, którzy dzisiejszego ranka rozgromili 
amfibiany, wyglądali na jadących nowym, nieznanym szlakiem. Lecz kto inny mógł przesyłać 
sygnały pomiędzy tymi udręczonymi wzgórzami?
Handlarze? To wydawało się bardziej prawdopodobne. W głowie Sandera zaczęło się 
kotłować wszystko, co wiedział na temat obwarowanych ścisłą tajemnicą miejsc ich 
wykopalisk. Mogli przecież rozstawić straże na wzgórzach, straże, które zaobserwowały 
zarówno nadejście Białych, jak i grupy Sandera. Czy Biali byli tak samo wrogami Handlarzy, 
jak Wspólnoty?
W tym momencie żarliwie w to wierzył. Ten fakt umocniłby znacznie pozycję jego i 
Fanyi. Wspólny wróg mógł w obliczu zagrożenia zjednoczyć nawet nieprzyjaciół.
Światełko na wschodzie błysnęło po raz ostatni i zgasło. Kiedy odwrócił głowę, 
stwierdził, że to na zachodzie również zniknęło. Wczołgał się ostrożnie z powrotem do 
obozowiska i siadł obok kojota. W ciemności słyszał miarowy i spokojny oddech Fanyi. 
Domyślił się, że już śpi.
Sander jednak nie poszedł w jej ślady. Wydawało mu się, że wokół coś krąży, wyłażąc 
z zakrzepłych po sztormie wodorostów. To było kiedyś miejsce śmierci nie tylko ludzi, lecz 
także ich ambicji, marzeń, dokonań. Jeśli istnieją jakieś ziemskie duchy, to gdzież można by 
lepiej usłyszeć ich łamiący się szept, ich błaganie o życie i strach przed śmiercią, której 
nadejściu towarzyszyło takie przerażenie, że ich umysły nie mogły ogarnąć jej bezmiaru i 
zrozumieć powodu, dla jakiego wykreślała ich z tego świata.
Coś z lęku, jaki ogarnął go rano, gdy po raz pierwszy spojrzeli z Fanyi na to miejsce, 
drgnęło w nim na nowo. Zrobiło mu się zimno, nie tylko od chłodu nocy. Niemal słyszał jęki i 
krzyki tych zaginionych i dawno zmarłych.
Zbeształ sam siebie za brak zdrowego rozsądku. Pora wziąć się w garść. Jego wargi 
zaczęły się poruszać, recytując zaklęcia kowala. Człowiek wykonuje narzędzia i broń według 
wzoru, jaki nakreśli jego rozum. Ci, którzy ich używają, umierają, gdy nadchodzi ich czas i są 
składani w grobowcach. Taka jest naturalna kolej życia.
Umarli, którzy stracili tu życie w Czasie Ciemności, dawno już odeszli. A przedmioty 
przez nich wykonywane były Sanderowi zupełnie obce i nie rozumiał zasad ich działania. Być 
może był ich dalekim potomkiem, lecz nie należał do ich klanu; oni nie mieli nad nim władzy.
Zmagał się z wyobraźnią, starając się wymazać z pamięci tamto wspomnienie 
fragmentu budynku, częściowo nienaruszonego i nadal otynkowanego, widzianego na klifie. 
Ludzie Poprzedniej Epoki mieli do dyspozycji ogromną wiedzę, lecz nie pomogła im ona 
uciec przed Czasem Ciemności. Jaki był zatem pożytek z ich nadzwyczajnych nauk, gdy 
obróciły się przeciw nim i ziemia, i morze?
Analizował dogłębnie przyczynę, dla której się tu znalazł. Do jakże odległej 
przeszłości należały teraz obelżywe słowa jego wuja. Już nie rozniecały w nim płomienia 
gniewu. W obliczu tych udręczonych gór jego własne życie wydawało się bardzo maleńkie, 
niemal nic nie znaczące. A jednak było to jego życie. I jeśli obiecana przez Fanyi mądrość 
Poprzednich Ludzi rzeczywiście spoczywa niedaleko i będzie mógł ją przejąć, to przestanie 
być taki mały. Leżąc wyginał palce, myśląc o wzorach, które od dawna nosił w głowie, i o 
przedmiotach, jakie mógłby wykonać, gdyby znał technikę obróbki nieznanych metali
Nie miało nawet większego znaczenia, czy powróci, aby zawstydzić tych starszych 
Wspólnoty, którzy nazwali go niedoświadczonym młokosem i nie pozwolili zająć miejsca 
ojca. Nie, najbardziej liczył się fakt, że będzie wiedział, wiedział i wykorzystywał 
umiejętności, o których zdobyciu zawsze marzył, a których nigdy nie osiągnął.
Przytulił głowę do Rhina, zdecydowanie odgradzając się od okropieństw tych wzgórz i 
skupiając się na teraźniejszości.


ROZDZIAŁ DWUNASTY

Z nastaniem poranka zataczając koło zeszli w dół do jeziora, gdzie Sander napełnił 
bukłak, podczas gdy Fanyi z wężaczami stała na straży. Tutejsza woda miała dziwny, 
metaliczny smak. Fanyi jednak oświadczyła, że jest nieszkodliwa, dodając, że zawarte w niej 
minerały mogą być dobrodziejstwem dla organizmu i że ona podaje je w celach leczniczych. 
Nigdzie nie było śladu amfibianów, a jednak na jednej ze skalistych wysepek oddalonych 
spory kawałek od brzegu Sander zauważył kopiec z kamieni, z którego wprost na jezioro 
wychodził ciemniejący otwór wejścia. Jego zdaniem mogło to być siedlisko stworów.
Ponownie zeszli z wygodniejszej drogi dla wozów, aby przedzierać się wzdłuż 
krawędzi wzgórz. Odkryta przestrzeń zaczęła się znowu zwężać. Wcześniej czy później będą 
zmuszeni do powrotu na ten pokryty koleinami szlak. Sander nie przestawał nasłuchiwać. Ich 
owinięte zajęczymi skórkami stopy, podobnie jak poduszki łap zwierząt, nie robiły hałasu. 
Lecz nawet obsunięcie się kamyka zdawało się tu odbijać zbyt głośnym echem!
Po raz kolejny droga zaczęła piąć się ku górze. Niektóre koleiny wypełniały kamienie, 
a po obu stronach drogi znów pojawiły się gruzy. Musieli teraz na nią wrócić, ponieważ 
wspinanie się po ruchomych skałach było niepotrzebnym ryzykiem. Istniało zbyt duże 
zagrożenie obsunięcia się.
Przyspieszył tempo, pragnąc jak najprędzej wydostać się z tej przełęczy, gdzie byli 
widoczni jak na dłoni. Światełko widziane w nocy na wzgórzach musiało oznaczać placówkę 
wartownika. Nie wątpił, że już ich dostrzeżono, wyszpiegowano. Mimo to wyzwanie, którego 
ustawicznie oczekiwał, nie nadchodziło.
Za drugim zwężeniem poziomy teren wzgórza zaczął ponownie opadać. Ze szczytu, 
przez który prowadziła droga, mieli doskonały widok na okolicę. Było kilka wzniesień, lecz 
nie tak wysokich jak te, które zostawili za sobą, a fale pozostawiły tu o wiele mniej 
zdruzgotanych ruin.
Zamiast tego rosła tam trawa, rozrzucone z rzadka drzewa przystrojone w złoto i 
purpurę oraz kilka kęp sosen, wyróżniających się ciemną zielenią. I Sander zatrzymał się, 
wstrząśnięty
Roztaczający się przed nim widok był jakby skrzyżowaniem wioski Padford  z jej 
drewnianymi i kamiennymi ścianami  z krytymi plandeką wozami mieszkalnymi, 
używanymi przez Wspólnotę. Mówiąc krótko, był tam wykopany głęboki rów, do którego 
skierowano wodę z rzeki zasilającej jezioro. Za tym rowem wznosiły się wysoko ziemne 
wały, uwieńczone ścianą z ociosanych w szpic bali, stanowiących jakby obronną palisadę, 
tyle że pnie były większe i mocniej osadzone niż w jakimkolwiek widzianym przez niego 
tego typu murze.
Wewnątrz, zbite w gromadki, stały wozy mieszkalne kryte plandekami, znacznie 
większe od tych, które ciągnęła przez równiny Wspólnota do budowania tymczasowych osad. 
Wozy okrążały plac, na którym królowała wzniesiona z kamienia, surowa wieża, górująca 
może dwukrotnie nad otaczającymi ją wozami. Z palenisk przed namiotami unosiły się strużki 
dymu. Wszędzie krzątali się ludzie, a stado zwierząt poganiane przez jednego jeźdźca 
wybiegało truchtem z zagrody przez most, który mógł być opuszczany lub podnoszony nad 
rowem.
Psy gończe! A zatem musi to być warownia Handlarzy. Handlarze, w odróżnieniu od 
członków Wspólnot, hodowali różne zwierzęta. Hundy, jak je nazywano, były krewniakami 
Rhina, różniły się jednak tym, że ich uszy nie sterczały, lecz opadały po obu stronach łba. I 
zamiast jednolitego ubarwienia ich sierść była plamista, cętkowana, miały białe i 
czerwonobrązowe łatki lub łapy, tak że nie było dwóch identycznych. Handlarze rzadko 
jeździli wierzchem podczas swych wędrówek, lecz używali tych zwierząt do ciągnięcia 
taboru. Mimo to Sander nigdy nie widział ich w takiej ilości.
W środku stada, otoczona kłusującymi bundami, kroczyła gromadka jeleniopodobnych 
stworzeń, większych od tych, na które zwykł polować Sander. Opuściwszy wioskę, hundy 
rozproszyły się, choć nadal pilnowały jeleni. Z nosami przy ziemi goniły w różnych 
kierunkach, podobnie jak czyni to wypuszczony na polowanie kojot. Pastuch jechał dalej, 
kłusując samotnie za jeleniami w kierunku przełęczy.
Siedzące po obu stronach Fanyi wężacze zaczęły wydawać swoje syczące odgłosy 
bitewne. Ona jednak natychmiast położyła na nich dłonie. I to jej wola  a nie lekki dotyk  
powstrzymała je. Rhin przyglądał się z zainteresowaniem, lecz nie warczał. Znał Handlarzy 
od dawna i był za pan brat z bundami dźwigającymi ich bagaże.
Hund z jeźdźcem na grzbiecie zaczął nagle ujadać i ruszył galopem. A za Sanderem 
odezwał się ostry i wyraźny głos:  Stójcie! A może chcecie mieć rozszarpane gardła, 
głupcy? Pytanie zostało zadane takim tonem, iż Sander nie wątpił, że pytający gotów był 
spełnić pogróżkę. Opuścił bezradnie ręce. Broń tkwiła za pasem i przewieszona przez ramię. 
W duchu bardzo się wstydził, że dał się tak łatwo podejść ukrytemu strażnikowi.
Jeździec przybył szybko, gdyż hund biegł z maksymalną prędkością. Na jego widok 
wężacze zaczęły warczeć z nieukrywaną wściekłością. Nadal jednak Fanyi miała je pod 
kontrolą. Rhin zaskowyczał, hund odpowiedział gardłowym ujadaniem.
Sander bardzo chciał się odwrócić, żeby zobaczyć, kto pilnuje go od tyłu, lecz zdawał 
sobie sprawę, że wykonywanie jakichkolwiek ruchów byłoby w tej sytuacji głupotą, mogącą 
sprowokować natychmiastowe wrogie represje. Jeździec ściągnął cugle i zatrzymał się przed 
nimi. Miał na sobie skórzane bryczesy i futrzaną kapotę człowieka z nizin. Jego twarz była na 
wpół ukryta pod czarną, spiczasto przystrzyżoną brodą, a sięgające ucha włosy były w 
większości zakryte czapą z żółtawobiałego futra. W rękach trzymał gotowy do strzału miotacz 
z umieszczoną w nim strzałą, a w wyrazie jego twarzy nie było nic z uprzejmego powitania.
 Kim jesteście?  spytał ostrym tonem, lustrując wzrokiem najpierw Fanyi, potem 
Sandera, choć, jak zauważył Sander, nie przestawał zerkać spod oka na wężacze.
 Jestem Sander, kowal. A to jest Fanyi, Szamanka z Padford  odpowiedział 
Sander, pozorując pewność siebie z nadzieją, iż uda mu się tę pewność zachować.
 Kowal i Szamanka  powtórzył jeździec.  A dlaczego się tu wtoczycie? Może 
jesteście zwiadowcami jakiejś Wspólnoty?  w obu pytaniach brzmiała nieukrywana 
wrogość.
 Ty jesteś Jon z Czerwonych Płaszczy  odezwała się Fanyi.  Widziałam cię w 
Padford. Było to pięć sezonów temu.
 Byłem tam. Lecz Handlarz w trakcie swych podróży jeździ w wiele miejsc. A co tu 
robi Szamanka z Padford? Zgodnie z Wielką Wolą, której podlegasz, nie wolno ci przecież 
opuszczać swego ludu. Czyżby zatem ci z Padford także wędrowali?
 Przeciwnie. Większość z nich spoczywa martwa, Handlarzu Jonie. Ilu zabrały 
Morskie Rekiny, nie potrafię zliczyć.
Nie opuszczając miotacza, spojrzał uważniej na dziewczynę.
 Morskie Rekiny, tak? Powiadasz, że najechali na Padford?
 Wymordowali, spalili, uprowadzili  powtórzyła z naciskiem.
 A on?  miotacz przesunął się trochę, wskazując na Sandera.  Ten kowal nie 
należy do twego ludu. Jak i dlaczego znalazł się na tej ziemi? Żadna Wspólnota nie lubi 
opuszczać swoich równin bez ważnego powodu.
 Miałem ważny powód  odparł Sander.  Żadna Wspólnota nie ma też dwóch 
kowali. Dlatego przychodzę szukać wiedzy większej wiedzy o metalach.
Spojrzenie mężczyzny nabrało większej srogości.
 Jesteś odważny, kowalu, przyznając, iż przychodzisz wykraść nasze tajemnice!
 Nie obchodzi mnie  odpowiedział Sander  gdzie te metale się znajdują. Liczy 
się dla mnie jedynie sekret ich obróbki.
 Tak mógłby powiedzieć każdy przyłapany w miejscu, gdzie nie ma prawa 
przebywać  stwierdził Handlarz.
 Czyż zatem rościcie sobie prawa do tego wszystkiego?  spytała Fanyi, wskazując 
na ziemie wokół.
 Zgodnie z prawem odkrywcy wszystko, co znajduje się na tych terenach, jest nasze. 
A ty  warknął na Sandera, jakby uważając, że wszelka dalsza dyskusja osłabi jego 
argumenty  rozpakuj manatki  wskazał na pakunki przytroczone do grzbietu Rhina  i 
pokaż, co ukradłeś
Choć Sander nie miał pojęcia, jaka siła stoi za jego plecami, postanowił zaprzestać 
udawania potulnego. Wiedział wystarczająco dużo o sposobach postępowania Handlarzy, by 
zdawać sobie sprawę, że jeśli się nie postawi i nie zacznie targować, będzie zgubiony. Splótł 
ramiona na piersiach.
 Czy zatem jesteś tu wodzem?  spytał butnie.  Nie jesteś głową mój ej 
Wspólnoty ani nawet człowiekiem Pierwszej Rady, chyba że się nim mianujesz. Ja nie 
wykonuję rozkazów. Ja jestem kowalem, kimś, kto zna magię metali. Takim jak ja nikt nie 
rozkazuje bez powodu. Ani  ciągnął dalej  nikt nie zwraca się tak do Szamanki.
Mężczyzna wydał dźwięk mogący oznaczać pogardliwe parsknięcie.
 Jeśli ona była Szamanką w Padford, a Padford przestało istnieć po najeździe 
Rekinów, to twierdzenie o posiadaniu Mocy jest fałszywe. Co do ciebie, kowalu  wyraźnie 
naigrawał się z jego tytułu  musisz udowodnić swoją wartość czymś więcej niż tylko 
słowami.
Wężacze warczały, Rhin im wtórował, a hund zjeżył sierść i wyszczerzył kły.
 Pilnujcie swoich zwierząt  polecił Handlarz  gdyż w przeciwnym razie 
będziecie je oglądać martwe. Ruszajcie, ale powoli. Zobaczymy, co zrobią z wami Planiści.
Fanyi przeszyła Sandera wzrokiem. W jej spojrzeniu wyczytał groźbę. Wężacze nie 
przestawały warczeć, lecz opadły z powrotem na cztery łapy, a ona stała pomiędzy nimi z 
rękoma spoczywającymi na ich grzbietach. W takiej pozycji ruszyli w dół, w kierunku miasta.
Sander podążył za nimi. Nic już nie mógł zrobić. Usłyszał za sobą chrzęst i 
uświadomił sobie, że postąpił słusznie, zachowując przezorność, jako że teraz ruszyło za nim 
trzech jeźdźców na bundach, odcinając mu drogę z tyłu.
Kilka puszczonych luzem hundów zbliżyło się w podskokach, gdy całe towarzystwo 
zmierzało porytą koleinami drogą do mostu nad rowem. Powariowały i ujadały. Rhin i 
wężacze szczerząc kły przygotowywały się do odparcia ewentualnego ataku. Ten jednak nie 
nastąpił, gdyż jeźdźcy odpędzili bundy serią okrzyków, niewiele różniących się od 
szczekania.
Z wioski na powitanie wyszli mężczyźni. Jeden z nich zawołał do ich pogromcy:
 Ha, Jon, czegóż to nałapałeś? To nie maruderzy z Hordy.
 Są najeźdźcami, niezależnie od tego, jak wyglądają  odrzekł jeździec.  Ale 
jeśli pilno ci do handlowania ciosami z Hordą, to ci także nadchodzą. Widziano sygnały.
Fanyi zatrzymała się przed wejściem na most.
 Handlarzu, moje wężacze tam nie wejdą. Sprowadźcie swoich Planistów tutaj.
 Martwe zwierzęta nietrudno przetransportować
Dziewczyna uniosła ręce i złożyła je z głośnym klaśnięciem. Jej oczy uchwyciły i 
przytrzymały wzrok grożącego. Wyglądał, jakby daremnie starał się jeszcze coś powiedzieć 
czy wydać rozkaz, ale jakaś siła zamknęła mu usta na kłódkę.
 Rzekłam, a Moc należy do mnie, Jonie z Czerwonych Płaszczy  czyż nie znam 
twojego prawdziwego imienia? Zatem mogę ci rozkazywać. Sprowadź kogoś ze starszyzny, 
abyśmy mogli porozmawiać.
Jeździec wyraźnie miotał się pomiędzy własną wolą a wolą dziewczyny. Jego twarz 
wyrażała wściekły gniew, mimo to zsunął się z grzbietu bunda i poczłapał ciężko przez most 
wśród szpaleru stojących gapiów.
Na twarz Fanyi malował się wyraz koncentracji, znany Sanderowi z momentów, gdy 
siadywała z wisiorem w dłoni. Choć odnosił się nad wyraz sceptycznie do jej rzekomej 
mocy", to w tej chwili był niezaprzeczalnie świadkiem, jak zupełnie niezależny od niej 
mężczyzna, który nawet nie musiał akceptować jej decyzji (jak to było niewątpliwie w 
przypadku jej współplemieńców), spełniał wbrew własnej woli jej rozkazy.
Oblicza otaczających ich mężczyzn były nieprzeniknione. Choć osada istniała z 
pewnością już jakiś czas i na pierwszy rzut oka zupełnie nieźle prosperowała, w tym 
milczącym tłumie nie było widać kobiet ani dzieci. Sanderowi nie podobały się wnioski 
nasuwające się z tego milczenia i zaciętych rysów. Jowialna, szczera przyjazność, jaką 
okazywali Handlarze odwiedzający Wspólnotę, zniknęła. W tym demonstracyjnie lodowatym 
powitaniu znalazły potwierdzenie wszystkie zasłyszane dotąd ostrzeżenia dotyczące ich 
zazdrosnej kurateli nad własnym terytorium.
W świecie, gdzie obcy  o ile nie prezentowali otwartej wrogości, jak Biali czy 
Rekiny  przyjmowani byli gościnnie i wypytywani o historie związane z ich podróżami i 
odległymi lądami, ta nieukrywana wrogość była dla Sandera czymś nowym. Przecież on był 
kowalem, nikt nie mógł temu zaprzeczyć. A w każdej cywilizacji człowiek o takich 
umiejętnościach bywa naprawdę mile widziany. Omiótł wzrokiem twarze zgromadzonych, 
starając się znaleźć czoło z tatuażem podobnym do jego. Czyżby tu wcale nie było kowala? 
Od kolegi po fachu, dzielącego z nim sekrety rzemiosła, mógłby domagać się wsparcia.
Na żadnym czole nie dostrzegł jednak znaku niebieskiego młota. Mimo to powtarzał 
w myślach zaklęcie, którym mógłby poprzeć i udowodnić swe prawa do poszukiwania 
tajemnic metalu.
Tłum ponownie się rozstąpił i Sander znów zobaczył Jona, w towarzystwie znacznie 
od niego starszego mężczyzny. Nowo przybyły szedł, powłócząc nogami. W obu rękach 
trzymał laski, na których opierał się całym ciężarem przy każdym pochyleniu ciała ku 
przodowi. Głowę miał wygiętą pod nienaturalnym kątem, co musiało być bolesne. Pomimo 
całej ułomności szedł bardzo szybko i chociaż długość jego kroków była ograniczona, 
dorównywał niemal potężnym susom Jona. Jako jedyny wśród Handlarzy przybysz miał na 
czole znak. Przez moment Sander myślał, że on jest tym kowalem, którego szuka. Potem 
uświadomił sobie, że człowiek o tak niepozornym ciele nie mógłby wykonywać ciężkiej 
pracy w metalu. Poza tym jego tatuaż nie przedstawiał młota, lecz coś, co wydało mu się 
dziwnie znajome. Z początku nie mógł sobie przypomnieć, gdzie wcześniej widział ten profil 
ptasiej głowy o srogim spojrzeniu. Potem przypomniał sobie odłamany kawałek rzeźby 
znaleziony nad rzeką, stanowiący ongiś, według słów Fanyi, symbol wielkiego i dumnego 
państwa.
Naznaczony wizerunkiem ptaka mężczyzna zatrzymał się przed Sanderem i jego 
grupą. Przez długą chwilę przyglądał się każdemu z osobna, zarówno ludziom, jak i 
zwierzętom, po czym przemówił głębokim i pełnym głosem, niemal zbyt potężnym jak na 
jego chuderlawe ciało.
 Ty  wybrał Fanyi jako pierwszą  jesteś z Mocy. Ty  odchylił nieco głowę, 
by spojrzeć na Sandera  jesteś kowalem z ludu równin. A mimo to podróżujecie wspólnie, 
razem z tymi, którzy są waszymi towarzyszami. Jakiż to cel jednoczy tak dziwaczną i 
zróżnicowaną grupę?
 Ja jestem z Padford  odezwała się Fanyi.  Lecz Padford już nie ma. Pojawiły 
się Morskie Rekiny i  rozłożyła bezradnie ręce.
 Powiadają  rzekł starzec  że Moc prawdziwej Szamanki może otoczyć murem 
i obronić ludzi, którzy wierzą.
 Był to czas Wielkiego Księżyca  twarz Fanyi była blada, lecz mówiła pewnie.  
Poszłam za głosem potrzeby. W tym właśnie czasie oni uderzyli.
Wargi i szczęka starca poruszyły się nieznacznie, jakby przeżuwał słowa, chcąc dojść 
prawdy przez ich smak. Nie skomentował wypowiedzi dziewczyny, tylko po raz drugi 
pochylił się ku Sanderowi:
 A ciebie, kowalu, jak sam siebie nazywasz, co wypędziło z równin, z dala od 
Wspólnoty i rodziny?
 Mój ojciec zmarł  Sander powiedział prawdę, nie widząc powodu, by ją 
ukrywać.  Byłem młody. Mój wuj twierdził, że zbyt młody, by być pełnoprawnym 
kowalem, choć ojciec mianował mnie na tę funkcję. W żadnej Wspólnocie nie ma miejsca dla 
dwóch kowali, dlatego wybrałem wygnanie.
 Młodzieńcza porywczość, czyż nie tak, kowalu? Nie potrafiłeś nagiąć swej dumy, 
wolałeś raczej życie bez najbliższych?
Sander wyczuł w tym pytaniu nutę ironii, postanowił jednak nie dać się sprowokować.
 Kierowało mną także pragnienie wiedzy.
 Wiedzy!  Ostre słowo smagnęło niczym bicz.  Wiedzy o czym, kowalu? O 
bezpańskim skarbie, który mógłbyś zagrabić, aby kupić sobie powrót do swego rodu? Czy o 
to chodzi? Poszukiwać metalu samemu, tak by Handlarze nie mogli zarobić na życie!
Przez tłum przebiegł pomruk podobny do warczenia Rhina. Zanim Sander zdążył 
odpowiedzieć, starzec kontynuował.
 A jaki skarb zagrabiłeś, kowalu? Opróżnij torby!
Sander chciał się sprzeciwić, lecz wiedział, że tym mógłby jedynie sprowokować 
szarpaninę, która tylko pogorszyłaby sytuację. Z posępną miną podszedł do Rhina, 
rozsznurował torbę zawierającą narzędzia oraz małe kawałki metalu, które wyszperał i 
odłamał na statku. Kiedy wszystko wyciągnął, Jon rzucił się na jeden z kawałków 
sfatygowanego drutu.
 Spójrzcie, on ma   zaczął Handlarz z odcieniem triumfu, potem przysunął drut 
bliżej oczu. Rzuciwszy ten kawałek, zaczął łapczywie zagarniać resztę małego magazynu 
Sandera.
 Popatrz tylko. Planisto!
Handlarz podsunął garść znalezionych na statku rzeczy przed oczy starca.
 Skąd to masz'?  spytał ten ostatni.
 Na pustyni powstałej po cofnięciu się morza był statek. To pochodzi z jego wnętrza 
 wyjaśnił Sander. Planista musiał być w połowie kowalem lub mieć kowalskie oko, gdyż 
inaczej nie zauważyłby różnicy między tym a metalem ze zrujnowanego miasta.
 A ten statek był z metalu?  dopytywał się dalej.
 Cały z metalu. W jego wnętrzu znajdowali się martwi ludzie, zachowani we 
własnej postaci, nie jako szkielety.
Ku jego zaskoczeniu Planista pokiwał głową:
 A zatem podobny do tego, który Gaffred odkrył w zeszłym roku w górach, 
przeznaczonego do podróżowania pod powierzchnią wody.
W sposób niepojęty dla Sandera wzmianka o statku zmieniła diametralnie podejście 
Planisty. Z podejrzliwego stał się niemal gościnny, oferując mu nocleg. Fanyi powtórzyła, że 
jej zwierzaki nie wejdą do miasta, co na krótko znów wzbudziło falę wątpliwości wśród 
Handlarzy. Ostatecznie ustalono, że Sander znajdzie schronienie pod dachem ich kowala 
(który z powodu skaleczenia nie był chwilowo zdolny do pracy), podczas gdy Fanyi uzyskała 
zgodę na przenocowanie na zewnątrz, w jednym z aktualnie nie używanych wozów 
mieszkalnych.
Sanderowi nie podobało się odseparowanie od dziewczyny. Utwierdziła tych ludzi w 
przekonaniu, że oni, dwoje samotników bez rodziny, wspólnie dążą do jakiegoś celu, ani 
słowem nie wspominając o dziwnej składnicy, której szukała. Wcześniej podporządkował się 
jej wskazówkom, bo przysługiwało jej prawo do miejsca, do którego to znalezisko z 
Poprzedniej Epoki służyło za przewodnika. Sądził jednak, że Handlarze są przekonani, iż 
łączą ich głębsze więzy, i dlatego zrobili z niego zakładnika, aby zagwarantować sobie, że 
Fanyi nie ucieknie.
Sander wiedział, że to żadna gwarancja. Nic nie powstrzyma dziewczyny, jeśli zechce 
nocą odejść. A gdyby rzeczywiście zniknęła, los jego byłby nie do pozazdroszczenia. 
Dochodziła jeszcze świadomość, że lada moment pojawią się tu Biali. Kiedy jednak 
napomknął o tym Handlarzom, odpowiedzieli, że są świetnie zabezpieczeni.
Kaboss, kowal, powitał Sandera bez entuzjazmu, niechętnym chrząknięciem. Przejrzał 
zestaw narzędzi przybysza z równin nie tyle ze wzgardliwym prychnięciem, co z miną 
człowieka, który już dawno odrzucił podobne egzemplarze jako zupełnie bezwartościowe. 
Jednak kawałki odrutowania statku zaintrygowały go. I zrobił Sanderowi najbardziej 
wyczerpujący egzamin dotyczący wszystkiego, co zaobserwował na tamtym osiadłym na 
pustyni wraku.
Jedna z potężnych rąk Kabossa była zawinięta w bandaże i gdy raz czy drugi poruszył 
odruchowo palcami, krzyknął z bólu. Pozwolił Sanderowi najeść się do syta (tak wielkiej 
michy pikantnego gulaszu chłopak nie widział, od kiedy opuścił Wspólnotę), a potem zabrał 
go do kuźni, gdzie wskazał na stos przedmiotów do naprawy, jaki zebrał się na skutek jego 
skaleczenia i niezdolności do pracy. Jak każdy Handlarz, targował się o warunki, lecz w 
końcu Sander wynegocjował takie, jakie go zadowalały, i z ochotą zabrał się do pracy.
Rhin został zakwaterowany w stajni i nakarmiony ogromną porcją suszonego mięsa. 
Wylizawszy obolałe od wędrówki przez góry łapy, kojot zapadł w głęboki sen.
Sander skupił się całkowicie na pracy, choć czas przeznaczony na nią był krótki, 
ponieważ gdy dotarli do osady Handlarzy, słońce stało już wysoko na niebie. Myślał też o 
tym, co przyniesie przyszłość. Nie wierzył, by Fanyi osiadła spokojnie jako członkini tego 
klanu, nawet gdyby jej przyznano pełne prawa rodowe. On też tu nie zostanie, jeśli ona 
odejdzie.
Kaboss jako pełnoprawny kowal znów przejmie całość obowiązków, gdy jego ręka się 
zagoi. Sander wolał opuścić własny ród, niż być dalej uważanym za praktykanta. Tym 
bardziej nie miał zamiaru odgrywać tej roli wśród obcych. Ponadto  niezależnie od tego, co 
ustawicznie sobie powtarzał o umiarze i zdrowym rozsądku  podświadomie wierzył, że 
Szamanka rzeczywiście coś wie, gdy mówiła o składnicy wiedzy. Wisior w dużym stopniu 
nawrócił go na jej punkt widzenia. Nigdy przedtem nie widział ani nie słyszał czegoś 
podobnego.
Gospodarstwo Kabossa było małe. Jego towarzyszką życia była milcząca kobieta, 
wyglądająca na starszą od swego wybranka, z włosami przyprószonymi siwizną. Jej strój 
wskazywał jednak na ważność ich domu; przyozdobiony był grubym naszyjnikiem z mocno 
wypolerowanej miedzi oraz czterema srebrnymi obrączkami, a prosta zielona suknia 
przewiązana była pasem ze srebrnych kółek. Odzywała się z rzadka i jedynie do dziewki 
służebnej, przemykającej po domu z grymasem strachu na twarzy. Widocznie jej pani 
należała do tych, których nigdy nie można zadowolić.
Nigdzie nie było widać praktykanta. Kaboss napomknął, że miał przedtem jednego  
młodszego syna swego brata  ale ten wyjechał kilka dni temu na wyprawę w poszukiwaniu 
kruszcu na północy.
Ulegając jego nagabywaniom, Sander zdradził mu nieco szczegółów z ich podróży; 
opowiedział o spotkaniu z amfibianami i ataku potwora na dom na byłej wyspie. Kabossa 
niezwykle zainteresował ten fragment opowieści.
 Zatem one nadal się trafiają  stwierdził.  Niegdyś stanowiły prawdziwą plagę. 
Nie mogliśmy spokojnie polować, bo natychmiast się pojawiały. Potem wspólnie z klanami 
Meanings i Hart zorganizowaliśmy wielką obławę. Zabiliśmy ich wtedy dwanaście. Od tamtej 
pory już nas nie nękały, myśleliśmy więc, że to były wszystkie. Teraz nadchodzą ci, których 
nazywasz Białymi, niosąc kolejne zagrożenie. A lud rzeczny oni się nie liczą. Na lądzie 
można sobie z nimi łatwo poradzić.
Siedząca obok kobieta pochyliła się gwałtownie do przodu na swym wyściełanym 
krześle. Wpatrywała się intensywnie w Sandera, jakby nie słysząc tego, co mówił Kaboss; a 
jeśli nawet słyszała, nie miało to dla niej żadnego znaczenia. Wskazała na gościa.
 Powiedz mi, przybyszu, dlaczego nosisz to żelazo na głowie?
Zapomniał już o skręconym drucie, który nałożył w nadziei, że odsunie od niego 
groźbę powtórnego zetknięcia się z doświadczeniem, które Fanyi nazywała penetrującą 
myślą". Jego ręka powędrowała do góry i z pewnym zaskoczeniem dotknęła opaski.
Kobieta ciągnęła dalej, nie czekając na odpowiedź:
 Szukasz ochrony zimnego żelaza", czy nie taka jest prawda? Przytrafiło ci się coś, 
czego nie potrafisz zrozumieć, coś, czego człowiek nie szuka, czyż nie tak?
Kaboss przenosił zdumiony wzrok z pytającej na Sandera i z powrotem. Przezornie 
odsunął się nieco od młodzieńca:
 Nawiedzony!
Kobieta zaśmiała się nieprzyjemnie.
 Dziwię się, że sam tego nie spostrzegłeś, Kabossie.
Tak, on jest nawiedzony. A takich nie będę gościła pod tym dachem. Gdyż może być 
tak, że wpuści tu tych, których nie widzimy ani nie czujemy. Zabierz go stąd i zostaw z tamtą 
dziewczyną; ona przynajmniej uczciwie przyznaje, że rozmawia z tymi, których nie ma. Zrób 
to dla bezpieczeństwa nie tylko tego domu, ale całego naszego klanu.
 Planista Albert przysłał go tutaj  zaczął Kaboss.
 Ten dom jest mój, a nie Planisty Alberta. Poza tym sądzę, że jeśli ktoś się dowie, że 
udzieliłeś schronienia takiemu, to wkrótce okaże się, że mamy więcej wrogów niż przyjaciół.
Kaboss podniósł się z ociąganiem i skinął na Sandera.  Dom należy do niej  
powiedział flegmatycznie  tak więc ona decyduje. Chodź, cudzoziemski kowalu.
Tym sposobem Sander znów został wygnany. Udzielone szeptem strażnikom przy 
bramie wyjaśnienia wystarczyły, by przepędzić jego i Rhina w ciemną noc.
Ciągle oszołomiony tempem wydarzeń, ruszył w kierunku wozu przydzielonego 
Fanyi. Nie był ani trochę zaskoczony, nie zastając w nim nikogo. Zniknęły również jej 
bagaże. Zarzuciwszy własny tobołek na Rhina, wymusił na zwierzęciu podjęcie tropu. 
Dosiadł go, a kojot z nosem przy ziemi ruszył przed siebie. Znów byli w drodze.


ROZDZIAŁ TRZYNASTY

Sandera niepokoił fakt, że Kaboss wypędził go z wioski tak po prostu, nie 
powiadamiając nawet o tym Planisty. Jadąc przed siebie rozmyślał nad tak nagłą zmianą 
stosunku do jego osoby. Kobieta przedstawiła swoje odczucia na tyle jasno, że pozwalało to 
przypuszczać, iż Handlarze prawdopodobnie zetknęli się kiedyś z taką inwazją mózgu, jaka 
spotkała Sandera. Wiedzą, co oznacza zimne żelazo", które długo było uważane za legendę. 
Sander nigdy nie słyszał, aby jego ziomkowie powoływali się na tę legendę . Być może 
druciana opaska sprowokowałaby pytania również wówczas, gdyby nosił ją we Wspólnocie, 
lecz tutaj kobieta Handlarza natychmiast nazwała ją po imieniu  ochroną przed 
niewidzialnym.
Lecz Planista tak zdecydowanie obstawał przy tym, żeby zamieszkał u Kabossa
Czy stary Handlarz nie był trochę zbyt stanowczy w tym punkcie? Myśli Sandera 
pożeglowały w innym kierunku. Przypuśćmy, że Handlarze podejrzewali, iż Sander i Fanyi 
nie znaleźli się tam przypadkowo. Będąc ludźmi myślącymi przede wszystkim o znalezieniu 
ukrytego skarbu, chętnie przystali na sugestię, że wędrowcy mają na widoku takie miejsce. 
Zamiast jednak próbować wyciągnąć z nich informacje siłą, postanowili zwolnić oboje pod 
byle pretekstem, by potem ich śledzić.
Sander ani trochę nie wątpił, że hundy Handlarzy potrafią węszyć równie skutecznie 
jak Rhin. Mężczyźni mogli właśnie dosiadać wierzchowców, aby cichaczem ruszyć jego 
tropem. Pozostawała jednak kwestia Białych. Czy groźba ich najazdu jest na tyle 
przerażająca, że Planiści nie ośmielą się odkomenderować żadnego ze zbrojnych mężczyzn 
do pościgu za Sanderem i dziewczyną? Kowal mógł jedynie sumować przypuszczenia. Lecz 
pomyślał, że ich suma jest wystarczająca.
Jeśli chodzi o niego, nie widział potrzeby zachowywania tajemnicy. Jeśli istnieje jakaś 
przydatna wiedza, dlaczego nie ma służyć wszystkim? Nie będzie odmawiał Handlarzom ich 
udziału. Lecz co będzie, jeśli po nich nadejdą Biali? Siedząc na grzbiecie swego 
wierzchowca, Sander stanowczo potrząsnął głową, choć nikt na niego nie patrzył. Nie, nie 
chciał, by jakikolwiek wróg czerpał korzyści z ewentualnych odkryć Fanyi.
Widać było, że Rhin idzie za czytelnym, świeżym tropem. Sander po raz pierwszy 
zastanowił się nad postępowaniem Fanyi. Nie zaczekała na niego. Czyżby tak nisko ceniła 
sobie jego ewentualną pomoc w poszukiwaniach, że machnęła na niego ręką? Na tę myśl 
poczuł ukłucie gniewu. Potraktowała go jak kogoś gorszego, upośledzonego, kto zrobił swoje 
i nie jest już potrzebny. Może wisior dał jej tajemny znak, że cel jest tak blisko, iż jego 
towarzystwo nie jest dłużej konieczne Czuł się urażony myślą, że prawdopodobnie został 
perfidnie wykorzystany, po czym wyrzucony bez skrupułów.
Miotany sprzecznymi odczuciami nie popędzał Rhina, choć trop był jeszcze ciepły. 
Wężacze były zbyt potężnymi przeciwnikami. A jeśli on faktycznie stanowił dla Fanyi 
jedynie chwilowe udogodnienie, można było przypuszczać, że nie zawaha się użyć przeciw 
niemu zwierząt. Nie łączyły ich więzy krwi  jej i jego.
Raz po raz oglądał się za siebie, na ciemną plamę wioski Handlarzy. Nie było w niej 
żadnego ruchu. Nie oznaczało to jednak wcale, że nie jest obserwowany. Mogli wypuścić 
czujki przodem, zanim on wyruszył i zanim rozpoczęli pościg na bundach.
Ta część doliny była odkryta. Wioska była położona z jednej strony blisko wzgórz, 
podczas gdy na północy wiła się rzeka. Rhin kłusował w kierunku wody, co chwila 
obwąchując grunt. Noc była mroźna i jasna. Sander wtulił się w futrzany kaftan, naciągając na 
głowę kaptur spoczywający zazwyczaj między ramionami i ściągając mocno jego wiązania.
Był zmęczony, a ramiona i barki ćmiły tępym bólem, odwykłe od pracy wykonywanej 
po południu w kuźni Kabossa, gdzie dokładał wszelkich starań, by wywrzeć dobre wrażenie 
swoimi umiejętnościami. Przedtem jeszcze było napięcie i wyczerpanie mozolną przeprawą 
przez wzgórza, z czyhającymi przez całą drogę niebezpieczeństwami.
Sander wiedział, że nie będzie w stanie zbyt długo walczyć z sennością. Nawet kiedy 
jechał, głowa mu się kiwała, po czym nagle otrząsał się i budził na nowo. Jak radziła sobie 
Fanyi, jadąc tak wytrwale i bez odpoczynku? No, ale ona nie przepracowała w kuźni części 
minionego dnia.
Rhin dotarł do brzegu rzeki i zatrzymał się z nosem przy ziemi, drepcząc po parę 
kroków w prawo i w lewo. W końcu zaszczekał, a Sander uświadomił sobie, że ci, za którymi 
jechał, musieli tu brać wodę. Zdziwiła go lekkomyślność Fanyi, która doskonale wiedziała, że 
te wody są zamieszkane przez amfibiany.
Czy ślad stąd prowadzi na zachód, czy na pomoc? Sander próbował strząsnąć 
ogromne znużenie ogarniające ciało i umysł, by móc podjąć decyzję. Od kiedy z morskiej 
pustyni dotarli do lądu, wisior nieustannie wskazywał zachód. Nie sądził, by kierunek się 
teraz gwałtownie zmienił.
Dlatego właśnie Fanyi i wężacze zbliżyli się do wody  by tym prostym manewrem 
zmylić tropiące ich hundy. Gdyby zbadał teren w górze strumienia, niewątpliwie natrafiłby na 
miejsce, z którego znów ruszyli dalej. Gorzej, gdyby punkt wyjścia z wody znajdował się na 
drugim brzegu strumienia, bo wtedy miałby tylko pięćdziesiąt procent szans na jego 
znalezienie.
Ścisnąwszy kolana, popędził Rhina na zachód, równolegle do rzeki. Noc była 
księżycowa. Księżyca jednak ubywało i jego światło nie było zbyt jasne.
Przejeżdżając przez zarośla krzewów Sander nagle gwałtownie drgnął, całkowicie 
przebudzony. Ta opaska, którą owinął głowę Była ciepła! Nie, nie ciepła, była gorąca! I 
nagrzewała się coraz bardziej! Uniósł ręce, by ją zerwać, i zawahał się. Tego właśnie chciało 
nieznane. Zimne żelazo. Nie, gorące żelazo, żelazo, które parzyło i paliło żywym ogniem. Ból 
miał go zmusić do wyzbycia się tego środka obrony.
Było to żelazo nagrzewane w silnych podmuchach podsycanych powietrzem płomieni. 
Niemożliwe, żeby tak się działo w chłodzie nocy. To niemożliwe! Sander zaczął recytować 
robocze zaklęcia kowala. Opaska na głowie paliła jak rozgrzane do białości żelazo do 
piętnowania. Nie potrafił myśleć o niczym innym. Uświadomił sobie z trudem, że 
prawdopodobnie o to właśnie chodziło temu drugiemu. A więc gorąco było tylko 
złudzeniem snem który został zesłany, by obedrzeć go z pierwszego zabezpieczenia.
Jeśli ta męczarnia jest jedynie snem, to ten żar naprawdę nie istnieje. W sposób 
zdecydowany przytrzymał ręce w dole, walcząc z obezwładniającym bólem piętnowania. 
To nie było prawdziwe!
Recytował teraz śpiewnie monotonnym głosem pieśń kowala. Nie wierzył w Moce, 
którymi szczyciła się Fanyi. Ale musiał uwierzyć, że t o istnieje, bo inaczej by tego nie czuł. 
Mimo to uparcie wmawiał zwijającemu się, obolałemu ciału, że to n i e jest prawdziwe! Nie 
było przecież ognia, nie było kuźni, stąd w przedmiocie, który miał na sobie, nie mogło być 
gorączki. Zimne żelazo zimne żelazo
Te dwa słowa mieszały się z innymi, które wypowiadał. Zimne żelazo!
Nie był całkiem pewien, kiedy gorąco zaczęło słabnąć. Był już wtedy półprzytomny, 
czepiając się kurczowo jednej, jedynej myśli, że żelazo jest rzeczywiście zimne.
Pod kaftanem jego szorstka wełniana koszula lepiła się do ciała od potu, którym oblał 
się z bólu. Trząsł się jak galareta i spadłby z grzbietu Rhina, gdyby nie wczepił się 
rozpaczliwie oburącz w zwisające luźno fałdy skóry na karku zwierzęcia. Żelazo było zimne!
Rhin zatrzymał się  a może stał już przez długie chwile, kiedy Sander toczył walkę 
o przetrwanie? Kowal nie wiedział. Zdał sobie jedynie sprawę, że zjeżdża z grzbietu kojota. 
Na rękach i kolanach powlókł się pod zwisające nisko gałęzie sosny, zapadając się dłońmi 
niemal po nadgarstki w warstwę starego igliwia. Tam zwalił się bezwładnie, przeskakując 
błyskawicznie ze stanu tej niewiarygodnej batalii do stanu nieświadomości. Zasnął głębokim, 
krzepiącym snem.
Nic mu się nie śniło, a kiedy się obudził, promień słońca oświetlał fragment rzeki, 
przebłyskujący między dwoma krzakami. Pierwsze wspomnienie dotyczyło dziwnego ataku. 
Szybko zsunął opaskę, szukając palcami na skórze śladów poparzeń. Nic takiego nie znalazł. 
Spokojnie nałożył ją z powrotem. Być może gdyby uwierzył, że to się działo naprawdę, 
miałby teraz blizny. Nadal trudno mu się było pogodzić z tym, co go spotkało.
Któż to jednak może wiedzieć, jakie cuda potrafili wymyślić Poprzedni Ludzie? 
Sander nigdy sobie nie wyobrażał, że może istnieć coś takiego, jak wisior Fanyi. Był jeszcze 
ojciec Fanyi, obcokrajowiec, którego nigdy nie widziała, człowiek, który nie był Handlarzem, 
lecz z własnej woli podróżował w poszukiwaniu nowej wiedzy świata. Sander nie słyszał o 
nikim innym, kto by tak wędrował. Wspólnota przemierzała obszary równin, bo takie były 
wymogi stad, na których opierał się jej dobrobyt. Handlarze odbywali swe dalekie wyprawy 
dla zysku. Ale człowieka, który przebywał długą drogę tylko po to, żeby zobaczyć, co leży po 
drugiej stronie wzgórza lub za doliną, Sander nie potrafił zrozumieć.
Rhin! Sander rozejrzał się dookoła. Kojot nie spał obok niego, jak to zawsze było na 
szlaku. Na iglastym kobiercu nie było odcisków łap. A Rhin musiał wciąż mieć na grzbiecie 
dobytek Sandera. Kowal zszedł ostrożnie na brzeg rzeki, na odcinek pokryty szorstkim 
żwirem. Klęknął, odrzucił kaptur i spryskał twarz lodowatą wodą. Wstrząs wywołany tym 
zabiegiem przebudził go zupełnie.
Nie mając wyboru, wyjął gwizdek. Jeżeli kojot znajduje się w pobliżu, na pewno 
zareaguje. Lecz choć nasłuchiwał, nie było odpowiedzi, nawet z daleka. Pozostała tylko jedna 
rzecz: leżący na sosnowych igłach węzeł z żelaznego drutu, który zrobił dla kojota. 
Przyczepiona była do niego kępka żółtawego futra, jakby Rhin, cierpiąc katusze podobne do 
tych, jakich on sam doświadczył, zerwał go z siebie.
Czyżby Rhin uciekał przed bundami Handlarzy? Jednemu był w stanie stawić czoła, 
kieł w kieł. Jeśli jednak ci z wioski wypuścili całą sforę, mogło się zdarzyć, że kojot ucieka 
przed watahą wrogów, nie mając odwagi zmierzyć się z nimi w pojedynkę.
Dlaczego w takim razie Handlarze nie pojmali Sandera? Jego kryjówka pod sosną nie 
była aż tak bezpieczna, by nie znalazły jej bundy.
A może Rhin udał się samotnie na polowanie? Chociaż w głębi duszy Sander w to 
wątpił. Naciągnął ponownie kaptur i mocno związał sznurki. Miał miotacz strzał, długi nóż za 
pasem  i niewiele poza tym, oprócz ubrania na sobie, które, jak podpowiadał mu nos, 
należało już zmienić na świeże. Jego rzeczy, narzędzia, żywność  wszystko zniknęło wraz z 
kojotem.
Sander nie zamierzał wracać do wioski Handlarzy. Być może będzie mu brakowało 
nosa kojota w charakterze przewodnika, lecz miał silne przeczucie, że powinien pójść na 
zachód. Ponadto podążanie w tym kierunku oddalało go od tego nawiedzonego lądu, gdzie 
zarówno amfibiany (zerknął przezornie ku rzece, usiłując dojrzeć podejrzane zamieszanie w 
wodzie), jak i Biali mogli zastawić pułapkę.
Pił łapczywie, starając się zaspokoić głód przez napełnienie pustego żołądka wodą, a 
następnie wdrapał się na niski brzeg. Nigdzie nie było żadnych śladów, więc idąc starał się 
nie tracić z oczu rzeki, żeby nie zabłądzić. Od czasu do czasu gwizdał na Rhina, nie poddając 
się zwątpieniu, z nadzieją że kojot albo wróci, albo odpowie.
Kiedy słońce przygrzało, Sander rozsznurował kaptur. Jako urodzony na równinach 
nie przepadał za terenami zalesionymi, dlatego też był niezbyt szczęśliwy przemykając się 
między rozrzuconymi z rzadka drzewami. Przypomniał sobie ze wstydem własną 
nieostrożność, kiedy to będąc niedaleko Padford sądził, że las da mu schronienie  i co z 
tego wynikło.
Teraz z miotaczem w dłoni i osadzoną w nim strzałą raźno maszerował naprzód, 
natężając słuch, by wyłowić każdy dźwięk. Lekki wietrzyk strącał liście z drzew i raz czy dwa 
Sander usłyszał wołanie ptaka. Było wielce prawdopodobne, że był jedynym człowiekiem 
przemierzającym tę wyludnioną krainę. Myślał tak, dopóki nie zauważył smugi błota w 
miejscu, gdzie ktoś wyrwał i odrzucił na bok kępkę darniny.
Tam, w glinie, odciśnięta była połowa dłoni, małej dłoni. Raz zaalarmowane oczy 
odkrywały kolejno inne wskazówki świadczące o tym, że w tym miejscu Fanyi musiała wyjść 
z wody, ześlizgnąć się na glinie i wysunąć rękę, żeby się podeprzeć. To, że nie zrobiła nic, by 
zatrzeć ślady, było dla Sandera dowodem, że z jakiegoś powodu dziewczyna nie obawiała się 
pościgu tak daleko od wioski lub może tak jej było pilno, że pośpiech był ważniejszy od 
zacierania śladów.
Uświadomiwszy sobie, że nie mogła zajść zbyt daleko, zaczął szukać innych oznak jej 
przejścia. Znalazł ich kilka: złamany czubek gałązki, odginający się od pnia, czy parę liści 
odgarniętych z zeszłorocznej ściółki. Trop odbiegał pod kątem od brzegu strumienia, 
prowadząc bardziej na południe, gdzie drzewa gęściej porastały pnące się ku górze zbocze.
Sander minął młodnik i wyszedł na dawną drogę. Nie było tu śladu gruzów. Być może 
w tej niewielkiej kotlince dokonało się mniej spustoszenia w Czasie Ciemności. Na 
wierzchnia drogi była wprawdzie popękana i nawiało na nią ziemi, w której zakorzeniły się 
uschłe teraz trawy i chwasty, pomimo to droga była wygodna. W przysypującej ją glebie 
Sander odszyfrował nie tylko ślad przejścia Fanyi i wężaczy, lecz także nałożony nań w 
dwóch miejscach odcisk łapy, która mogła należeć wyłącznie do Rhina! Fakt, że kojot opuścił 
go, by podążyć za obcymi, wstrząsnął nim.
Wiedział, że Fanyi miała pełną kontrolę nad wężaczami, a może raczej że jest w stanie 
porozumiewać się z nimi lepiej niż on z Rhinem. Nigdy by jednak nie przypuszczał, że ta 
Szamanka może mieć taki wpływ na kojota, by celowo odciągnąć zwierzę od niego. Chyba że 
 poprawił się  widziała w tym działaniu sposób na udaremnienie pościgu.
Odkrycie, że Rhin prawdopodobnie został specjalnie od niego odciągnięty, umocniło 
jedynie jego decyzję, by dogonić Fanyi. Kroczył naprzód, niezbyt szybko, lecz zawzięcie, i 
nic nie było w stanie zawrócić go z drogi.
Ci, których ścigał, trzymali się dawnej drogi, nie kryjąc się (jak mógł sądzić ze 
śladów), jakby nie mieli powodów obawiać się pogoni. Droga pięła się teraz bardziej stromo, 
prawie tak jak na wzgórzach, które pozostawili za sobą.
Sander był głodny, lecz to nie miało już znaczenia. Aczkolwiek raz, kiedy przechodził 
obok miejsca, gdzie zaaferowane wiewiórki zachłannie gromadziły orzechy, wziął tyle tego 
przysmaku w twardych łupinach, ile mieściło się w jego kapturze. Zatrzymał się na chwilę, by 
część z nich rozłupać, a potem chrupał je po drodze. Smakowały nieźle, lecz z pewnością nie 
zaspokajały głodu tak, jak jedzony w domu Kabossa gulasz, posiłek, który teraz wydał mu się 
dawno minionym snem.
Dotarłszy do szczytu zbocza zobaczył przed sobą długie zejście w dół. W powietrzu 
wisiała lekka mgiełka, ale nie czuł zapachu dymu. Jedynie rosnąca bujnie roślinność 
przysłaniała nieco widok. Jednakże nie mogło być żadnej pomyłki co do tego, co znajdowało 
się na wprost i do czego prowadziła stara droga. Były to kolejne ruiny, lecz tym razem nie 
przedstawiały jedynie kopców gruzu, w których nie można wyróżnić żadnych cech 
świadczących o tym, że niegdyś dawały dach nad głową człowiekowi. Nie były to też tamte 
sponiewierane szczątki, porozwłóczone przez sztorm, widziane wczoraj. Nie, te zachowały 
się w takiej formie, że gdzieniegdzie można było wyróżnić poszczególne konstrukcje. 
Badającemu je wzrokiem Sanderowi wydawało się, że nad jedną ze zwalonych ścian, 
stanowiących pogruchotany front domu, zaczęła opadać dziwna mgiełka, stopniowo 
gęstniejąca i coraz bardziej zasłaniająca widok.
Był przekonany, że to tego miejsca Fanyi szukała. Wydłużył krok, zbiegając na dół 
wyboistą drogą, pragnąc jak najszybciej dotrzeć do ruin. Bolące nogi, pusty żołądek, a także 
chylące się ku zachodowi słońce mówiły mu, że dzień dobiega końca.
Zbliżywszy się do ruin zauważył, że droga była miejscami zablokowana stosami 
zwalonych kamieni, których nikt dotąd nie próbował usunąć. Spostrzegł też kilka dużych, nie 
naruszonych kawałków metalu, i ogarnęło go zdziwienie. Przecież to było o rzut kamieniem 
od wioski Handlarzy. Dlaczego nie przyjechali tu kopać?
Sam fakt, że taki skarb leży na wierzchu, wzbudził jego nieufność. Zawahał się, 
szukając na ziemi śladów tych, za którymi zdążał. Kiedy nic nie znalazł, cofnął się po 
własnych śladach do miejsca, gdzie odciski pazurów jednego z wężaczy (sądząc po 
rozmiarach, należące do Kai) odciągnęły go na prawo. Tam zaczynała się druga droga, 
węższa od poprzedniej, która skręciła ostro na pomoc, oddalając się od głównego kompleksu 
ruin.
Drzewa i krzewy zmniejszały jej powierzchnię, zwężając ją do być może czwartej 
części jej oryginalnej szerokości, tak więc była niewiele szersza od ścieżki. Lecz na 
pleśniejących liściach i ziemi odciśnięte były wyraźnie i głęboko ślady. Oczywiste było, że 
pozostawiono je, by za nimi podążać. Fanyi, wężacze i Rhin. Sander nie potrafił powiedzieć, 
czy kojot już dołączył do dziewczyny, czy też nadal po prostu szedł jej tropem.
Droga dwukrotnie skręcała, po czym zakończyła się wybrukowanym placem, 
podobnym do tego, na jakim w zaginionym mieście zbudowano dom Handlu. Były tu trzy 
budynki, czy raczej ich pozostałości, których okna spoglądały na niego oczodołami dziur i za 
których fasadami nie kryło się nic prócz pustki. Ograniczały one z trzech stron skwer; do 
czwartego jego boku dochodziła droga.
Sander zrobił krok naprzód, by postawić stopę na tym bruku, gdy nagle zachwiał się i 
osunął na kolana. Ból w głowie, promieniujący do wewnątrz z żelaznej opaski, był tak 
rozdzierający, że nie czuł nic poza jego paroksyzmem i w ogóle nie mógł myśleć. Czysty 
instynkt kazał mu szarpnąć się do tyłu. Potem leżał, dysząc ciężko, w szoku spowodowanym 
bólem, choć ten już minął  tak nagłe, jak się pojawił.
Po pewnym czasie zupełnie zbity z tropu przykucnął na piętach u wylotu ścieżki i 
zaczął studiować widok z przodu. Potem postanowił dokonać obchodu terenu. Przedzierając 
się przez kłujące krzaki i pośród drzew zatoczył koło i odkrył, że istniała niewidzialna bariera, 
reagująca jadowicie na jego zimne żelazo" natychmiast, gdy tylko ośmielał się przekroczyć 
określony punkt.
Żadna legenda z nieprzebranego zbioru Zapamiętywaczy, żadna opowieść Handlarzy 
nie wspominała o takim doświadczeniu. Z tego, co widział, w obrębie tego chronionego 
obiektu nic się nie poruszało. A jednak Fanyi, wężacze i Rhin bez wątpienia przeszli tą drogą.
Przyjrzawszy się dokładniej zauważył kilka śladów na placu. Nie odważył się tam 
wejść, z obawy przed kolejnym atakiem zwalającego dosłownie z nóg bólu w głowie. Miał 
więc potwierdzenie, że tutaj byli. Tylko dlaczego nie mógł iść za nimi?
Sander był przekonany, że wystarczy jedynie usunąć wykonane własnoręcznie 
zabezpieczenie i przyspieszyć kroku. Lecz coś w nim sprzeciwiało się takiemu posunięciu. 
Bezwarunkowe i absolutne poddanie się czemuś nieznanemu nie leżało w jego naturze.
Chociaż próbował tej samej sztuczki, jaką zastosował na szlaku, usiłując skłonić 
umysł do odsunięcia gwałtownego napadu bólu, tutaj to nie skutkowało. To oddziaływanie 
było nieporównywalnie silniejsze, a w dodatku jego własna siła oporu została poważnie 
nadwerężona podczas pierwszego ataku.
Iść Wiedział, że musi iść dalej. Ale nie mógł, mając na głowie przepaskę. Wybór 
był niesłychanie prosty. A niezmordowane pragnienie odkrycia, co się za tym kryje, nie 
pozwalało mu się teraz wycofać. Powoli, z nieprzyjemnym uczuciem kapitulacji, Sander 
rozluźnił i ściągnął druciany diadem, chowając go za pazuchę futrzanej kapoty, obok węzła 
zrobionego dla Rhina.
Wstał i zbliżył się do placu, poruszając się z rozwagą zwiadowcy na obcym 
terytorium, z bronią gotową do użycia. Tkwiło w nim jednak przeświadczenie, że tego, co 
może tu zastać, nie da się ustrzelić żadną strzałą, choćby najlepiej wycelowaną.
Doszedł do miejsca, w którym wcześniej został powalony bólem, i zatrzymał się. 
Przez moment nic się nie działo, zupełnie nic. A potem
Sander zesztywniał, zaciskając zęby. Tamta myśl myśl, która nie była jego! Teraz 
nie było ucieczki, gdyż spętała go mocno, jak niegdyś sieć leśnych ludzi. Wbrew swej woli, 
wbrew najbardziej żarliwemu pragnieniu, maszerował naprzód, wprost do trzech budynków.
Czyżby było to wyjaśnienie dezercji Rhina oraz pozostawionego celowo, wyraźnego 
tropu? Czy Fanyi i cała trójka zwierząt też były tak ciągnięte na siłę, pod przymusem?
Idąc Sander chwiał się na nogach, a jego wola w nieprawdopodobny sposób walczyła 
w nim z ciałem, niestety bezskutecznie. Czy tak właśnie smakowała moc", o której tak 
często mówiła Fanyi ? Nie mógł jednak uwierzyć, by spowodowała to dziewczyna, którą znał.
Obca siła nie pchała go ku grożącym zawaleniem ścianom budynku. Kierowała go 
raczej bezpośrednio na stronę chodnika, w której widniał dziwny właz. Konstrukcja ta różniła 
się zdecydowanie od pozostałych, ponieważ krawędzie włazu, choć zbudowane z kamiennych 
bloków, były chropowate i niedbale wykończone, w odróżnieniu od innych zachowanych w 
nie najgorszym stanie ruin.
Myśl o zejściu pod ziemię stała się dodatkowym bodźcem dodającym mu sił w walce 
z kierującą nim obcą wolą, lecz nie udało się przełamać jej przemożnego wpływu. Nie był 
nawet w stanie unieść ręki, by sięgnąć po zdjęty tak nieroztropnie żelazny diadem.
Sander doszedł do prowizorycznego, niechlujnie wykończonego zejścia. Dostrzegł 
koniec drabiny, a jego ciało, zniewolone tamtą drugą wolą, pochyliło się nad nią i zaczął 
schodzić. Rhinowi musiało tu być niesłychanie ciasno, lecz niewątpliwie przeciskał się tędy, 
gdyż Sander czuł w tej zamkniętej przestrzeni drażniący zapach ciała zwierzęcia.
Na dole nie było ciemno, nie było więc potrzeby używać pochodni. Zorientował się, 
dlaczego, kiedy stanął na ostatnich szczeblach drabiny. Otóż zobaczył korytarz o matowych, 
białych ścianach naznaczonych rysami, z których jednak żadna nie była otwartym 
pęknięciem. Wzdłuż ścian, w pewnych odstępach, umieszczone były jakby pręciki emitujące 
łuny światła. Nie wszystkie się paliły. Niektóre były powyginane i ciemne. Jednak te, które 
płonęły, dawały wystarczająco dużo światła, by widzieć dokładnie.
Poza tymi świecącymi pałeczkami nie było nic, nawet jednego otworu drzwiowego, 
choć korytarz zdawał się ciągnąć w nieskończoność. Jedynie w głębi, w niezbyt dużej 
odległości od niego, zawisła znów ta sama mgiełka, która wcześniej przesłaniała i 
zniekształcała widok miasta; nie widział więc, co znajduje się dalej.
Nie było mu dane zastanowić się nad tym, gdyż nogi ponownie powiodły go naprzód, 
przeprowadzając między pierwszymi dwoma świecącymi pręcikami i pchając coraz dalej. 
Kiedy w kilka chwil później odwrócił głowę, by spojrzeć za siebie, odkrył, że 
zniekształcająca wszystko mgiełka była również za nim, i to tak gęsta, że nie widział już 
drabiny.
Korytarz był wystarczająco szeroki dla pół tuzina maszerujących ramię w ramię 
mężczyzn i wystarczająco wysoki, by Rhin nie musiał pełzać na brzuchu. Powierzchnia ścian 
była wypolerowana, świecąca w przyćmionym świetle, a wykonane z małych, czerwonych, 
dopasowanych dokładnie do siebie i równo ułożonych płytek podłoże nie było śliskie.
Sander wdychał świeże powietrze, nie przesiąknięte zapachem zgnilizny, jak w tunelu 
pod miastem. Co pewien czas czuł na policzku słaby powiew powietrza.
Wtem droga się skończyła. Znajdował się w przestrzennym, dobrze oświetlonym, 
rozgałęziającym się holu. Stąd korytarze biegły zarówno w prawo, jak i w lewo, a wloty do 
nich ukryte były we mgle.
Tu również nie pozwolono Sanderowi zadecydować. Wybór został dokonany za niego. 
Niczym nakręcana kukła skręcił w lewo i równym krokiem pomaszerował naprzód.


ROZDZIAŁ CZTERNASTY

Chociaż w ścianach korytarza znajdowały się otwory umożliwiające odbicie w prawo 
lub w lewo, Sandera pchało cały czas prosto. W końcu dotarł do szczytu kolejnych 
prowadzących w dół schodów. Było widać, że część sufitu tutaj odpadła. Reszta 
zabezpieczona została metalowymi stemplami wbitymi przy ścianach, nad którymi 
krzyżowały się podtrzymujące popękany strop belki.
Jeszcze raz Sander zszedł w dół. Czy to możliwe, że jacyś Poprzedni Ludzie 
przeczekali Czas Ciemności w podziemnych schronach? Opowieści, jakie słyszał o 
rozrywaniu ziemi wstrząsami, raczej to wykluczały, a przynajmniej kazały sądzić, że plan taki 
nie mógł być bezpieczny. Tutaj, w tym zawalonym pomieszczeniu, większość ściennych 
świateł nie działała, co sprawiało, że jedynie w niektórych punktach roztaczała się tajemnicza 
poświata, wywołując wrażenie niesamowitości. Poza tym wszystko było bez zmian.
Schodząc liczył stopnie  było ich dwadzieścia. Mógł jedynie zgadywać, na jakiej 
znajduje się głębokości. Wyglądające szorstko na tle pozostałości gładkiej ściany stemple 
były dobrze ustawione i pospinane klamrami. Widać było, że włożono dużo pracy w 
zabezpieczenie tego podziemnego przejścia. Komuś musiało zależeć, aby nadawało się ono 
do dalszego wykorzystania.
Ale komu? Handlarzom? Wszelkie widziane przez Sandera dowody poszukiwania 
metalu znajdowały się na powierzchni, a fakt, że większość podpierających strop belek i 
klamer była wykonana z solidnego metalu, wprawiał go w zdumienie. Takie marnotrawstwo 
nadającego się do sprzedaży produktu wysokiej klasy (jako że widać było gołym okiem, że 
wszystkie wsporniki są nad wyraz mocne i nie tknięte korozją) nie pasowało do Handlarzy.
Mgła, unosząca się w położonych wyżej korytarzach, tutaj nie docierała. Natomiast 
tam, gdzie nadal świeciły światła, wyraźnie objawiała się jednostajność tego przejścia. Wola 
nie będąca jego wolą ustawicznie pchała go naprzód.
Minął niewielki wóz (jeżeli można nazwać wozem obiekt nie posiadający urządzenia 
umożliwiającego zaprzężenie do niego jakiegokolwiek zwierzęcia), stojący pod ścianą. Miał 
dwa siedzenia z przodu, a przed nimi znajdowało się umocowane na specjalnym wsporniku, 
nie dotykające ziemi, piąte koło. Cały przedmiot zrobiony był z metalu.
Poruszony tym rozrzutnym zastosowaniem tak rzadko spotykanego na powierzchni 
materiału, w dodatku w nie naruszonym zębem czasu stanie, Sander niemal zapomniał na 
moment, że jest więźniem w takim stopniu, jakby przywiązano mu ramiona do boków i 
ciągnięto na linie.
Pierwotne przerażenie makabryczną sytuacją nieco zelżało. Nie opierał się już 
rozpaczliwie narzuconej mu woli, wiedząc, że to bezskuteczne. Postanowił raczej ulec jej, 
oszczędzając siły na później. Umysł zaprzątały mu pytania, które być może nigdy nie 
doczekają się odpowiedzi, lecz między nimi mogła znajdować się jakaś wskazówka, która 
okaże się pożyteczna w przyszłości.
W żadnej opowieści Zapamiętywacza nie natknął się na wzmiankę o niewiarygodnej 
sytuacji, kiedy to wola kogoś drugiego może przejąć panowanie nad ciałem człowieka, 
zmuszając go do działania wbrew sobie. Nie da się jednak ukryć, że wiedza Zapamiętywacza 
wyniesiona z Poprzedniej Epoki jest jedynie fragmentaryczna.
W tamtym legendarnym czasie lud Sandera nie stanowił nawet rdzennej ludności tej 
części świata. Zatem nikt z nich nawet wówczas nie mógł wiedzieć, co dokonywało się gdzieś 
indziej. Mógł zaakceptować bez zastrzeżeń fakt, że ktoś potrafił na nowo uruchomić bardzo 
stare maszyny, na przykład takie, jak pojazd, który właśnie minął, ponieważ cierpliwością i 
użyciem stosownych narzędzi można naprawić wytwór rąk ludzkich. To właśnie nadzieja na 
dokonanie tego przywiodła go na północ.
Lecz manipulowanie cudzymi myślami  to inna sprawa. Taka inwazja na umysł była 
mu równie obca jak potwór na dawnej wyspie. Doszedł do wniosku, że ma jedną jedyną 
szansę: pozwolić kierującej nim sile uwierzyć, że jest zupełnie uległy. Przynajmniej dopóki 
się nie dowie, co kryje się za jego pojmaniem.
Wsporniki i klamry zniknęły. Zagrożony odcinek korytarza miał już za sobą. Tu 
wszystkie lampy świeciły równo, a w ich świetle nie było widać żadnych pęknięć na ścianach, 
za to w końcu holu dojrzał otwarte drzwi, zza których biła promienna jasność.
Potem coś usłyszał  donośne szczekanie Rhina! Był to taki sam głos, jaki kojot 
wydawał witając Sandera po dłuższej nieobecności. Przynajmniej w tym jednym się nie mylił: 
kojot na niego czekał. Przekroczył próg i zamrugał, ponieważ światło w środku było o wiele 
silniejsze od rozmieszczonego rzędami na ścianach korytarza.
Pomieszczenie było średnich rozmiarów, lecz nieco dziwne, ponieważ boczne ściany 
kończyły się tuż ponad jego głową i od tego poziomu wyrastały z nich kolumny, wznoszące 
się aż do umieszczonego wysoko sufitu. Było tu nie tylko pusto, ale nie było też żadnego 
otworu w ścianie, z wyjątkiem drzwi, przez które właśnie wszedł. Mimo to był przekonany, 
że jest to zaledwie część o wiele większej przestrzeni.
W tym momencie przymus, który doprowadził go tutaj, zniknął w mgnieniu oka. 
Jednak Sander był pewien, że jeśli spróbuje się cofnąć  wróci, by go zatrzymać.
Szczekanie Rhina dochodziło właśnie stąd, a zatem musi być stąd wyjście. Sander 
zwrócił się ku najbliższej ścianie. Chociaż jego oczy nie wykrywały nawet najcieńszej linii 
zarysu jakiegoś otworu, zaczął przesuwać palcami po wypolerowanej powierzchni. 
Przykucnąwszy, zaczął szukać od poziomu podłogi w górę, podnosząc się i wyciągając 
ramiona ku zwieńczeniu ściany, obmacując ją dokładnie raz przy razie.
Konstrukcja nie była wykonana z żadnego znanego mu kamienia, ponieważ 
powierzchnia jej była o wiele gładsza niż jakakolwiek poddana obróbce skała. I była zimna w 
dotyku. Jednak w kilku miejscach natrafił na leciutko promieniujące ciepło. Niektóre z tych 
punktów były nie większe od badających je koniuszków palców, inne rozpościerały się tak, że 
osiągały wielkość rozpłaszczonej dłoni.
Obszedłszy dookoła i zbadawszy dokładnie całe nieduże pomieszczenie odkrył, że 
promieniujące miejsca występują tylko na ścianie na wprost drzwi. Ponieważ nie znalazł nic 
więcej, wrócił do nich, analizując wnikliwie ich rozmieszczenie.
Dłonie One były ułożone w kształt dłoni! Jeśli przyłożyło się dłoń, dopasowując ją 
do większej ciepłej powierzchni, wtedy koniuszki rozstawionych możliwie najszerzej palców 
nakładały się na małe punkty. Jedna ręka była wyraźnie prawa, a jedna lewa, lecz by je 
odpowiednio dopasować, należało stanąć z ciałem przyciśniętym do muru i maksymalnie 
wyciągniętymi ramionami. Sander przyjął taką pozycję i przycisnął ciało do ciepła tych 
niewidzialnych punktów oparcia.
Buchnęła gorączka. Miał na szczęście tyle oleju w głowie, by nie odrywać rąk. Po 
sekundzie stwierdził, że to promieniowanie nie było tak gorące, jak się początkowo zdawało. 
Był jednak równie przerażony, gdy gdzieś z góry przemówił do niego pozbawiony powłoki 
cielesnej głos. Miał wrażenie, że ta niewidzialna obecność znajduje się tuż nad nim.
To, co usłyszał, było w większej części bełkotem. Lecz ku swemu nieopisanemu 
zdumieniu Sander wyłapał słowa kowalskich zaklęć, stanowiące najskrytszą tajemnicę jego 
fachu. Nastąpiła chwila ciszy, po czym raz jeszcze popłynął ten sam strumień dźwięków.
Sander zwilżył językiem wargi. Kowal? Przedstawiciel jego własnej profesji? 
Cóż, mógł jedynie spróbować. Z rękoma ciągle przytkniętymi do tych gorących miejsc 
natężył głos, wysyłając w przestrzeń odbijającą się głuchym echem, monotonną pieśń pracy, 
zawierającą zasłyszane przed chwilą w monologu głosu słowa.
I ściana ściana się obróciła! Wraz z nią zakołysał się i przesunął fragment podłogi, 
na którym stał, przenosząc go całkowicie na drugą stronę. Było to tak różne od wszystkich 
dotychczasowych doświadczeń, że przez moment stał jak zamurowany. Po chwili oderwał się 
od ściany, która zachowała się w tak niewiarygodny sposób, aby się nieco rozejrzeć i 
zobaczyć, dokąd go przytransportowała.
Drżąc lekko, kowal zmusił się do wykonania obrotu. Stał w innym pokoju, 
prawdopodobnie trochę większym od poprzedniego. Tyle że ten nie był pusty. Znajdował się 
tu stół z blatem przezroczystym jak szkło (Sander nigdy nie widział tak dużej tafli szkła, więc 
nie był pewien, czy to rzeczywiście szkło) i z nogami z metalowych rurek. Były też dwa 
stołki z tego samego materiału, z przezroczystymi siedzeniami i metalowymi nogami.
Na środku stołu umieszczono skrzynkę długości jego ramienia i szerokości 
przedramienia. Jej wierzchnia część najeżona była małymi guziczkami, każdy w innym 
kolorze lub odcieniu. Znów nie było tu drzwi. A kiedy przebiegł rękoma po ścianie, która 
dostarczyła go tu tak bezceremonialnie, nie zdołał już zlokalizować tamtych ciepłych 
punktów dla oparcia dłoni.
Zakłopotany, zbliżył się ostrożnie do stołu. Na małej powierzchni każdego guzika był 
jakiś znaczek, pokrewny, w przekonaniu Sandera, temu pismu", którego znajomością 
szczyciła się Fanyi. Nie potrafił jednak odgadnąć przeznaczenia skrzynki. Pochylił się nad nią 
i z uwagą zaczął się przyglądać guzikom. Być może to kontrolowało kolejne drzwi  tu 
wszystko było możliwe. Nie wątpił już, że Fanyi dotarła do kresu swych poszukiwań. W tym 
miejscu bezsprzecznie zgromadzone były cuda niepodobne do niczego w świecie na 
zewnątrz.
Jeden rząd przycisków był czerwony, w odcieniach od bardzo ciemnego szkarłatu do 
niemal różowego. Drugi szereg prezentował różne odcienie zieleni, trzeci koloru żółtego, a 
ostatni brązowego i kończył się jednym prawie białym. Sander dotknął lekko wszystkich 
rzędów. Nie wyczuwał ciepła. Nie żywił jednak najmniejszych wątpliwości, że to miało jakieś 
ważne przeznaczenie. Zastanawiał się ponuro, jak wiele kombinacji różnych kolorów można 
by utworzyć.
Odkąd obca wola zmuszająca go do działania znikła, czuł się koszmarnie zmęczony i 
tak głodny, że bolał go żołądek. Jeśli nie zdoła zmusić tej skrzynki do ujawnienia swego 
sekretu, może pozostać tu uwięziony na wieki. Ile czasu trzeba, by człowiek umarł z głodu?
Uparcie odmawiał przegrania właśnie teraz. Jeśli przejście przez tę ścianę leżało w 
gestii tej maszyny, to zamierzał za jej pomocą tego dokonać!
Rozpoczął od pierwszego rzędu  potem drugi, następnie jednoczesne naciskanie 
guzików w tych dwóch rzędach, we wszystkich możliwych kombinacjach, jakie przychodziły 
mu do głowy. Z kolei wypróbował rzędy trzeci i czwarty. Nie dopuszczał do siebie potwornej 
myśli, że jego wysiłki mogą spełznąć na niczym.
Usadowił się na jednym ze stołków i pochylił do przodu, naciskając z całej siły 
palcem wskazującym pierwszy przycisk w czerwonym rzędzie. Był w połowie rzędu, gdy 
nastąpiła reakcja. Nie było to jednak to, czego oczekiwał. Żadna ściana nie przesunęła się w 
bok, nie uniosła w górę ani nie zapadła w podłogę. Za to naciśnięty guzik pstryknął i 
zablokował się, nie wyskakując na powrót.
Sander patrzył z nadzieją na osaczające go ściany, odwróciwszy uwagę od samej 
skrzynki. Dopiero odgłos brzęknięcia przyciągnął na nowo jego wzrok. W jednym końcu 
skrzynki znajdował się otwór, z którego wyślizgnął się brązowy kwadracik, a potem jeszcze 
jeden, oba długości mniej więcej jego małego palca. Teraz przycisk zamigotał i wystrzelił do 
góry, zrównując się ponownie z pozostałymi, a Sander wpatrywał się pytająco w dwa leżące 
na stole przedmioty.
To wydzielany przez nie zapach zaskoczył go najbardziej. Zapach mięsa smażonego i 
obracanego nad ogniem pod okiem wyśmienitego kucharza. Ale skąd co jak?
Delikatnie chwycił leżący bliżej kwadracik. Był ciepły  przypominał doskonale 
zrumienioną kromkę chleba. Nie mógł się dłużej oprzeć aromatowi i wbił łapczywie zęby w 
ten herbatnikopodobny specjał.
Gdy już chrupał mu między zębami, starał się go nazwać, lecz tak naprawdę nie 
potrafił. Jakiś rodzaj chleba? Nie, ponieważ jego smak odpowiadał zapachowi dobrze 
wypieczonego mięsa. A jednak, wbrew smakowi i aromatowi, nie było to pieczyste.
I choć mogło być nafaszerowane jakimś narkotykiem lub trującymi ziołami, Sander 
nie mógł po tym pierwszym kęsie odmówić sobie zjedzenia reszty, co zresztą 
usprawiedliwione było stanem skrajnego wygłodzenia. Dokończył herbatnik" dwoma kęsami 
i chciwie wgryzł się w drugi.
Co dziwne, choć były niewielkie, już dwa zaspokoiły głód, powodując uczucie 
sytości, jednocześnie jednak wzmagając pragnienie. Popatrzył na pozostałe, nie wypróbowane 
jeszcze guziki, zastanawiając się, czy skrzynka zaspokoi także i tę potrzebę.
Podszedł do sprawy metodycznie. Kolejny czerwony guzik dostarczył mu 
ciemnobrązową pałeczkę o prawie takiej samej konsystencji jak kwadracik, pachnącą jak 
pieczona ryba. Linia zielona produkowała trzy rodzaje wafli, różniące się odcieniami. Odłożył 
je na bok razem z rybną pałeczką. W żółtej linii działał tylko jeden przycisk. Nacisnął go i ze 
skrzynki wyjechała mała filiżanka z cienkiego, błyszczącego tworzywa, wypełniona po brzegi 
na pół płynną, bladokremową substancją. Dotknięcie językiem poinformowało go, że jest 
słodka. Ostatni rząd. Wduszenie przedostatniego guzika spowodowało, iż w jego nadstawioną 
dłoń wsunął się nieco większy kubeczek, z zamykającym go szczelnie wieczkiem z tego 
samego tworzywa. Kiedy je zdjął, trzymał w ręku pojemnik nie z wodą, lecz z aromatycznym 
płynem o nieznanym, aczkolwiek nęcącym zapachu. Przełknął go pospiesznie, choć niemal 
parzył w usta. Podobnie jak tamta kremowa rzecz, był osłodzony do smaku, ale gasił 
pragnienie.
Ostrożnie włożył rybną pałeczkę i wafle za pazuchę. Kremową substancję, z braku 
łyżeczki, wylizał do czysta z pojemnika.
Czy te same przyciski zadziałają raz jeszcze, by zaopatrzyć go w dodatkowy 
prowiant? Ponownie wypróbował tę samą kombinację naciskanych guzików, lecz 
bezskutecznie. Czyżby zatem to działało tylko raz? A może kiedyś, dawno temu, naciśnięcie 
każdego guzika powodowało produkowanie żywności, a teraz, po wielu długich okresach, ta 
obfitość się wyczerpała i pozostała jedynie ta resztka, którą przed chwilą skrzynka go 
uraczyła?
Przedmiot ten był oczywiście pewnego rodzaju maszyną, nie mógł jednak odgadnąć, 
na jakiej zasadzie działał. Bez wątpienia był za mały, by składować w jego wnętrzu zapasy do 
sporządzania i serwowania potraw. Sander położył się na podłodze, podglądając dno skrzynki 
przez przezroczysty spód stołu. Bezskutecznie, gdyż było z litego materiału.
Nie był już głodny ani spragniony, lecz nadal był więźniem. Stołek, na którym 
siedział czy gdyby przesunął go do ściany i stanął na nim, dosięgnąłby końca ścianki?
Gdy spróbował go popchnąć okazało się, że da się odciągnąć od stołu jedynie na taką 
odległość, by można na nim usiąść, nie dalej.
Sander wzruszył ramionami. Podejrzewał, że byłoby to zbyt proste. Poznanie tajemnic 
tego pokoju będzie wymagało wiele cierpliwości i sprytu. Rhin. Gdyby zdołał wydobyć 
odpowiedź od kojota, wiedziałby przynajmniej, w którym kierunku się udać, która z trzech 
ścian stanowi barierę do przebycia.
Jego gwizd zabrzmiał podwójnie głośno. Wytężając słuch słyszał jedynie własny, 
przyspieszony oddech. A potem  z dala  dobiegło skomlenie. Niestety, odbijało się takim 
echem po pomieszczeniu, że nie mógł ustalić kierunku.
Jeszcze raz rozpoczął cierpliwe i mozolne sprawdzanie powierzchni ściany. Teraz 
wiedział, czego szukać. Tyle tylko, że to obmacywanie ścian okazało się bezowocne. Nie 
odkrył żadnych ciepłych miejsc, mimo iż przebadał wszystko dwukrotnie.
W końcu zniechęcony wrócił do stołu, opadł na taboret i złożył łokcie na blacie 
stanowiącym podstawę skrzynki, po czym ująwszy głowę w dłonie usiłował systematycznie 
przeanalizować problem. Gotów był przysiąc, że na ścianach nie było żadnych tajemniczych 
punktów do oparcia rąk. Wielokrotnie podskakiwał, starając się zaczepić rękoma o szczyt 
murku, lecz warstwa farby była tam tak wypolerowana, że ręce ześlizgiwały się przy każdej 
próbie jej uchwycenia. A zatem  jak się wydostać?
Sander był absolutnie przeświadczony, że z pokoju jest wyjście, niewątpliwie 
zamaskowane tak przemyślnie jak tamte oparcia na dłonie. Jakie jest przeznaczenie tego 
miejsca? Miał wrażenie, że ktokolwiek je zaprojektował (o ile nie był to umysł albo 
całkowicie odmienny, albo wypaczony), musiał mieć zamiar uczynić przejście tędy 
maksymalnie trudnym. Sander doszedł do wniosku, że sytuacja ta zawiera elementy pewnego 
rodzaju sprawdzianu.
Sprawdzianu Przemyślał to porównanie i stwierdził, że mu się podoba, że taka 
odpowiedź pasuje do poszczególnych znanych mu faktów. Celu tego sprawdzianu, o ile nie 
miał on zdławić wyobraźni czy inteligencji pojmanego, jeszcze nie znał. Lecz poprzedni cel 
był niematerialny, chodziło o to, jak sobie poradzi ze stawianymi przed nim problemami.
Jak dotąd  metodą prób i błędów, a także kierując się tym, co uważał za zdrowy 
rozsądek  rozwiązał dwa problemy. Odnalazł pierwsze drzwi oraz zaopatrzył się w jedzenie 
i picie. Oba te rozwiązania wymagały jedynie uporu i cierpliwości. Teraz stanął przed 
zadaniem wymagającym eksperymentowania.
Ściany były z cementu. Próba przebijania się przez nie wydawała mu się bezcelowa. 
Co zatem pozostawało? Podłoga!
Po raz kolejny naszła go myśl, że lepiej będzie posłużyć się zmysłem dotyku niż 
wzroku. Zsunął się ze stołka i opadł na kolana. Wybrał najbliższy narożnik, przeszukał go 
skrupulatnie, po czym ruszył dalej, obmacując centymetr po centymetrze nawierzchnię, która, 
choć nie tak gładka jak ściany, była równa jak stół. Najpierw zatoczył koło wzdłuż 
wszystkich czterech ścian, z nadzieją na znalezienie pod jedną z nich klucza do wolności, 
który w jego przekonaniu musiał się tu znajdować.
Gdy to zakończyło się fiaskiem, wystartował dalej, ku środkowi pokoju. Kiedy 
wreszcie uświadomił sobie, że spenetrował już całą powierzchnię, usiadł, opierając się 
plecami o tę nieprzebytą ścianę, by ponownie przeanalizować to, co nazywał danymi w 
swojej sprawie.
Wszedł tu przez tamtą ścianę, tę znajdującą się obecnie bezpośrednio na wprost niego. 
Jednak ukryty tam zamek najwidoczniej otwierał drzwi tylko w jedną stronę i nie był 
zaprogramowany na jakikolwiek powrót. Zbadał trzy pozostałe ściany i podłogę. Nic.
Leniwie odchylił głowę w tył opierając ją o ścianę i zmusił się, by jeszcze raz 
przyjrzeć się wszystkim szczegółom pomieszczenia. Były tu cztery ściany, podłoga, a wysoko 
nad głową sufit, którego ściany nie dosięgały, lecz łączyły się z nim poprzez filary. Był stół, 
skrzynka produkująca jedzenie, oraz dwa stołki nie dające się przesunąć i wykorzystać do 
żadnej wspinaczki.
Stół stołki skrzynka Zbadał też wszystko inne. Czyżby sekret tkwił mimo 
wszystko pośrodku izby? Podniecony nadzieją, podniósł się z podłogi. Ani jeden stołek nie 
dał się odsunąć dalej niż podczas pierwszej próby. A przyciski Najwyraźniej miały służyć 
do dostarczania żywności, a nie do manipulowania jakimiś urządzeniami w ścianie. Teraz 
stół.
Wytężając wszystkie siły nie zdołał go przesunąć nawet o ułamek centymetra. 
Metalowe nogi, pozornie spoczywające na powierzchni podłogi, były prawdopodobnie w nią 
wmontowane, sądząc z mizernych efektów popychania i pociągania.
Stół, stołki, skrzynka
Znów wdrapał się na stołek, by pomyśleć. Przed sobą miał układające się według 
pewnego szablonu kolory  czerwony, zielony, żółty, brązowy Czerwony od zarania 
dziejów kojarzył się jego rodzajowi z intensywnością i z niebezpieczeństwem. Była czerwień 
ognia, który niszczył, jeśli się go nie opanowało, i czerwień rumieńca, jaki gniew sprowadza 
na oblicze człowieka. Zielony koił oczy. Był to kolor wzrastania, kolor życia. Żółty Żółte 
było złoto, skarby, światło słoneczne. To także rodzaj siły, lecz mniej niszczącej niż 
czerwony. Brązowy Brązowa była ziemia  coś, co wymagało pracy, a nie pracowało 
samo z siebie.
Dlaczego tracił czas, roztrząsając znaczenie kolorów? Musi znaleźć wyjście! Musi!
Mimo to nie mógł oderwać uważnego spojrzenia od rzędów przycisków  czerwony, 
zielony, żółty, brązowy Dostarczyły jedzenia, były jednak bezużyteczne, jeśli chodziło o 
wydostanie się stąd.
Brązowy  żółty  to złoto ukryte w ziemi; zielony  to, co na niej rośnie; 
czerwony  ogień, który może strawić na niej całe życie. W jego głowie zaczął falować i 
układać się jakiś wzór, choć próbował odsunąć od siebie tę głupotę i myśleć konstruktywnie o 
sensownych działaniach. Lecz czy te myśli rzeczywiście były głupie? Przypuszczał, że Fanyi 
powiedziałaby, że nie, gdyż wiara we własną Moc Szamanki pozwalała jej akceptować bez 
zastrzeżeń dziwaczne fantazje umysłu. Sander nigdy tak naprawdę nie wierzył w nic, czego 
nie mógł zobaczyć, dotknąć czy usłyszeć.
A przecież podczas tej podróży zetknął się już ze sprawami, których nie można było 
tak zmierzyć. Jako kowal pracował rękoma, lecz to, czego nimi dokonał, było najpierw 
obrazem w jego głowie, tak więc urzeczywistniał projekt, którego żaden inny człowiek nie 
mógł widzieć. Przez to on również, w pewien sposób, obcował z nieuchwytnym.
Czy po wszystkich doświadczeniach minionych godzin powinien teraz odmówić 
wykorzystywania wyobraźni, kiedy ona może być jedynym kluczem do pokonania ścian? 
Tamten głos z przestworzy, który wcześniej do niego przemówił, używał słów kowalskiego 
zaklęcia. Zlewały się one co prawda z innymi, których Sander nie rozumiał, lecz tych kilku 
był pewien. Musi to potraktować jako swego rodzaju omen i zaufać domysłom, choćby 
wydawały się kompletnie zwariowane.
 Brązowy  wypowiedział na głos i przycisnął kciukiem najciemniejszy guzik w 
tym rzędzie.  Złoty  wyszukał najjaśniejszy, przypominający mu najbardziej stopiony, 
gorejący metal, wlewany pospiesznie do formy.  Zielony.  Nie ten ciemny tam na górze, 
lecz ten w połowie rzędu, najbardziej pokrewny bujnej zieleni wczesnej wiosny.  
Czerwony.  A ten był w odcieniu, jaki mógł posiadać tańczący płomień.
Rozległ się odgłos tarcia. Jedna ze ścian przełamała się na dwie części, z których jedna 
została podciągnięta w górę, pozostawiając wąski otwór. Sander nie był nawet zaskoczony. 
Już naciskając przyciski w wybranej przez siebie kolejności miał przeczucie, że rozwiązał 
kolejny mały fragment zagadki.
Dodało mu to nieco pewności siebie i z tą pewnością przeszedł przez otwór, by raz 
jeszcze stawić czoła nieznanemu.


ROZDZIAŁ PIĘTNASTY

Nie była to, jak się spodziewał, kolejna izba, lecz raczej wąski korytarz ujęty w ramy 
przez nagie ściany. Sander kroczył nim z tą nową wiarą, jakiej dostarczyło mu złamanie kodu 
otwierającego drzwi. Nie był też zaskoczony, kiedy zbliżywszy się do końca korytarza 
zobaczył obracający się w bok, bez jakiegokolwiek udziału z jego strony, fragment gładkiej 
powierzchni ściany.
Gdzieś spoza niej sączył się dźwięk. Były to szumy, brzęczenia, trzaski i inne hałasy. 
Znów zwolnił, starając się przewidzieć, czemu tym razem będzie musiał stawić czoła. 
Przyszło mu do głowy, że ktokolwiek korzysta z tego dziwnego labiryntu, nie jest osobą, z 
którą można stanąć do konfrontacji ani nawet zagrozić jej bronią. Miotacz strzał i długi nóż 
nie mogły się równać z bronią, z jaką się tu spotkał. Ze swoim prymitywnym orężem nie miał 
żadnych szans.
Podjąwszy decyzję, zawiesił miotacz z powrotem na ramię i z pustymi rękoma 
przeszedł przez drugi portal. Coraz intensywniejszy blask światła zmusił go do zmrużenia 
oczu. Może dlatego nie był w stanie zrozumieć, co widzi. Była to tworząca coś na kształt 
pajęczyny plątanina metalowych taśm i szkła, migocząca małymi światełkami i wyrastająca z 
przysadzistych podstaw.
Wśród tego wszystkiego był jeden znajomy widok. W jego kierunku susami zmierzał 
Rhin, skowycząc radośnie i donośnie na powitanie i dając tym do zrozumienia, iż przybycie 
Sandera sprawiło mu ogromną ulgę.
Szorstki język zwierzęcia poskrobał policzek Sandera. Uchwycił się kurczowo fałd 
skóry na barkach Rhina. W tym niesamowitym otoczeniu kojot stanowił więź ze światem, 
który Sander dobrze znał.
W tym momencie znowu odezwał się głos z powietrza. Tym razem nie zrozumiał ani 
słowa z jego bełkotu. Maszyny, o ile to coś na kształt pniaków wypuszczających pajęczyny 
było maszynami, stały wzdłuż ścian. Cały środek pozostawał wolny. Na tym właśnie miejscu 
stanął Sander, z jedną ręką nadal złożoną na grzbiecie Rhina. Wszystko tu było dla niego obce 
i dziwne; nie znajdował ani jednej znajomej rzeczy, nie mógł jednak powstrzymać zachwytu 
nad perfekcyjnością i fachowością wykonania instalacji.
Czemu miały służyć? Teraz, oglądając to w całości, zauważył, że nie wszystkie wstęgi 
świeciły. Co więcej, na niektórych ciężkich postumentach stanowiących ich podstawy, leżały 
poszarpane i pozrywane pozostałości tych świecących pajęczyn, z innych zaś wydobywał się 
świdrujący dźwięk, który sprawił, że Sander się cofnął, a kojot zaskowyczał protestacyjnie, 
gdy je mijali.
Nigdzie nie było śladu żywego stworzenia. Sander krzyknął, wołając Fanyi po 
imieniu. Jedyną odpowiedzią był klekot i brzęczenie maszyn.
 Kim jesteś?  Po raz pierwszy odważył się z kolei zapytać Głosu. Również to 
pytanie pozostało bez odpowiedzi.
Z Rhinem u boku, rzucając ukradkowe spojrzenia w prawo i lewo, spodziewając się 
prawie, że jego prześladowca wyrośnie gdzieś spośród instalacji, Sander przeszedł przez 
pokój. Znajdowało się tam drugie, sklepione przejście, za którym zastał zupełnie odmienną 
scenerię.
Tutaj środek dużej komnaty zajęty był przez owalne zagłębienie, otoczone 
ustawionymi również na kształt owalu dwoma rzędami wyściełanych krzeseł. Sam owal był 
wpuszczony w podłogę i wypełniony czymś, co Sander na pierwszy rzut oka uznał za 
niezwykle nieruchomą taflę wody. Później uświadomił sobie, że było to również szkło czy 
jakieś równie przezroczyste tworzywo.
Pozostawiwszy Rhina, kowal wepchnął się pomiędzy dwa krzesła (były 
przymocowane do podłoża i nie dawały się przesunąć) i stanął, patrząc w dół na szklistą 
powierzchnię w jednolitym ciemnoniebieskim kolorze. Był przeświadczony, że to, podobnie 
jak skrzynka produkująca jedzenie, miało jakieś ważne przeznaczenie. Cały wystrój 
pomieszczenia sugerował, że niegdyś zbierali się w nim ludzie, siadywali na krzesłach i 
patrzyli w dół na szklaną taflę.
Nie było to lustro, gdyż  choć stanął na samej krawędzi  nie odbijało jego 
sylwetki. Nie było tu też żadnych przycisków podobnych do tych w skrzynce od jedzenia. Z 
wolna przechodził od krzesła do krzesła, aż dotarł do stojącego po lewej stronie, w miejscu 
gdzie owal zakręcał. Tu, po raz pierwszy, zauważył różnicę. To krzesło miało wyjątkowo 
szerokie poręcze usiane przyciskami, z których każdy oznaczony był kilkoma z symboli, 
nazywanych przez Fanyi literami.
Sander bez pośpiechu przysiadł na tym siedzeniu. Było nadzwyczaj wygodne, tak 
jakby krzesło natychmiast przystosowało się do jego figury. Przestudiował przyciski. Był 
przekonany, że maj ą coś wspólnego ze szklaną powierzchnią poniżej czubków jego 
znoszonych butów. Lecz co?
Na każdej z szerokich poręczy były ich dwa rzędy, umieszczone tak, aby osoba 
opierająca łokcie na tych oparciach mogła siedzieć wygodnie, z naturalnie wyprostowanymi 
rękoma. Istniał tylko jeden sposób, by poznać ich przeznaczenie: przez działanie. Opuścił 
palec wskazujący prawej ręki na najbliższy przycisk.
Ku jego rozczarowaniu, nic się nie wydarzyło. Lecz to tylko jeden guzik  przez te 
długie lata wiele z nich mogło przestać funkcjonować. Miał nadzieję, że przynajmniej 
niektóre z nich działały nadal, co pozwoli mu wyrobić sobie pogląd na to, dlaczego ludzie się 
tu gromadzili i obserwowali to matowe, nie odbijające niczego lustro.
Działając metodycznie, nacisnął kolejny guzik w rzędzie  z nie lepszym skutkiem. 
Lecz przy trzecim nastąpiło coś, co go zdumiało. W lustrze pojawiły się świetlne punkciki, 
ożyły linie jarzące się jak szybko posuwający się ogień, szkicując kontury dużych plam o 
nieregularnych wymiarach i kształtach. Sander skwapliwie pochylił się w przód, usiłując 
odszyfrować sens tego widowiska.
Były tam cztery  nie, pięć  dużych, zarysowanych kształtów. Dwa były połączone 
wąską, wygiętą linią, dwa inne, większe, miały solidniejsze połączenie. Tu i ówdzie były też 
mniejsze, niektóre w pobliżu większych, inne porozrzucane w dalszej odległości. Z kolei 
błyszczące punkciki światła były rozsypane bez żadnego określonego porządku wewnątrz 
zarysowanych konturów.
Sander wpatrywał się w nie zachłannie, mimo to z żalem stwierdził, że nic mu to nie 
mówi. Nacisnął kolejny guzik i model zamigotał. Pojawiły się nowe linie tworzące jeszcze 
jeden, zupełnie odmienny wzór. Jasne punkty światła całkiem zniknęły, a wiele z konturów 
zarysowujących obszary było zamazanych i nikłych.
 Nasz świat
Sander obrócił się gwałtownie, sięgając ręką do pochwy długiego noża. Nie 
potrzebował warczenia Rhina, choć przez moment zastanowił się, dlaczego kojot go nie 
ostrzegł, bo przecież ten głos nie nadszedł bezcieleśnie gdzieś z przestrzeni. Te dwa słowa 
zostały wypowiedziane przez mężczyznę, który kuśtykał z naprzeciwka, obserwując Sandera 
równie uważnie, jak Sander jego.
Obcy nie prezentował się zbyt atrakcyjnie. Niegdyś wysoki, obecnie miał 
przygarbione ramiona i wygięte w kabłąk plecy. Przylegający ciasno do ciała szary strój 
podkreślał chudość jego rąk i nóg oraz wypukły brzuch. Głowę pokrywała sztywna biaława 
szczecina, jak gdyby najpierw wygolono mu czaszkę, a potem pozwolono jej wypuścić znów 
włosy o długości mniej więcej cala. Obwisła górna warga pokryta była z rzadka takim samym 
sztywnym jak drut zarostem, lecz poza tym pokiereszowana bliznami twarz była gładko 
wygolona. Jedyne widoczne fragmenty skóry, a więc skóra twarzy i rąk z guzowatymi 
palcami, były tak jasnego koloru, że gdyby nie szarawe zabarwienie, przypominałyby skórę 
Białych.
W jednej ręce, pomimo iż dłonie drżały mu tak, że chwilami musiał podtrzymywać 
uchwyt drugą, trzymał rurkę, którą Sander wziął za broń, celując nią ze skupieniem w kowala. 
A ponieważ było to jedyne uzbrojenie pasujące do tego miejsca, Sander od razu odczuł przed 
nim szczery respekt.
 Nasz świat  powtórzyła po raz drugi zjawa w szarościach, a potem zakaszlała z 
udręką.
Sander usłyszał dobiegające od strony Rhina skomlenie i spojrzał w jego kierunku. 
Zwierzę, które widywał nieraz nadzorujące całe stado byków i utrzymujące te potężne bestie 
w ryzach, dopóki nie spętali ich jeźdźcy Wspólnoty, pełzało teraz po podłodze, jakby je ktoś 
zbił. Na ten widok Sander wybuchnął gniewem.
 Co zrobiłeś Rhinowi?
Obcy wykrzywił twarz w uśmiechu:
 Zwierzę dostało nauczkę. Jestem Maxim i żadna bestia nie będzie na mnie 
szczerzyć zębów. Miej się na baczności, chłopcze. Miej się na baczności. Mam  wykonał 
gest ogarniający być może więcej niż pomieszczenie, w którym się znajdowali  na swe 
rozkazy takie moce, o jakich wy, biedni barbarzyńcy na zewnątrz, nie macie nawet pojęcia. 
Jestem Maxim, z rodu Wybranych. To byli ci, którzy przewidzieli, którzy przygotowali 
My, my sami ocaliliśmy wszystko, co było znane człowiekowi! My sami!
Jego głos przybrał wysokie tony, z nutą, która wywołała kolejny wybuch skowytu 
Rhina i zaniepokoiła Sandera. Kawał pomyślał, że ten pokręcony mężczyzna przekroczył już 
granicę pomiędzy normalnością a szaleństwem.
 Tak, tak!  kontynuował tamten.  My zabezpieczyliśmy, przechowaliśmy, 
przetrwaliśmy, my jesteśmy jedyną inteligencją, jedyną cywilizacją, jaka pozostała. Przyjrzyj 
mi się dobrze, barbarzyńco. Ja jestem Maxim! Tutaj  popukał kościstym palcem w czoło  
jest więcej wiedzy, niż mógłbyś zdobyć w swoich dwóch ograniczonych czasowo życiach. 
Zamyślasz to ukraść? Nie ma na to sposobu. To jest zamknięte tutaj  znów palec puknął w 
czoło.  Twój rodzaj jest tak ograniczony, że nie rozumiesz nawet, czego ci brak. Wy nie 
jesteście ludźmi, tak jak Poprzedni Ludzie!
Jego paplanie stawało się coraz bardziej piskliwe. Sanderowi wystarczyło spojrzenie 
na Rhina, by uświadomić sobie, że ten szaleniec dysponuje potężną bronią i nie wątpił, że jest 
gotów zwrócić ją przeciwko wszystkim i wszystkiemu, co napotka na swej drodze. Co stało 
się z Fanyi i wężaczami? Sander był pewien, że to jest magazyn, którego szukała. Lecz czy 
natknęła się na tego Maxima i zapłaciła za to? I tak jak wcześniej obudził w nim gniew widok 
Rhina, zastraszonego szyderstwem tego człowieka z krwi i kości, tak teraz ten gniew 
spotęgował widziany oczyma duszy obraz Fanyi ponoszącej być może śmierć z jego rąk.
 Czego chcesz?  spytał teraz Maxim.  O co przyszedłeś zapytać Maxima? O 
sposoby zabijania? Mogę ci pokazać takie, że twój mózg roztopi się ze zgrozy. Znamy je, o 
tak, znamy je wszystkie! Istnieją choroby, które można posiać pomiędzy niczego 
nieświadomymi, tak że padają jak zatrute insekty. Możemy utrzymać przy życiu ludzkie ciało, 
by nam służyło, lecz zniszczyć jego wolę, a nawet myślący umysł. Przez naciśnięcie jednego 
guzika możemy zdmuchnąć miasto z powierzchni ziemi. Jesteśmy mistrzami. To miejsce 
zaprojektowaliśmy sasfa, gdyż wiedzieliśmy, że coś musi ocaleć, że nasza cywilizacja musi 
żyć. I została zachowana, a my przeżyliśmy
Jego głos zawisł w powietrzu, ożywienie znikło z niezdrowej twarzy. Przez chwilę 
wyglądał na zagubionego i oklapłego, jakby sam był ofiarą jednej z niszczących umysł broni, 
które z takim upodobaniem wyliczył.
 Żyjemy  powtórzył.  Żyjemy dłużej, niż jakikolwiek człowiek przedtem. A po 
nas żyją nasze dzieci Jak myślisz, barbarzyńco, ile mam lat?
Sander bał się zgadywać, gdyż niewłaściwa odpowiedź mogła pobudzić złą wolę tej 
obłąkanej istoty.
 Każdy człowiek  dobierał starannie słowa  ma własną normę długości życia. 
Nie potrafię powiedzieć, jaka jest twoja.
 Oczywiście, że nie!  Głowa starca zatrzęsła się chybotliwie.  Jestem jednym z 
dzieci. Żyję blisko dwieście takich lat, w jakich ludzie zwykli niegdyś liczyć wiek.
Sander uznał, że mogło tak być istotnie. Ilu jeszcze takich spadkobierców tego, co 
(jeśli poprawnie dosłyszał wymienione okropności) zdawało się najgorszym dziedzictwem 
Poprzednich Ludzi, nadal istniało na świecie?
 Prawie dwieście lat  powtórzył Maxim.  Widzisz, byłem mądry. Wiedziałem, 
że lepiej zostać tu niż ryzykować życiem, wychodząc do świata umarłych i mieszając się z 
barbarzyńcami. Mówiłem im, że źle robią. Tak, powiedziałem Langowi, co się stanie  
roześmiał się.  I miałem rację. Czy wiesz, barbarzyńco, jak umarł Lang? Z powodu bólu w 
brzuchu! Od dolegliwości, którą można było uleczyć drobną operacją. Ona mi to powiedziała. 
Ona, która twierdzi, że jest córką Langa. Oczywiście skłamała. Nikt z nas nie połączyłby się 
węzłem małżeńskim z dzikuską. Skłamała, ale nie mogłem jej ukarać za kłamstwa, ponieważ 
miała transmiter Langa.
 Byliśmy od samego początku tak zaprogramowani  ciągnął  żeby nie było 
między nami kłótni. Było nas wtedy tak niewielu i mogło się zdarzyć, że zostalibyśmy 
zamurowani tutaj, w tym kompleksie, na pokolenia. Tak więc nie mogło być kłótni ani 
nieporozumień. Wszyscy mieliśmy transmitery dla własnej ochrony. Widzisz, barbarzyńco, 
jak wszystko było zaplanowane? Nie było problemu, do rozwiązania którego nie mielibyśmy 
odpowiednich środków. Byliśmy wyposażeni na każdą ewentualność I dzieci. Podobnie jak 
Lang, miały transmitery od urodzenia. Wszystko było tak starannie przemyślane. Wielki 
Mózg w zaplombowanej komnacie on wiedział wszystko. On wie wszystko.
Przez jakiś czas nie łączył się z nami. Oczywiście nie ma takiej potrzeby. Ja, Maxim, 
wiem wszystko, co konieczne.
 Ta dziewczyna, która powiedziała ci o śmierci Langa  Sander nie miał 
wątpliwości, że dotyczyło to Fanyi  gdzie ona jest teraz?
Maxim roześmiał się chrapliwie.
 Ona mnie okłamała, wiesz? Nikomu nie wolno okłamywać Maxima. Jeśli zechcę, 
mogę czytać w ludzkich myślach. Widzę twoje myśli, barbarzyńco! Kiedy przyszła, 
wiedziałem, że będą jeszcze inni. Użyłem  przerwał znowu i popatrzył na Sandera 
ostrzegawczo. Sprowadziłem cię tutaj, barbarzyńco. To było zabawne, bardzo zabawne. 
Musiałeś przejść przez stare sale sprawdzianów i bardzo ciekawie było obserwować, jak 
torujesz sobie przez nie drogę, rozwikłując ich tajemnice. Ona nie musiała tego robić, miała 
transmiter Langa. Lecz ty wykazałeś pewien spryt, nie ludzki, ale zabawny, wiesz? Musiałem 
mieć cię tutaj. Reszta twojego rodzaju oni łakną moich skarbów lecz jestem w stanie ich 
powstrzymać. Ponieważ ty pokonałeś ustawione przeze mnie przeszkody, wiedziałem, że 
muszę cię pilnować całą drogę, żeby być bezpiecznym.
 Jestem tu  zauważył Sander.  Ale dziewczyna Co z nią zrobiłeś?
 Co zrobiłem z nią?  śmiech przerodził się w chichot.
 Cóż, nie zrobiłem nic. Absolutnie nic. Nie było takiej potrzeby. Wielki Mózg 
posiada własne zabezpieczenia. Ja jej wysłuchałem, wskazałem właściwy kierunek i puściłem 
wolno. Nie uznałem za konieczne robić cokolwiek więcej. Była mi nawet wdzięczna. Ja  
ten sam wyraz zakłopotania przemknął przez pomarszczoną, obwisłą twarz.  Miała w sobie 
coś Lecz nie, żaden barbarzyńca nie może posiadać cechy, której Maxim nie zdołałby 
ujarzmić. Potrafię panować nawet nad zwierzętami. Zobacz, jak się mnie boi to twoje 
parszywe stworzenie. Teraz problem w tym, jak ciebie wykorzystać. Nie masz transmitera, 
więc oczywiście można tobą zawładnąć.
 Ależ mam!  Sander nie wiedział, czy tamten mówi prawdę, czy nie. Był jednak 
przekonany, że musi ze swej strony wykonać jakiś ruch, by przeciwstawić się tej karykaturze 
człowieka.
 To niemożliwe!  rzucił mężczyzna rozdrażnionym tonem rozkapryszonego, 
upartego dziecka.  Lang był ostatnim, który odszedł. Opuścił mnie, zostawił, wbrew temu, 
co mu w kółko powtarzałem. Postąpił jak prawdziwy głupiec. Był najmłodszym z dzieci i na 
nim kończyło się jego pokolenie. Poza tym Lang miał jedyny transmiter. One nie starczają na 
długo, nie więcej niż około pięćdziesięciu lat. Potem trzeba je ponownie naładować. Tak więc 
twój, o ile go faktycznie masz, z pewnością już nie działa. To mógłby być ten, który należał 
do Robara. A on wyjechał jeszcze wcześniej niż Lang. Nie próbuj ze mną sztuczek, 
barbarzyńco! Pamiętaj, jestem Maxim i cala wiedza Poprzedniej Epoki należy do mnie!
 Pokażę ci  Sander ostrożnie sięgnął za pazuchę swego okrycia. Widział, że 
tajemnicza pałeczka w ręku starca wycelowana jest wprost w niego, lecz musiał wykorzystać 
tę szansę. Wyjął z zanadrza opaskę z plecionego drutu.
Maxim zarechotał:
 To nie jest transmiter, barbarzyńco. Jesteś rzeczywiście nie bardziej inteligentny 
niż to zwierzę. Transmiter! Ty nawet nie wiesz, co to słowo oznacza. Ona nie wiedziała! 
Myślała, że to czary, magia, jaką zabawiają się przesądne dzikusy! A teraz ty pokazujesz mi 
kłębek drutu i nazywasz to transmiterem!
Ośmielony Sander postanowił brnąć dalej i sprowokować Maxima do jakiegoś 
działania, nałożył więc opaskę na głowę. Być może przysłuży mu się ona teraz, jeżeli ten 
pozostały przy życiu potomek Poprzednich Ludzi uzna również jego za dziecinnego i 
przesądnego.
 To jest zimne żelazo  powiedział z powagą.  A ja jestem jednym z tych, którzy 
pracują z żelazem, a więc jest mi ono posłuszne.
Zaczął pół nucić, pół recytować pieśń kowala.
Odpowiedział mu przebłysk lekkiego zainteresowania.
 To to jest formuła  zauważył Maxim.  Ale wiesz co, wszystko 
poprzekręcałeś. To powinno być tak.  Gdy recytował słowa, jego głos przybrał coś z 
nosowego akcentu Zapamiętywaczy.  Tak jest poprawnie. A więc mimo wszystko 
zgromadziłeś strzępy dawnej wiedzy, co, barbarzyńco? Lecz cóż to jest zimne żelazo? Nigdy 
o czymś takim nie słyszałem! Ale straciłem już dość czasu. Chodź, ty!
Nacisnął jakiś punkt z boku swojej pałeczki. W tym samym momencie Sander 
pochylił się do przodu, ciągnięty przez ten sam przymus, który doprowadził go tutaj. 
Odruchowo zacisnął dłonie na poręczach krzesła.
Żelazo zimne żelazo. Zbagatelizowana i wyśmiana przez Maxima kowalska wiara w 
Dawną Wiedzę była jedyną bronią, jaka mu pozostała.
Skoncentrowany na trzymaniu się krzesła, zaciskał zęby z bólu. Żelazo paliło mu 
czoło żywym ogniem. Nie, nie i NIE!
Twarz Maxima ściągnęła się i zaczerwieniła. Usta się rozchyliły, ukazując blady język 
i starte, żółtawe zęby.
 Przyjdziesz tu!  zaskrzeczał.
Sander przywarł do poręczy. Katusze powodowane toczącą się w nim walką szybko 
nasilały się do poziomu, w którym może nie wytrzymać i będzie musiał skapitulować. A jeśli 
to zrobi, będzie zgubiony. Nie wiedział, skąd u niego ta pewność, wiedział tylko, że tak 
będzie.
Powietrze między nim a Maximem drgało rozpalone. Sander trzymał się krzesła tak 
mocno, że stracił czucie w palcach. Jego głowa płonęła. Musi
Brązowawy, wygięty łukowato kształt przeciął powietrze, opadając łapami na 
przygarbione plecy Maxima. Chuderlawy mężczyzna upadł z hukiem na posadzkę i leżał 
nieruchomo. Pazury Rhina wbijały się w jego ciało, a pysk kojota : zbliżał się do gardła 
starca.
Gdy Maxim, padając, wypuścił pałeczkę, cierpienia Sandera urwały się, jak ręką odjął. 
Zdołał wycharczeć rozkaz do Rhina, by nie zabijał. Nie mógł pozwolić, by kojot zagryzł 
kogoś z zimną krwią. Poza tym że ten człowiek był szalony  był stary. A teraz 
najważniejsze było odnaleźć Fanyi i ostrzec ją. Kowalowi nie udało się odgadnąć, w jaką 
pułapkę starzec wpędził dziewczynę. Lecz podejrzewał, że na jej końcu, w takiej czy innej 
formie, czaiła się śmierć.
Odciął kawałek swojej liny i związał Maxima. Potem uniósł kościste ciało i usadowił 
na jednym z krzeseł, przywiązując je do niego dodatkowymi więzami. Skończywszy, zwrócił 
się do Rhina:
 Szukaj Fanyi!
Kojot w dalszym ciągu wpatrywał się w nieprzytomnego Maxima, a z jego gardła 
wydobywał się wściekły bulgot, jakby jedynym jego życzeniem było wykończyć starego. 
Sander podszedł do niego, klepnął zwierzę w kark i pociągnął za ucho.
 Fanyi!  ponowił rozkaz.
Nawet tutaj musiał się gdzieś unosić zapach dziewczyny, a Rhin był najlepszym 
tropicielem, jakiego znał. Warknąwszy groźnie po raz ostatni, kojot przeniósł wzrok z 
Maxima na Sandera. Zaskomlał i trącił Sandera w ramię. Kowal bez trudu rozszyfrował 
zachowanie zwierzęcia. Rhin po prostu nie widział powodu, by pozostawiać Maxima przy 
życiu; jego rozumowanie było sensowne. Mimo to Sander nie mógł się zmusić do zabicia 
bezbronnego teraz starca ani do pozwolenia na to Rhinowi.
Można zabijać w obronie własnego życia lub by ochronić rodzinę. Stawiłby czoła 
amfibianom, tak jak to zrobił, czy Białym, i nie odczuwałby wyrzutów sumienia obserwując, 
jak jego strzały trafiają do celu. Poczwary, którym musieli stawić opór na leśnej polanie, czy 
potwór na dawnej wyspie to były okropieństwa wzbudzające w Sanderze prawdziwy strach. 
Lecz nie leżało w jego naturze skończenie z tą sflaczałą istotą ze zwisającą głową, 
przywiązaną teraz do krzesła i utrzymującą się na nim jedynie dzięki więzom 
zadzierzgniętym osobiście przez Sandera.
Chłopak schylił się i podniósł upuszczoną przez Maxima pałeczkę. Wzdłuż jej boku 
było pięć kropek. Nie miał jednak pojęcia, jakie moce kontrolowała, ani czasu, by z nią 
eksperymentować. Teraz liczyła się każda minuta. Musi znaleźć Fanyi, zanim ta ostatecznie 
wpakuje się w nieodwracalne nieszczęście.
 Fanyi!  po raz trzeci powtórzył jej imię, odciągając Rhina od więźnia.
Kojot warknął i odszedł. Okrążył owalnie ustawione siedzenia i ruszył przed siebie. 
Sander przyspieszył kroku, by dorównać swemu przewodnikowi. Rhin szedł tak pewnie, iż 
kowal uwierzył, że wie dokładnie, którędy należy iść. A może zwierzę było świadkiem 
wysłania dziewczyny w drogę przez złośliwego, wiekowego strażnika tego miejsca?
Sanderowi trudno było uwierzyć, że Maxim był jedynym mieszkańcem tej kryjówki. 
Choć wymienił tylko dwa imiona, i obaj ci ludzie już nie żyli, nie oznaczało to, że cała 
kolonia, która miała przetrwać Czas Ciemności, zupełnie wyginęła. A po tym, jak podczas ich 
pierwszego spotkania był świadkiem konfrontacji Rhina z Maximem, nie miał pewności, czy 
w razie potrzeby Rhin go ostrzeże. Ostatecznie jedynie dlatego, że starzec był tak 
zaabsorbowany pojmaniem Sandera, kojotowi udało się wyrwać spod jego wpływu i 
zaatakować.
Przechodzili przez pokoje i korytarze połączone drzwiami. Niektóre pełne były 
dziwnych instalacji, inne wyraźnie przeznaczono do zamieszkania i wyposażono w sofy, 
dywany i różnorodne dziwacznie ukształtowane, masywne meble.
Sander zatrzymał się raz, gdy doszedł do kolejnej izby z maszyną produkującą 
żywność. Była większa od znajdującej się w pomieszczeniu w przedniej części labiryntu i 
miała więcej rzędów guzików. Zaznajomiony już z zasadami jej funkcjonowania, pewnie 
naciskał przyciski, wyciągając z urządzenia więcej kromek, wafli i kubeczków z wodą niż 
potrzebował do nakarmienia siebie i Rhina, gdyż zamierzał zaopatrzyć się w dodatkowe racje 
żywności, które wrzucił do torby z prowiantem i przelał do bukłaka. Jak maszyna mogła 
produkować jedzenie wyraźnie z niczego  pozostawało tajemnicą, lecz efekty były 
apetyczne i smakowały nie tylko chłopakowi, ale i zwierzęciu. Sander zaś był w tym 
momencie bardziej usatysfakcjonowany rezultatami, a mniej zainteresowany sposobami, w 
jakie je osiągnął.
Rhin truchtał przodem, dopóki nie minęli ostatnich sal i nie wyszli do kolejnego 
długiego holu, z takimi samymi gładkimi ścianami i rurkami świecącymi przyćmionym 
światłem, tyle że tu wszystkie działały. Powietrze było świeże, a od czasu do czasu czuło się 
lekkie podmuchy. Sander nie przestawał podziwiać ogromu wiedzy, jaka kryła się za tym 
budynkiem i całym jego wyposażeniem.
Były momenty, że chciał raz jeszcze wrócić do tamtego pokoju ze szklaną sadzawką i 
zobaczyć dziwne kontury, które można było przywołać naciśnięciem guzika. Jeśli Maxim 
mówił prawdę, że druga seria obrazków ukazuje ich świat takim, jak jest obecnie, to pierwsza 
seria musiała przedstawiać świat z Poprzedniej Epoki.
Sander miał ciągle przed oczyma kolosalne różnice w przebiegu tych linii. Lecz jeżeli 
zmiany były aż tak wielkie, to jak ten jeden kompleks podziemnych pomieszczeń zdołał 
przetrwać, praktycznie nietknięty? Mógł zrozumieć, że mieszkańcy, po tym jak przetrwali 
najgorsze światowe kataklizmy, wypracowali sobie własne metody obrony przed grabieżcami 
i włóczącymi się bandami, podchodzącymi do zewnętrznej bramy. Nie potrafił jednak 
wyobrazić sobie wystarczająco skutecznych zabezpieczeń przed gwałtownością i siłą trzęsień 
ziemi, wybuchów wulkanów i występujących z brzegów mórz.
Hol zdawał się ciągnąć bez końca. Raz po raz Rhin przytykał nos do podłogi, po czym 
niezmiennie wydawał krótki skowyt. Byli na swojej drodze, na właściwej drodze dokąd?


ROZDZIAŁ SZESNASTY

Przy końcu korytarz zaczął się ponownie obniżać. Świecących rurek było tu mniej, a 
pomiędzy nimi kładły się duże plamy cienia. Początkowo spadek był łagodny, potem zrobiło 
się bardziej stromo. Zdawać by się mogło, że cokolwiek Poprzedni Ludzie pragnęli tu ukryć, 
zagrzebali to głęboko, by mieć pewność, że nie zaszkodzą mu żadne wstrząsy na ziemi.
Powietrze też nie było tak dobre. Pojawił się drażniący zapach, przyprawiający 
Sandera o ataki kaszlu. Przypomniał sobie groźbę Maxima, że to, czego Fanyi miała tu 
szukać, posiadało własne zabezpieczenia i myśl ta sprawiła, że posuwał się teraz ze zdwojoną 
ostrożnością. Jak Maxim to nazwał? Wielki Mózg? Czy maszyna potrafi myśleć? Sander 
żałował, że nie słuchał uważniej Zapamiętywaczy. Czy któraś z ich opowieści wspominała o 
tym?
W momencie, gdy Sander pomyślał, że ta droga w dół nigdy się nie skończy i będą 
schodzili coraz głębiej i głębiej do serca ziemi, pochyłość wyrównała się. Blask ściennych 
świateł był tu przyćmiony warstwą długo gromadzonego kurzu. Nogami również brodził w 
miękkim dywanie z kurzu. Był on jednak poznaczony odciskami. Nawet w tym 
przytłumionym świetle rozróżnił ślady zakończonych pazurami łap wężaczy i odciski butów, 
które mogła pozostawić jedynie Fanyi.
Było tu chłodniej. Naciągnął kaptur i zawiązał sznurki. W nieruchomym powietrzu 
widział własny oddech w postaci małych białych obłoczków. Rhin nie wybiegał już do 
przodu. Cofnął się tak, że jego pysk znajdował się w jednej linii z ramieniem Sandera. Raz po 
raz skamlał cicho, wyrażając tym swój niepokój.
W półmroku z przodu coś się poruszyło. Sander wepchnął za pasek broń odebraną 
Maximowi i sięgnął po miotacz strzał. Rhin warknął, po czym zawył przejmująco i 
ostrzegawczo. Odpowiedzią był dzwoniącobrzęczący odgłos, niepodobny do niczego, co 
Sander słyszał, może jedynie do dzwonienia lekkiego młotka o metal.
Rzecz tocząca się z naprzeciwka nie była  co stwierdził, obserwując, jak pojawia się 
i znika w jasnych plamach ściennego światła  żadnym żywym stworzeniem. Nie mogła nim 
być. W dużej mierze przypominała raczej okrągły kocioł, jakiego Wspólnota używała podczas 
jesiennego biesiadowania. Poruszał się na umieszczonych pod spodem kółkach, w 
jednostajnym, powolnym tempie. Tym, co zaniepokoiło Sandera, była jego zawartość. Z kotła 
wyrastała mianowicie plątanina różnej długości ramion połączonych stawami i zakończonych 
ogromnymi pazurami ze straszliwymi zębami. Ramiona te znajdowały się w ustawicznym 
ruchu, zamiatając podłogę lub drapiąc ściany, a pazury otwierały się i zamykały ze 
szczękiem. Był to przeciwnik, którego nie mogła powalić żadna strzała, choćby nawet 
najzręczniej wycelowana.
Rhin kilkakrotnie warknął głośno i przepchnął się przed Sandera z zamiarem 
chapnięcia zębami toczącego się metalowego obiektu. Zatrzymał się jednak poza zasięgiem 
ramion, które teraz wyciągały się w jego kierunku, a zgrzyt otwierających się i zamykających 
w coraz szybszym tempie pazurów stał się jeszcze głośniejszy.
Kojot tańczył na samej granicy zasięgu ramion, kłapiąc zębami, za każdym razem 
jednak odskakiwał na bezpieczną odległość. Sander sięgnął po pałeczkę Maxima. Jeśli ta broń 
miała jakąś moc, mogła stanowić jedyną szansę w walce z napierającą maszyną.
Nadal ściskając bliższy mu miotacz strzał w lewej ręce, przebiegł wzrokiem po 
trzymanej w prawej pałeczce, po czym przycisnął mocno kciuk do jej boku. Przedtem 
zagwizdał na Rhina, przywołując go z powrotem do siebie, gdyż nie był pewien, co się może 
zdarzyć podczas tego ataku. Promień światła wystrzelił obok kojota, trafiając w sam środek 
kotła. Przez moment zdawało się, że bez efektu. Potykając się, Sander zaczął się wycofywać, 
a za nim Rhin, gdyż walące jak cepy ramiona z podstępnymi pazurami zbliżały się ku nim z 
klekotem, z prędkością trąby powietrznej.
Ułamek sekundy później, gdy promień dotknął tego wybrzuszonego metalu, pojawiła 
się na nim kropka, która z każdą chwilą stawała się bardziej czerwona. Promień zdawał się 
wpalać w ciało obiektu, lecz poruszająca się maszyna nie sprawiała wrażenia uszkodzonej; 
może tylko jeszcze szybciej ruszyła w ich kierunku. Jeden z tych zgrzytających kompletów 
pazurów zacisnął się na zakurzonej świecącej rurce i zmiażdżył ją z taką łatwością, z jaką nóż 
kroi ciasto.
Sander znów gwizdnął na kojota, sygnalizując odwrót. Najchętniej obróciłby się na 
pięcie i uciekł, ale jeśli miał powstrzymać tę broń z Poprzedniej Epoki, musiał iść powoli i 
trzymając pałeczkę nieruchomo, wgryzać się w to samo promieniujące miejsce.
Gorejący punkt zrobił się większy i ciemniejszy, widocznie siła skupionych promieni 
przegryzła się przez zewnętrzną powłokę stwora. Sander trzymał promień stabilnie, 
wycofując się i starając się zgrać tempo swojego odwrotu z prędkością turlania się maszyny.
Potem  nastąpił wybuch. Błysk światła był tak intensywny i palący, że zupełnie go 
oślepił. Krzycząc, uczepił się Rhina. Nic nie widział, lecz czuł, że kojot ciągnie go w tył do 
momentu, aż jego pięty uderzyły w koniec pochylni, którą tu zeszli. Dopiero wówczas dotarło 
do niego, że brzęczenie i szczękanie maszyny umilkło. A zatem promień musiał ją 
przynajmniej zatrzymać.
Mimo to Sander cofał się dalej, do połowy rampy, mrugając i usiłując odzyskać 
wzrok. Strach przed tym, że eksplozja mogła go naprawdę oślepić, paraliżował wręcz jego 
kroki.
Rhin uwolnił się z jego objęć i wbrew zakazowi kowala zniknął w mrokach korytarza. 
Sander usłyszał grzechot i warczenie kojota. Potem Rhin wrócił w podskokach i trącił go 
barkiem.
O rękę kowala otarł się ciepły metal. Odłożył broń i po omacku zaczął szukać wokół 
siebie, dopóki jego palce nie zacisnęły się na metalowym drążku połączonym przegubami. 
Zbadał go dotykiem, wyczuwając na jego końcu zesztywniałe, rozczapierzone pazury.
A więc wyeliminował maszynę z gry! Lecz radość z tego faktu przyćmiewała jego 
ślepota. Co będzie jeśli jeśli już nigdy nie będzie widział?!
Zdecydowanie odsunął od siebie tę myśl. Pełzający obiekt został powstrzymany. I on 
nie musi się znowu cofać. Ma Rhina  kojot go ostrzeże, jeśli na drodze staną im kolejne 
takie stwory. Lepiej iść naprzód niż wycofywać się po omacku do tego zawiłego kompleksu, 
w którym zostawił Maxima. Niech tylko ten szaleniec odkryje, że Sander jest w pewien 
sposób bezradny, a wtedy się przed nim nie obroni.
Uchwyciwszy się mocno rzemieni uprzęży Rhina, ruszył przed siebie. Jego 
samopoczucie poprawiło się, gdy w pewnym momencie zarejestrował z jednej strony 
przyćmiony przebłysk jasności. Musiał dostrzec jedną ze ściennych lamp.
Rhin kroczył powoli, potem zatrzymał się, skamląc. Trzymając się ciągle jego uprzęży 
Sander zamiótł oderwanym ramieniem przyniesionym przez kojota podłogę przed sobą. Metal 
zazgrzytał o metal. Musieli dotrzeć do zniszczonego przedmiotu.
Sander przyklęknął, macając oburącz wokół siebie. Powyginany, gorący w dotyku 
metal leżał w bezładnej masie. Powoli i ostrożnie odepchnął kawałki i ułożył z nich stos z 
jednej strony. Jego oczy łzawiły i wilgoć spływała w dół po zakurzonych policzkach. Widział 
już na tyle, by uprzątnąć przejście.
Później, znów z Rhinem w charakterze przewodnika, ruszył dalej, opukując drogę 
.przed sobą żelaznym pazurem, żeby się upewnić, że nic nie leży na przeszkodzie. Oczy go 
piekły, lecz starał się nie pocierać ich brudnymi rękoma. Czy zniszczona właśnie maszyna 
była jedyną włóczącą się po tych podziemnych drogach? W końcu, jeżeli broń nie wyczerpała 
się w tamtym ataku, miał się czym bronić. Pamiętał jednak, jak Fanyi ostrzegała go, mówiąc o 
swojej latarce, że te narzędzia i broń Poprzednich Ludzi mają ograniczoną długość 
funkcjonowania, a on mógł przecież wyczerpać energię pałeczki Maxima w tamtej jednej 
akcji.
Sander kichał i kaszlał. Gryzący dym, który musiał pochodzić ze zniszczonego, 
uzbrojonego w pazury wartownika, wywoływał ból gardła i atakował nos. Rhin również 
dławił się i charczał. Ale za to kowal wyławiał już z ogólnej mgły nowe błyski ściennych 
świateł. Ich widok pokrzepił go. Maxim mówił, że to, czego szuka Fanyi, jest dobrze 
strzeżone. Czy ta maszyna mogła być takim strażnikiem?
Kowal przebiegł palcami po metalowym ramieniu i dotknął delikatnie zębów w 
pazurze. Był to złowieszczy przedmiot, należący prawdopodobnie do kategorii broni, którymi 
chełpił się Maxim, wynalezionych i kontrolowanych przez tych, którzy zbudowali to miejsce. 
Jakimi byli ludźmi? I Biali, i Morskie Rekiny, zabijali. Lecz nie na odległość i nie bez 
narażania własnego życia. Była jeszcze ta samica, której złożyli ich w ofierze leśni ludzie, był 
potwór na wyspie. Lecz to również były stworzenia z krwi i kości. I przez to w jakiś sposób 
zrozumiałe i wytłumaczalne. Ale ten metalowy pełzacz, tamte inne bronie, wymieniane przez 
Maxima z taką obłędną satysfakcją
Coś więcej niż kurz i wyziewy przyprawiło Sandera o mdłości. Był to jego protest 
przeciw tym, którzy stworzyli tę jaskinię zła. Czy oni wszyscy, od samego początku, byli 
szaleni? Czy Maxim był jedynie skażony dziedzictwem, z którym już przyszedł na świat?
Korytarz gwałtownie skręcał. Tu powietrze było nieco lepsze, choć światła, gdy na nie 
patrzył, były nadal zamglone. Machał ramieniem w przód i w tył, wzniecając tumany kurzu, i 
wytężał słuch, czujny na każdy podejrzany odgłos. Dlatego też uświadomił sobie coś w 
rodzaju drgań czy wibracji, które mogły być przenoszone przez samo zastałe powietrze. 
Gdzie to już odczuwał? Wrażenie było niejasno znajome. W lesie! Kiedy zostali pojmani 
przez nadrzewnych ludzi!
Lecz tutaj nie było drzew, nad głową nie było nic, poza murowanym sufitem 
korytarza.
 Rhin?  wypowiedział głośno imię kojota, ponieważ ta znajoma sylaba łączyła go 
w pewien sposób z drugą żyjącą istotą.
Kojot milczał, ale jego nos raz po raz dotykał policzka Sandera. W tym dotyku było 
poczucie świadomości nadciągającego zagrożenia, przepływające od Rhina do niego silniej 
niż kiedykolwiek przedtem. Mimo to kojot milczał, a trzymający się go kurczowo Sander nie 
wyczuł nawet jednego bezgłośnego warknięcia. Kowal poszperał w zanadrzu kapoty, wyjął 
rzemyk z drucianym węzłem i zawiesił go na karku Rhina.
Ruszyli przy akompaniamencie czegoś pokrewnego biciu gigantycznego serca, które 
niezupełnie pokrywało się z rytmem pompowania krwi Sandera, lecz było do niego zbliżone. 
Kowal mrugał bolącymi od wybuchu i kurzu oczyma. W końcu stanął, odwiązał bukłak, 
zmoczył kawałek zapasowego podkoszulka i przytrzymał wilgotny, chłodny kompres na 
zamkniętych powiekach. Po trzech takich przyłożeniach zaczął widzieć wyraźniej, 
rozróżniając szczegóły zakurzonego holu.
Wraz ze zniknięciem mgły dostrzegł przed sobą drzwi. Były dokładnie zamknięte i 
nigdzie nie było śladu klamki, gałki czy innej możliwości otwarcia. Jedynym, co widniało w 
gładkiej powierzchni na wprost, była dziurka mniej więcej na wysokości oka. Sander wsadził 
w nią palec i napierając w różnych kierunkach próbował spowodować przesunięcie drzwi lub 
ich podniesienie. Pozostały jednak uparcie nieruchome.
Czy paląca moc pałeczki Maxima również tutaj utoruje im drogę?
Sander pomacał palcami Broń Poprzednich Ludzi. Z jej działaniem łączyło się ryzyko. 
Użycie promienia mogło się na nim w jakiś sposób zemścić. Mimo to nie mógł tak po prostu 
poddać się i odejść.
Fanyi musiała tędy przejść. Jakiej użyła metody? Czy to prezent od ojca 
przeprowadził ją bezpiecznie obok strażnika, którego on spalił promieniem? Przebiegł 
palcami po otworze w drzwiach. Choć było to tylko przypuszczenie, Sander doszedł do 
wniosku, że jest on dokładnie takiej wielkości, iż wisior Fanyi mógł do niego idealnie 
pasować.
Nie będąc wyposażonym w nic, co pomogłoby mu sforsować przeszkodę, Sander 
przybliżył pałeczkę do jednej z dwóch ściennych lamp, umieszczonych po obu stronach 
zamkniętych na mur drzwi, i skrupulatnie ją obejrzał. To było miejsce, które nacisnął, by 
unieszkodliwić wartownika. Lecz na części pałeczki stanowiącej uchwyt dla dłoni były 
jeszcze cztery takie punkty.
Istniał tylko jeden sposób na ich rozszyfrowanie  wypróbować je. Odganiając Rhina 
ręką do tyłu, żeby nie ucierpiał w wyniku jakiejś nieprzewidzianej katastrofy spowodowanej 
nieudolnością kowala, Sander nakierował wylot rurki dokładnie na krawędź dziury w 
drzwiach.
Nacisnął pierwszy przycisk.
Absolutnie żadnego efektu! Żadnego, poza tym, że Rhin zawył i położył łeb na 
podłodze, zatykając uszy łapami. Sander pospiesznie zwolnił przycisk. Czy to tego użył 
Maxim, zmuszając zwierzę do uległości?
Rhin potrząsnął energicznie łbem, jęknął po raz ostatni z głębi piersi i popatrzył na 
Sandera obnażając kły.
Kowalowi odechciało się prawie sprawdzania kolejnych przycisków. Nie chciał 
ściągać na siebie gniewu Rhina. I nie wiedział, jak wytłumaczyć kojotowi, że sprowadził na 
niego takie cierpienie nie celowo, lecz z czystej ignorancji.
Zbadać od razu pełną moc pałeczki  tak. Ale najpierw zabezpieczyć się przed 
ponownym chwilowym oślepieniem. Sander owinął głowę zmoczoną koszulą, wpychając jej 
końce pod brzegi kaptura. Wysłał Rhina w głąb korytarza, po czym ponownie nakierował 
pałeczkę na otwór w drzwiach. Naciskając z całej siły, zastosował pełną posiadaną przez 
urządzenie moc.
Nawet przez zaimprowizowaną zasłonę na oczach dostrzegł błysk białego ognia. 
Potem usłyszał chrzęst rozrywanego metalu. Jeszcze później w twarz jego buchnął powiew 
wilgotnego, nagrzanego powietrza, przesiąkniętego duszącym dymem.
Usłyszał też coś jeszcze. Tego wściekłego syczenia nie pomyliłby z niczym innym. 
Wężacze! Po chwili do dźwięków dołączył obraz, i zwierzęta ukazały się w całej okazałości.
Sander zdarł koszulę z twarzy. Drzwi pękły na dwoje, oferując mu przejście na tyle 
szerokie, że mógłby się przez nie przecisnąć wraz z Rhinem, a mimo to nadal nie były 
zupełnie otwarte. Zza drzwi wylewały się strumienie jaskrawego światła, w którym widział 
wyraźnie Kai i Kayi przyczajone po obu stronach wejścia i gotowe skoczyć mu do gardła. Za 
nimi widniała kotłowanina różnych jasno oświetlonych przedmiotów.
Nie chciał krzywdzić wężaczy. Podniósł głos i zawołał pokonując suchość w gardle:
 Fanyi!
Wibracje przybrały na sile, uderzając z większą mocą, a syczenie wężaczy stało się 
głośniejsze. Jedynie dziewczyna nie odpowiedziała.
Czyżby była ranna lub więziona w pułapce przez jedno z tych urządzeń 
zabezpieczających, o których wspominał Maxim, co wzbudziło w jej towarzyszach taką żądzę 
walki? A może celowo postawiła je tutaj na straży, by strzegły jej przed jakąkolwiek 
ingerencją w to, co zamierzała zrobić? Każda odpowiedź może być dobra, ale żadna nie 
usunie z drogi Kai i Kayi.
One muszą znać jego zapach i pamiętać, że był akceptowany przez Fanyi i że z nią 
podróżował. Czy tamta drobna zażyłość okaże się teraz przydatna? Za sobą słyszał stąpanie 
łap Rhina. Nie może dopuścić do niepotrzebnego starcia między zwierzętami.
Sander cofnął się o kilka kroków, obserwując wężacze kątem oka. Nie wykonały 
żadnego ruchu, by przejść przez otwarte siłą drzwi. Poszperał w torbie z prowiantem i wyjął 
parę ciastek o smaku mięsa, które Rhin zżerał z widoczną rozkoszą. Rzucił po trzy każdemu 
wężaczowi.
Kayi pierwsza obwąchała poczęstunek. Polizała ciastko, po czym połknęła je w 
całości. Drugie zmiażdżyła szczękami, zanim jej towarzysz zechciał spróbować swojej porcji. 
Jedząc wężacze w dalszym ciągu obserwowały Sandera i nie przestawały syczeć. Wylizały 
jednak łakomie wszystko do ostatniej okruszyny, jakby od dawna nic nie jadły.
Sander miał tyle rozsądku, by wiedzieć, że nie może ich dotykać, tak jak to robiła 
dziewczyna. Przykucnął więc, wyciągając dwa kolejne ciastka i rzucając każdemu po jednym. 
Gdy je chwyciły, przemówił dobitnie zrównoważonym głosem:
 Fanyi?
Może rzeczywiście był takim głupcem, za jakiego uważał go Maxim, usiłując 
skomunikować się z wężaczami za pomocą głosu. Czyż powtarzanie imienia mogło oznaczać 
cokolwiek dla zwierząt obserwujących go nadal tak bacznie, że ich wzrok napawał lękiem? 
Cierpliwie jednak powtórzył to imię po raz drugi:
 Fanyi?
Kai wspiął się na tylnych łapach, łbem górując teraz o wiele nad kucającym kowalem. 
Z tej pozycji wystarczyłby mu jeden skok, by dostać Sandera pod swe mordercze szczęki i 
pazury. Kayi patrzyła, ale nie przyjęła takiej samej wyprostowanej pozycji.
 Fanyi Kai Kayi  Tym razem Sander spróbował połączenia trzech imion. 
Nie był nawet w stanie odgadnąć, jak może przebiegać odmienny proces myślowy wężaczy. 
Kayi przestała syczeć. Schyliła łeb, by polizać prawą łapę. Lecz większy samiec nie zmienił 
swej wyzywającej, zdaniem Sandera, pozycji.
 Fanyi Kai  Teraz kowal użył tylko dwóch imion, kierując głos do dużego 
samca i odwracając nieco głowę, co wymagało nie lada spostrzegawczości i rozdwojenia 
uwagi, gdyż całkowite spuszczenie Kayi z oczu było ryzykowne.
Kai opadł na cztery łapy. Choć Sander nie mógł nic wyczytać z pyska wężacza, 
podświadomie wyczuł, że zwierzę jest zdezorientowane. A pod tą niepewnością kryło się coś 
jeszcze. Strach? Człowiek nie mógł być tego pewien.
Podejmując ostatnie ryzyko, Sander podniósł się powoli i zrobił ruch do przodu.
 Fanyi!  powtórzył po raz czwarty z mocą, jakiej jeszcze chwilę wcześniej bał się 
użyć.
Kayi wycofała się. Jej wzrok prześlizgnął się po sylwetce towarzysza i wrócił do 
mężczyzny. Wydała odgłos, w którym nie było pogróżki. Kai zasyczał, ukazując kły. Lecz 
Sander ośmielony zachowaniem samicy, zrobił kolejny krok.
Wężacz samiec nie przestawał syczeć, ale zaczął się z wolna wycofywać. Kayi zrobiła 
w tył zwrot i odchodziła. W końcu duży samiec skapitulował, choć nadal łypał na Sandera 
podejrzliwie.
Rhin szedł przy ramieniu kowala. Skulił się trochę, by przedostać się przez te rozdarte 
wzdłuż drzwi. Wężacze nie stanowiły już zagrożenia. Oba odwróciły się tyłem do Sandera i, 
pozornie potulne, szły naprzód, przedzierając się przez nieprawdopodobne masy szkła i 
żelastwa, które zdawały się wypełniać to pomieszczenie.
Tutaj światło było jaskrawe, jarzące się tak, że nadwerężony wzrok Sandera z trudem 
się przystosowywał. A pokój żył. Żył nie życiem, jakie znał, lecz inną formą energii, 
wywoływaną przez kolory, żywe i ostre, przepływające przez rozjarzone rurki, w których 
skąpane były niektóre instalacje. Panujące tu wilgotne ciepło sprawiło, że rozwiązał kaptur i 
rozpiął kapotę.
Nie miał ochoty zatrzymywać się i podziwiać tego. Gra kolorów, całkowicie obca 
atmosfera tego miejsca, odpychały go. Jak tylko znajdzie Fanyi, muszą się stąd wydostać! 
Jego ciało mrowiło i cierpło, jakby przepływał przez nie jakiś niewidzialny prąd.
Z metalowej opaski na jego głowie strzeliły iskry. Na nowo zaczęła palić mu skronie. 
Mimo to nie zdejmie jej. Zimne żelazo uratowało go już dwukrotnie, a on nauczył się czerpać 
korzyści z dotychczasowych doświadczeń. Nie zaryzykuje więc pozbycia się opaski, tym 
bardziej że znów otacza go coś niezrozumiałego, czego nie miał nawet odwagi dociekać.
Wężacze doprowadziły go prosto do maleńkiego pokoiku na drugim końcu holu. Był 
on niewiele większy od okazałej komody. Przez przezroczyste ściany widać było wnętrze. Z 
rękoma zaciśniętymi na spoczywającym nadal na jej piersi wisiorze siedziała tam Fanyi.
Chociaż miała szeroko otwarte, pozornie wlepione w niego oczy, Sander zdawał sobie 
sprawę, że ona go nie widzi. Co takiego widziała? Pomimo gorączki panującej w 
pomieszczeniu, wstrząsnął nim dreszcz. Przez jej twarz przesuwały się, jedno po drugim, 
przelotne doznania. Strach, zgroza, obrzydzenie
Gąszcz jej włosów sterczał wzniesiony ku górze, jakby każdy kosmyk, od korzenia do 
czubka, naładowany był energią. Nad górną wargą i na czole zebrały się drobne kropelki potu, 
które spływając po policzkach sprawiały wrażenie nieustannego płaczu. W całym jej ciele 
była przerażająca sztywność, zdradzająca nienormalne napięcie.
Kayi poskrobała łapą w szybę stanowiącą frontową ścianę tego gabinetu, lecz na 
zniekształconej twarzy Fanyi nie pojawił się nawet cień rozpoznania. Była jak ktoś uwięziony 
w sennym koszmarze, bez możliwości ucieczki.
Nagle jej ciało zaczęło spazmatycznie drgać. Sander zobaczył, że otworzyła usta, 
jakby krzycząc. Lecz nie usłyszał żadnego dźwięku. Podbiegł do przodu i chwycił skobel 
umieszczony w połowie drzwi, z nadzieją, że pełni on funkcję klamki. Szarpnął go z całych 
sił. Skobel nawet nie drgnął.
Wyglądało na to, że dziewczynę zaryglowano w środku, bez żadnych szans na 
ucieczkę. Widział jej oczy rozbiegane na wszystkie strony, jej kołyszącą się w przód i w tył 
głowę. Wyrwał strzałę z kołczanu, wcisnął ją pomiędzy drzwi a skobel, próbując go 
podważyć.
Teraz już całe ciało Fanyi podrygiwało jednostajnie, jakby straciła kontrolę nad 
mięśniami. Pusta twarz zatraciła wyraz wszelkiej inteligencji, dolna szczęka opadła 
bezwładnie, a z otwartych ust cienką strużką spływała ślina.
Sander mocował się z drzwiami. Strzała trzasnęła mu w rękach, lecz nim to nastąpiło, 
zdołał odrobinę naruszyć skobel. Chwycił pospiesznie drugą strzałę i wbił ją z całą mocą w 
wydłubaną już szczelinę, tuż za skoblem. Grot strzały zaczepił się i nie chciał puścić; 
wepchnął go głębiej.
Z potężną siłą podźwignął skobel. Rozległ się trzask pękania. Cała przednia ściana 
szklanej klatki ustąpiła tak gwałtownie, że zachwiał się i stracił równowagę. Fanyi osunęła się 
wraz ze ścianą. Sander w ostatnim momencie zdążył podtrzymać jej całkowicie bezwładne 
ciało i złożył je delikatnie na podłodze.
Przez jedną chwilę przepełnioną lękiem, jakiego dotąd nie zaznał, myślał, że 
dziewczyna nie żyje. Potem wyczuł puls na szczupłym brązowym nadgarstku i zobaczył, że 
jej pierś unosi się i opada w szybkim, płytkim oddechu. Oczy miała wywrócone, widział więc 
tylko błyskające między na wpół przymkniętymi powiekami białka.
Nie próbując się podnieść, popełznął na czworakach, ciągnąc ją za sobą, byle dalej od 
więzienia, w którym ją znalazł. Zawlókł ją najdalej jak mógł, do narożnika pomieszczenia, z 
dala od tamtego gabinetu i reszty diabelskich urządzeń. Tam ułożył jej głowę na swej 
złożonej kapocie. Ręce dziewczyny nadal kurczowo zaciskały się na wisiorze, tak że musiał 
systematycznie, palec po palcu, odginać je na siłę. Był przeświadczony, że wisior ma coś 
wspólnego z zagrożeniem, które nad nią zawisło.
Nadal oddychała tymi szybkimi, płytkimi oddechami, jakby dopiero co ukończyła 
bieg, a jej skóra, pomimo upału panującego w pomieszczeniu, była zimna i wilgotna. 
Podeszły wężacze. Kayi rozciągnęła się z drugiej strony dziewczyny, jakby pragnąc ogrzać ją 
dodatkowo ciepłem obleczonego w futro ciała.
Fanyi mamrotała coś i zaczęła rzucać głową na zaimprowizowanej poduszce. Potem 
zaczęła mówić. Wolno i wyraźnie  lecz on nie rozumiał płynących z jej ust słów. Tylko raz 
po raz wydawało mu się, iż łapie echo głosu, który przedtem przemawiał do niego z 
przestworzy.
Wyciągnął z tobołka drugą kapotę i przykrył nią dziewczynę, po czym ujął mocno jej 
głowę i wlał pomiędzy rozchylone wargi kilka kropel wody. Zakrztusiła się, zakaszlała i 
raptownie otworzyła oczy.


ROZDZIAŁ SIEDEMNASTY

 Martwy!  Jej przenikliwy głos przeszył powietrze.  Martwy!
Choć patrzyła na niego, Sander zdawał sobie sprawę, że Fanyi widzi coś innego. Nie 
jego twarz, może nawet nie ten pokój.
 Ja nie będę  Po każdym słowie brała głęboki oddech. W jej głosie 
brzmiała determinacja.  Ja nie będę
Starała się usiąść, lecz Sander chwycił ją za ramiona i delikatnie pchnął na powrót w 
dół. Bał się. W zwróconych na niego oczach dziewczyny była kompletna pustka. Czy 
przejścia w tej więziennej klatce pozbawiły ją rozumu i teraz jest równie szalona jak Maxim?
 Nie musisz robić niczego  starał się panować nad głosem  czego nie chcesz
Jej usta drgały z wysiłku, jakby wydanie dźwięku przekraczało jej możliwości.
 Ja nie będę  Po czym dodała:  Kim ty jesteś? Jedną z maszyn 
maszyną?
Napięcie znów wzrastało, jej ciało sztywniało pod jego dotykiem.
 Nie będę! Nie możecie mnie zmusić nie możecie!
 Fanyi  Tak jak poprzednio, przemawiając do wężaczy, Sander powtórzył jej 
imię z powagą i mocą, wierząc, że przywróci jej tym świadomość.  Ja jestem Sander, ty 
jesteś Fanyi Fanyi!
 Fanyi?  powtórzyła pytająco. A szczerość tego pytania jeszcze bardziej zmroziła 
Sandera. Jeśli nie pamięta własnego imienia! Co z niej zrobiło to piekielne miejsce? 
Ogarnęła go tak przemożna wściekłość, że chciał potłuc, zmiażdżyć na proch wszystko 
dookoła.
 Ty jesteś Fanyi  Przemawiał do niej jak do małego dziecka, starając się 
zatuszować gniew w głosie.  Ja jestem Sander.
Leżała nieruchomo, wpatrując się w niego. Potem z ulgą zaobserwował, że w jej 
oczach na powrót pojawił się przebłysk koncentracji. Może przyglądała mu się niby zza 
zasłony, by odkryć go na nowo. Przesunęła koniuszkiem języka po wargach.
 Ja jestem Fanyi  powiedziała wolno i westchnęła głęboko. Obserwował, 
jak się rozluźnia, jak jej głowa kręci się na zaimprowizowanej poduszce, jak zamykają się jej 
oczy. Zasnęła.
Ale przecież muszą się stąd wydostać! Może gdyby udało mu się wsadzić ją na 
Rhina Uczucie mrowienia, które odczuwał od chwili wejścia tutaj, stawało się coraz 
dokuczliwsze. Było jeszcze coś, coś jak gdyby skubanie  tak, to było jedyne słowo, jakie 
przychodziło mu do głowy na opisanie tego uczucia  skubanie jego umysłu! Uniósł obie 
dłonie do drucianego diademu. Był ciepły gorący powinien go zdjąć o wiele lepiej 
lepiej
Kowal oderwał gwałtownie palce. Zdjąć to! Tego właśnie pragnęła ta ta 
niewidzialna moc, ta bezcielesna obecność Tak, tego właśnie chciała! Obejrzał się 
nerwowo przez ramię. W tym momencie był tak przekonany, że jest tu ktoś jeszcze, iż 
spodziewał się zobaczyć Maxima lub kogoś podobnego, nadchodzącego gankiem między 
urządzeniami. Zimne żelazo
Sander szybko skinął na Rhina, a gdy kojot stanął przy nim, dźwignął Fanyi i umieścił 
na grzbiecie zwierzęcia. Gdy schylał się do dziewczyny, Kayi warknęła, lecz potem 
widocznie zrozumiała, że chłopak nie zamierza jej skrzywdzić. Przywiązał jej bezwładne 
ciało, tak że leżała na Rhinie z rękoma zwisającymi po obu stronach jego karku.
Upewniwszy się, że me spadnie, kowal ruszył w drogę powrotną przez tę koszmarną 
komnatę, nawiedzoną przez usiłującą go za wszelką cenę usidlić obcą wolę. Czy to nie 
wiadome mogło zawładnąć zwierzętami i obrócić przeciw niemu Rhina i wężacze?
O tym, że zwierzęta odbierały bodźce, które je drażniły i których się bały, wnioskował 
z ich ustawicznego warczenia i ze sposobu, w jaki wężacze kiwały łbami, jakby szukając 
wroga, którego nie mogły zidentyfikować. Rhin mruczał, lecz nie ciągnął w tył, gdy Sander 
poganiał go naprzód.
Minęli rozbitą klatkę, w której znalazł dziewczynę. Mając ją za sobą, Sander 
odetchnął z ulgą. Nie wiedział, jakie jeszcze niebezpieczeństwa w niej czyhały. Zaczynał 
wierzyć, że w tym przeklętym miejscu nie może tak do końca ufać własnym zmysłom czy 
impulsom.
Przed nimi były drzwi wyjściowe na korytarz ze stromym podejściem, prowadzącym 
na wyższe poziomy. Wężacze przemknęły przez szparę między skrzydłami. Szczelina była 
jednak zbyt wąska dla Rhina dźwigającego Fanyi. Sander odwiązał torbę z narzędziami i, 
podobnie jak w tunelu za miastem, wybrał największy z młotów.
Z całej siły walnął najpierw w jedną krawędź szczeliny, potem w drugą, rozkładając 
równo energię, aż w końcu skrzydła drzwi ustąpiły z nieprzyjemnym zgrzytem i Rhinowi 
udało się przecisnąć. Sander nie odłożył młota do torby, lecz niósł go w ręku. Podobnie jak 
żelazna opaska na czole, dotyk znajomego trzonka w dłoni dawał mu więcej pewności niż 
miotacz strzał czy strzelająca promieniami pałeczka Poprzednich Ludzi. To stanowiło atrybut 
jego fachu i jako kowal czuł się z tym bezpieczny. Takie poczucie bezpieczeństwa było mu w 
tej chwili bardzo potrzebne.
Wężacze nie wyrywały się zbytnio do przodu, jak zwykły to robić na zewnątrz, lecz 
kroczyły równo po obu stronach Sandera i Rhina. Od czasu do czasu posykiwały cicho, 
jednak nie z gniewu czy ze strachu, ale raczej komunikując się ze sobą.
Fanyi, od chwili wymówienia własnego imienia potwierdzającego jej tożsamość, nie 
przejawiała oznak świadomości. Sander był przekonany, że sen, w którym była pogrążona, 
nie był naturalny. Pragnął ją zabrać jak najdalej stąd.
Minęli stos metalowych odłamków pozostałych po mechanicznym strażniku. W 
innych okolicznościach Sander z przyjemnością przebadałby szczątki przedmiotu, szczególnie 
inne fragmenty ramion. Teraz miał uczucie, że im mniej spoufala się z czymkolwiek 
należącym do tego labiryntu, tym rozsądniej z jego strony.
Rhin wspinał się na pochyłość. Sander szedł obok, jedną ręką podtrzymując Fanyi, w 
drugiej niosąc młot. Ta wspinaczka wydawała się dwukrotnie dłuższa niż przedtem 
schodzenie. Lecz dobrze było wydostać się na świeże powietrze, wciągnąć w płuca coś, co nie 
było przesycone drażniącymi odorami, tak intensywnymi na dole.
W górnym holu Sander postanowił skierować się na powrót do pokoju, w którym 
znalazł większą maszynę z żywnością. Chociaż wężacze pochłonęły łapczywie wszystkie 
herbatniki", zgadywał, że nie najadły się do syta. Poza tym miał nadzieję, że wyłudzi od tego 
dziwacznego dostawcy pokarmu coś, co tchnie nowe życie w Fanyi.
Rhin szedł pewnie naprzód i Sander nie wątpił, iż kojot wraca po śladach ich podróży. 
Uczucie mrowienia i skubania malało w miarę oddalania się od komnaty na dole. Jeżeli tam 
leżało źródło tych zakłóceń, być może istniała granica jego wpływu, chociaż dosięgło go 
przedtem, by ściągnąć go tutaj. Nie zamierzał zdejmować swego żelaznego zabezpieczenia, 
by zbadać jego siłę.
Dotarli do pokoju, którego szukał. Tutaj odwiązał Fanyi i zdjął ją z derki, raz jeszcze 
układając ją na podłodze z własną kapotą pod głową i drugim płaszczem otulającym jej ciało. 
Skóra dziewczyna była ciągle chłodna i chociaż nie otworzyła oczu ani nie sprawiała 
wrażenia przytomnej, dygotała.
Na oślep zaczął naciskać guziki w maszynie, rzucając zwierzakom mięsne herbatniki, 
które natychmiast żarłocznie połykały. Po chwili jedno fortunne naciśnięcie dostarczyło mu 
pojemnik z pokrywką, niemal po brzegi wypełniony gorącym płynem o zapachu i 
konsystencji gęstej zupy.
Oparłszy głowę Fanyi na swym ramieniu, Sander zawołał ją po imieniu, wyrywając ją 
tym ze snu, tak że wymamrotała coś nerwowo i nieporadnie usiłowała wyzwolić się z jego 
objęć. Przyłożył jednak pojemnik do jej warg i w końcu pociągnęła mały łyk.
Łagodnymi, ciepłymi słowami skłonił ją do przełknięcia następnego, potem jeszcze 
jednego. Każdy kolejny przyjmowała coraz chętniej, a kiedy się skończyło, otworzyła oczy, 
jakby prosząc o dokładkę. Pospiesznie nacisnął guzik i z maszyny wyskoczyła nowa porcja. 
Pomógł jej wysączyć również tę do ostatniej kropli.
 Dobre  wyszeptała.  Wyśmienite. Jest jest mi zimno.
Cała dygotała, wstrząsana silnymi dreszczami. Sanderowi udało się ubrać ją w swój 
płaszcz, służący wcześniej za przykrycie. Potem zwrócił się do Rhina, zdjął z niego cały 
ekwipunek i otulił dziewczynę grubą, przesyconą zapachem zwierzęcego potu derkę, służącą 
mu za podkład podczas jazdy.
Okrywszy ją najlepiej jak potrafił, zawołał wężacze, a one posłusznie ułożyły się po 
obu stronach Fanyi, użyczając jej ciepła swych ciał. Dopiero wówczas podszedł do maszyny i 
zaspokoił głód.
Był zmęczony; nie pamiętał prawie, kiedy ostatnio spał. A wyczerpujące przejścia w 
niższych korytarzach nadwerężyły jego siły. Czy mogą się tu na jakiś czas zatrzymać? Jeśli 
Rhin i wężacze Fanyi pełniłyby straż
Wędrując przez pomieszczenia kompleksu, Sander nie natknął się na ślad innych 
mieszkańców. Pokoje, które według niego przeznaczone były na kwatery mieszkalne, 
sprawiały wrażenie od dawna opuszczonych, a jedynymi przemieszczającymi się tu osobami 
byli oni sami. Mimo to nie chciało mu się wierzyć, że Maxim był jedynym pozostałym przy 
życiu lokatorem tego miejsca. A każdy inny byłby wyposażony w broń i środki nie do 
ogarnięcia przez jego rozum. Im prędzej zatem wydostaną się z tych podziemi, tym lepiej dla 
nich. Jednakże kiedy o tym myślał, głowa opadała mu na piersi i zmagał się z ciężkimi 
powiekami, chcąc utrzymać oczy otwarte. Niebezpieczeństwo mogło czaić się na każdym 
kroku. Zagrożenie mogło pojawić się niespodziewanie i nie wiadomo skąd. Tak zmarnowany 
jak w tej chwili, na pewno nie da rady stawić mu czoła. Wypoczynek jest niezbędny.
Przezwyciężając ostatkiem sił ogarniającą go senność, dał ręką znak Rhinowi. Kojot 
potruchtał do oddalonych drzwi i ułożył się w poprzek wejścia, opierając łeb na łapach. 
Sander znał go na tyle, by wiedzieć, że będzie drzemał, lecz ocknie się na najmniejszy ruch 
lub szelest.
Chłopak wyciągnął się z drugiej strony Kayi, ściskając w ręku trzonek młota. 
Intensywny zapach wężaczy działał na niego uspokajająco, kojarząc się ze światem, który 
znał i któremu ufał, a nie z tymi podziemnymi katakumbami.
 Sander
Odwrócił głowę. W głosie, który przerwał mu sen zapomniany natychmiast po 
otwarciu oczu, było coś naglącego. Fanyi siedziała wyprostowana. Płaszcz zsunął jej się z 
ramion, a wydłużona i znużona twarz wyglądała jak po straszliwej, wycieńczającej chorobie.
 Sander!  wyciągnęła rękę, by potrząsnąć go za ramię. Kayi już między nimi nie 
leżała.
Usiadł półprzytomny i potrząsnął głową.
 Co  zaczął.
 Musimy stąd wyjść!  W jej oczach tlił się dziki ogień.  Musimy ich ostrzec
 Ich?  powtórzył Sander. Lecz jej podniecenie udzieliło się również jemu i zerwał 
się na równe nogi.
 Handlarzy resztę całą resztę, Sander. Twój lud wszystkich!  Wyrzucała z 
siebie słowa w takim pośpiechu, że miał trudności z ich zrozumieniem. Zreflektował się, że 
musi ją powstrzymać, uspokoić. Potrząsnął ją za ramiona, przytrzymał i spojrzał prosto w 
szeroko rozwarte oczy.
 Fanyi ostrzec ich, przed czym?
 Przed mózgożerem!  wybuchnęła.  Myliłam się ach, jak bardzo się 
myliłam!  Jej dłonie zacisnęły się wokół jego nadgarstków tak mocno, że zabolało.  
Mózgożer on to coś zawładnie światem, zrobi z nim, co zechce. My wszyscy 
będziemy przedmiotami, wyłącznie przedmiotami, wykonującymi jego rozkazy! On wezwał 
Białych ściąga ich tutaj, żeby ich nauczyć nauczyć ohydnych rzeczy. Jak mordować, 
niszczyć
Znów dygotała.
 Skonstruowali go Poprzedni Ludzie, żeby zmagazynować w nim całą ówczesną 
wiedzę, ponieważ przewidzieli koniec swojego świata. I tak się też stało, na Wielki Księżyc, 
tak się stało! Zamknęli w nim całą swoją mądrość! Potem, gdy już był ukończony, coś się w 
nim poprzestawiało. Może to Czas Ciemności tak na niego wpłynął, zmieniając to, co zostało 
zaprogramowane przez Poprzednich Ludzi. Bo to przecież niemożliwe, żeby celowo nastawili 
go na wyrządzanie takiego zła! Oni oni nie mogli być wszyscy tacy bezduszni. Nie mogli! 
Gdybym tak myślała  Potrząsnęła głową.  Sander, gdybym myślała, że w moim 
umyśle spoczywa taka spuścizna po nich, to bez wahania wbiłabym sobie nóż w gardło. To 
coś ten mózgożer, on zapamiętał tylko najgorsze. Chciał, bym mu służyła. I przenikał mnie 
całą, robiąc ze mnie coś na własne podobieństwo. Gdybyś nie przyszedł Musimy się stąd 
wydostać! Wiem, że on panuje nad tym miejscem i
Przerwała, spoglądając bacznie na Sandera.
 Lecz to nie zatrzymało ciebie. Czy dlatego, że nie miałeś czegoś takiego?  
wskazała na wisior, który Sander jej zostawił, nie będąc pewnym, czy zabierając go nie 
odbierze jej jednocześnie środka zabezpieczającego, co sugerował Maxim.
 To on może zapanować nad czyimś umysłem, czyjąś wolą. Przyrzekł mi  jej 
wargi zadrżały  wszystko, czego zapragnę, czego szukam. Miałam tylko przyjść do jego 
sali bezpośredniej komunikacji i otworzyć umysł. A tymczasem to coś nafaszerowało mnie 
nienawiścią! Wiesz, Sander, sądziłam, że nienawidzę Morskich Rekinów, ale nie znałam 
głębi, ślepego okrucieństwa prawdziwej nienawiści, dopóki to mnie nie nauczyło! I tego 
samego chce nauczyć wszystkich, bo pragnie, abyśmy wszyscy byli na jego usługi. 
Niektórymi ludźmi potrafi zawładnąć niesłychanie prędko. Szamani Białych z nich już 
zrobił swoje sługi. Czy rozumiesz, przyzywa ich teraz aby się uczyli.
 Tu zmagazynowano wiele rzeczy  ciągnęła po chwili  ale są jeszcze inne, które 
z jego pomocą z łatwością można zrobić. On ich nauczy, a oni będą dla niego pracować. A 
potem to wypuści śmierć. Ponieważ nie chce, aby na końcu pozostało jakiekolwiek życie 
żadne!
 Mówisz to" i coś"  powiedział Sander.  Co to faktycznie jest?
 Sądzę  odparła z namysłem, znów dygocząc na całym ciele i na pół zakrywając 
dłonią usta, jakby bała się głośno wyrazić swoje przekonanie  że część tego była niegdyś 
człowiekiem albo ludźmi. To jest w połowie żywe. Przez lata stawało się coraz bardziej 
odmienne od człowieka, coraz bardziej monstrualne. Tak długo, jak byli tu ci, którzy 
pozostali, by to nadzorować i udoskonalać, spełniało to po części funkcję, dla której zostało 
stworzone. Lecz w miarę jak nadzorców ubywało i stawali się coraz słabsi, rosło w siłę i 
degenerowało się, a w końcu stało się niezależne, zrywając wszelkie więzy z tymi, którzy 
pozostali. Niektórzy, jak mój ojciec, odeszli, by sprawdzić, co zostało ze świata, ponieważ to 
nie miało na nich tak wielkiego wpływu.  Lecz ci, którzy pozostali Czy widziałeś tego, 
który nazywa siebie Maximem? Sander przytaknął ruchem głowy.
 On jest rzeczą, choć o tym nie wie. Jeszcze przez jakiś czas będzie temu służył jako 
oczy i uszy. To nadal potrzebuje ludzi, a jeśli będzie utrzymywało kontakty z 
nieskorumpowanymi na zewnątrz, będzie mogło tym samym sprowadzać sobie świeże 
umysły. Sander, to się żywi ludzkimi umysłami! Wysysa z nich całą mądrość, całego ducha, a 
potem napełnia tym, czym chce  nienawiścią i chęcią niesienia śmierci!
 Tak jak próbowało zrobić z tobą. Mimo to się uratowałaś. Jakim cudem?
 Jestem Szamanką z urodzenia, Szamanką z wykształcenia. Nie taką, jak szamani 
Białych, którzy do zgromadzenia mocy wykorzystują ludzką krew i terror, lecz 
współpracującą z życiem, nie przeciwko niemu. Mózgożer nie mógł dosięgnąć tej części 
mnie, której pożądał najbardziej  źródła mej Mocy. Choć pewnie by się do niego przebił, 
gdybyś nie przyszedł. A jak ty się obroniłeś? Dlaczego cię nie pojmało?
 Zimne żelazo. To moja moc, moc kowala.
Nie był pewien, czy rzeczywiście uratowała go opaska na czole, lecz przypuszczał, że 
tak było.
 Zimne żelazo?  powtórzyła ze zdziwieniem.  Nie rozumiem
W tym momencie znów ogarnął ją paniczny strach.
 Wyjść Sander, musimy stąd wyjść! To nie wypuści nas dobrowolnie, a ja nie 
wiem, jakimi jeszcze mocami dysponuje.
Pstryknął palcami na przywołanie Rhina i zaczął na nowo pakować bagaże. Potem 
ponownie podsadził Fanyi na grzbiet kojota.
 Czy on może zawładnąć także mózgami zwierząt?  Zastanawiał się, czy ich 
kudłaci towarzysze mogą się raptem okazać słabymi punktami w zespole.
 Nie  potrząsnęła głową.  Ich umysły są zbyt odmienne, za mało rozwinięte. 
Prezentują dla niego za niski poziom. Kai i Kayi próbowali powstrzymać mnie przed 
pójściem. Ja ja wykorzystałam swoją Moc, by trzymały się z dala ode mnie  popatrzyła 
ze smutkiem na wężacze.
 Maxim użył tego na Rhina  Sander wyciągnął pałeczkę.  Naciśniesz tu  
wskazał guzik z boku przyrządu  a kojot prawie zdycha.
 Skąd to masz?
 Od Maxima  pochwalił się z satysfakcją.  Zostawiłem go związanego. Rhin go 
powalił, gdy stary spuścił go z oka i skupił uwagę na mnie  kowal oddał zwierzęciu należne 
zasługi.  I to Rhin cię wytropił.
 Uciekajmy stąd, szybko!
Sander całym sercem popierał ten projekt. Nie wiedział, ile jest prawdy w 
zwariowanej historii, jaką mu opowiedziała. Ta sprawa z wysysaniem ludzkiego umysłu i 
ponownym napełnianiem go Jednakże kiełkujące w nim już od dawna podejrzenie, że 
Poprzedni Ludzie posiadali o wiele więcej, niż wiedzieli Zapamiętywacze, wystarczyło, by 
zgodził się, że najlepiej będzie, gdy natychmiast opuszczą to miejsce. Nie pragnął już 
dowiadywać się niczego więcej o tej budowli. Histeria, w jaką popadła Fanyi, jej przerażenie, 
były ponurym ostrzeżeniem, że za poznanie tajemnic sprzed Czasu Ciemności może przyjść 
zapłacić zbyt wysoką cenę. Był skłonny natychmiast wziąć nogi za pas i oddalić się 
maksymalnie szybko.
Kowal nie był pewien, którędy tu przyszli, polegał jednak na kojocie i jego nosie. 
Wyglądało na to, że w miarę oddalania się od nawiedzonych pomieszczeń Fanyi odzyskuje 
równowagę i panowanie nad sobą. Po drodze migały mu w przelocie intrygujące przedmioty. 
W innych okolicznościach bez wątpienia zarządziłby postój, by je bliżej zbadać.
Fanyi nie patrzyła ani w prawo, ani w lewo. Wpatrywała się wprost przed siebie, jakby 
żarliwość pragnienia wyjścia na wolność była wystarczająco silna, by przyspieszyć ich 
odwrót.
 Ile jeszcze ludzi tu mieszka?  spytał Sander po tym, jak w milczeniu przebyli 
kawałek drogi, podczas której złapał się na tym, że nasłuchuje odgłosów świadczących o 
czyhającym niebezpieczeństwie. Podświadomie obawiał się, że ucieczka nie będzie prosta i 
łatwa.
 Nie wiem. Z pewnością bardzo niewiele. On potrzebuje ich więcej na swe usługi. 
Myślę, że jest taka czynność, której nie potrafi sam wykonać, a która utrzymuje go przy 
życiu. Dlatego potrzebuje nowych, opróżnionych umysłów do zaprogramowania, by służyły 
jego celom. Pozostałych pozabija. To uosobienie nienawiści  Z jej oczu popłynęły łzy, 
których nie próbowała obetrzeć.  Jest chory z nienawiści, nabrzmiały nią, jak gnijąca rana 
nabrzmiewa ropą. To niewiarygodnie obrzydliwe.
Przemierzając poszczególne pomieszczenia, Sander miał się na baczności. Utwierdzał 
się jednak w przekonaniu, że żadne z nich nie było od dłuższego czasu zamieszkane. Czyżby 
zatem Maxim był ostatnim sługą pozostałym temu czemuś? Lecz przecież Maxim nie uważał 
się za sługę; mówił o Wielkim Mózgu", który zaprzestał komunikowania się z człowiekiem.
Kowal miał teraz nowy powód do zamartwiania się: otóż ta ucieczka szła im 
podejrzanie zbyt gładko. Spodziewał się napotkać uciążliwe przeszkody. Fanyi twierdziła, że 
mózgożer posiada przeogromną moc. Jeśli zatem kontrolował on wszystkie urządzenia, 
musiał teraz z pewnością pracować nad ponownym ich pojmaniem.
Gdy nadal panował spokój i nic nie zapowiadało katastrofy, paradoksalnie wzmogła 
się jego czujność. Fanyi ciągle jechała patrząc jedynie przed siebie. Sander zerkał ukradkiem 
na kojota i wężacze. Szły tempem zbliżonym do truchtu, choć Sander ich nie poganiał. Były 
skoncentrowane; zarówno widział, jak i wyczuwał, że własnymi metodami sprawdzały, co 
dzieje się dookoła. Nie przekazywały jednak ostrzeżenia o żadnej zasadzce czy ataku.
Mała karawana dotarła wreszcie do komnaty z krzesłami ustawionymi wokół owalu, 
nie będącego sadzawką. Sander spieszył tutaj, gotów rozprawić się z Maximem. Lecz krzesło, 
do którego przywiązał szaleńca, było puste; nie pozostały nawet rozcięte czy pozrywane 
sznury. Sander zamachnął się młotem, ważąc w ręku jego siłę.
 Zniknął. A przecież zostawiłem go tutaj.
Pierwszy raz od momentu, kiedy wyruszyli, Fanyi odwróciła nieco głowę, kierując 
wzrok na Sandera.
 Musimy znaleźć wyjście  powiedziała, a w jej głosie zabrzmiała nowa nuta, 
jakby ponownie narastała w niej histeria.  Wyjście ono może być zamaskowane.
Zrobiła gest, jakby chciała dotknąć wisiora, ale natychmiast cofnęła rękę.
 Ten przedmiot może będzie przydatny. Lecz on także on jest stąd. Służy do 
kontrolowania ludzi.
 Więc lepiej go nie ruszaj. Zostawmy kwestię wyjścia Rhinowi i wężaczom. 
Bardziej polegam na ich zmysłach niż na swoich.
Zwierzęta przemaszerowały z pokoju z krzesłami do pokoju z pajęczyną instalacji. Te, 
które pozostały nienaruszone, świeciły jasnym blaskiem. Rhin zadarł łeb i zaskowyczał 
żałośnie. Tę nutę Sander słyszał w jego głosie tylko raz  gdy dotknął niewłaściwego 
przycisku na pałeczce. Do jego skowytu dołączyły momentalnie wrzaski wężaczy. Zwierzęta 
zakrywały uszy łapami, śliniły się i miały pianę na pyskach. Sander poczuł dziwny ból w 
głowie. Fanyi przyciskała dłonie do uszu, a jej twarz wykrzywiał grymas nieopisanego 
cierpienia.
Istniało tylko jedno wyjaśnienie tego stanu rzeczy. Choć jego ciało stało się nagle 
niedołężne, a koordynacja zaburzona, Sander podszedł na chwiejnych nogach do najbliższej 
rozjarzonej blaskiem wstęgi. Przezwyciężając mimowolne skurcze mięśni uniósł młot, 
ściągnął ją w dół i zmiażdżył.
Buchnęły snopy iskier. W powietrzu rozszedł się drażniący nos i gardło odór. Nie 
zważając na to, Sander zataczając się przeszedł do kolejnej taśmy i zmiótł ją jednym 
zamachem, potem to samo zrobił z następną i następną.
Poruszał się jak w transie, owładnięty obsesyjnie jedną myślą  że należy zniszczyć 
te niepojęte, świecące twory.
Niekiedy chybiał i nie udawało mu się jednym czy dwoma uderzeniami unicestwić 
obiektu, na który się zamierzał. Stawał wtedy przed nim na chwiejnych nogach i tłukł na 
oślep do skutku, walcząc z własną słabością i ciemnością przed oczami. Oczyścił jeden rząd i 
zamierzał się na pierwszą instalację w drugim. Opaska wokół głowy zmieniła się w płonącą 
obręcz, przyćmiewając jego myśli. Działał wyłącznie na zasadzie instynktu. Trzeci i 
jeszcze jeden
Potem ciśnienie zewnętrzne zniknęło równie nagle, jak się pojawiło. Sander upadł na 
kolana, dysząc ciężko. Miał lekką głowę; czuł się oszołomiony. Lecz porażające oczy światło 
zgasło.
 Sander!
Piskliwy krzyk targnął nim gwałtownie, pobudzając jego półprzytomny umysł.
Opodal, z uniesioną pałeczką, stał Maxim. Jego twarz była ściągnięta, w 
wytrzeszczonych oczach nie pozostało już nic ludzkiego. On zamierzał
Sander zdobył się na największy wysiłek w życiu, unosząc młot Maxim był za 
daleko, by go uderzyć. Nie było czasu na naciąganie strzały ani nawet na wyciągnięcie 
zatkniętej za kowalski pas pałeczki. Zakręcił młotem nad głową i rzucił desperacko, z 
przekonaniem, że już za późno, że Maxim go dopadł.
Nagle obok Sandera wystrzeliło coś jak z procy. Kai przypominający kłąb filtra z furią 
otarł się o jego ramię, skacząc naprzód. To dotknięcie, choć tak lekkie, pozbawiło kowala 
równowagi. Zanim jednak upadł na podstawę jednej z maszyn, zdążył dostrzec, jak młot 
uderza, nie obuchem, lecz trzonkiem, w pierś Maxima.
Mężczyzna zachwiał się. Sander poczuł na ramieniu liźnięcie palącego płomienia. 
Potem Kai wykonał ostatni skok, powalając Maxima i wytracając mu z ręki pałeczkę. Maxim 
krzyknął, lecz jego głos urwał się szokująco nagle, gdy Sander uniósł się, aby się podciągnąć 
na podstawę strzaskanej instalacji, na którą upadł.


ROZDZIAŁ OSIEMNASTY

Uderzyła go fala (Sander szukał słów na wyjaśnienie natury tego, co przepełniało 
powietrze, przygniatając go tak, że ledwie się ruszał) wściekłości? nienawiści? Jakby 
otaczające go ściany ożyły, stanowiąc żywą tkankę jakiegoś ogromnego stwora. Wężacz cofał 
się, z ohydnie zakrwawionym pyskiem. Cofał się warcząc, sycząc, waląc w powietrze 
rozstawionymi pazurami, choć zagrożenie już dawno minęło.
Sander kołysał się w przód i w tył. Utrzymywał się w pozycji pionowej wyłącznie 
dzięki temu, że kurczowo uczepił się podstawy strzaskanej instalacji. Gdyby nie to, 
monstrualna furia wysyłająca przez pokój impulsy, walące w niego z siłą fizycznych ciosów, 
zwaliłaby go z nóg. Drut wokół głowy poddawał go nieustającej, palącej torturze, lecz 
postanowił wytrzymać. Szczerząc zęby jak zwierzę, wypowiadał chrapliwie i wyzywająco 
zaklęcie kowala.
On nie był rzeczą, był człowiekiem! I człowiekiem pozostanie. Chwiejnie i niepewnie, 
krok za krokiem, uczepiony kurczowo przesuwał się wzdłuż podstawy stanowiącej jego 
podporę. Całą uwagę skupił na młocie leżącym w niewielkiej odległości od ciała, którego nie 
miał ochoty oglądać z bliska. Co prawda Maxima powalił Kai, ale to jego uderzenie 
utorowało wężaczowi drogę.
Sander schylił się, zaciskając dłoń na rękojeści ciężkiego narzędzia. A kiedy już jego 
palce zamknęły się wokół znajomego uchwytu, odczuł lekki dreszcz zwycięstwa. Był 
człowiekiem!
Rozejrzał się wokół zatroskany. Rhin i wężacze stały obok siebie, szczerząc kły. Kojot 
kłapał zębami w powietrzu, a w kącikach warg zbierała mu się piana. Wężacze przeja wiały 
gotowość do walki, lecz nie było wroga, przeciw któremu mogłyby się zwrócić.
Fanyi siedziała wyprostowana na derce. Jej twarz poszarzała, wymizerowana 
napięciem i bólem. Z odrzuconą w tył głową, ona również wypowiadała słowa, słowa, 
których nie rozumiał. Gdy podszedł chwiejnym krokiem, z trudem, jakby borykając się z 
jakimś nieprzyjaznym prądem, napotkał jej spojrzenie.
 On nas nie wypuści  powiedziała po prostu.
 Znam wyjście
 Nic nam po nim, przynajmniej dopóki on nie wyrazi takiej woli.
Nie podzielał jej pewności. Lecz zanim zdążył się odezwać, ona już trzymała wisior.
 On mnie do siebie dopuści Z tym wisiorem dotrę do niego bez trudu
Miał wrażenie, że kiedy mówiła, zmniejszał się napór powietrza, a wściekłość, która 
zawisła nad nimi niemal namacalną, przygniatającą chmurą, cofnęła się odrobinę.
 Nie!  Sander uniósł młot.
 Jeżeli pójdę, będę może mogła wynegocjować warunki
W jej oczach czytał prawdę. Wiedziała, że jeśli pójdzie, będzie zgubiona, tak 
zgubiona, jak ta łupina człowieka, którego Kai zabił, by ocalić ich wszystkich.
 Jestem półkrwi z tych, którzy mu zawsze służyli. Wysłucha
 Nikogo nikogo nie wysłucha!  wybuchnął Sander.  To coś jest obłąkane! 
Sama to wyczytałaś w jego myślach. Nic nie ocalisz, niczego nie osiągniesz!
 Żeby mnie dostać, będzie skory do ustępstw  usiłowała go przekonać do swojego 
planu.  Przekonam go, by pozwolił wam odejść; tobie i tym tam  gestem wskazała 
zwierzęta.  Jak już będziecie wolni, możecie zanieść ostrzeżenie. Nie wolno dopuścić do 
tego, aby Biali tu dotarli. Handlarze muszą być przygotowani.
 Jeżeli to coś jest wszystkowidzące i wszechwiedzące  odparł Sander z uporem  
to nie uwolni nigdy nikogo, by zaniósł takie ostrzeżenie. Dlaczego miałby to zrobić?
 Jest różnica  powiedziała Fanyi powoli.  Jeśli pójdę dobrowolnie, nie stawiając 
żadnych przeszkód, zyska na tym więcej, niż gdyby musiał przemocą wyrywać ze mnie siłę. 
On chce mnie w całości, nie okaleczonej. Ty nie przedstawiasz dla niego żadnej wartości, 
poza tym, że gwałtem zakłóciłeś jego spokój. Puści cię w przekonaniu, że niebawem i tak cię 
dopadnie, kiedy wcieli do swej armii tych, których wezwał. Czy nie rozumiesz  mogę ci 
kupić czas!
Sander potrząsnął głową:
 Nie ma mowy o jakichkolwiek układach. Jemu nie można ufać. Słuchaj  Jego 
umysł pracował na przyspieszonych obrotach, jak biegacz, który złapał drugi oddech.
 Czy możesz się dowiedzieć, gdzie t o się ukrywa?
Musiała przejrzeć jego zamiary.
 Nie wolno ci! On jest zabezpieczony na wszelkie sposoby. Nie uda ci się dotrzeć 
do niego bezpiecznie wbrew jego woli!
 Ale ty możesz iść?
 Tak, jeśli oddam mu swoją wolę. On odniesie zwycięstwo a ty na tym zyskasz.
 Tak, w pewien sposób  Sander zamachnął się lekko młotem.  Czy on może nas 
podsłuchiwać?  przenosił wzrok z jednego rzędu zdruzgotanych świetlnych pajęczyn na 
drugi.
 Nie sądzę. Nie ma takiej potrzeby. Jeśli zechce, zawładnie po prostu naszymi 
myślami. Poza tym uważa się za niezniszczalnego. Jego nie można zranić  na jej przybladłe 
policzki wróciło trochę kolorów.
Sander znowu zamachnął się młotem. Mając go w dłoni, dziwnie nie bał się rzeczy, 
których nie mógł dotknąć. Ta rzecz" uważała się za nienaruszalną, a jednak nie była w stanie 
obronić zewnętrznej części swej posiadłości bez Maxima. A Maxim zginął śmiercią, jaką 
prawdopodobnie nikt z jego rodziny nie umarł od pokoleń  wskutek bojowej furii zwierzęca
Kowal nie miał planów, jedynie determinację. Propozycja Fanyi, że odda się temu 
czemuś Cóż, mogło to być następstwo przeżytego szoku wskutek napaści i uwięzienia w 
tamtej szklanej klatce. Sander był pewien jednego: z tym wrogiem nie można się wdawać w 
żadne układy. Nawet próby pertraktacji byłyby porażką, gdyż mózgożer uznałby każdą z nich 
za przejaw słabości. Mógłby obiecać wszystko i złamać obietnicę, kiedy mu się spodoba.
Był jednak przekonany, że Fanyi naprawdę może być kluczem do dopadnięcia go. 
Uniósł rękę i przeciągnął kciukiem po opasce na czole. Nie było uzasadnienia" dla 
funkcjonowania starego przesądu, a on mimo to działał. Gdyby mógł zrobić użytek z siły 
dręczącego go wcześniej bólu, mieliby szansę  małą, ale zawsze.
 Masz jakiś plan  Fanyi nie pytała, ona stwierdzała. Pochyliwszy się ku przodowi, 
wpatrywała się w niego uważnie.
 Nie mam planu  Sander potrząsnął głową.  Za mało wiemy, aby coś 
planować' Możemy jedynie iść i żywić nadzieję, że trafi nam się jakaś szansa
 My? Ależ ty nie możesz! To cię nie puści!
Raz jeszcze Sander dotknął opaski.
 Nie możemy być tego pewni, dopóki nie spróbujemy. Mówisz, że t o nie może 
oddziaływać na zwierzęta?
 Nie mogło w przypadku wężaczy. Usiłowały nawet mnie powstrzymać. Choć 
prawdę mówiąc, nie mam pojęcia, co może na nas nasłać, gdy go rozwścieczymy.
Przypomniał sobie wieloramiennego metalowego potwora. Tylko teraz wiedział, jak z 
nimi postępować. I ma do dyspozycji dwie pałeczki: tę, którą zabrał wcześniej Maximowi  
i nową, której starzec użył tutaj. Sander podszedł do skręconego ciała, by ją podnieść.
Wróciwszy wepchnął pierwsze ze swych trofeów w ręce Fanyi. W kilku słowach 
objaśnił, jak to działa.
 Jesteś zdecydowany, żeby to zrobić?  spytała dziewczyna, gdy skończył.
 A czy jest inne wyjście? Człowiek trzyma się życia, dopóki może. Jeśli nie uda 
nam się wyprowadzić w pole tej Siły, już jesteśmy martwi.
 Mówię ci, że puściłby cię wolno, gdybym ja tam poszła dobrowolnie.
 Pójdziesz dobrowolnie, jeśli się upierasz  powiedział.  Ale ja pójdę z tobą. Być 
może on będzie wiedział, że jestem z tobą, ale możemy spróbować. Jeśli pójdziesz przodem, 
może uwierzy, że znów mi się wymknęłaś, a ja cię ścigam. Nie możemy się jednak za bardzo 
rozdzielać, bo wtedy może zgarnąć ciebie, a mnie nie wpuścić.
Fanyi siedziała przez chwilę w milczeniu. Potem ześlizgnęła się z grzbietu Rhina.
 Takie postępowanie doprowadzi cię do śmierci, kowalu. Lecz bądź pewien 
jednego. Choć stwarzam takie pozory, nie pozwolę się wykorzystać mózgożerowi do jego 
niecnych celów. Mam to  zważyła w ręku pałeczkę  Można ją zwrócić w dwie strony. A 
ciało rozerwane wybuchem na strzępy na nic mu się nie przyda. A co z naszymi 
towarzyszami?
 Oni także pójdą  rzekł Sander. Ściągnął ładunek z grzbietu Rhina.  To 
zostawimy.
Nie dodał, że może się zdarzyć i tak, że już nigdy nie będą tego potrzebowali. Na 
stosie pakunków umieścił także miotacz strzał, choć zatrzymał długi nóż, zresztą głównie 
dlatego, że nosił go tak długo, iż niemal nie zdawał sobie sprawy, że ciągle wisi mu u pasa.
Za całą broń służyły mu będący jego dziedzictwem młot kowalski, z którego teraz 
czerpał wewnętrzne siły, a który reprezentował wszystko, co normalne i prawe w znanym mu 
świecie, oraz pałeczka, stanowiąca część tego świata. Być może broń" to nie było właściwe 
słowo; należało raczej powiedzieć narzędzia", gdyż nie patrzył na to, co ich czeka, jak na 
bitwę, lecz jak na konieczność naprawienia czegoś, co zostało poważnie uszkodzone.
 Taka jest twoja wolna wola?  Fanyi wyglądała teraz jak potężny wódz, mający 
związać kogoś przysięgą krwi.
 Taka jest moja wola  potwierdził Sander.
Odwróciła się od niego ku zwierzętom. Wężacze podeszły do niej, a ona położyła 
dłonie na ich łbach. Stały tak przez chwilę, po czym przytuliły się do niej i polizały ją po 
policzkach. Rhin je obserwował. Z kolei i on się ruszył, lecz podszedł do Sandera, trącając go 
nosem w ramię  stary sygnał, oznaczający, że pora ruszać w drogę.
 Ich wola również  dopowiedziała Fanyi.
Zgodnie z sugestią Sandera, poszła przodem. Pozwolił jej i wężaczom wyprzedzić się 
o długość korytarza, po czym ruszył z Rhinem za nimi. Fanyi raz jeszcze zacisnęła wisior w 
dłoniach. Nie poszła tą samą drogą do bramy, która tu weszli. Skierowała się na prawo, w dół 
na skróty, pomiędzy resztkami roztrzaskanych przez Sandera instalacji.
Po kilku chwilach stanęła przed czymś, co wyglądało jak lita kamienna ściana. 
Wyciągnęła rękę do góry i przytrzymała wisior pomiędzy rozwartą dłonią a jednym z bloków 
tej zapory. Fragment ściany obrócił się dookoła wokół niewidzialnej osi, robiąc przejście.
Było ono bardzo wąskie. Rhin ledwo się przecisnął. Poza tym było tu ciemno. Gdy 
wszyscy byli już w środku, drzwi zatrzasnęły się ze złowieszczym hukiem. Sanderowi nie 
pozostawało teraz nic innego jak iść do przodu, kierując się ledwo słyszalnymi odgłosami 
przemarszu Fanyi i wężaczy.
Korytarz pełen był zakrętów i zakamarków. Idąc na oślep, co jakiś czas uderzał w 
niespodziewane przeszkody, nabijając sobie sińce. Lecz droga była jedna, bez bocznych 
odgałęzień, przesuwał się więc w miarę pewnie, przekonany, że dziewczyna jest z przodu.
Wreszcie buchnęło światło. Wywnioskował, że Fanyi otworzyła drugie drzwi. 
Przyspieszył kroku, trzymając się jednak nadal w pewnej odległości, ukryty wraz z Rhinem w 
ciemnościach. Pomieszczenie, w którym się znaleźli, różniło się zdecydowanie od wszystkich 
widzianych dotychczas.
Na wprost znajdowała się ściana ze szklaną powierzchnią, podobną do tej, na której 
widział linie zaznaczające to, co zdaniem Maxima było konturami światów  Świata 
Poprzedniego i obecnego. Było tu tylko jedno krzesło, przylegające oparciem do gładkiej 
powierzchni. Na tym krześle siedziała Fanyi, a przed nią, warcząc, kuliły się wężacze.
Ręce dziewczyny spoczywały na poręczach krzesła, lecz nie było tam widać żadnych 
przycisków. Gdy Sander podszedł i stanął na wprost niej, uniosła jedną rękę i ściągnęła z szyi 
łańcuch z zawieszonym na nim wisiorem. Odrzuciła go od siebie, jakby w tym geście 
pozbywała się demonstracyjnie wszelkiej ochrony przed dominacją władającego tym 
miejscem mózgożera.
Sander złapał go w powietrzu. Nie mógł go sam nałożyć, żywił jednak nadzieję, że w 
jakiś sposób nadal będzie stanowił ich oręż. Z kolei dziewczyna wyciągnęła zza paska 
pałeczkę i również ją odrzuciła. Siedziała na krześle bezbronna i samotna. A potem ta, 
która tam siedziała, przestała być znaną mu Fanyi.
Jej twarz zaczęła się wykrzywiać, skręcać, zniekształcać, przybierać dziwaczne miny, 
stając się fizjonomią kogoś innego.
 Chodź do mnie!
W tym wezwaniu nie było ani odrobiny kuszenia czy wabienia, tylko zwykły, 
obcesowy rozkaz, wydany z arogancją osoby nie spodziewającej się odmowy ze strony 
żadnych autorytetów. Miał on taką siłę perswazji, że Sander postąpił krok w kierunku tej 
Fanyi nieFanyi.
Rhin błyskawicznie znalazł się przy nim. Szczęki kojota zacisnęły się na ramieniu 
mężczyzny z taką siłą, że zabolało. Ból ten z kolei zdjął z niego zaklęcie.
Fanyi uśmiechnęła się uśmiechem, jakiego Sander nigdy nie widział na żadnej 
ludzkiej twarzy.
 Barbarzyńco  roześmiała się skrzekliwie.  Ty ludzki pomiocie ty  Jej 
ton się zmienił. Był zimny i odległy.  Zanieczyszczacie ziemię. Jesteście niczym. Nie 
jesteście godni chodzić drogami, po których stąpali kiedyś prawdziwi ludzie.
Sander słuchał tych obelżywych słów, pozwalając temu, który wziął Fanyi w 
posiadanie, mówić dalej, nie przerywając. Klucz do jego kryjówki musi kryć się gdzieś tutaj 
 potrzebował go, lecz czy zdoła zdobyć go na czas?
 Oddaj mi broń, barbarzyńco  powiedziała Fanyi z lodowatą pogardą.  Czy 
sądzisz, że można ją wykorzystać przeciwko mnie? Głupcze, mam coś, co po tysiąckroć może 
cię rozerwać na strzępy. Pozwalam ci żyć wyłącznie dlatego, że możesz mi być przydatny 
przez jakiś czas. Będziesz mi służył tak, jak ta kobieta
Rhin wysunął się nieco przed Sandera, odgradzając go od Fanyi. Łeb kojota 
nakierowany był na ścianę za krzesłem, na której skupiał całą swoją uwagę. Jego uszy 
sterczały. Kowal ujął mocniej trzonek młota.
 Jesteś mój, barbarzyńco
Ton tego głosu świdrował uszy Sandera. Czy to mgła falowała wokół krzesła, na 
którym usadzono Fanyi, czy też wzrok płatał mu figla? Również metal na jego czole 
nagrzewał się. Stwierdził, że trudno mu oddychać.
On nie był czyjś! Był sobą! Dzięki zimnemu żelazu, które tylko kowal potrafi wykuć 
 był sobą!
 Barbarzyńco, mogę wyssać z ciebie życie samą tylko wolą. Stąd
Sander dyszał ciężko. Najwyższy czas, aby się ruszyć  nie miał już innego wyboru.
Zimne żelazo. Zmagał się z presją nakładaną na niego przez niewidzialnego 
przeciwnika, usiłującego powalić go na ziemię, sprawić, by pełzał upokorzony, tak jak nigdy 
nie był upokorzony żaden mężczyzna.
 Zimne żelazo!  krzyknął głośno.
Napór odrobinę zmalał, jakby to, czemu się opierał, zostało zaskoczone.
Sander ruszył  nie ku Fanyi, gdzie rządzący tu mózgożer chciał go rzucić na kolana, 
lecz ku ścianie. Natężając wszystkie siły i koncentrując się jeszcze bardziej niż kiedy stał 
przed Maximem (a wówczas sądził, że już bardziej nie można), uniósł młot i uderzył w 
gładką powierzchnię.
Obuch pozostawił w ścianie wgłębienie, od którego promieniście rozchodziły się 
pęknięcia i rysy.
Zagęszczające się wokół niego ciśnienie napierało z taką siłą na jego umysł, jakby 
chciało go zmiażdżyć.
Nie! Nie pozwoli się teraz zatrzymać. Zachwiał się na nogach. Podparły go zwierzęta, 
stojące u jego boku tak blisko, że czuł ich ciepło. Uderzył po raz drugi, a cios trafił dokładnie 
w to samo miejsce.
Rozległ się chrzęst i brzęk sypiącego się szkła. W ścianie widniała dziura nieco 
mniejsza od jego pięści. W odpowiedzi fala siły, której nigdy później nie potrafił opisać, 
rzuciła go na kolana.
Podczołgał się jednak bliżej, zwalczając napierające ciśnienie całą siłą woli. W 
przeświadczeniu, że jeśli się podda, wszystko to, co sprawiło, że jest tym, kim jest, zostanie 
zaprzepaszczone, dotarł do ściany.
Puściwszy młot, zaczął centymetr po centymetrze przesuwać rękę ku górze. Zaczepił 
palcami o brzeg dziury, chociaż postrzępiona krawędź wrzynała mu się w ciało. Gdy zyskał 
pewność, że trzyma się mocno, zawisł na ręce całym ciężarem ciała.
Przez krótką chwilę bólu i strachu obawiał się, że jego wysiłek pójdzie na mamę. 
Potem szkło  czy też coś podobnego do szkła  rozprysnęło się, obsypując mu głowę i 
ramiona odłamkami. Ponad nim przeleciał podmuch powietrza tak zatęchłego jak to na 
dolnych poziomach, kiedy roztrzaskał klatkę, w której uwięziono Fanyi. Sander sięgnął po 
młot. Prawą rękę miał śliską od krwi.
Bał się, że nie będzie w stanie utrzymać narzędzia. Lecz lewą ręką  tak!
Uniósł ją do góry, dzierżąc nieporadnie i chwiejnie młot. Mimo to zadany cios 
odłamał dalszy kawałek ściany. W ten sposób tworzył drzwi prowadzące do tego czegoś i 
przejdzie przez nie, choćby na czworakach, niemal zmiażdżony od nacisku.
Przeciągnął się przez wysoki próg utworzony po wyrąbaniu otworu. Spadł na głowę 
po drugiej stronie, w innym pomieszczeniu. Nie było tu nikogo. Zaskoczony, zamrugał 
gwałtownie. Choć Fanyi zawsze wyrażała się o władcy tych podziemi używając słów to", 
coś" lub rzecz", on przedstawiał go sobie jako coś posiadającego przynajmniej jakąś 
powłokę cielesną, może podobną do tamtego metalowego podróżnika z pazurami. Lecz tutaj 
zobaczył tylko wysokie skrzynki, całe rzędy skrzynek. Na frontowych ścianach niektórych 
błyskały lub migotały faliście światełka.
Poczuł się nieco lepiej. W momencie, kiedy wpadł tu przez otwór powyżej, zniknęło 
napierające na niego ciśnienie. Czuł wyraźną ulgę. Jeśli tu znajdowała się kryjówka 
ciemiężyciela Fanyi, to jego środki obronne były w tym miejscu wyjątkowo znikome. Może 
dlatego, że t o się nigdy nie spodziewało, iż zostanie odnalezione.
 Nie zapowiedziane i nieprawne wtargnięcie
Nie był to glos, który przedtem wydobywał się z ust Fanyi. Brzmiał bardziej jak ten, 
który bełkotał do niego wcześniej, podczas przechodzenia przez podziemne korytarze. Gdzie 
było to, czego szukał? Ukryte w jednej z tych skrzynek?
 Zabezpieczyć cel numer jeden
Nie rozumiał znaczenia tych słów. Brzmiały jednak groźnie. Nie próbując stanąć na 
nogi, Sander wyjął zza paska pałeczkę stanowiącą niegdyś uzbrojenie Maxima. Nacisnął 
położony najwyżej przycisk i wycelował w wysoką skrzynkę, na której paliło się najwięcej 
świateł. Promień uderzył w całą mocą, wżerając się w metal. Jednocześnie do Sandera dotarł 
turkot toczących się kół. W jego kierunku nadjeżdżała z ciemności metalowa, ruchoma rzecz.
 Pojmać w celu przesłuchania  zatrajkotał głos, gdy metalowy twór zbliżał się do 
Sandera.
Przycisnął się plecami do rozbitej ściany. Czy starczy mu odwagi, by skierować 
pałeczkę na mechanicznego policjanta? A co będzie, jeśli jest on kontrolowany gdzieś 
indziej
Błysnęło światło. Zaatakowana przez niego skrzynka bluznęła wąziutkimi języczkami 
płomieni. Nie zwlekając strzelił promieniem w kolejną migoczącą światełkami, a zatem 
funkcjonującą, skrzynkę. Coś owinęło się wokół jego kostki. Wyrzucona z nadjeżdżającej 
maszyny lina zacisnęła się wokół jego ciała, a w jego kierunku leciała już następna. Wtedy 
pomiędzy nich wprysnął jakiś włochaty kształt. Rozległo się warczenie, gdy sznur owinął się 
wokół Kai, unieruchamiając wężacza.
Sander nie przestawał strzelać promieniami do celu. Druga skrzynka wybuchła. 
Tymczasem Kayi, która chciała pospieszyć z odsieczą swemu towarzyszowi, została również 
złapana na lasso, lecz tym sposobem zwierzaki trzymały liny wypuszczone przez strażnika z 
dala od Sandera.
Kowal pokuśtykał tak daleko, jak pozwoliła mu obwiązana wokół kostki lina, po czym 
skierował na nią promień. Cztery, pięć, sześć  nagle pętający go sznur rozplatał się i opadł 
sflaczały na podłogę. Sander wygramolił się z pętli i ruszył niszczyć dalsze skrzynie. Jednak 
gdy do nich doszedł, promień przestał działać. W tym samym momencie zgasły również 
wszystkie światełka. W powietrzu unosił się duszący odór spalenizny. Usiłował zacisnąć 
poharataną dłoń. Jeśli nie odmówi mu posłuszeństwa, spróbuje dokończyć dzieła zniszczenia 
za pomocą młota. Czy to jest kryjówka mózgożera? Jeżeli nie
Sander dławił się i kaszlał, piekły go oczy, a w gardle zaschło boleśnie. Gdy oddychał, 
tutejsze powietrze raziło go w nos i gardło. Musi się wycofać, wyjść stąd, nawet jeśli nie 
dokończył swego dzieła 
Torował sobie odwrót przez mgłę, przytrzymując się na wpół stopionej skrzyni, potem 
następnej, szukając otworu, przez który wszedł. Gdy się przezeń przedostał, zobaczył Fanyi. 
Nie siedziała już, lecz leżała jak kłoda na podłodze, jakby zsunęła się bezwładnie z krzesła. 
Zataczając się, ruszył ku niej, lecz wężacze go wyprzedziły. Kayi lizała twarz dziewczyny, 
skrobiąc łapą jej ciało i pojękując z cicha.
Sandera przebiegł dreszcz. Czyżby czyżby zabił Fanyi? Czy ona Potykając się, 
podszedł do niej. Kayi zawarczała ostrzegawczo, ale pozwoliła mu położyć ręce na 
dziewczynie. Rozcięta dłoń pozostawiła krwawe ślady na jej ramionach i rękach.
Miała zamknięte oczy, a jej twarz pozbawiona była wyrazu  lecz żyła!
Osunął się przy niej i złożył jej głowę na swych kolanach, wyciągając zranioną dłoń 
na siedzeniu krzesła. Wtedy właśnie jego wzrok padł na wisior, który wcisnął za pasek. Wyjął 
go jedną ręką i położył na jej piersiach, tam, gdzie go zwykle nosiła.
Powieki Fanyi drgnęły. Popatrzyła na niego nieprzytomnie, ponownie budząc jego 
obawy. Potem jej spojrzenie rozjaśniło się. Widać było, że go poznaje.
 On został uszkodzony!  powiedziała.
Wstrzymał oddech. A więc mimo wszystko nie wygrał do końca.
 W jakim stopniu?  spytał.
Minęła długa chwila, nim odpowiedziała:
 Jest jest częściowo zniszczony Ci, którzy wiedzą jak, mogą nadal go 
wykorzystywać, choć nie w stu procentach.
 Nie!  Pamiętał, co go tu sprowadziło. Rzecz, którą zniszczył, mogła uczynić 
każdego człowieka panem tego rozdartego świata. Lecz nie było człowieka wystarczająco 
silnego, wystarczająco mądrego, nie pozostał nikt, kto mógłby spożytkować tę wiedzę.
 Nie!  powtórzyła za nim.
 Twój oręż, by ratować twój lud  powiedział.
 Twoja kowalska wiedza  zawtórowała.  On należy do innego świata  
dodała z namysłem.  Nawet jeśli to, co czyniło z niego naszego wroga, już go opuściło, 
niech tak będzie. To nie jest nasze.
Pomyślał o Handlarzach, o Białych, których to coś wzywało do siebie.
 To musi być niczyje.
Skinęła głową podnosząc się. Potem z okrzykiem troski chwyciła jego rękę.
Później siedzieli na podłodze, obok sfatygowanego bagażu. Sander odciągnął ciało 
Maxima z pola widzenia. Fanyi opatrzyła mu dłoń swoimi balsamami, ale minie jeszcze wiele 
dni, nim znów będzie mógł machać młotem.
Miejsce to przepełniał chłód, poczucie minionej przeszłości, pokrewne grozie tamtych 
zmaltretowanych sztormem wzgórz.
Dziewczyna bawiła się pierwszą pałeczką Maxima, którą odrzuciła od siebie w 
kwaterze mózgożera.
 O n się sam nie zreperuje. A nie sądzę, by miał teraz kogoś, kto by go obsługiwał. 
Maxim musiał być ostatnim; lecz mogą być tacy, którzy jeszcze zechcą próbować.
 W niej jest jeszcze jakaś moc  Sander skinął głową w kierunku pałeczki.  
Może wystarczy, by zaspawać wejście z zewnątrz.
Fanyi dotknęła wisiora, który wciąż wisiał na jej szyi.
 Nie sadzę, by pozostał jeszcze ktoś z nich. Jeśli to możliwe, zaspawajmy wejście, 
nikt go nie znajdzie. Biali sami nie wiedzą dokładnie, czego szukają. Ich szamani to 
marzyciele  żyją marzeniami wysyłanymi przez to coś.
 Maszynę czy człowieka?  zastanowił się Sander.
Fanyi zadrżała.
 Jedno i drugie. Lecz jak Poprzedni Ludzie mogli coś takiego skonstruować! Być 
może w tym tli się jeszcze życie, choć zniszczyłeś to, co dawało mu moc. Jeśli tak, pomyśl, 
jaki to koszmar życie na zawsze zamknięte w więzieniu.
 A co z twoim ludem?  spytał.
 A co z twoim?  odpowiedziała pytaniem.
Sander odpowiedział pierwszy.
 Mój nieźle sobie radzi. Mają kowala, nie tak dobrego jak mój ojciec, lecz ufają mu. 
Ja oni są rodziną. Mimo to trudno mi teraz przypomnieć sobie jakąkolwiek twarz spośród 
nich, za którą bym bardzo tęsknił.
 Ja mam jeszcze coś do zrobienia  Fanyi trzymała wisior.  Może uda nam się 
zaspawać jedno niebezpieczeństwo na ziemi. Jednak są jeszcze inne. Zrobię wszystko, co w 
mej mocy, by wspomóc mój klan, choć nie przynoszę ze sobą większej siły. Zawiodłam 
Padford, mam więc dług do spłacenia.
 A jak go spłacisz?
 Przecież istnieją drogi prowadzące na południe. Jeśli moi krewni żyją tam w 
niewoli, to mają prawo oczekiwać mojej pomocy.
Sander poruszył się. Pomimo opatrunku nałożonego przez Fanyi na rany, ręka bolała 
koszmarnie przy każdym ruchu. Podróżowanie przez jakiś czas z jedną ręką będzie bardzo 
niewygodne.
 A zatem na południe! Tylko najpierw zabezpieczmy to, co spoczywa tutaj.
Zmarszczyła czoło:
 To nie jest twój obowiązek, kowalu!
Uśmiechnął się.
 Może i nie. Lecz wybrałem życie tułacza. Czy ważne jest, gdzie ktoś wędruje, jeśli 
jest z wyboru samotnikiem bez rodziny? W głowie mam tę myśl, Szamanko. Przybyliśmy tu 
szukać wiedzy. Znaleźliśmy ją, choć nie taką, jakiej się spodziewaliśmy.
 Co chcesz przez to powiedzieć, kowalu?
 Tylko tyle: długo próbowaliśmy żyć pozostałościami
Poprzednich Czasów, ciągle spoglądając w przeszłość. Ale dlaczego mamy tak robić? 
Nie ma nocy bez gwiazd, więc czerń naszej nocy można rozjaśnić naszymi własnymi 
wysitkami. Jesteśmy sobą, nie ludźmi z Poprzedniej Epoki. Dla tego musimy się uczyć dla 
siebie samych, a nie próbowali ożywić spuściznę tych, których może nawet nie zechcieli 
byśmy nazywać krewniakami, gdybyśmy ich spotkali. Nie jestem krewnym Maxima!
 Nie jesteś  potwierdziła.  Tak, to brzmi sensownie, kowalu! A ja też nie jestem 
krewniaczką tych, którzy magazynowali wiedzę, do której wykorzystania to coś usiłowało 
mnie zmusić. Zacznijmy od nowa, zapalmy gwiazdy naszej nocy i miejmy nadzieję, że będzie 
lepiej.
 Zacznijmy od nowa  przytaknął Sander, i dodał:
 Na południe, Fanyi, jako że wzywa cię tam obowiązek. Sprawdźmy, czy potrafimy 
pokonać Morskie Rekiny naszymi własnymi środkami. Ostatecznie czyż nie poradziliśmy tu 
sobie z czymś o wiele gorszym niż wszystkie znane nam niebezpieczeństwa?
 Kowalu, jesteś człowiekiem wierzącym we własną wartość!
Podtrzymując poharataną rękę, Sander podniósł się. Zdrową ręką wsparł się na 
grzbiecie Rhina.
 Nigdy nie zaszkodzi człowiekowi, kiedy się ceni  odparł łagodnie.  A jeśli do 
tego ma dobre towarzystwo i fach w garści, to czego jeszcze może chcieć?
Fanyi roześmiała się:
 Cóż, może jeszcze jednej lub dwóch rzeczy Ale i te bez wątpienia też przyjdą we 
właściwym czasie. Żadna noc nie trwa wiecznie.
