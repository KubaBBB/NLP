ARKADIJ I BORYS STRUGACCY



Miasto skazane

(Przekład: Ewa Skórska)


- Jak się macie, karasie?
- Dziękujemy, mamy się.
Walentij Katajew

...Znam uczynki twoje i trud, i wytrwałość,
i wiem, że nie możesz ścierpieć złych,
i że doświadczyłeś tych,
którzy podają się za apostołów, a nimi nie są,
i stwierdziłeś, że są kłamcami...
Objawienie św. Jana(Apokalipsa)


CZĘŚĆ 1
ŚMIECIARZ


ROZDZIAŁ 1
Kubły były zardzewiałe, pogięte i miały odstające klapy. Spod klap wystawały strzępy 
gazet, zwisały obierki. Przypominało to paszcze niechlujnych pelikanów, którym jest 
wszystko jedno, co zjadają. Na pierwszy rzut oka wydawało się, że nie sposób podnieść 
takiego ciężaru, ale tak naprawdę we dwóch z Wanem mogli je jednym szarpnięciem unieść 
ku wyciągniętym rękom Donalda i postawić na brzegu otwartej klapy ciężarówki. Trzeba 
tylko było uważać na palce. Potem, gdy Donald przesuwał kubeł w głąb budy, mogli 
poprawić rękawice i chwilę pooddychać przez nos.
Z otwartej bramy ciągnęło wilgotnym, nocnym chłodem. Pod sklepieniem, na 
obrośniętym brudem kablu, huśtała się goła żółta żarówka. W jej świetle Wan wyglądał jak 
człowiek chory na żółtaczkę. Twarzy Donalda w ogóle nie było widać - zasłaniał ją cień 
ronda jego teksaskiego kapelusza. Szare, obdrapane, spękane ściany, kłaki zakurzonej 
pajęczyny w rogach sufitu, nieprzyzwoite rysunki rozebranych kobiet naturalnej wielkości, a 
przy drzwiach do stróżówki nieporządna sterta pustych butelek i puszek, które Wan zbierał, 
starannie sortował i oddawał do skupu....
Gdy został już ostatni kubeł, Wan wziął miotłę i szufelkę i zabrał się za sprzątanie 
walających się na asfalcie śmieci.
- Niech pan przestanie, Wan - powiedział rozdrażniony Donald. - Za każdym razem to 
samo. Czyściej tu i tak nie będzie.
- Dozorca sprzątać musi - zauważył pouczająco Andrzej, kręcąc prawą dłonią i 
koncentrując się na odczuwanym bólu. Wydawało mu się, że naderwał sobie ścięgno.
- Przecież i tak znowu naśmiecą - powiedział Donald z nienawiścią. -Nawet się nie 
obejrzymy, jak będzie tu jeszcze brudniej niż przedtem.
Wan wsypał śmieci do ostatniego kubła, upchał je szufelką i zatrzasnął klapę.
- Gotowe - rzekł, rozglądając się dookoła.
W bramie było teraz czysto. Wan popatrzył na Andrzeja z uśmiechem. Potem zerknął 
na Donalda i powiedział:
- Chciałbym panu tylko przypomnieć...
- Dobra, dawajcie - niecierpliwił się Donald. Raz i dwa: Andrzej i Wan szarpnięciem 
podnieśli kubeł. Trzy i cztery: Donald schwycił go, stęknął, sapnął i wypuścił. Kubeł 
przechylił się i bokiem upadł na asfalt. Zawartość wystrzeliła na dziesięć metrów, jak z 
katapulty. Kubeł, z którego ciągle wysypywały się śmieci, poturlał się na podwórko. Głuche 
echo pomknęło pomiędzy ścianami domów ku czarnemu niebu.
- O ty w mordę i nożem, cholera jasna, psiakrew! - zawołał Andrzej, który ledwie 
zdążył odskoczyć. - Dziurawe ręce!
- Chciałem panu tylko przypomnieć - odezwał się łagodnie Wan - że ten kubeł ma 
urwany uchwyt.
Wziął miotłę, szufelkę i zabrał się za sprzątanie. Donald przysiadł na brzegu budy i 
opuścił ręce między kolana,
- Przekleństwo... - powiedział głucho. - Przeklęta podłość.
Coś z nim było ostatnio wyraźnie nie w porządku, a tej nocy w szczególności. Dlatego 
Andrzej nie wygłosił swojego sądu o profesorach i ich przydatności do prawdziwej pracy. 
Poszedł po kubeł, potem wrócił do ciężarówki, zdjął rękawice i wyciągnął papierosy. Z 
pustego kubła śmierdziało niemiłosiernie, więc Andrzej czym prędzej sam zapalił, a dopiero 
potem zaproponował papierosa Donaldowi. Donald w milczeniu pokręcił głową. Trzeba było 
coś zrobić, żeby poprawić nastrój. Andrzej wrzucił spaloną zapałkę do kubła i zaczął mówić:
- Żyli sobie w pewnym miasteczku dwaj asenizatorzy, ojciec i syn. Nie było tam 
kanalizacji, tylko doły z wiadomo czym. I oni to wiadomo co wybierali wiadrem i przelewali 
do swojej beczki. Ojciec, jako bardziej doświadczony specjalista, schodził na dół, a syn 
podawał mu z góry wiadro. I pewnego razu syn nie utrzymał wiadra i całą zawartość wylał na 
ojca. No, ojciec wytarł się, popatrzył na niego z dołu do góry i powiedział z goryczą: "Sieroto 
ty, boża ofermo! Rozumu za grosz! W ten sposób przez całe życie będziesz na górze 
sterczał!"
Andrzej oczekiwał, że Donald przynajmniej się uśmiechnie. Donald był zwykle 
człowiekiem wesołym, towarzyskim, nigdy nie chodził z nosem na kwintę. Było w nim coś z 
wiecznego studenta. Ale teraz tylko zakaszlał i głucho powiedział:
- I tak nie da rady oczyścić wszystkich dołów.
A Wan, który cały czas krzątał się przy kuble, zareagował jeszcze dziwniej - nagle 
zapytał z zainteresowaniem:
- A po ile ono u was jest?
- Co po ile? - nie zrozumiał Andrzej.
- Gówno. Drogie?
Andrzej zaśmiał się z niedowierzaniem.
- Jak by ci to powiedzieć... Zależy czyje...
- To macie różne? - zdziwił się Wan. - A u nas wszystkie jednakowe. A czyje jest 
najdroższe?
- Profesorskie - odpowiedział natychmiast Andrzej. Po prostu nie mógł się 
powstrzymać.
-Aaa!...
- Wan wsypał do kubła kolejną szufelkę śmieci i pokiwał głową. - Jasne. U nas na wsi 
nie było profesorów i dlatego cena była jednakowa - pięć juanów za wiadro. To w Syczuanie, 
a w Czangszi, na przykład, ceny dochodziły do siedmiu, a nawet ośmiu juanów.
Andrzej w końcu zrozumiał. Nagle poczuł chęć, żeby zapytać, czy to prawda, że 
Chińczyk, który przyszedł na proszony obiad, ma obowiązek wypróżnić się w ogrodzie 
gospodarza. Ale oczywiście nie wypadało się czymś takim interesować.
- Jak tam u nas teraz, to nie wiem - ciągnął Wan. - Ostatnio nie mieszkałem na wsi. A 
dlaczego akurat profesorskie jest u was najdroższe?
- Żartowałem - przyznał się Andrzej z miną winowajcy. - U nas się tym w ogóle nie 
handluje.
- Handluje się - powiedział Donald. - Nawet tego pan nie wie.
- A pan nawet to wie - odciął się Andrzej.
Jeszcze miesiąc temu Andrzej zacząłby się w tym miejscu ostro kłócić z Donaldem. 
Potwornie go denerwowało, że Amerykanin przez cały czas opowiadał o Rosji takie rzeczy, o 
których Andrzej nie miał zielonego pojęcia. Kiedyś był przekonany, że Donald po prostu 
wciska mu kit albo powtarza przesiąknięte żółcią brednie Hersta. "Do diabła z waszym 
Herstem!" - opędzał się. Ale potem pojawił się ten frajer Izia Katzman i Andrzej przestał 
zaprzeczać, tylko się odcinał. Diabli ich wiedzą, skąd oni to wszystko brali. Swoją bezsilność 
tłumaczył tym, że on sam pojawił się tutaj z pięćdziesiątego pierwszego, a ci dwaj - z 
sześćdziesiątego siódmego.
- Szczęśliwy z pana człowiek - powiedział nagle Donald, wstał i poszedł do kubłów 
przy kabinie. Andrzej wzruszył ramionami i, próbując uwolnić się od niesmaku wywołanego 
tą rozmową, włożył rękawice i zaczął pomagać Wanowi sprzątać śmierdzące śmieci. No 
dobra, no i nie wiem. Gówno, rzeczywiście. A co ty wiesz o całkach? Albo, powiedzmy, o 
stałej Hubble'a? Trudno wszystko wiedzieć. Gdy Wan upychał w kuble resztę śmieci, w 
bramie pojawiła się elegancka sylwetka policjanta Kensi Ubukaty.
- Proszę tędy - rzucił do kogoś przez ramię i zasalutował Andrzejowi. - Cześć pracy, 
śmieciarze!
Z cienia bramy weszła w krąg żółtego światła dziewczyna i stanęła obok Kensiego. 
Była bardzo młoda, mogła mieć najwyżej dwadzieścia lat, i bardzo mała - niskiemu 
policjantowi sięgała zaledwie do ramienia. Miała na sobie gruby sweter z bardzo szerokim 
kołnierzem i krótką spódnicę. Od bladej chłopięcej twarzy wyraźnie odcinały się mocno 
umalowane wargi. Długie jasne włosy spadały na ramiona.
- Proszę się nie bać - uśmiechnął się uprzejmie Kensi. - To tylko nasi śmieciarze. Na 
trzeźwo zupełnie niegroźni... Wan! - zawołał. - To Selma Nagel, nowa. Jest zarządzenie, żeby 
ją ulokować u ciebie, pod osiemnastką. Osiemnastka wolna?
Wan podszedł do nich, zdejmując rękawice.
- Wolna. Już od dawna. Dzień dobry, Selmo Nagel. Jestem tu dozorcą, nazywam się 
Wan. Jeśli będzie pani czegoś potrzebować, to tam są drzwi od stróżówki, proszę przyjść.
- Daj klucz - zarządził Kensi. - Chodźmy, zaprowadzę panią.
- Nie trzeba - powiedziała Selma zmęczonym głosem. - Znajdę.
- Jak pani sobie życzy. - Kensi znowu zasalutował. - Proszę, tu jest walizka.
Dziewczyna wzięła od Kensiego walizkę, od Wana klucz, potrząsnęła głową, 
odrzucając spadające na oczy włosy, i zapytała:
- Która to klatka?
- Prosto - zaczął tłumaczyć Wan. - Ta pod oknem, w którym się świeci. Czwarte 
piętro, A może jest pani głodna? Chce pani herbaty?
- Nie, nie chcę - odparła dziewczyna, znowu potrząsnęła głową i, stukając obcasami 
po asfalcie, poszła prosto na Andrzeja.
Odsunął się, żeby ją przepuścić. Gdy przechodziła, poczuł silny zapach perfum i 
jeszcze jakichś kosmetyków. Patrzył na nią cały czas, gdy szła przez żółty krąg światła. Miała 
bardzo krótką spódnicę, odrobinę tylko wystającą spod swetra, i długie białe nogi. Gdy 
wyszła z bramy w ciemność podwórka, Andrzejowi wydało się, że te nogi świecą. W tej 
ciemności widać było tylko jej biały sweter i białe nogi.
Potem zapiszczały i trzasnęły drzwi. Andrzej znowu odruchowo sięgnął po papierosy i 
zapalił, wyobrażając sobie, jak te białe, szczupłe nogi wchodzą po schodach, stopień po 
stopniu... gładkie kostki, dołeczki pod kolanami, oszaleć można. A ona wchodzi coraz wyżej, 
piętro za piętrem i zatrzymuje się przed drzwiami mieszkania numer osiemnaście, dokładnie 
naprzeciwko mieszkania numer szesnaście... Cholera, trzeba było przynajmniej zmienić 
pościel, powłoczka zrobiła się szara jak ścierka. A jak wygląda jej twarz? A to numer, 
zupełnie nie pamiętam jej twarzy. Tylko nogi.
Nagle zdał sobie sprawę, że wszyscy milczą, nawet żonaty Wan. W tym momencie 
odezwał się Kensi:
- Mam ciotecznego wujka. Pułkownik Maki. Był adiutantem pana Osimy i dwa lata 
przesiedział w Berlinie. Potem mianowali go pełniącym obowiązki naszego wojskowego 
attache w Czechosłowacji. Był świadkiem wejścia Niemców do Pragi...
Wan kiwnął na Andrzeja, szarpnięciem podnieśli kubeł i szczęśliwie 
przetransportowali go na budę.
- ...potem - ciągnął niespiesznie Kensi, zapalając papierosa -trochę powojował w 
Chinach, zdaje się, że gdzieś na południu, w okolicach Kantonu. Dowodził dywizją, która 
wylądowała na Filipinach, i organizował ten słynny marsz śmierci pięciu tysięcy 
amerykańskich jeńców wojennych... przepraszam, panie Donaldzie... Później skierowali go 
do Mandżurii i mianowali dowódcą sachalińskiego rejonu umocnień gdzie, aby pewne sprawy 
zachować w tajemnicy, zapędził do kopalni i wysadził w powietrze osiem tysięcy chińskich 
robotników... przepraszam, Wan... Wreszcie trafił do rosyjskiej niewoli, a Rosjanie, zamiast 
go powiesić albo, co by na to samo wyszło, wydać Chińczykom, tylko go przetrzymali w 
łagrze marnych dziesięć lat...
Podczas gdy Kensi opowiadał, Andrzej zdążył wejść na budę, pomóc Donaldowi 
porozstawiać kubły, podnieść klapę ciężarówki, znowu zejść na ziemię i poczęstować 
Donalda papierosem. Teraz we trzech stali przed Kensim i słuchali. Donald Cooper, wysoki, 
przygarbiony, w wyblakłym kombinezonie, o pociągłej twarzy, ze zmarszczkami w kącikach 
ust i ostrym podbródkiem porośniętym rzadką siwą szczeciną; Wan, szeroki, krępy, prawie 
bez szyi, w starym, starannie połatanym waciaku, z szeroką ziemistą twarzą, zadartym nosem, 
życzliwym uśmiechem i ciemnymi oczami w szparkach spuchniętych powiek... Andrzej 
poczuł nagle mocną radość, że ci wszyscy ludzie z różnych krajów, a nawet z różnych 
czasów, zebrali się tutaj i służą, każdy na swoim posterunku, jednej, bardzo ważnej sprawie.
- Teraz to już staruszek - kończył Kensi. - I właśnie on twierdzi, że najlepsze kobiety, 
jakie kiedykolwiek znał, to Rosjanki, emigrantki w Harbinie.
Zamilkł, wyrzucił niedopałek i starannie roztarł go podeszwą lśniącego kamasza. 
Odezwał się Andrzej:
- Jaka tam z niej Rosjanka. Selma, w dodatku Nagel.
- Taa, to Szwedka - przyznał Kensi. - Nie ma znaczenia. To była opowieść o 
skojarzeniach.
- Dobra, jedziemy! - Donald wsiadał już do kabiny.
- Posłuchaj, Kensi -powiedział Andrzej, kładąc rękę na drzwiczkach. - Kim byłeś 
wcześniej?
- Kontrolerem w odlewni, a przedtem ministrem komunalnego...
- Nie, nie tutaj, tam...
- Aaaa, tam? Tam pracowałem w wydawnictwie "Hajakawa".
Donald włączył silnik. Stara ciężarówka zatrzęsła się i zazgrzytała, wypuszczając 
gęste kłęby niebieskawego dymu.
- Nie pali się wam prawe światło pozycyjne! - krzyknął Kensi.
- Nigdy się nie paliło - odezwał się Andrzej.
- No to zróbcie z nim coś! Jak jeszcze raz zobaczę, wlepię wam mandat!
-Też coś...
- Co? Nie słyszę!
- Bandytów, mówię, łap, a nie kierowców! - ryknął Andrzej, próbując przekrzyczeć 
zgrzyty i brzęki. - Co się świateł pozycyjnych czepiasz! Kiedy was wreszcie rozgonią, 
darmozjady!
- Niedługo! - krzyknął Kensi. - Teraz to już szybko pójdzie, nie minie nawet sto lat!
Andrzej pogroził mu pięścią, pomachał Wanowi i rzucił się na siedzenie obok 
Donalda. Ciężarówka ruszyła, zahaczając bokiem o bramę, wytoczyła się na ulicę Główną i 
ostro skręciła w prawo.
Sadowiąc się wygodnie, żeby wystająca z fotela sprężyna nie kłuła w tyłek, Andrzej 
kątem oka spojrzał na Donalda. Amerykanin siedział wyprostowany, lewą rękę trzymał na 
kierownicy, prawą na drążku zmiany biegów, kapelusz wcisnął na oczy, ostry podbródek 
wysunął do przodu i grzał, ile sił. Zawsze tak jeździł, "z maksymalną dozwoloną prędkością", 
nie zwalniając przed wybojami w asfalcie. Na każdym takim wyboju stojące w budzie kubły 
ze śmieciami podskakiwały z hukiem, brzęczała przerdzewiała karoseria, a Andrzej, mimo 
zapierania się nogami, też podskakiwał i spadał dokładnie na ostrze przeklętej sprężyny. Tyle 
tylko, że kiedyś temu wszystkiemu towarzyszyła żartobliwa sprzeczka a dzisiaj Donald 
milczał, wąskie wargi miał mocno zaciśnięte i w ogóle nie patrzył na Andrzeja. Może dlatego 
wydawało się, że on złośliwie się stara, żeby jak najmocniej trzęsło.
- Co panu jest, Don? - zapytał w końcu Andrzej. - Zęby pana bolą?
Donald wzruszył ramionami i nic nie odpowiedział.
- Ostatnio jest pan jakiś nieswój. Przecież widzę. Może pana czymś niechcący 
obraziłem?
- Niech pan da spokój - powiedział Donald przez zęby. - Co pan tu ma do rzeczy?
Andrzejowi wydało się, że w tych słowach też jest jakaś nieżyczliwość, coś 
przykrego, obraźliwego: jak byś ty mógł, gnojku, obrazić, mnie, profesora?... Ale w tym 
momencie Donald odezwał się:
- Nie na darmo mówiłem, że jest pan szczęśliwy. Panu naprawdę można pozazdrościć. 
To wszystko pana jakoś omija. A po mnie przechodzi jak walec parowy. Żadna kość nie 
zostaje cała.
- O czym pan mówi? Nic nie rozumiem.
Donald skrzywił wargi, milczał. Andrzej zerknął na niego, nie widzącymi oczami 
popatrzył na drogę przed sobą, znowu spojrzał na Donalda, podrapał się po głowie i 
przygnębiony powiedział:
- Słowo daję, nic nie rozumiem. Przecież niby wszystko jest w porządku...
- Dlatego właśnie panu zazdroszczę - twardo powiedział Donald. - I nie mówmy już o 
tym. Niech pan nie zwraca uwagi.
- Jak to mam nie zwracać uwagi? - Andrzej był wyraźnie przybity. - Jak ja mogę nie 
zwracać uwagi? My tutaj razem, ja, pan, chłopaki... Jasne, że przyjaźń to wielkie słowo, zbyt 
wielkie... No, po prostu kumple... Powiedziałbym, że jakby coś... Przecież nikt nie odmówi 
pomocy! No, niech pan sam powie: gdyby się ze mną coś stało i poprosiłbym pana o pomoc, 
odmówiłby mi pan? Przecież by pan nie odmówił, prawda?
Prawa ręka Donalda oderwała się od drążka i leciutko poklepała Andrzeja po 
ramieniu. Andrzej zamilkł. Przepełniało go zadowolenie. Znowu wszystko było dobrze. 
Donald okazał się w porządku. Po prostu zwykła chandra. Może człowiek mieć chandrę? 
Ambicja się w nim odezwała. Było nie było profesor, a tu kubły ze śmieciami. A przedtem 
pracował jako magazynier. Jasne, że to dla niego nieprzyjemne i przykre, tym bardziej że nie 
ma się komu pożalić - sam chciał tu być, to i skarżyć się nie wypada. To się tylko tak łatwo 
mówi - rób dobrze swoją robotę, jakakolwiek by ona była... No i dobra. Dosyć tego gadania. 
Donald sobie poradzi.
Ciężarówka jechała już po diabatowej nawierzchni, śliskiej od osiadającej mgły.
Domy po obu stronach jezdni były tutaj niższe, starsze, a ciągnące się wzdłuż ulicy 
latarnie stały rzadziej i świeciły słabiej. Przed nimi ich światła zlewały się w zamgloną, 
niewyraźną plamę. Na ulicy i chodnikach nie było żywego ducha, nawet dozorców. Tylko na 
rogu zaułka Siedemnastego, przed niskim, starym hotelem, znanym pod nazwą 
"Zapluskwiona woliera", stał wóz zaprzęgnięty w zmęczonego konia. Na wozie spał jakiś 
człowiek, zakutany w brezent po same uszy. Była czwarta w nocy - godzina najgłębszego 
snu. W żadnym oknie nie paliło się światło.
Z bramy po lewej stronie wyjechała ciężarówka. Donald zamrugał do niej światłami i 
przemknął obok, a ciężarówka, też śmieciarka, wyjechała na jezdnię i spróbowała ich 
wyprzedzić. Ale gdzie tam -z Donaldem nie miała żadnych szans. Poświeciła tylko światłami 
przez tylną szybę i została daleko w tyle. W rejonie spalonych bloków wyprzedzili jeszcze 
jedną śmieciarkę, a zaraz potem zaczęły się kocie łby i Donald musiał zwolnić, żeby 
ciężarówka się przypadkiem nie rozsypała.
Zaczęły pojawiać się jadące z przeciwka samochody -już puste wracały z wysypiska, 
więc nigdzie się nie spieszyły. Chwilę potem od latarni odkleiła się ledwo widoczna postać i 
wyszła na jezdnię. Andrzej sięgnął ręką pod siedzenie, żeby wyciągnąć stamtąd francuza, ale 
okazało się, że to tylko policjant, który chce się dostać do zaułka Kapuścianego. Ani Andrzej, 
ani Donald nie wiedzieli, gdzie to jest. Policjant, potężne chłopisko z jasnymi kudłami na 
wielkim łbie, sterczącymi nieporządnie spod przepisowej czapki, powiedział, że pokaże. 
Stanął na stopniu obok Andrzeja i trzymając się ramy, przez całą drogę niezadowolony 
marszczył nos, jakby nie wiadomo co poczuł, a od niego samego jechało zastarzałym potem. 
Andrzej przypomniał sobie, że ta część miasta jest już odłączona od wodociągów.
Przez jakiś czas jechali w milczeniu, policjant pogwizdywał melodię z operetki, a 
potem ni z tego, ni z owego rzucił, że na rogu Kapuścianego i Drugiej Lewej dzisiaj o 
pomocy stuknęli jakiegoś biedaka. Powyrywali mu wszystkie złote zęby.
- Kiepsko pracujecie - powiedział ze złością Andrzej. Takie przypadki wyprowadzały 
go z równowagi. A w dodatku pasażer mówił o tym takim tonem, że Andrzej miał ochotę mu 
przyłożyć - od razu było widać, że policjantowi wisi i to zabójstwo, i zabity, i zabójcy.
Teraz, zaskoczony, odwrócił do niego swoją szeroką gębę i zapytał:
- A co, ty będziesz mnie uczył, jak mam pracować?
- Może i ja - warknął Andrzej.
Policjant ze złością zmrużył oczy, gwizdnął i powiedział:
- Nauczycieli a nauczycieli! Gdzie nie spluniesz - wszędzie nauczyciel. Stoi i uczy. 
Już i śmieci wozi, a dalej uczy.
- Ja cię nie uczę... - zaczął Andrzej podniesionym głosem, ale policjant nie dał mu 
skończyć.
- Zaraz wrócę na komisariat i zadzwonię do twojej bazy, że ci się światło postojowe 
nie pali. Widzicie go, światło mu się nie pali, ale co tam, będzie uczył policję pracować. 
Żółtodziób.
Donald roześmiał się nagle suchym, skrzypiącym śmiechem. Policjant też zarżał i 
zupełnie już pokojowo dorzucił:
- Jestem sam na czterdzieści domów, rozumiesz? I zabroniono nam nosić broń. Czego 
ty od nas chcesz? Niedługo w domu was zaczną zabijać, a co dopiero na ulicy.
- No, a wy co? - zapytał oszołomiony Andrzej. - Powinniście protestować, żądać...
- Protestować - powtórzył policjant - żądać... Ty co, nowy? Szefie! - krzyknął do 
Donalda.  Zatrzymaj no się tutaj. Wysiadam.
Zeskoczył ze stopnia i, nie oglądając się za siebie, kołyszącym krokiem poszedł w 
stronę ciemnej szczeliny między krzywymi drewnianymi domami; w oddali paliła się 
samotna latarnia, pod którą stała grupa ludzi.
- No co oni, do licha, zgłupieli, czy co? - oburzył się Andrzej, gdy samochód znowu 
ruszył. - Jak to tak, na mieście pełno bandytów, a policja bez broni? Tak nie może być! 
Przecież Kensi ma przy boku kaburę - to co on w niej nosi, papierosy?
- Kanapki - powiedział Donald.
- Nic nie rozumiem - westchnął Andrzej.
- Wyjaśniali to - odparł Donald. - "W związku z powtarzającymi się wypadkami 
gangsterskich napadów na policjantów w celu zdobycia broni..." I tak dalej.
Andrzej myślał długą chwilę, z całych sił zapierając się nogami, żeby nie podskakiwać 
na fotelu. Kocie łby prawie się już skończyły.
- Według mnie to strasznie głupie - powiedział w końcu. - A według pana?
- Według mnie też - odezwał się Donald, niezgrabnie przypalając papierosa jedną 
ręką.
- I tak pan spokojnie o tym mówi?
- Ja się już wystarczająco nadenerwowałem - wzruszył ramionami Donald. - To 
bardzo stare zarządzenie, pana tu jeszcze wtedy nie było.
Andrzej podrapał się po głowie, marszcząc brwi. Cholera wie, może to zarządzenie 
miało jakiś sens? Samotny policjant to rzeczywiście niezła gratka dla tych drani. A skoro już 
odbierać broń, to jasne, że trzeba ją odebrać wszystkim. Cały problem leży nie w tym durnym 
zarządzeniu, tylko w tym, że policji jest za mało i obław jest za mało, a powinno się urządzić 
jedną wielką obławę i wymieść całe to plugastwo za jednym zamachem. Zaangażować 
ludność. Ja, na przykład, bym poszedł... Donald na pewno też... Trzeba by napisać o tym do 
mera. Potem jego myśli nagle zmieniły tor.
- Niech pan posłucha, Don - zaczął. - Jest pan socjologiem. Ja, rzecz jasna, nie 
uważam socjologii za naukę... zresztą już o tym mówiłem... ani za żadną metodę. Ale pan na 
pewno dużo wie, o wiele więcej niż ja. Niech mi pan powie, skąd się w naszym mieście 
bierze całe to draństwo? Skąd oni się tu wzięli - zabójcy, gwałciciele, złodzieje... Czyżby 
Nauczyciele nie rozumieli, kogo tu ściągają?
- Oczywiście, że rozumieli - obojętnie odpowiedział Don i, nie zwalniając, przejechał 
przez groźnie wyglądający głęboki dół, wypełniony czarną wodą.
- No to dlaczego?
- Ludzie nie rodzą się złodziejami, stają się nimi. A dalej, jak wiadomo: "Skąd my 
możemy wiedzieć, co potrzebne jest Eksperymentowi? Eksperyment to Eksperyment..." - Don 
zamilkł na chwilę. - Futbol to futbol, piłka jest okrągła, boisko prostokątne, niech zwycięży 
godniejszy...
Skończyły się latarnie, zamieszkana część miasta została w tyle. Teraz po obu 
stronach rozjeżdżonej drogi ciągnęły się opuszczone ruiny - pozostałości po dziwacznych 
kolumnadach, osiadające na fundamentach, podparte belkami ściany z ziejącymi pustką 
dziurami zamiast okien, sterty gnijących bierwion, las pokrzyw i cierni, cherlawe, na wpół 
zduszone lianami drzewa wśród stert poczerniałych cegieł. Potem z przodu znowu pojawiło 
się blade światło. Donald skręcił w prawo, ostrożnie wyminął wracającą pustą ciężarówkę, za-
buksował w pełnych błota głębokich koleinach i w końcu zahamował tuż przed czerwonymi 
światłami ostatniego samochodu w kolejce. Wyłączył silnik i popatrzył na zegarek. Andrzej 
też spojrzał. Było prawie wpół do piątej.
- Z godzinkę postoimy - rześko oznajmił Andrzej. - Chodźmy, zobaczymy, kto tam 
stoi z przodu.
Z tyłu podjechał jeszcze jeden samochód.
- Niech pan idzie sam - odparł Donald, odchylił się na siedzenie i nasunął kapelusz na 
twarz.
Andrzej też odchylił się do tyłu, poprawił pod sobą sprężynę i zapalił papierosa.
Z przodu rozładunek szedł pełną parą. Szczękały pokrywy kubłów, wysoki głos 
liczącego wykrzykiwał "...osiem... dziesięć...", na słupie huśtała się przykryta płaskim 
metalowym talerzem tysiąc-watowa żarówka. Potem nagle kilka gardeł wrzasnęło: "Dokąd to, 
łachu? Do tyłu! Sam jesteś ślepy!... W mordę chcesz?..." Z prawej i z lewej strony piętrzyły 
się ubite śmieci, nocny wietrzyk niósł potworny smród zgnilizny.
Nagle nad jego uchem odezwał się znajomy głos:
- Się macie, gównowozy! Jak tam wielki Eksperyment?
To był Izia Katzman, w całej okazałości - roztargany, gruby, niechlujny i jak zawsze 
nieprzyjemnie zadowolony z życia.
- Słyszeliście? Jest projekt ostatecznego rozwiązania problemu przestępczości. 
Likwidacja policji! Zamiast niej będą po nocach wypuszczać na ulice wariatów. Bandyci i 
chuligani przestają istnieć -teraz tylko wariat odważy się wyjść nocą z domu!
- Kiepski pomysł - powiedział sucho Andrzej.
- Kiepski? - Izia wlazł na podnóżek i wsunął głowę do szoferki. - Przeciwnie! 
Znakomity! Żadnych dodatkowych kosztów. Rano rozmieszczeniem wariatów w ich 
mieszkaniach zajmują się dozorcy...
- Za co otrzymują dodatkową rację w postaci litra wódki - podchwycił Andrzej, co 
wywołało u Izi niepojęty zachwyt: zaczął chichotać, wydając dziwne gardłowe dźwięki; 
parskał i machał rękami w powietrzu.
Donald zaklął głucho, otworzył swoje drzwi, zeskoczył i zniknął w ciemnościach. Izia 
natychmiast przestał chichotać i spytał z niepokojem:
- Co z nim?
- Nie wiem - odpowiedział posępnie Andrzej. - Pewnie zrobiło mu się niedobrze na 
twój widok... A tak w ogóle, już od kilku dni tak wygląda.
- Tak? - Izia popatrzył nad kabiną w stronę, gdzie poszedł Donald. - Szkoda. Porządny 
z niego człowiek. Tylko strasznie nieprzystosowany.
- A kto jest przystosowany?
- Ja jestem przystosowany. Ty jesteś przystosowany. Wan jest przystosowany... 
Donald kiedyś strasznie się denerwował: dlaczego, żeby zrzucić śmieci, trzeba stać w 
kolejce? Na jaka cholerę ten liczący? Co on tu liczy?
- No i miał rację, że się zdenerwował - powiedział Andrzej. -Przecież to rzeczywiście 
kretynizm.
- Ale ciebie to nie denerwuje - sprzeciwił się Izia. - Doskonale rozumiesz, że liczący 
to tylko pionek. Postawili go, żeby liczył, to liczy. A ponieważ nie nadąża z liczeniem, to robi 
się kolejka. A kolejka -jak to kolejka... - Izia znowu parsknął i zabulgotał. - Pewnie, na 
miejscu władz Donald położyłby tu porządną drogę ze zjazdami do zrzucania śmieci, a 
liczącego, łebskiego chłopa, odesłałby do policji, żeby bandytów łapał. Albo na pierwszą 
linię, do farmerów...
- No? - zniecierpliwił się Andrzej.
- Co - no? Donald to nie władza!
- No, a dlaczego władza tego nie zrobi?
- A po co? - wykrzyknął radośnie Izia. - Pomyśl sam! Śmieci są wywożone? Są! 
Rachunek jest prowadzony? Jest! Systematycznie? Systematycznie. Pod koniec miesiąca 
sprawozdanie: wywieziono o tyle a tyle gówna więcej niż w zeszłym miesiącu. Minister 
zadowolony, mer zadowolony, wszyscy zadowoleni... a że Donald nie jest zadowolony? 
Przecież nikt go tu na siłę nie ciągnął, sam się zgłosił!...
Ciężarówka na przedzie wypuściła kłąb siwego dymu i podjechała jakieś piętnaście 
metrów do przodu. Andrzej pospiesznie przesiadł się za kierownicę i wyjrzał. Donalda 
nigdzie nie było widać. Z niepokojem włączył motor i jakoś tam przejechał te piętnaście 
metrów, chociaż po drodze trzy razy gasł mu silnik. Izia szedł obok i za każdym razem, gdy 
samochodem telepało, odsuwał się przestraszony. Potem zaczął opowiadać coś o Biblii, ale 
Andrzej prawie go nie słuchał - był cały mokry od przeżywanego napięcia.
W ostrym świetle żarówki przez cały czas szczękały kubły i rozlegały się 
przekleństwa. Coś uderzyło w dach szoferki, ale Andrzej nie zwrócił na to uwagi. Z tyłu 
podszedł do nich tęgi Oskar Haiderman ze swoim kumplem, gigantycznym Murzynem. 
Poprosił o papierosa. Murzyn Silwa, prawie niewidoczny w ciemnościach, szczerzył białe 
zęby.
Izia zaczął z nimi rozmawiać, przy czym Silwę nie wiadomo dlaczego nazywał 
tontonmakutem, a Oskara pytał o jakiegoś Thora Heyerdahla. Silwa robił straszne miny, 
strzelał na niby z automatu, Izia chwytał się za brzuch i udawał, że pada na miejscu - Andrzej 
nic nie rozumiał i Oskar najwidoczniej też nie: wkrótce wyjaśniło się, że myli mu się Haiti z 
Tahiti...
Po dachu znowu coś się przeturlało i nagle wielki kłąb zlepionych śmieci uderzył w 
maskę i rozleciał się na kawałki.
- Ej! - krzyknął w ciemność Oskar. - Przestańcie!
Z przodu znowu zaryczało ze dwadzieścia gardeł, przekleństwa zlały się w jeden nie 
kończący się wrzask. Coś się działo. Izia jęknął żałośnie, złapał się za brzuch i zgiął wpół - 
tym razem nie udawał. Andrzej otworzył drzwi i od razu oberwał w głowę metalową puszką. 
Nie było to zbyt bolesne, ale za to bardzo obelżywe. Silwa schylił się i zniknął w 
ciemnościach. Andrzej rozglądał się, osłaniając głowę i twarz.
Nic nie było widać. Zza stert śmieci sypał się grad zardzewiałych puszek, kawałki 
przegniłego drewna, stare kości, nawet kawałki cegieł. Słychać było dźwięk rozbijanego 
szkła. Nad kolumną samochodów przetoczyło się dzikie, oburzone wycie. "Co za łajza się 
tam zabawia?!" - wrzeszczeli chórem. Zawyły włączone silniki, zapłonęły reflektory. 
Niektóre ciężarówki zaczęły przetaczać się tam i z powrotem: najwidoczniej kierowcy 
próbowali ustawić je tak, żeby oświetlić grzbiety gór śmieci, skąd leciały teraz całe cegły i 
puste butelki. Kilka osób, schylonych jak Silwa, zanurkowało w ciemność.
Kątem oka Andrzej zauważył, że Izia z wykrzywioną od płaczu twarzą zwinął się 
obok tylnego zderzaka i obmacuje brzuch. Andrzej skoczył do kabiny i wyciągnął spod 
siedzenia francuza. Po łbach drani, po łbach! Kilkunastu śmieciarzy na czworakach, czepiając 
się rękami, wściekle wdrapywało się na zbocze. Komuś udało się w końcu ustawić samochód 
w poprzek i reflektory oświetliły nierówny grzbiet góry, najeżony fragmentami starych mebli, 
skłębionymi szmatami i strzępami papieru, lśniący potłuczonym szkłem, a nad grzbietem -
wysoko zadartą łyżkę koparki na tle czarnego nieba. Na łyżce coś się ruszało, coś dużego, 
szarego ze srebrnym odcieniem. Andrzej zamarł na ten widok i w tym samym momencie 
powszechny rwetes zagłuszył czyjś rozpaczliwy lament:
- To diabły! Diabły! Uciekajcie!
Ze zbocza od razu posypali się ludzie - nie patrząc, na łeb, na szyję, wzbijając tumany 
kurzu, turlając się w odmętach podartych szmat i papierowych strzępów; oszalałe oczy, 
otwarte usta, machające ręce. Ktoś osłonił głowę ściśniętymi łokciami; nie przestając 
panicznie piszczeć, przebiegł obok Andrzeja, pośliznął się w koleinie, upadł, zerwał się i 
pobiegł dalej w stronę miasta. Inny, ochryple dysząc, wcisnął się między chłodnicę ich 
ciężarówki i naczepę samochodu przed nim, ugrzązł tam, zaczął się wyrywać i też zawył 
nieswoim głosem. Nagle wszystko przycichło, warczały tylko silniki. I wtedy ostro i 
dźwięcznie, jak uderzenia bata, szczęknęły strzały. W błękitnawym świetle reflektorów 
Andrzej zobaczył wysokiego, chudego człowieka, stał na grzbiecie góry tyłem do 
samochodów, trzymał w obu rękach pistolet i raz za razem strzelał w ciemność.
Wystrzelił pięć albo sześć razy w absolutnej ciszy, a potem w ciemności rozległo się 
nieludzkie wycie tysiąca głosów, złe i żałosne, jakby dwadzieścia tysięcy marcujących się 
kotów zamiauczało jednocześnie do mikrofonów. Chudy człowiek cofnął się, zamachał 
bezładnie rękami i zjechał na plecach po zboczu. Andrzej też się cofnął w przeczuciu czegoś 
wyjątkowo okropnego i zobaczył, że góra nagle zaczęła się poruszać.
Zaroiło się od srebrzystoszarych, niepojętych, potwornie brzydkich zjaw, które 
błysnęły tysiącem krwawych oczu, zalśniły milionami wściekle obnażonych wilgotnych 
kłów, zamachały lasem długich, kosmatych łap. Nad nimi w świetle reflektorów wzbijała się 
chmura kurzu. Na kolumnę spadł gęsty deszcz odłamków, kamieni, butelek i innych śmieci.
Andrzej nie wytrzymał. Skoczył do kabiny, wcisnął się w najdalszy kąt, wyciągnął 
przed siebie francuza i zastygł, jak w koszmarze. O niczym nie myślał i gdy jakieś ciemne 
ciało zasłoniło otwarte drzwi, zaczął wrzeszczeć, nie słysząc własnego głosu, i wbijać 
francuza w coś miękkiego, strasznego, stawiającego opór i pchającego się prosto na niego; 
wbijał go tak, dopóki żałosny jęk Izi: "Idioto, to ja!" nie przywrócił go do przytomności. 
Wtedy Izia wlazł do szoferki, zatrzasnął za sobą drzwi i z nieoczekiwanym spokojem 
powiedział:
- Wiesz, co to było? Małpy! Łajzy przeklęte! Początkowo Andrzej go nie zrozumiał, 
potem zrozumiał, ale nie uwierzył.
- Tak? - zapytał, zszedł na stopnie i wyjrzał zza kabiny.
To były rzeczywiście małpy. Bardzo duże, bardzo kosmate i bardzo rozzłoszczone, ale 
nie diabły i nie zjawy, tylko zwykłe małpy. Andrzeja zalało gorąco ze wstydu i ulgi. W tym 
momencie coś ciężkiego i twardego trzasnęło go prosto w ucho, tak że drugim uchem 
przydzwonił w dach kabiny.
- Wszyscy do samochodów! - ryknął ktoś na przedzie rozkazująco. - Przestańcie 
panikować! To pawiany! Spokojnie! Do samochodów i wsteczny!
W kolumnie panowało istne piekło. Strzelały tłumiki, zapalały się i gasły światła, 
ryczały silniki, kłęby siwego dymu wznosiły się ku czarnemu niebu. Z ciemności wyłoniła się 
twarz ubrudzona czymś czarnym i błyszczącym, czyjeś ręce chwyciły Andrzeja za ramiona, 
potrząsnęły nim jak szczeniakiem i wepchnęły bokiem do szoferki. Jednocześnie ciężarówka 
z przodu wrzuciła wsteczny i z chrzęstem wjechała im w chłodnicę, a ciężarówka z tyłu 
szarpnęła do przodu i uderzyła w maskę jak w tamburyn, aż zagrzechotały kubły. Izia szarpał 
go za ramię i pytał: "Umiesz prowadzić samochód czy nie? Andrzej! Umiesz?"; z kłębów 
siwego dymu ktoś rozdzierająco wył: "Mordują! Ratunku!"; rozkazujący głos ciągle ryczał: 
"Przestańcie panikować! Ostatni samochód, wsteczny! Szybko!"; z góry, z prawej i z lewej 
sypał się grad różnych twardych rzeczy, coś uderzało w maskę, bębniło w kubły, tłukło w 
szyby; nieprzerwanie jęczały klaksony; a przez cały czas narastało wstrętne, miauczące 
wycie.
Izia powiedział nagle: "No, to ja idę..." i wyszedł z kabiny osłaniając głowę rękami. O 
mało nie wpadł pod pędzący w stronę miasta samochód - wśród podskakujących kubłów 
mignęła wykrzywiona twarz liczącego. Potem Izia zniknął i pojawił się Donald - bez 
kapelusza, obszarpany, cały w błocie. Rzucił na siedzenie pistolet, usiadł za kierownicą, 
włączył silnik i, wysuwając się z szoferki, wrzucił wsteczny.
Najwidoczniej udało się zaprowadzić jako taki porządek: paniczne wrzaski ucichły, 
silniki pracowały i cała kolumna powoli się wycofywała... Chyba nawet kamienno-butelkowy 
grad trochę się uspokoił. Pawiany skakały po śmietnikowym szczycie, ale na dół nie 
schodziły, wyły tylko, rozdziawiając psie mordy i szyderczo prezentowały lśniące w świetle 
reflektorów tyłki.
Ciężarówka jechała coraz szybciej. Znowu zabuksowała w błotnistym dole, 
wyskoczyła na ulicą i skręciła. Donald ze zgrzytem zmienił bieg, dodał gazu, zatrzasnął drzwi 
i odchylił się na siedzenie. Przed nimi skakały w ciemnościach czerwone ogniki pędzących 
samochodów.
Urwaliśmy się, pomyślał z ulgą Andrzej i ostrożnie pomacał ucho. Spuchło i 
pulsowało. A niech to - pawiany! Skąd one się wzięły? Takie ogromne... i w takiej ilości!... 
Nigdy u nas nie było żadnych pawianów... jeśli oczywiście nie liczyć Izi Katzmana. I 
dlaczego właśnie pawiany? Dlaczego nie tygrysy?... Pokręcił się na siedzeniu, ciężarówką 
zatrzęsło, Andrzej podskoczył i z rozpędu usiadł na czymś twardym, nieznajomym. Wsunął 
pod siebie rękę i wyciągnął pistolet. Przez chwilę przyglądał się, nic nie rozumiejąc. Pistolet 
był czarny, nieduży, z krótką lufą i żłobkowaną rękojeścią. Donald powiedział nagle:
- Niech pan uważa. Proszę mi go oddać.
. Andrzej oddał mu pistolet i patrzył, jak Donald schyla się i wsuwa broń do tylnej 
kieszeni kombinezonu. Nagle poczuł, że się poci.
- Więc to pan tam... strzelał? - zapytał ochryple.
Donald nie odpowiedział. Migał jedynym ocalałym reflektorem, wymijając kolejną 
ciężarówkę. Przez skrzyżowanie przemknęło przed samą chłodnicą kilka pawianów z 
podwiniętymi ogonami, ale Andrzej nie zwracał na nie uwagi.
- Skąd ma pan broń, Don?
Donald znowu nie odpowiedział, zrobił tylko dziwny gest - spróbował naciągnąć na 
oczy nie istniejący kapelusz.
- No więc tak, Don - powiedział zdecydowanie Andrzej. - Pojedziemy teraz do 
merostwa, odda pan pistolet i wyjaśni, skąd on się u pana wziął.
- Niech pan przestanie pleść bzdury - odezwał się Donald. -Lepiej niech pan da 
papierosa.
Andrzej odruchowo wyjął paczkę.
- To nie są bzdury - zaprotestował. - Nie chcę o niczym wiedzieć. Milczy pan - 
dobrze, to pana prywatna sprawa. Tak w ogóle to ja panu ufam... Ale w mieście tylko bandyci 
mają broń. Nie chcę przez to nic powiedzieć, ale właściwie to pana nie rozumiem... A broń 
trzeba oddać i wszystko wyjaśnić. I nie ma co udawać, że to bzdury. Przecież widzę, co się z 
panem ostatnio dzieje. Lepiej będzie pójść i od razu o wszystkim opowiedzieć.
Donald na sekundę odwrócił głowę i spojrzał Andrzejowi w twarz. Nie wiadomo, co 
było w jego oczach - drwina czy cierpienie - ale Donald wydał się w tym momencie 
Andrzejowi bardzo stary, zniedołężniały i jakiś taki zaszczuty. Andrzej poczuł zakłopotanie i 
zmieszanie, ale wziął się w garść i twardo powtórzył:
- Oddać i wszystko opowiedzieć. Wszystko!
- Czy pan rozumie, że małpy idą do miasta? - zapytał Donald.
- No i co z tego? - zmieszał się Andrzej.
- Rzeczywiście, co z tego? - odparł Donald i zaśmiał się nieprzyjemnie.


ROZDZIAŁ 2

Małpy były już w mieście. Łaziły po gzymsach, zwisały z latarni, jak winogrona 
wstrętnymi kosmatymi tabunami tańczyły na skrzyżowaniach, przylepiały się do okien, 
obrzucały się wyrwanymi z jezdni kamieniami, goniły oszalałych ludzi, którzy w samej 
bieliźnie wyskakiwali na ulicę.
Parę razy Donald zatrzymywał samochód, żeby zabrać uciekinierów do szoferki. 
Kubły wyrzucili już dawno. Przez kilka minut przed ciężarówką pędził rozjuszony koń; na 
wozie, do którego był zaprzężony, przysiadał, huśtał się, machał kosmatymi łapami i 
przeraźliwie wył srebrzysty pawian. Andrzej widział, jak wóz z trzaskiem wjeżdża na latarnię, 
koń z oberwaną uprzężą pomknął dalej, a pawian sprytnie przeskoczył na najbliższą rynnę i 
zniknął na dachu.
Na placu przed merostwem wrzała panika. Podjeżdżały i odjeżdżały samochody, 
biegali policjanci, snuli się zagubieni, nie ubrani ludzie, jakiegoś urzędnika przy wejściu 
przyciśnięto do ściany, krzyczano i żądano czegoś od niego, a on bronił się laską i teczką.
- Bajzel - zauważył Donald i wyskoczył z samochodu.
Wbiegli do budynku i od razu się zgubili w ciżbie cywilów, policjantów i ludzi w 
bieliźnie. Wszyscy krzyczeli naraz, dym z papierosów wyciskał łzy.
- Zrozumcie! Przecież ja nie mogą tak w samych kalesonach!
- ...czym prędzej otworzyć arsenał i rozdać broń... Do diabła, przynajmniej 
policjantom dajcie broń!...
- Gdzie szef policji? Dopiero co się tu kręcił...
- Moja żona tam została, rozumie pan? I stara teściowa!
- Posłuchajcie, to przecież nic strasznego. Małpy to tylko małpy...
- Wyobraź sobie, budzę się, a na parapecie ktoś siedzi...
- A gdzie szef policji? Wyleguje się, tłuścioch jeden?
- Na naszej uliczce była jedna latarnia. Zwaliły.
- Kowalewski! Do pokoju dwunastego, natychmiast!
- Ale przyzna pan, że w samych kalesonach...
- Kto umie prowadzić samochód? Kierowcy! Wszyscy na plac! Do słupa z 
ogłoszeniami!
- No i gdzie, do cholery, jest szef policji? Uciekł łobuz, czy co?
- Znaczy się tak. Bierz chłopaków i idźcie do odlewni. Weźcie te... no, sworznie, takie 
jak do parkanów... Bierz wszystkie, jak leci! A potem z powrotem tutaj...
- A ja jak nie palnę w tę włochatą mordę, aż mnie do tej pory ręka boli...
- A wiatrówki też mogą być?
- Do kwartału siedemdziesiątego drugiego - trzy samochody! Do siedemdziesiątego 
trzeciego pięć samochodów...
- Będzie pan łaskaw zarządzić, żeby im wydano umundurowanie drugiego gatunku. 
Ale na asygnatę, żeby potem oddali!
- Słuchajcie, czy one mają ogony? Czy mnie się tylko wydawało?
Andrzeja popychali, przesuwali, przyciskali do ścian, deptali mu po nogach. On też się 
przepychał, przeciskał i odpychał innych. Najpierw szukał Donalda, żeby w charakterze 
świadka obrony uczestniczyć przy oddaniu broni i wyrażeniu skruchy, potem do niego 
dotarło, że najwyraźniej atak pawianów to sprawa bardzo poważna, skoro podniósł się taki 
szum. Od razu pożałował, że nie umie jeździć ciężarówką, nie ma pojęcia, gdzie są odlewnie, 
nie może wydać umundurowania drugiego gatunku i w ogóle wychodzi na to, że jest tutaj 
zupełnie zbędny. Próbował chociaż przekazać to, co widział na własne oczy - te informacje 
mogły okazać się użyteczne. Ale jedni w ogóle go nie słuchali, a inni, gdy tylko zaczynał 
mówić, przerywali i zaczynali swoją opowieść.
Z goryczą przekonał się, że w tym kołowrocie mundurów i kalesonów nie widać 
znajomych twarzy. Mignął mu tylko czarny Silwa z głową okręconą zakrwawioną szmatą i od 
razu zniknął. A tymczasem coś najwyraźniej robiono, ktoś kogoś mobilizował i gdzieś 
wysyłał, słychać było coraz pewniejsze siebie głosy, kalesony zaczęły powoli znikać, 
pojawiało się za to coraz więcej mundurów. W jakimś momencie Andrzejowi wydało się, że 
słyszy miarowy stukot kroków i żołnierską pieśń, ale okazało się, że to tylko upadł 
przenoszony przez kogoś sejf i teraz, łomocząc, spadał ze schodów, żeby ugrzęznąć w 
drzwiach dziani zaopatrzenia...
W rym momencie Andrzej zobaczył znajomą twarz urzędnika, byłego pracownika 
księgowości Urzędu Miar i Wag. Przepychając się dogonił go, przycisnął do ściany i jednym 
tchem wyrzucił z siebie, że on, Andrzej Woronin - pamięta pan, pracowaliśmy razem? -
aktualnie asenizator, nie może nikogo znaleźć. "Proszę mnie skierować do jakiejś roboty, 
przecież na pewno potrzebujecie ludzi"... Urzędnik przez pewien czas słuchał, nieprzytomnie 
mrugając oczami i słabo próbując się wyrwać, a potem nagle odepchnął Andrzeja i ryknął: 
"Gdzie mam pana skierować? Nie widzi pan, że niosę dokumenty do podpisu?!" Prawie 
pobiegł korytarzem.
Andrzej jeszcze parę razy spróbował wziąć udział w organizowanych pracach, ale 
wszyscy opędzali się od niego, wszyscy się dokądś strasznie spieszyli, nie było dosłownie ani 
jednego człowieka, który po prostu stałby w jednym miejscu i, na przykład, sporządzał listę 
ochotników. W końcu Andrzej zezłościł się i zaczaj otwierać każde drzwi po kolei, mając 
nadzieję, że uda mu się znaleźć jakąkolwiek ważną osobę, która nie biega, nie krzyczy i nie 
macha rękami - gdzieś przecież musiał być jakiś sztab, kierujący tym całym zamieszaniem.
Pierwszy pokój był pusty, w drugim jeden człowiek w kalesonach głośno krzyczał do 
słuchawki, a drugi, klnąc, próbował dopiąć za wąski fartuch. Spod fartucha wystawały mu 
mundurowe spodnie i zniszczone policyjne buty bez sznurówek. Gdy zajrzał do trzeciego 
gabinetu, dostał po twarzy czymś różowym z guzikami i czym prędzej się wycofał. Zdążył 
tylko zauważyć bardzo dorodne i niewątpliwie damskie ciała. Natomiast w czwartym pokoju 
był Nauczyciel.
Siedział na parapecie, obejmując kolana rękami, i patrzył w rozdzieraną światłami 
reflektorów ciemność za oknem. Gdy Andrzej wszedł, zwrócił ku niemu swoją dobrotliwą, 
rumianą twarz, jak zwykle lekko uniósł brwi i uśmiechnął się. Widząc ten uśmiech, Andrzej 
od razu się uspokoił. Złość minęła; zrozumiał, że prędzej czy później wszystko się ułoży, 
wróci na swoje miejsce i w ogóle dobrze się skończy.
- No widzi pan - powiedział, rozkładając ręce i uśmiechając się. -Okazało się, że nie 
jestem nikomu potrzebny. Nie umiem prowadzić samochodu, nie wiem, gdzie jest 
gimnazjum. Zamieszanie takie, nic nie można zrozumieć...
- Tak. - Nauczyciel pokiwał współczująco głową. - Straszny bałagan. - Spuścił nogi z 
parapetu, wsunął ręce pod uda i pomajtał nogami jak dziecko. - Aż przykro. A nawet wstyd. 
Poważni, dorośli ludzie, przeważnie doświadczeni... To znaczy, że brak organizacji! Mam 
rację, Andrzeju? To znaczy, że jakieś ważne sprawy puszczono na żywioł. 
Nieprzygotowanie... Braki w dyscyplinie... No i oczywiście biurokraci.
- Tak! - zawołał Andrzej. - To jasne! Wie pan, co zdecydowałem? Nie będę już więcej 
nikogo szukać i nic wyjaśniać. Wezmę jakąś pałkę i pójdę. Dołączę do pierwszego lepszego 
oddziału. A jak mnie nie przyjmą, to będę działał sam. Tam przecież zostały kobiety... i 
dzieci...
Nauczyciel słuchał uważnie, kiwając głową. Już się nie uśmiechał, jego twarz była 
poważna i współczująca.
- Jeszcze tylko jedno... -Andrzej zmarszczył brwi.-Co z Donaldem?
- Z Donaldem? - zdziwił się Nauczyciel. - Ach, z Donaldem Cooperem? - zaśmiał się. 
- Pewnie pan myśli, że Donald został aresztowany i teraz do wszystkiego się przyznaje... Nic 
podobnego. Donald Cooper właśnie w tej chwili organizuje oddział ochotników do odparcia 
tego bezwstydnego ataku. Nie jest gangsterem i nie ma na sumieniu żadnych przestępstw. 
Pistolet wymienił na czarnym rynku za zabytkowy zegarek z repetierem. Nic na to nie 
poradzimy - całe życie chodził z bronią w kieszeni. Przyzwyczajenie!
- No jasne! -Andrzej poczuł ogromną ulgę. -No jasne! Ja przecież też nie wierzyłem, 
myślałem tylko, że... Nieważne! - Odwrócił się, żeby wyjść, ale jeszcze się na chwilę 
zatrzymał. - Proszę mi powiedzieć, po co to wszystko? Te małpy! Skąd one się wzięły? Co 
mają udowodnić?
Nauczyciel westchnął i zszedł z parapetu.
- Znowu mi pan zadaje pytania, na które...
- Nie! Ja wszystko rozumiem - powiedział przejęty Andrzej. -Ja tylko...
- Niech pan poczeka. Znowu mi pan zadaje pytania, na które po prostu nie umiem 
odpowiedzieć. Niech pan to wreszcie zrozumie: nie umiem. Erozja budynków, pamięta pan? 
Woda, która zmieniała się w żółć... Zresztą to było jeszcze przed panem... A teraz pawiany. 
Ciągle się pan dopytywał, jak to możliwe: ludzie różnych narodowości, a wszyscy mówią w 
tym samym języku, nawet tego nie podejrzewając. Pamięta pan, jak pana to szokowało, jak 
nie mógł pan zrozumieć i nawet się pan bał? Jak udowadniał pan Kensi, że on mówi po 
rosyjsku, a Kensi dowodził, że to pan mówi po japońsku? A teraz się pan przyzwyczaił i w 
ogóle pan o tym nie myśli. To jeden z warunków Eksperymentu. Eksperyment to 
Eksperyment, co tu jeszcze dodawać? - uśmiechnął się. - No, niech pan idzie, Andrzeju, niech 
pan idzie. Pana miejsce jest tam. Praca przede wszystkim. Każdy na swoim miejscu daje z 
siebie tyle, ile może!
Andrzej wyszedł, a raczej wyskoczył na korytarz, teraz już zupełnie pusty. Zbiegł 
schodami na plac, a tam, pod latarnią, wokół ciężarówki od razu zobaczył spokojny, nie 
spieszący się tłum. Bez wahania wmieszał siew ten tłum, przecisnął się do przodu, dostał 
ciężką, metalową kopię. Poczuł się uzbrojony, silny i gotowy do decydującej bitwy. W 
pobliżu ktoś -jaki znajomy głos! - donośnie wydawał komendę sformowania kolumny z 
trójek. Andrzej, trzymając kopię na ramieniu, pobiegł w tamtą stronę i ustawił się między 
przyciężkim Latynosem w szelkach na podkoszulce a wychudzonym inteligentem albinosem, 
który okropnie się denerwował - co chwila ściągał okulary, chuchał na szkła, przecierał je 
chusteczką do nosa i znowu zakładał, poprawiając je przy tym dwoma palcami.
Oddział był nieduży, około trzydziestu ludzi. Dowodził, jak się okazało, Fritz Heiger. 
Z jednej strony było to dość przykre, ale z drugiej trudno nie przyznać, że w tej sytuacji Fritz, 
chociaż faszystowski niedobitek, znalazł się jak najbardziej na swoim miejscu.
Jak przystało na byłego podoficera Wermachtu, Heiger nie przebierał w słowach i 
przykro go było słuchać.
- Wyrrrównać! - wrzeszczał na cały plac, tak jakby właśnie uczył pułk musztry. - Hej, 
ty tam, w kapciach! Tak, ty! Wciągnąć brzuch!... A ty coś się tak rozwalił, jak krowa po 
pokryciu? Ciebie to nie dotyczy? Piki przy nodze! Nie na ramię, ale przy nodze, co ja 
mówiłem -ty, baba w szelkach! Baaczność! Za mną, równaj krok! Wróóć! Naprzód ...arsz!
Jakoś w końcu ruszyli. Andrzej, któremu od razu ktoś z tyłu nadepnął na nogę, 
potknął się, trącił ramieniem inteligenta, a ten, oczywiście, upuścił wycierane po raz kolejny 
okulary.
- Byku jeden! - naskoczył na niego Andrzej, nie mogąc się powstrzymać.
- Proszę uważać! - krzyknął inteligent wysokim głosem.  Rany boskie!...
Andrzej pomógł mu znaleźć okulary, a Fritza, który napadł na nich, zachłystując się z 
wściekłością, posłał do diabła.
Razem z inteligentem, który nie przestawał dziękować i potykać się, dogonili 
kolumnę. Przemaszerowali jeszcze z dziesięć metrów i dostali rozkaz: "Do samochodów". 
Samochód zresztą był tylko jeden - potężna ciężarówka do przewożenia cementu. Gdy się 
załadowali, okazało się, że pod nogami coś chlupie i mlaska. Człowiek w kapciach wylazł z 
ciężarówki i wysokim głosem oznajmił, że on na pewno tym samochodem nigdzie nie 
pojedzie. Fritz kazał mu wrócić pod budę. Facet jeszcze bardziej piskliwie sprzeciwił się, 
mówiąc, że jest w kapciach i że przemoczył nogi. Fritz nazwał go sprośną świnią. Ten w 
przemoczonych kapciach, w ogóle nie przestraszony, odpowiedział, że tylko świnie 
zgodziłyby się na podróż w rym błocie - nie ubliżając tym wszystkim, którzy zgodzili się 
jechać, ale... W tym momencie z ciężarówki wylazł Latynos, pogardliwie splunął Fritzowi 
pod nogi, wsunął kciuki pod szelki i niespiesznie sobie poszedł.
Patrząc na to wszystko, Andrzej czuł złośliwą radość. Nie żeby popierał zachowanie 
człowieka w kapciach, a już tym bardziej postępek Meksykanina - bez wątpienia obaj 
postąpili nie po koleżeńsku i w ogóle zachowywali się jak mieszczanie - ale strasznie był 
ciekaw, co teraz zrobi nasz podoficer, jak wybrnie z tej sytuacji.
Musiał przyznać, że podoficer wyszedł z tego z twarzą. Nie mówiąc ani słowa, Fritz 
obrócił się na pięcie, wskoczył na podnóżek obok szofera i wydał komendę: "Naprzód!" 
Ciężarówka ruszyła i w tym samym momencie włączono słońce.
Z trudem mogąc ustać się na nogach, co chwila przytrzymując się sąsiadów, Andrzej 
wykręcał sobie szyję patrząc, jak malinowy dysk powoli rozpala się na swoim zwykłym 
miejscu. Początkowo drżał, pulsował, stawał się coraz jaskrawszy, pomarańczowy, żółty, 
biały, potem na mgnienie oka zgasł i natychmiast znowu zajaśniał tak, że nie dało się na niego 
patrzeć.
Zaczął się nowy dzień. Nieprzenikniona czerń bezgwiezdnego nieba stała się mętnie 
niebieska; pachniało gorącym, jakby pustynnym wiatrem. Nagle znikąd pojawiło się miasto - 
jaskrawe, pstre, poprzecinane niebieskawymi cieniami, ogromne, rozległe... Piętra właziły na 
piętra, budynki na budynki, ani jeden dom nie był podobny do drugiego. Można było 
zobaczyć rozpaloną Żółtą Ścianę, wzbijającą się w niebo z prawej strony. Z lewej strony, w 
prześwitach nad dachami, pojawiła się wyglądająca jak morze błękitna przestrzeń.
Od razu wszystkim zachciało się pić. Wiele osób odruchowo spojrzało na zegarki. 
Była punkt ósma.
Nie jechali długo. Najwidoczniej małpie zastępy jeszcze tu nie dotarły, ulice były 
ciche i puste, jak zawsze o tak wczesnej porze. Gdzieniegdzie otwierały się okna, zaspani 
ludzie przeciągali się sennie, patrząc obojętnie na ciężarówkę. Kobiety w czepkach kładły 
materace na parapetach, na jednym z balkonów gimnastykował się żylasty staruszek z 
powiewającą brodą, w slipach w paski. Panika jeszcze tu nie dotarła, ale w pobliżu kwartału 
Szesnastego zaczęli pojawiać się. pierwsi uciekinierzy, rozczochrani, nie tyle przerażeni, ile 
oburzeni, niektórzy z węzełkami na plecach. Na widok samochodu zatrzymywali się, machali 
rękami, coś krzyczeli. Ciężarówka z rykiem skręciła w Czwartą Lewą, omal nie przewracając 
dwojga staruszków, którzy popychali przed sobą taczkę z walizkami, i zatrzymała się. 
Wszyscy od razu zauważyli pawiany.
Na Czwartej Lewej pawiany czuły się jak u siebie w domu -czyli w dżungli, czy gdzie 
tam one mieszkają. Całe stada z zawiniętymi do góry ogonami leniwie snuły się po 
chodnikach, wesoło skakały po gzymsach, huśtały się na latarniach, iskały się w skupieniu, 
wdrapywały na słupy z ogłoszeniami, nawoływały się głośno i od niechcenia kopulowały.
Szajka srebrzystych łobuzów rozwalała stragan, dwóch ogoniastych chuliganów 
zaczepiało kredowobiałą ze strachu kobietę, która zamarła przed bramą. Jakaś włochata 
pięknotka, rozwalona w budce kierującego ruchem, kokieteryjnie pokazywała Andrzejowi 
język. Ciepły wiatr niósł wzdłuż ulicy kłęby pyłu, pierze, kartki papieru, kłaki sierści i już 
zadomowione zapachy zwierzyńca.
Andrzej niepewnie popatrzył na Fritza. Heiger zmrużył oczy i z miną wodza - 
zdobywcy oglądał pole przyszłych działań. Kierowca wyłączył silnik. Zapanowała cisza. 
Natychmiast wypełniły ją dzikie, zupełnie niemiejskie dźwięki - wycie, pisk, niskie, 
aksamitne kląskanie, bekanie, mlaskanie, chrząkanie... W tym momencie oblegana kobieta 
zapiszczała z całych sił i Fritz przystąpił do akcji.
- Wychodzić! - skomenderował. - Z życiem, z życiem! Rozwinąć tyralierę... Tyralierę, 
mówię, a nie bajzel! Naprzód! W nich, dalej! Żeby mi tu żadnego bydlęcia nie zostało! Walić 
po głowach i po grzbiecie! Nie kłuć, bić! Naprzód, szybko! Nie zatrzymywać się, hej, wy 
tam...
Andrzej wyskoczył jako jeden z pierwszych. Nie miał zamiaru rozwijać tyraliery. 
Chwycił mocniej drąg i rzucił się na pomoc kobiecie. Na jego widok ogoniaści chuligani 
wydali z siebie diabelski chichot i, podskakując, pomknęli w górę ulicy, szyderczo kręcąc 
ohydnymi tyłkami. Kobieta nie przestawała piszczeć, z całych sił zaciskając oczy i pięści. 
Teraz nic jej już nie groziło, więc Andrzej zostawił ją i ruszył w stronę grabiących stragan 
bandytów.
To były potężne okazy, które z niejednego pieca chleb jadły. Zwłaszcza jeden, z 
czarnym jak węgiel ogonem; siedział sobie na beczce, wsadzał w nią długachną kosmatą łapę 
aż po ramię, wyciągał kiszone ogórki i smakowicie je chrupał, od czasu do czasu plując na 
swoich kompanów, którzy zawzięcie odrywali ścianę z dykty. Na widok zbliżającego się 
Andrzeja Czarny Ogon przestał żuć i uśmiechnął się pożądliwie. Andrzejowi zupełnie się ten 
uśmieszek nie spodobał, ale cofnąć się już nie mógł. Machnął metalowym drągiem, zaryczał 
"Poszedł!" i rzucił się naprzód.
Czarny Ogon jeszcze bardziej wyszczerzył zęby - miał kły jak rekin - leniwie 
zeskoczył z beczki, cofnął się o kilka kroków i zaczął się iskać pod pachą.
- Poszedł won, zarazo! - zaryczał Andrzej jeszcze głośniej, zamachnął się i uderzył 
drągiem w beczkę.
Wtedy Czarny Ogon uskoczył w bok i jednym susem znalazł się na gzymsie drugiego 
piętra. Zachęcony tchórzostwem przeciwnika, Andrzej skoczył do straganu i walnął łomem w 
ścianę. Konstrukcja zaczęła pękać i kumple Czarnego Ogona rozpierzchli się w różne strony. 
Plac boju był czysty. Andrzej rozejrzał się.
Szyków bojowych Fritza nie było jakoś widać. Wojownicy wałęsali się pojedynczo po 
opustoszałej ulicy, zaglądali w bramy, zatrzymywali się, zadzierali głowy do góry i gapili na 
pawiany, które oblepiły gzymsy. W oddali, kręcąc pałką nad głową i wzbijając tumany kurzu, 
inteligent prześladował jakąś kulawą małpę, która niespiesznie człapała dwa kroki przed nim. 
Nie było z kim wojować. Nawet Fritz stracił głowę. Stał obok ciężarówki, marszczył brwi i 
gryzł palec.
Pawiany, chociaż już się niemal uciszyły, poczuły widać, że nic im nie zagraża i 
znowu zaczęły pyskować między sobą, drapać się i kopulować. Najbardziej bezczelne 
schodziły niżej i robiły pogardliwe miny. Andrzej znowu zobaczył Czarnego Ogona: po 
drugiej stronie ulicy siedział na latarni i chichotał. W stronę latarni szedł groźnie 
wyglądający, niewysoki, czarniawy, przypominający Greka mężczyzna. Zamachnął się i z 
całej siły cisnął w małpę metalową tyką. Rozległ się brzęk, posypało się potłuczone szkło, a 
Czarny Ogon, zaskoczony, podskoczył na metr, o mało nie spadł, zręcznie przytrzymał się 
ogonem, przyjął poprzednią pozycję, a potem nagle wygiął grzbiet i oblał Greka strumieniem 
rzadkiego kału. Andrzej, czując, że wszystko podchodzi mu do gardła, odwrócił się. Klęska 
była absolutna i wyglądało na to, że nic już nie można zrobić. Andrzej podszedł do Fritza i 
zapytał:
- No i co teraz?
- Cholera wie - powiedział ze złością Fritz. - Przydałby się miotacz ognia...
- A może by tak nazwozić cegieł? - podszedł do nich pryszczaty chłopak w 
kombinezonie. - Jestem z cegielni. Samochód jest, obrócimy w pół godziny...
-Nie - odparł stanowczo Fritz. - To bez sensu. Powybijamy wszystkie szyby, a potem 
one będą w nas rzucać tymi cegłami... Tu by się przydała jakaś pirotechnika... Rakiety, 
petardy... Ech, gdyby tak parę butli fosgenu!
- Skąd w mieście petardy? - odezwał się pogardliwy bas. - A jeśli chodzi o fosgen, 
osobiście już wolę pawiany...
Wokół dowództwa zaczął się zbierać tłum. Tylko czarniawy Grek nie podchodził - 
klnąc jak szewc, obmywał się przy hydrancie.
Kątem oka Andrzej obserwował, jak Czarny Ogon i jego kumple znowu chyłkiem 
zbliżają się do straganu. Gdzieniegdzie w oknach zaczęły pojawiać się blade ze strachu albo 
czerwone ze złości twarze tubylców, przeważnie kobiet.
- No i co tak stoicie?! -krzyczały z okien. -Pogońcie ich, jesteście mężczyznami, czy 
nie?... Patrzcie, grabią stragan!... Chłopy, czemu nic nie robicie? Ej, ty, blondas! Rozkazuj 
albo co?... Co stoicie jak słupy?... Jezus Maria, dzieci mi płaczą! Zróbcie coś, żebyśmy mogli 
wyjść!... Co z was za mężczyźni! Małp się przestraszyli!...
Wojownicy, zawstydzeni, odcinali się ponuro. Zapanowało przygnębienie.
- Strażaków! Strażaków trzeba wezwać! - uparcie powtarzał pogardliwy bas. - Z 
drabinami, pompami...
- Co pan, skąd wziąć tylu strażaków...
- Strażacy są na Głównej.
- A może zapalimy pochodnie? Może one boją się ognia?
- Do diabła! Po jaką cholerę zabierali policjantom broń? Teraz niech rozdadzą!
- A może byśmy, chłopaki, wrócili do domu? Jak pomyślę, że moja żona tam teraz 
siedzi sama ...
- Niech pan da spokój. Każdy ma żonę. Te kobiety to przecież też czyjeś żony.
- Co racja, to racja...
-A może wejść na dach? Byśmy ich z dachu... czymś... no...
- A niby czym, głąbie? Może twoją pałką?
- Uuuch, gady! - zawył nagle z nienawiścią bas, rozpędził się i z wysiłkiem cisnął 
łomem w nieszczęsny stragan. Przebił na wylot ściankę z dykty. Szajka Czarnego Ogona 
popatrzyła zdziwiona, a po chwili znowu zabrała się za ogórki i kartofle. Kobiety w oknach 
zachichotały drwiąco.
- No cóż - powiedział ktoś rozsądnie. - Nasza obecność przynajmniej trochę je 
krępuje, nigdzie dalej nie pójdą. Dobre i to. Póki tu jesteśmy, nie odważą się ruszyć w głąb 
miasta...
Wszyscy jednocześnie zaczęli się rozglądać i gadać. Rozsądnego uciszyli od razu. Po 
pierwsze, okazało się, że pawiany i tak przesuwają się w głąb, nie zwracając uwagi na ich 
obecność. Po drugie, nawet gdyby nie ruszały się z miejsca, to co, rozsądny zamierza tu 
nocować? Zamieszkać? Spać? Srać tu i sikać?...
W tym momencie dał się słyszeć miarowy stukot kopyt i ciężkie skrzypienie. Wszyscy 
popatrzyli na ulicę i umilkli. Ulicą jechał powoli dwukonny wóz. Na wozie, zwieszając nogi 
w grubych butach, drzemał potężny mężczyzna, ubrany w wypłowiałą wojskową bluzę 
rosyjskiego kroju i w wypłowiałe bawełniane bryczesy. Przekrzywioną głowę pokrywały 
gęste, potargane kasztanowate włosy. W ogromnych, brązowych dłoniach trzymał niedbale 
lejce. Konie - jeden gniady, a drugi jabłkowity - szły leniwie i, jak się zdawało, też drzemały.
- Na rynek jedzie - powiedział ktoś z szacunkiem. - Farmer.
- Tak, farmerzy na razie nie mają się co martwić! Jeszcze nieprędko te łajzy do nich 
dotrą...
- A wyobraźcie sobie pawiany przy zasiewach!...
Andrzej przyglądał się, zaciekawiony. Po raz pierwszy w ciągu swojego życia w 
mieście widział farmera. Co prawda, słyszał o nich niemało - podobno byli ponurzy i dzicy, 
żyli daleko na pomocy, prowadząc tam surową walkę z bagnami i dżunglą, do miasta 
przyjeżdżali tylko, gdy chcieli sprzedać swoje plony, i w odróżnieniu od miastowych, nigdy 
nie zmieniali zawodu.
Wóz zbliżał się powoli, woźnica, potrząsając opuszczoną głową, od czasu do czasu 
cmokał przez sen i lekko szarpał za lejce. Nagle małpy, do tej pory dosyć pokojowo 
nastawione, zaczęły się niepokoić i złościć... Może zdenerwowały się na widok koni, a może 
w końcu znudziła im się obecność obcych ludzi na ich ulicy, w każdym razie zaczęły 
wrzeszczeć, miotać się, błyskać kłami, a kilka najbardziej zdecydowanych wdrapało się po 
rynnach na dach i zaczęło tłuc dachówkę.
Jeden z pierwszych odłamków uderzył woźnicę prosto między łopatki. Farmer drgnął, 
wyprostował się i szeroko otwartymi, opuchniętymi oczami rozejrzał się po okolicy. Pierwszą 
osobą, którą zobaczył, był zmęczony inteligent okularnik, który wracając ze swojej nieudanej 
pogoni, samotnie człapał z tyłu wozu. Farmer bez słowa rzucił lejce - konie zatrzymały się od 
razu - zeskoczył z wozu, rozpędził się i już miał się rzucić na łobuza, gdy drugi kawałek 
dachówki uderzył inteligenta prosto w ciemię. Ten krzyknął, wypuścił drąg i przysiadł, 
chwytając się rękami za głowę. Farmer, nic nie rozumiejąc, stanął jak wryty. Wokół niego 
kawałki dachówki padały z trzaskiem na jezdnię, rozsypując się w pomarańczowy pył.
- Oddział, kryj się! - zakomenderował Fritz i popędził w kierunku najbliższej bramy. 
Pozostali rzucili się, gdzie kto mógł, Andrzej przywarł do ściany w martwej strefie i z 
zaciekawieniem obserwował farmera, który w zupełnym osłupieniu rozglądał się dookoła, 
najwidoczniej nic nie rozumiejąc. Otępiałym wzrokiem błądził po oblepionych rozjuszonymi 
pawianami gzymsach i rynnach, potrząsał głową, mrużył oczy, aż wreszcie szeroko je 
otworzył i głośno zawołał:
- Krucafiks!
- Kryj się! - krzyczeli do niego ze wszystkich stron. - Hej, ty, brodaty! Dawaj tutaj! W 
czerep oberwiesz, ty wiejski głupku!...
- Co to takiego? - zapytał głośno wieśniak, zwracając się do inteligenta, który pełzał 
na czworakach w poszukiwaniu okularów. -Co to takiego, pan szanowny nie wie?
- Małpy, rzecz jasna - ostro odpowiedział inteligent.  Czyżby pan sam nie widział?
- Ale się tu u was wyrabia - powiedział wstrząśnięty farmer, który się dopiero teraz do 
końca obudził. - Zawsze musicie coś takiego wymyślić...
Ten syn bagien był nastrojony dobrodusznie i filozoficznie. Przekonał się, że krzywda, 
która go spotkała, nie jest tak naprawdę krzywdą; i teraz był tylko trochę zaskoczony 
widokiem kosmatych, skaczących po gzymsach i latarniach hord. Kręcił z wyrzutem głową i 
drapał się po brodzie. W tym momencie inteligent znalazł w końcu swoje okulary, podniósł 
pałkę i szybko się ukrył. W ten sposób farmer został na środku jezdni zupełnie sam -jedyny i 
bardzo kuszący cel dla włochatych snajperów. Jak się wkrótce okazało, była to wybitnie 
niekorzystna pozycja. Tuzin wielkich odłamków z trzaskiem upadł tuż pod jego nogami, a 
mniejsze kawałki zabębniły po plecach i kudłatej głowie.
- A to co znowu! - ryknął. Nowy odłamek uderzył go w czoło. Farmer zamilkł i 
popędził do swojego wozu.
Było to dokładnie naprzeciwko Andrzeja, który pomyślał najpierw, że wieśniak zaraz 
skoczy bokiem na wóz, strzeli z bata i pogna do siebie na bagna, jak najdalej od tego 
niebezpiecznego miejsca. Ale brodacz nie miał nawet zamiaru strzelać z bata. Mamrocząc: 
"Zarazy, kurwy jedne...", w gorączkowym pośpiechu, a przy tym bardzo sprawnie, 
rozładowywał swój wóz. Szerokie plecy brodacza nie pozwalały Andrzejowi zobaczyć, co on 
tam robi, ale kobiety w domu naprzeciwko doskonale widziały - naraz wszystkie zapiszczały, 
zatrzasnęły okna i schowały się. Brodacz przysiadł na piętach. Nad jego głową w stronę 
dachów uniosła się gruba, pobłyskująca smarem lufa w perforowanej metalowej osłonie.
- Stać! - wrzasnął Fritz i Andrzej zobaczył, że Niemiec wyskakuje z prawej strony i 
leci wielkimi susami prosto na wóz.
-No, gady, zarazy... - mamrotał brodacz, wykonując jakieś skomplikowane i bardzo 
zręczne ruchy, którym towarzyszyło metaliczne szczękanie i pobrzękiwanie. Andrzej 
zesztywniał, oczekując ognia i huku. Małpy na dachu najwidoczniej też coś wyczuły. 
Przestały się miotać, przysiadły na ogonach i, niespokojnie kręcąc psimi głowami, zaczęły 
skrzekliwie wymieniać się uwagami.
Fritz był już obok wozu. Chwycił brodacza za ramię i rozkazująco powtórzył:
- Stać!
- Czekaj no! - mamrotał zniecierpliwiony brodacz, wyszarpu-jąc ramię. - Czekaj, 
zetnę je, swołocz ogoniastą...
- Powiedziałem, przestań! - ryknął Fritz.
Wtedy dopiero brodacz spojrzał na niego i powoli podniósł głowę.
- Czego? - zapytał, z niewiarygodną pogardą przeciągając słowa. Był wzrostu Fritza, 
ale szerszy od niego w barach i poniżej pleców.
- Skąd pan ma broń? - ostro zapytał Fritz. - Dokumenty!
-Ach, ty gówniarzu! - wykrzyknął groźnie brodacz. - Dokumenty mu dawaj! A tego 
nie chcesz, biała gnido?
Fritz nie zwrócił uwagi na nieprzyzwoity gest. Spojrzał brodaczowi prosto w oczy i na 
całe gardło ryknął:
- Römer! Woronin! Friża! Do mnie!
Andrzej zdziwił się, słysząc swoje nazwisko, ale odepchnął się od ściany i powoli 
podszedł do wozu. Z drugiej strony truchtał krępy Römer z obwisłymi ramionami - kiedyś 
zawodowy bokser. Co sił w nogach biegł kumpel Fritza, mały, chudy Otto Friża, skrofuliczny 
młodzian z bardzo odstającymi uszami.
- Proszę, proszę... - dogadywał uśmiechnięty złośliwie brodacz, patrząc na te 
wszystkie wojenne przygotowania.
- Jeszcze raz stanowczo pana proszę o okazanie dokumentów -powtórzył Fritz z 
lodowatą uprzejmością.
-A pójdziesz ty w... - odpowiedział leniwie brodacz. Patrzył teraz przede wszystkim 
na Römera, jakby niechcący kładąc rękę na trzonku bardzo wymownego bata, umiejętnie 
splecionego z niewyrobionej skóry.
- Chłopaki, chłopaki! - zawołał ostrzegawczo Andrzej. - Słuchaj no, żołnierzu, daj 
spokój, nie kłóć się, jesteśmy z merostwa...
- Sram na wasze merostwo - odparł brodacz, mierząc Römera wzrokiem od stóp do 
głów.
- No, o co chodzi? - zainteresował się tamten, niegłośno i ochryple.
- Dobrze pan wie - powiedział Fritz - że posiadanie broni na terenie miasta jest 
zabronione. Tym bardziej cekaemu. Jeśli ma pan pozwolenie, proszę okazać.
- A kim wy jesteście, żeby mnie o pozwolenie pytać? Policja, co? A może gestapo?
- Jesteśmy ochotniczym oddziałem samoobrony.
Brodacz uśmiechnął się.
- No, skoro jesteście z obrony, to się brońcie, kto wam przeszkadza?Zbierał się 
regularny, solidny, wnikliwy tłum. Oddział powoli okrążał wóz. Z bram wyleźli nawet 
tubylcy płci męskiej -jeden ze szczypcami do kominka, inny z pogrzebaczem albo nogą od 
krzesła. Z ciekawością oglądali brodacza, stojący na brezencie złowieszczy cekaem i coś 
okrągłego i szklanego, połyskującego spod brezentu. Pociągali nosami - farmera otaczała 
oryginalna gama zapachów: pot, kiełbasa z czosnkiem, alkohol...
Andrzej z rozrzewnieniem, które zdumiało jego samego, patrzył na wypłowiałą, 
przepoconą pod pachami bluzę z jedynym (a i tak nie zapiętym) guzikiem na kołnierzyku, 
znajomo przekrzywioną na lewą stronę pilotkę ze śladem po pięcioramiennej gwieździe, 
potężne buciory - tylko broda tu nie pasowała, nie wpisywała się w ten obraz... I w tym 
momencie przyszło mu do głowy, że u Fritza to wszystko wywoływało zupełnie inne 
odczucia i skojarzenia. Popatrzył na niego. Heiger stał wyprostowany, zaciskając usta w 
wąską linijkę, marszcząc pogardliwie nos i starając się zmrozić brodacza spojrzeniem 
stalowoszarych, prawdziwie aryjskich oczu.
- Nam pozwolenia nie przysługują - mówił tymczasem leniwie brodacz, bawiąc się 
batem. - Nam w ogóle nic nie przysługuje, tylko karmić was, darmozjadów, to nam 
przysługuje...
- No dobrze - zahuczał bas z ostatnich szeregów. - A cekaem skąd?
-A co to takiego cekaem? Więź między miastem a wsią. Ja ci ćwiartkę samogonu, ty 
mi cekaem, wszystko jak się należy...
- Nie, nie - huczał bas. - Było nie było, cekaem to nie zabawka, nie jakaś tam 
młockarnia...
- A mnie się wydaje - wmieszał się rozsądny - że akurat farmerzy mogą mieć broń!
- Nikt nie może mieć broni! - zapiszczał Friża i mocno się zaczerwienił.
- Ale głupota! - odpowiedział rozsądny.
- Pewnie, że głupota - zgodził się brodacz. - Posiedziałbyś u nas na bagnach, nocą, 
albo kiedy gody ...
- Czyje gody? - zainteresował się żywo inteligent, przeciskając się ze swoimi 
okularami do pierwszego rzędu.
- Czyje mają być, to i są - pogardliwie odpowiedział farmer.
- Ależ nie, chwileczkę... - zaczął pospiesznie inteligent. - Jestem biologiem, a do tej 
pory nie udało mi się ...
- Cisza - powiedział Fritz. - A panu - ciągnął, zwracając się do brodacza - radzę pójść 
za mną. W celu uniknięcia niepotrzebnego przelewu krwi.
Ich spojrzenia skrzyżowały się i wspaniały brodacz szóstym zmysłem wyczuł, z kim 
ma do czynienia. Jego broda rozpękła siew jadowitym uśmiechu i nieprzyjemnym, obraźliwie 
cienkim głosem, zawołał:
- Mlieko-jajki? Hitler kaput!
Ni cholery się nie bał przelewu krwi - ani niepotrzebnego, ani żadnego innego.
Fritz odrzucił głowę jak od ciosu w podbródek; jego blada twarz zrobiła się 
purpurowa, na policzkach zadrgały nabrzmiałe mięśnie.
Przez moment Andrzej myślał, że Heiger rzuci się na brodacza, pochylił się nawet do 
przodu, żeby stanąć między nimi, ale Fritz opanował się. Krew odbiegła mu z twarzy i sucho 
zarządził:
- To nie ma nic do rzeczy. Proszę za mną.
- Niech mu pan da spokój, Heiger! - powiedział bas. - Przecież widać, że to farmer. 
Widział to kto - czepiać się farmerów!
Wszyscy wokół niego zaczęli kiwać głowami i mamrotać, że tak, że widać, że to 
farmer, że sobie odjedzie i zabierze swój cekaem, i że to przecież nie żaden gangster.
- Z pawianami mamy walczyć, a nie bawić się w policję - dodał rozsądny.
Napięcie od razu opadło. Wszyscy przypomnieli sobie o pawianach. A one znowu 
łaziły, gdzie chciały i zachowywały się jak u siebie w dżungli. A przy tym okazało się, że 
miejscowa ludność ma najwidoczniej dosyć czekania na zdecydowane posunięcia oddziału 
samoobrony. Ludność najwidoczniej zadecydowała, że na ten oddział nie ma co liczyć i że 
trzeba jakoś sobie radzić samemu. Kobiety z koszykami i zaciśniętymi w skupieniu wargami 
spieszyły załatwiać swoje poranne sprawy. Wiele z nich trzymało w rękach miotły i kije od 
szczotek do odganiania najbardziej nachalnych małp. Z witryn sklepu zdejmowano okiennice, 
a straganiarz chodził dookoła swojego splądrowanego straganu, stękał i coś najwyraźniej 
kombinował. Na przystanku autobusowym pojawiła się kolejka, a w oddali zamajaczył 
pierwszy autobus. Naruszając zarządzenie władz miasta, głośno trąbił, rozganiając nie 
obeznane z zasadami ruchu drogowego pawiany.
- No tak, panowie - powiedział ktoś. - Coś mi się wydaje, że będziemy musieli się do 
tego przyzwyczaić. To co, dowódco, do domu?
Ponury Fritz patrzył spode łba na ulicę.
- No cóż... - odezwał się zwyczajnym, ludzkim głosem. - Jak do domu, to do domu.
Odwrócił się z rękami w kieszeniach, pierwszy poszedł do ciężarówki. Oddział ruszył 
za nim. Słychać było trzask zapałek i zapalniczek, ktoś z niepokojem pytał, jak będzie ze 
spóźnieniem do pracy, dobrze by było dostać jakieś zaświadczenie... Rozsądny wytłumaczył: 
dzisiaj wszyscy spóźnią się do pracy, po co komu jakieś zaświadczenia. Tłum wokół wozu 
rozpłynął się. Został tylko Andrzej i biolog okularnik, który twardo postanowił dowiedzieć 
się, kto ma gody na błotach.
Brodacz, rozkładając i pakując cekaem, pobłażliwie wyjaśniał, że gody, bracie, na 
bagnach mają czerwonki, a czerwonki to, bracie, takie niby krokodyle. Krokodyle widział? 
No, te są takie same, tyle że mają sierść. Taką czerwoną, twardą. I kiedy mają ruję to, bracie, 
trzeba się trzymać z daleka. Po pierwsze, silne są jak byki, a po drugie, jak "to" robią, to na 
nic nie zwracają uwagi - dom nie dom, szopa nie szopa, wszystko idzie w drobny mak...
Inteligentowi płonęły oczy, słuchał chciwie, co chwila poprawiając okulary 
sztywnymi palcami. Fritz krzyknął do nich z ciężarówki: "Jedziecie czy nie? Andrzej!" 
Inteligent spojrzał na ciężarówkę, potem na zegarek, jęknął, zaczął mamrotać podziękowania 
i przeprosiny, wreszcie chwycił brodacza za rękę, potrząsnął nią z całych sił i pobiegł. 
Andrzej został.
Sam nie wiedział dlaczego. Dostał jakby ataku nostalgii. Nie, żeby zatęsknił za 
rosyjską mową - przecież wszyscy dookoła mówili po rosyjsku; i nie, żeby brodacz wydawał 
mu się uosobieniem ojczyzny. Broń Boże. Ale było w nim coś takiego, za czym Andrzej od 
dawna tęsknił, coś takiego, czego Andrzej nie mógł się spodziewać ani po surowym, 
zjadliwym Donaldzie, ani po wesołym, serdecznym, ale mimo to obcym Kensim, ani po 
Wanie, zawsze dobrym, zawsze życzliwym, ale za bardzo zahukanym. Ani, tym bardziej, po 
Fritzu, chłopie w sumie niezłym, ale, było nie było, wczorajszym śmiertelnym wrogu.... 
Andrzej nawet nie podejrzewał, że aż tak bardzo stęsknił się za tym zagadkowym "czymś".
Brodacz popatrzył na niego kątem oka i zapytał:
- Rodak, co?
- Z Leningradu - powiedział Andrzej, czując dziwne skrępowanie. Żeby je zatrzeć, 
wyjął papierosy i poczęstował brodacza.
- Aha... - zamruczał ten, wyciągając papierosa z paczki. - Znaczy się, rodacy. A ja, 
bracie, z Wołogdy. Czerepowiec  - słyszał? Ochcy-mochcy Czerepowcy...
- Jasne! - Andrzej strasznie się ucieszył. - Tam teraz kombinat metalurgiczny 
postawili, wielgachna fabryka!
- No? - powiedział dość obojętnie brodacz. - Znaczy się, też ich wzięli w obroty... No i 
dobrze. A ty co tu robisz? Jak cię zwą?
Andrzej przedstawił się.
-A ja, widzisz, na roli gospodaruję. Znaczy się farmer. Jurij Konstantypowicz 
Dawydow. Napijesz się?
Andrzej zawahał się.
- Wcześnie....
- Może i wcześnie - zgodził się Jurij Konstantynowicz. - A ja jeszcze muszę na rynek. 
Rozumiesz, przyjechałem wczoraj wieczorem i od razu do pracowni, już dawno mi tam 
cekaem obiecali. No, tak i siak, wypróbowaliśmy maszynkę, wyładowałem im, znaczy, 
szynkę, ćwiartkę samogonu, patrzę, a tu słońce wyłączyli... - opowiadając, Dawydow kończył 
ładować wóz; teraz rozplatał lejce, siadł bokiem i ruszył. Andrzej szedł obok.
- Tak - ciągnął Jurij Konstantynowicz. - Wyłączyli, znaczy, słońce. A tamten do mnie 
mówi: "Chodźmy, ja tu znam takie jedno miejsce". Pojechaliśmy tam, wypiliśmy, 
przegryźliśmy. Wiesz, jak w mieście z wódką, a ja mam samogon. Oni, widzisz, muzykę 
stawiali, a ja wypitkę. No i kobity, oczywiście... - Dawydow na samo wspomnienie zaruszał 
brodą, po czym ściszył głos i mówił dalej: - U nas, bracie, na bagnach z kobitami bardzo 
cienko. Jest, rozumiesz, jedna wdowa, no to chodzimy do niej... mąż jej w zeszłym roku 
utonął... No i wiesz, jak to wychodzi; łazić łazisz, podziać się nie ma gdzie, a potem to jej 
młockarnię zreperuj, to przy zbiorach pomóż, to kultywator... A, zaraza! - pociągnął batem po 
pawianie, który lazł za wozem. - Życie tam u nas, bracie, jak w czasie wojny. Bez broni nie da 
rady. A ten białas to kto? Niemiec?
-Niemiec - wyjaśnił Andrzej. - Były podoficer, pod Königsbergiem trafił do niewoli, a 
z niewoli - tutaj...
- No, coś mi się tak zdawało, morda jakaś taka nieprzyjemna -powiedział Dawydow. - 
Do samej Moskwy mnie gnali, świnie, do szpitala mnie zagnali, pół tyłka straciłem. Aleja 
potem też im dałem. Czołgistą jestem. Ostatnio to już pod Pragą się paliłem... - znowu 
zaruszał brodą. - No i powiedz, jakie to życie! Gdzieżeśmy się spotkali!
- Nie, nie, to jest całkiem niezły chłop - sprzeciwił się Andrzej. - I śmiały. Lubi się 
szarogęsić, ale robotnik z niego dobry, energiczny. Dla Eksperymentu całkiem pożyteczny 
człowiek. Organizator.
Dawydow jakiś czas milczał, cmokając na konie.
- Przyjeżdżał do nas taki jeden w zeszłym tygodniu - odezwał się w końcu. - No to 
zebraliśmy się u Kowalskiego, też farmer, Polak, dziesięć kilometrów ode mnie mieszka, dom 
ma ładny, duży. Taak... Zebraliśmy się, znaczy. No, a ten jak nie zacznie nam gadać, czy my 
właściwie rozumiemy zadania Eksperymentu. A on sam z merostwa, z działu rolnictwa. No i 
widzimy, że idzie ku temu, że jeżeli, powiedzmy, prawidłowo rozumiemy Eksperyment, to 
dobrze by było podnieść nam podatek... A żonę masz? - zainteresował się nagle.
- Nie - powiedział Andrzej.
- Pytani dlatego, że gdzieś bym przenocował. Mam tu jeszcze jutro coś do załatwienia.
- Nie ma sprawy! - zawołał Andrzej. - O czym tu gadać? Niech pan przyjeżdża, 
nocuje, miejsca starczy, a mnie będzie miło...
- No to i mnie będzie miło. - Dawydow uśmiechnął się. - Było nie było, rodacy.
- Niech pan zapisze adres. Ma pan na czym?
- Mów. Zapamiętam.
- Adres nietrudny: ulica Główna, dom sto piąty, mieszkania szesnaście. Od podwórza. 
Jak by mnie przypadkiem nie było, to niech pan zajrzy do dozorcy, to taki Chińczyk, Wan, 
zostawię panu u niego klucz.
Dawydow bardzo mu się spodobał, chociaż poglądy mieli trochę inne.
- Z którego rocznika jesteś? - zapytał Dawydow.
- Z dwudziestego ósmego.
- A tutaj od kiedy?
- Od pięćdziesiątego pierwszego. Dopiero od czterech miesięcy.
- Aha. A ja przyjechałem tutaj w czterdziestym siódmym... Powiedz no mi, 
Andriucha, jak tam u nas na wsi - lepiej?
- Pewnie, że tak! - odpowiedział Andrzej. - Wszystko odbudowali, ceny co roku 
spadają. Osobiście nie byłem po wojnie na wsi, ale jeśli wierzyć kinu i książkom, to teraz na 
wsi dostatnio żyją...
- Mmm... Kino - powiedział z powątpiewaniem Dawydow. -Kino to, widzisz, taka 
sztuka...
-Ależ nie, dlaczego... Wmieście, w sklepach, wszystko jest. Kartki już dawno 
zniesione. A skąd to wszystko? Ze wsi...
- Że ze wsi, to prawda. A ja, rozumiesz, wracam z frontu - żony nie ma, umarła. Syn 
przepadł bez wieści. We wsi pustka. Dobra, myślę, jakoś to będzie. Kto wojnę wygrał? My! 
Znaczy, teraz nasza kolej. Proponują mi, żebym został przewodniczącym. Zgodziłem się. We 
wsi same baby, nawet nie trzeba się było żenić. Czterdziesty szósty jakoś przeżyłem, no, 
myślę, teraz będzie lżej... - nagle zamilkł i długo się nie odzywał, jakby zapomniał o 
Andrzeju. - Szczęście dla całej ludzkości! - wykrzyknął nieoczekiwanie. - A ty jak, wierzysz 
w to?
- Oczywiście.
- Ja też uwierzyłem. Nie, myślą, ze wsią to coś nie tak. Jakiś błąd. Przed wojną - za 
pierś, po wojnie - za gardło. Nie, myślę, w ten sposób to nas zaduszą... I życie, rozumiesz, 
nieprzeniknione, jak generalskie epolety. Już i pić zacząłem, a tu - Eksperyment. -Westchnął 
ciężko. - Znaczy, myślisz, że im wyjdzie z tym Eksperymentem?
- Dlaczego im? Nam!
- Niech będzie, że nam. Wyjdzie czy nie?
- Powinno wyjść - powiedział twardo Andrzej. - Wszystko zależy tylko od nas.
- To, co od nas zależy, to robimy. Tam robiliśmy, tu robimy... Pewnie, że tak w ogóle, 
to grzech narzekać. Życie ciężkie, ale bez porównania... Najważniejsze - że to ty, ty, 
rozumiesz? A jak przyjedzie jakiś, upuścisz go do wygódki i dobra nasza!... Partyjny? - 
zapytał nagle.
- Komsomołce. Coś pan, Juriju Konstantynowiczu, czarno to wszystko widzi. 
Eksperyment to Eksperyment. Trudno, błędów jest sporo, ale pewnie inaczej nie można. 
Każdy na swoim posterunku, każdy tyle, ile może.
- A ty na jakim jesteś posterunku?
- Śmieciarz - dumnie odpowiedział Andrzej.
- Ważny posterunek. A jaką masz specjalizację?
- Specjalizację mam bardzo specjalną. Astronom.
Powiedział to nieśmiało i popatrzył na Dawydowa spode łba, spodziewając się żartów. 
Ale Dawydowa strasznie to zainteresowało.
- Naprawdę jesteś astronomem? Słuchaj no, bracie, to ty powinieneś wiedzieć, dokąd 
nas zaniosło. Planeta to czy może gwiazda? U nas, na bagnach znaczy, co wieczór się o to 
kłócą, biją się nawet, słowo! Nachleją się bimbru i dawaj, co tam komu do łba przyjdzie... Są 
tacy, co sądzą, że siedzimy jak w akwarium - ale tutaj, na Ziemi. Wielkie takie akwarium, 
tylko zamiast ryb - ludzie. Jak Boga kocham! A ty jak sądzisz, z naukowego punktu 
widzenia?
Andrzej podrapał się po karku i roześmiał. U niego w mieszkaniu z tego samego 
powodu też niemal dochodziło do bójek - i to bez żadnego bimbru. A co do akwarium, to tak 
samo, używając tych samych słów, śmiejąc się i parskając, rozwodził się Izia Katzman.
- Jak by ci to, widzisz... - zaczął. - To nie takie proste. Niepojęte. A z naukowego 
punktu widzenia tylko jedno ci powiem: niemożliwe, żeby to była inna planeta, a tym bardziej 
gwiazda. Według mnie, wszystko tutaj jest sztuczne i nie ma żadnego związku z astronomią.
Dawydow pokiwał głową.
- Akwarium - powiedział z przekonaniem. - I słońce takie jak żarówka, i żółta ściana 
aż do nieba... Słuchaj no, a tą uliczką to do rynku dojadę?
- Dojedziesz - powiedział Andrzej. - Adresu nie zapomniałeś? 
- Nie zapomniałem. Wieczorem będę...
Dawydow pogonił konie batem, gwizdnął i wóz, łomocząc, skrył się w uliczce. 
Andrzej poszedł w stronę domu. A to ci chłop, pomyślał wzruszony. Żołnierz! Eksperymentu 
nie przyjmuje, od kłopotów ucieka, ale przecież nie ja go będę sądzić. Ranny, gospodarstwo 
zniszczone, mógł chłop nie wytrzymać?... A i tutaj też mu pewnie za słodko nie jest. A 
przecież nie on jeden taki, pełno ich tutaj...
Na Głównej szarogęsiły się pawiany. Czy Andrzej już się do nich przyzwyczaił, czy 
może to one jakoś się zmieniły, dość, że teraz nie wydawały mu się tak bezczelne, ani tym 
bardziej straszne, jak kilka godzin temu. Spokojnie sadowiły się w plamach słońca, trajkotały, 
iskały się, a gdy przechodzili koło nich ludzie, wyciągały kosmate łapy z czarnymi dłońmi i 
prosząco mrugały łzawiącymi oczami. Wyglądało to tak, jakby w mieście nagle pojawiła się 
ogromna masa żebraków.
Przed bramą swojego domu Andrzej zobaczył Wana. Ten siedział na słupku, smutny i 
zgarbiony, opuszczając zmęczone ręce między kolana.
- Straciliście kubły? - zapytał nie podnosząc głowy. - Popatrz, co się wyrabia...
Andrzej zajrzał do bramy i przeraził się. Nawalili śmieci prawie pod samą żarówkę. 
Tylko do drzwi stróżówki prowadziła wąziutka ścieżka.
- Rany boskie! - wykrzyknął Andrzej i zaczął się krzątać. - Ja zaraz... czekaj no... 
zaraz polecę... - Nerwowo próbował sobie przypomnieć, jakimi ulicami pędzili wczoraj w 
nocy i w którym miejscu uciekinierzy wyrzucili kubły.
- Nie trzeba - powiedział przygnębiony Wan. - Już tu była komisja. Spisali numery 
kubłów i obiecali, że wieczorem przywiozą. Wieczorem to pewnie nie przywiozą, ale może 
chociaż rano, co?
- Zrozum, Wan, tam było takie piekło, wstyd powiedzieć...
- Wiem. Donald już mi opowiadał, jak to wyglądało.
- Donald w domu? - ożywił się Andrzej.
- Tak Mówił, żebym nikogo do niego nie wpuszczał. Powiedział, że bolą go zęby. 
Dałem mu butelkę wódki i poszedł do siebie.
- Ach, no tak... - Andrzej znowu spojrzał na sterty śmieci.
I nagle, z całych sił, potwornie, histerycznie zapragnął się umyć, zrzucić śmierdzący 
kombinezon, zapomnieć, że jutro znowu trzeba będzie przerzucać łopatą całe to dobro... 
Wszystko dookoła zrobiło się lepkie i cuchnące; Andrzej, nic więcej nie mówiąc, rzucił się 
przez podwórko na schody, na górę. Przeskakując po trzy stopnie i drżąc z niecierpliwości, 
dopadł swojego mieszkania, spod gumowej wycieraczki wyciągnął klucz i otworzył na oścież 
drzwi. Pachnący wodą kolońską chłód przyjął go w swoje objęcia.


ROZDZIAŁ 3

Najpierw się rozebrał. Do naga. Kombinezon i bieliznę zwinął w kłębek, wrzucił 
wszystko do kosza na brudy. Brud do brudu. Potem, stojąc nago na środku kuchni, rozejrzał 
się. Przeszedł go, dreszcz obrzydzenia. W kuchni poniewierało się pełno brudnych naczyń. W 
kątach piętrzyły się talerze pokryte błękitnawym kożuszkiem pleśni, miłosiernie ukrywającej 
jakieś czarne resztki. Stół był zastawiony mętnymi, wysmarowanymi kieliszkami, szklankami 
i puszkami po konserwowanych owocach. Zlew zawalały filiżanki i spodeczki. A na 
taboretach spokojnie śmierdziały pociemniałe rondle, tłuste patelnie, durszlaki i garnki. 
Podszedł do zlewu i odkręcił wodę. Co za szczęście! Była gorąca! Wziął się za robotę.
Po umyciu wszystkich naczyń złapał za szczotkę. Pracował gorliwie i z entuzjazmem, 
jakby zmywał brud z własnego ciała. Ale nie wystarczyło mu zapału na wszystkie pięć pokoi. 
Ograniczył się do kuchni, stołowego i sypialni. Do pozostałych pomieszczeń zajrzał tylko z 
niedowierzaniem - przez cały czas nie mógł się do nich przyzwyczaić i zrozumieć, po co 
jednemu człowiekowi tyle pokoi, w dodatku tak skandalicznie wielkich i zatęchłych. 
Starannie pozamykał za sobą drzwi, potem pozastawiał je jeszcze krzesłami.
Teraz wypadałoby skoczyć do sklepu i kupić coś na wieczór. Przyjdzie Dawydow, a 
pewnie ze starej paczki też się ktoś przyczłapie ... Ale zdecydował, że najpierw się umyje. 
Woda była już prawie zimna, ale i tak poczuł się wspaniale. Potem rozłożył na łóżku 
prześcieradła. Widząc czystą pościel, sztywne od krochmalu powłoczki, czując zapach ich 
świeżości, nagle strasznie zapragnął położyć się na tej dawno zapomnianej czystości. Rzucił 
się z taką siłą, że zajęczały sprężyny i zatrzeszczało stare polerowane drewno.
Co to była za rozkosz! Chłodno, pachnąco, skrzypiące, z prawej strony w zasięgu ręki 
znalazła się paczka papierosów i zapałki, a z lewej - półka z wybranymi kryminałami. Trochę 
go martwiło, że gdzieś blisko nie ma również popielniczki, a z półki zapomniał zetrzeć kurz - 
ale to drobiazgi. Wybrał "Dziesięciu Murzynków" Agaty Christe, zapalił papierosa i zabrał 
się do czytania.
Gdy się obudził, było jeszcze widno. Zaczął nasłuchiwać. W mieszkaniu i w całym 
domu panowała cisza, tylko woda, obficie cieknąc z zepsutych kranów, tworzyła dziwną 
gamę dźwięków. Dookoła było czysto - i to też było dziwne, a jednocześnie bardzo 
przyjemne. Potem ktoś zastukał do drzwi. Wyobraził sobie Dawydowa, potężnego, 
opalonego, pachnącego sianem i świeżym zacierem, stojącego na klatce z butelką samogonu 
pod pachą. Znowu ktoś zapukał i Andrzej obudził się już zupełnie.
- Idę! - wrzasnął, wyskoczył z łóżka i zaczął biegać po sypialni w poszukiwaniu 
slipek. Wpadły mu w ręce zapomniane przez poprzednich gospodarzy pasiaste spodnie od 
piżamy. Pospiesznie je wciągnął. Gumka była za luźna i trzeba było przytrzymywać z boku.
Wbrew oczekiwaniom, za drzwiami nie było słychać dobrodusznych przekleństw, nie 
rżały konie i nie bulgotał płyn. Uśmiechając się, Andrzej odsunął zasuwę, otworzył drzwi, 
stęknął i cofnął się o krok, łapiąc za przeklętą gumkę również drugą ręką. Przed nim stała 
Selma Nagel, nowa spod osiemnastki.
- Nie ma pan przypadkiem papierosa? - zapytała bez żadnych wstępów.
-Tak... proszę... niech pani wejdzie... -wymamrotał Andrzej, cofając się.
Weszła i minęła go, oblewając zapachem jakichś niesłychanych kosmetyków. Przeszła 
do stołowego. Andrzej zatrzasnął drzwi i z rozpaczliwym krzykiem: "Jedną chwileczkę, 
proszę poczekać, ja zaraz!" rzucił się do sypialni. O rany, powtarzał, o rany, jak ja tak 
mogłem... Zresztą, tak naprawdę to się nie wstydził, nawet był zadowolony, że zastała go 
takiego czystego, umytego, barczystego, z gładką skórą i pięknie rozwiniętymi bicepsami i 
tricepsami - aż mu było żal się ubierać. Ale jak trzeba, to trzeba. Zajrzał do walizki, pogrzebał 
w niej, wyciągnął spodnie od dresu i szarą, spraną kurtkę sportową ze splecionymi literami 
LU na plecach i piersi. Tak ubrany stanął przed ładniutką Selmą Nagel: pierś do przodu, 
ramiona wyprostowane, krok śmiały, w wyciągniętej ręce paczka papierosów.
Selma Nagel obojętnie wzięła papierosa, trzasnęła zapalniczką i zapaliła. Na Andrzeja 
nawet nie popatrzyła i w ogóle wyglądała tak, jakby wszystko na świecie jej zwisało. W 
świetle dziennym nie wydawała się już taka ładna. Rysy twarzy miała niezbyt regularne i 
grube, nos krótki i zadarty, kości policzkowe za szerokie, a duże usta za mocno umalowane. 
Ale jej nogi, zupełnie obnażone, były ponad wszelkie możliwe pochwały. Reszty niestety nie 
dało się ocenić - diabli wiedzą, kto ją nauczył nosić takie workowate ubrania. Sweter, w 
dodatku z takim kołnierzem! Jak u nurka.
Siedziała w głębokim fotelu, zakładając jedną piękną nogę na drugą, i rozglądała się 
obojętnie, trzymając papierosa po żołniersku, żarem do wnętrza dłoni. Andrzej z niedbałą 
elegancją przysiadł na brzegu krzesła i też zapalił.
- Nazywam się Andrzej - powiedział.
Spojrzała na niego obojętnym wzrokiem. Oczy też nie były takie, jakimi wydawały się 
tamtej nocy. Duże, ale nie czarne, tylko bladoniebieskie, prawie przezroczyste.
-Andrzej - powtórzyła. - Polak?
- Nie, Rosjanin. A pani nazywa się Selma Nagel i jest pani ze Szwecji.
Kiwnęła głową.
- Ze Szwecji. To pana wtedy tłukli na posterunku?
Andrzej speszył się.
- Na jakim posterunku? Nikt mnie nie tłukł.
- Słuchaj, Andrzej - powiedziała. - Dlaczego moja maszynka tu nie działa? - postawiła 
na kolanie małe lakierowane pudełeczko, trochę większe od paczki zapałek. - Na wszystkich 
częstotliwościach trzaski i wycie, żadnej muzyki.
Andrzej ostrożnie wziął od niej pudełeczko i ze zdziwieniem zobaczył, że to radio.
-A to ci dopiero! - zamruczał. - Czyżby detektorowe?
-A skąd ja mam wiedzieć? - odebrała mu radio, rozległo się chrypienie i smętne 
wycie. - Nie działa i tyle. A co, nigdy takiego nie widziałeś?
Andrzej potrząsnął głową. Potem powiedział:
- Tak w ogóle to ono nie powinno działać. Tutaj i tak jest tylko jedna stacja, 
transmitowana ód razu do sieci.
- O Boże - westchnęła Selma. -No i co tu robić? Pudła też nie ma...
- Jakiego pudła?
- No, telewizora!
-Aa... Tak, to u nas nieprędko będzie.
- Co za nuda!
- Można włączyć patefon - zaproponował nieśmiało Andrzej. Czuł się niezręcznie. 
Rzeczywiście, co to jest - ani radia, ani telewizji, ani kina...
- Patefon? A co to takiego?
- Nie wiesz, co to jest patefon? - zdziwił się Andrzej. - No, gramofon. Kładziesz 
płytę...
-A, adapter - powiedziała Selma bez żadnego zainteresowania. - A magnetofonu nie 
ma?
- I co jeszcze? - zirytował się Andrzej. - A co ja jestem, radiowęzeł, czy co?
- Dziki jakiś jesteś - oznajmiła Selma. - No tak, Rosjanin. No dobrze, gramofonu sobie 
słuchasz, wódkę pewnie pijesz, a poza tym co robisz? Na motorze jeździsz? A może 
motocykla też nie masz?
Andrzej zdenerwował się jeszcze bardziej.
- Nie po to tu przyjechałem, żeby na motorze jeździć. Jestem tu, żeby pracować. A 
ciekawe, co ty masz zamiar tu robić?
- Pracować przyjechał... - powtórzyła Selma. - Powiedz no, za co cię tłukli na 
posterunku?
- Nikt mnie nie tłukł na posterunku! Co ty sobie ubzdurałaś? A w ogóle u nas na 
policji nikogo nie biją, tu nie Szwecja.
Selma gwizdnęła.
- No, no - powiedziała drwiąco. - To znaczy, że mi się przywidziało.
Rzuciła niedopałek do popielniczki, zapaliła nowego papierosa, podniosła się i jakoś 
tak zabawnie podrygując, przeszła się po pokoju.
- A kto tu wcześniej mieszkał? - zapytała, zatrzymując się przed ogromnym owalnym 
portretem liliowej damy z bolończykiem na kolanach. - Bo u mnie jakiś maniak seksualny. Po 
kątach pornografia, na ścianach zużyte prezerwatywy, a w szafie cała kolekcja damskich 
podwiązek. Trudno dociec, czy to fetyszysta, czy może minety lubił robić...
- Kłamiesz - powiedział Andrzej, speszony. - Cały czas kłamiesz, Selmo Nagel.
- Po co miałabym kłamać? - zdziwiła się Selma. - A kto tam mieszkał? Nie wiesz?
- Mer! Tutejszy mer tam mieszkał, rozumiesz?
- A - odparła obojętnie. - Rozumiem.
- Co rozumiesz? - zapytał. - Co ty rozumiesz?! - krzyknął, nakręcając się. - Co ty w 
ogóle możesz z tego zrozumieć!? -umilkł. O tym nie można było mówić. To trzeba było 
samemu przeżyć.
- Ma pewnie pod pięćdziesiątkę - powiedziała Selma z miną znawczyni. - Starość za 
pasem, człowiek fioła dostaje. Klimakterium! - uśmiechnęła się i znowu zaczęła oglądać 
portret z bolończykiem.
Zapanowało milczenie. Andrzej z zaciśniętymi zębami przeżywał wiadomość o merze. 
Mer był postawny, dobrze się prezentował, miał wyjątkowo pociągającą, okoloną szlachetną 
siwizną twarz. Pięknie mówił na spotkaniach aktywu miejskiego - o wstrzemięźliwości, o sile 
ducha, o wewnętrznym zapasie moralności i odporności. A gdy spotykali się na schodach, 
zawsze wyciągał wielką, ciepłą, suchą rękę, aby z niezmienną życzliwością i uprzedzającą 
grzecznością spytać, czy Andrzejowi nie przeszkadza w nocy stuk jego, mera, maszyny do 
pisania...
- Nie wierzy! - zawołała nagle Selma Nagel. Okazało się, że nie patrzyła już na 
portret, tylko z jakąś gniewną ciekawością przyglądała się Andrzejowi. - Nie wierzysz, to nie. 
Tylko że niedobrze mi się robi, jak mam to wszystko sprzątać. Nie można by tu kogoś 
wynająć, co?
-Wynająć... - tępo powtórzył Andrzej.- A figę! -powiedział ze złośliwą satysfakcją. - 
Sama posprzątasz. Dla panienek z białymi rączkami nie ma tu miejsca.
Przez jakiś czas patrzyli na siebie z wzajemną wrogością. Potem Selma odwróciła 
oczy i wymamrotała:
- I po cholerę ja tu przyjeżdżałam! Co ja będę robić?
- Nic takiego - powiedział Andrzej. Przezwyciężył swoją antypatię. Trzeba 
człowiekowi pomóc. On już się tutaj naoglądał nowych. Różnych. - To co wszyscy. Pójdziesz 
na giełdę, wypełnisz książeczkę, wrzucisz do pudełka... Tam jest zainstalowana maszyna 
rozdzielająca. Kim byłaś w tamtym świecie?
- Fordanserką - odpowiedziała Selma.
- Kim?
-No, jak by ci to wyjaśnić... Raz, dwa, nóżka w bok...
Andrzej znowu zamarł. Kłamie, pomyślał. Gada głupoty. Idiotę ze mnie robi.
-1 dobrze zarabiałaś? - zapytał sarkastycznie.
- Głupi - zabrzmiało to niemal czule. - Tego się przecież nie robi dla pieniędzy. Tak 
jest ciekawiej. Mniej nudno...
- Jak to? - powiedział Andrzej z goryczą. - Co sobie twoi rodzice myśleli? Przecież 
jesteś młoda, mogłabyś się uczyć...
- Po co? - zapytała Selma.
- Jak to po co? Wyszłabyś na ludzi... Została inżynierem, nauczycielką... Mogłabyś 
wstąpić do partii komunistycznej, walczyć o socjalizm...
- O Boże, Boże... - ochryple zaszeptała Selma, jak podcięta padła na fotel i zasłoniła 
twarz rękami. Andrzej przestraszył się, a jednocześnie poczuł dumę i ogromną 
odpowiedzialność.
- No co ty, co ty... - przysunął się do niej niezgrabnie. - Co było, to było. No, już. Nie 
denerwuj się. Może i dobrze, że tak wyszło: tutaj wszystko nadrobisz. Mam mnóstwo 
przyjaciół, sami prawdziwi ludzie... - przypomniał sobie Izie Katzmana i skrzywił się. -
Pomożemy ci. Razem będziemy walczyć. Roboty jest do diabła i trochę! Bałagan, 
rozgardiasz, łajdaki - liczy się każdy uczciwy człowiek. Nie wyobrażasz sobie, ilu łobuzów tu 
przywiało! Jasne, że tego nie robię, ale czasem mam ochotę zapytać: co cię tu przyniosło, po 
jaką cholerę, komu jesteś potrzebny?
Już miał poklepać dziewczynę po przyjacielsku - ba, nawet po bratersku - po 
ramieniu, gdy ona, nie odrywając dłoni od twarzy, zapytała:
- To znaczy, że nie wszyscy są tacy?
- Jacy?
- Jak ty. Idioci. 
-No wiesz!
Andrzej zeskoczył ze stołu i zaczął krążyć po pokoju. Przecież to burżujka. Dziwka, i 
to tutaj. Ciekawi ją, patrzcie państwo... A jednak szczerość Selmy mu imponowała. Szczerość 
zawsze jest dobra. Twarzą w twarz, przez barykadę. To nie to, co, powiedzmy, Izia: ani nasz, 
ani wasz - śliski jak glista i wszędzie się wciśnie...
Selma zachichotała za jego plecami.
- No i co tak biegasz? - powiedziała. - Nie moja wina, że z ciebie taki głupek. No, 
dobra, przepraszam.
Nie zamierzając dać się udobruchać, Andrzej przeciął dłonią powietrze.
- Ty, Selma, strasznie jesteś zaniedbana i dużo potrzeba czasu, żeby doprowadzić cię 
do porządku. Nie myśl sobie, że ja się obraziłem na ciebie. Z tymi, którzy doprowadzili cię do 
takiego stanu... z tymi mogę mieć na pieńku, ale z tobą - nie. Jesteś tutaj, to znaczy, że jesteś 
naszym towarzyszem. Będziesz dobrze pracować, zostaniemy przyjaciółmi. A tu trzeba 
dobrze pracować. U nas jak w wojsku: nie umiesz - nauczymy, nie chcesz - zmusimy! - 
Podobały mu się własne słowa; od razu przypominały mu się wystąpienia Aloszy Bałdiejewa, 
komsomolskiego przywódcy na wydziale. Zauważył, że Selma w końcu odsłoniła twarz i 
patrzy na niego zaciekawiona i przestraszona. Mrugnął do niej z aprobatą. - Tak, zmusimy, a 
coś ty myślała? Do nas na budowę to takie obiboki przyjeżdżały... na początku tylko patrzyli, 
jak by tu wyskoczyć na wódkę albo do lasu. A potem - najpilniejsi! Praca uczłowieczy nawet 
małpę ...
- A tu u was małpy zawsze po ulicach chodzą? - przypomniała sobie Selma.
- Nie - odpowiedział Andrzej, posępniejąc. - Dopiero od wczoraj . Żeby uczcić twój 
przyjazd...
- Będziecie je uczłowieczać? - zapytała podstępnie.
Andrzej zmusił się do uśmiechu.
- To się jeszcze okaże - odparł. - Możliwe, że będziemy. Eksperyment to 
Eksperyment.
Mimo że pozornie wariacki, pomysł wydał mu się nie pozbawiony sensu. Trzeba 
będzie wieczorem o tym pogadać, pomyślał. W tym samym momencie przyszło mu do głowy 
coś jeszcze.
- Co masz zamiar robić dziś wieczorem? - zapytał.
- Nie wiem. Zobaczę. A co się tu u was robi?
Ktoś zapukał do drzwi. Andrzej popatrzył na zegarek. Była siódma, zaczynali ściągać.
- Dzisiaj zostaniesz u mnie - powiedział zdecydowanie. Z tym rozpieszczonym 
stworzeniem trzeba postępować stanowczo. - Nie obiecuję hucznej zabawy, ale poznasz 
interesujących ludzi. Gra?
Selma wzruszyła ramionami i zaczęła poprawiać włosy. Andrzej poszedł otworzyć. W 
drzwi ktoś już kopał. To był Izia Katzman.
- Jest u ciebie kobieta? - zapytał od progu. - Kiedy ty wreszcie zamontujesz dzwonek?
Jak zawsze przed zebraniem, Izia był starannie uczesany, miał wykrochmalony 
kołnierzyk i lśniące bielą mankiety. Wąski wyprasowany krawat z niezwykłą precyzją zwisał 
na linii nos-pępek. Ale Andrzej i tak wolałby zobaczyć teraz Donalda albo Kensi.
- Właź, gaduło - powiedział. - Coś dzisiaj tak wcześnie przyszedł?
- Wiedziałem, że u ciebie jest kobieta - odpowiedział Izia, pocierając race i chichocząc 
- dlatego tak się. spieszyłem.
Weszli do stołowego i Izia zamaszystymi krokami ruszył w stronę Selmy.
- Izia Katzman - przedstawił się aksamitnym głosem. - Śmieciarz.
- Selma Nagel - leniwie odezwała się Selma, wyciągając rękę. -Dziwka.
Izia zarechotał z zachwytem i delikatnie pocałował wyciągniętą dłoń.
- Byłbym zapomniał! - zawołał odwracając się do Andrzeja, a potem znowu do Selmy. 
- Słyszeliście? Rada pełnomocników rejonowych rozpatruje projekt decyzji... - uniósł palec i 
podniósł głos: - "O poprawie sytuacji powstałej w związku z obecnością w granicach miasta 
znacznych grup psogłowych małp"... Uff! Zaproponowano, żeby zarejestrować wszystkie 
małpy, wyposażyć je w metalowe obroże i blaszki z imionami, po czym przypisać do 
instytucji i osób prywatnych, które będą za nie odpowiedzialne! -zachichotał, chrząknął i 
cienko wyjąc zaczął pięścią prawej ręki walić w otwartą lewą dłoń. - Coś pięknego! Wszyscy 
porzucili swoje zajęcia i wzięli się za produkcję obroży i blaszek. Mer bierze pod swoją 
osobistą opiekę trzy dojrzałe płciowo pawiany i wzywa ludność do pójścia w jego ślady. 
Weźmiesz sobie pawianicę, Andrzej? Selma będzie się sprzeciwiać, ale cóż, takie są 
wymagania Eksperymentu! Jak wiadomo, Eksperyment to Eksperyment. Mam nadzieję, 
Selmo, że nie ma pani wątpliwości, że Eksperyment to właśnie Eksperyment -nie ekskrement, 
nie eksponent, nie permanent, ale właśnie Eksperyment?...
Andrzejowi z trudem udało się przebić przez bulgot i jęki:
- No, już zaczął ględzić!...
Tego właśnie najbardziej się obawiał. Na nowego człowieka taki nihilizm i naplewizm 
mógł mieć bardzo destrukcyjny wpływ. Pewnie, że to wyjątkowo nęcące: łazić od domu do 
domu, chichotać, pluć na wszystko i wszystkich, zamiast zacisnąć zęby i...
Izia przestał chichotać i wzburzony przeszedł się po pokoju.
- Możliwe, że ględzę - powiedział. - Możliwe. Ale ty, Andrzej, jak zwykle nic nie 
rozumiesz z psychologii władzy. Jak myślisz, co jest celem władzy?
- Rządzić! - Andrzej przyjął wyzwanie. - Rządzić, a nie trajkotać i mleć ozorem. 
Koordynować działania obywateli i organizacji...
- Stop! Koordynować działania - ale w jakim celu? Co jest ostatecznym celem 
koordynacji?
Andrzej wzruszył ramionami.
- Przecież to podstawy. Ogólny dobrobyt, porządek, stworzenie optymalnych 
warunków postępu...
- Otóż to!... - Izia uniósł palec, otworzył usta i wytrzeszczył oczy. - Otóż to! - 
powtórzył i znowu zamilkł. Selma patrzyła na niego z zachwytem. - Porządek! - wygłosił 
Izia. - Porządek! -Jeszcze bardziej wytrzeszczył oczy. - A teraz wyobraź sobie, że w 
powierzonym ci mieście pojawiły się niezliczone stada pawianów. Przepędzić ich nie możesz. 
Karmić ich wszystkich też nie -brakuje żarcia i rezerw. Pawiany żebrzą na ulicach - okropny 
nieporządek, u nas nie może być żebraków! Pawiany brudzą, nie sprzątają po sobie, a nikt nie 
ma zamiaru po nich sprzątać. Jaki z tego wniosek?
- No, w każdym razie nie taki, żeby zakładać im obroże  za konkludował Andrzej.
- Dobrze! - zawołał Izia z aprobatą. - Pewnie, że nie chodzi o obroże. Pierwszy 
narzucający się sensowny wniosek: ukryć istnienie pawianów. Udawać, że ich w ogóle nie 
ma. Ale to, niestety, niemożliwe. Za dużo ich się kręci, a nasza władza jest na razie jeszcze do 
obrzydzenia demokratyczna. I tutaj pojawia się doskonała w swojej prostocie idea: 
uporządkować obecność pawianów! Uprawomocnić chaos i bałagan i w ten sposób uczynić je 
elementem porządku, cechującego rządy naszego dobrego mera. Zamiast żebrzących i 
łobuzujących stad - miłe domowe zwierzątka. Wszyscy lubią zwierzęta! Królowa Wiktoria 
lubiła zwierzęta. Nawet Beria lubił podobno niektóre zwierzęta, nie mówiąc już o Hitlerze...
- Nasz król Gustaw też lubi zwierzęta - wtrąciła Selma. - Ma koty.
- Pięknie! - wykrzyknął Izia, uderzając pięścią w dłoń. - Król Gustaw ma koty, 
Andrzej Woronin - osobistego pawiana. Ajeśli bardzo lubi zwierzęta, to nawet dwa pawiany...
Andrzej splunął i poszedł do kuchni przejrzeć zapasy. Gdy tak szperał w szafkach, 
rozwijając i ostrożnie wąchając jakieś zakurzone paczki z zaschniętymi, pociemniałymi 
resztkami, w stołowym nieprzerwanie huczał głos Izi, słychać było dźwięczny śmiech Selmy 
oraz nieodłączne chrząkanie i bulgotanie jej rozmówcy.
Nie było nic do żarcia: górka ziemniaków, które zaczęły już rosnąć, wątpliwa puszka 
kilek i bochenek chleba o konsystencji kamienia. Andrzej zajrzał do szuflady w stole i 
przeliczył gotówkę. Było akurat tyle, żeby starczyło do pensji, pod warunkiem że będzie 
oszczędzał i przestanie przyjmować gości, a nawet przeciwnie, sam zacznie w gości chodzić. 
Do grobu mnie wpędzą, pomyślał ponuro. Do licha, musi starczyć. Zaraz wszystkich oskubię. 
Co ja jestem - gar-kuchnia, czy co? Pawiany!
W tym momencie znowu ktoś zapukał do drzwi. Andrzej, uśmiechając się 
złowieszczo, poszedł otworzyć. Przelotnie zauważył, że Selma siedzi na stole, dłonie 
podsunięte pod siebie, wymalowane usta od ucha do ucha - a to suka! Izia peroruje, 
wymachując małpimi łapami, a wszelkie oznaki jego elegancji zniknęły - węzeł krawata pod 
prawym uchem, włosy stoją dęba, a mankiety poszarzały.
Okazało się, że przybył eks-podoficer Wermachtu Fritz Heiger ze swoim osobistym 
kumplem - szeregowcem tegoż Wermachtu Ottonem Friżą.
- Jesteście - powitał ich Andrzej z krzywym uśmiechem.
Fritz natychmiast odebrał to powitanie jako atak na godność niemieckiego podoficera 
i twarz mu skamieniała, a Otto, człowiek miękki, o nieokreślonych cechach ducha, tylko 
trzasnął obcasami i uśmiechnął się przypochlebnie.
- Co to za ton? - chłodno zainteresował się Fritz. - Może mamy sobie pójść?
- Przyniosłeś coś do żarcia? - zapytał Andrzej.
Fritz w skupieniu poruszył dolną szczęką.
- Do żarcia? - odpowiedział pytaniem. - Mmm... jak by to powiedzieć ... - popatrzył 
pytająco na Ottona. Fritz, nieśmiało się uśmiechając, od razu wyciągnął z kieszeni bryczesów 
płaską butelkę i podał ją Andrzejowi jak przepustkę - etykietką do wierzchu.
- No, dobrze... - zmiękł Andrzej i wziął butelkę. - Ale weźcie pod uwagę, chłopaki, że 
do żarcia nie ma absolutnie nic. Może chociaż macie forsę?
- A może jednak wpuścisz nas do domu? - zapytał Fritz. Przekrzywił głowę uchem do 
przodu: słuchał kobiecego śmiechu w stołowym.
Andrzej wpuścił ich do przedpokoju i zarządził:
- Forsa. Forsa na stół!
- Nawet tutaj nie udaje się nam uniknąć reparacji, Otto -powiedział Fritz, otwierając 
portfel. - Masz! - wcisnął Andrzejowi kilka banknotów. - Daj Ottonowi jakiś koszyk i 
powiedz, co ma kupić, on pójdzie.
- Czekaj, czekaj, nie tak prędko. - Andrzej zaprowadził ich do stołowego. Gdy stukały 
obcasy, schylały się przylizane fryzury i rozbrzmiewały wojskowe komplementy, Andrzej 
odciągnął Izie i, nie pozwalając mu się opamiętać, przeszukał mu kieszenie, czego Izia chyba 
nawet nie zauważył - bronił się słabo i przez cały czas wyrywał się, żeby dokończyć dowcip. 
Zabierając wszystko, co udało mu się znaleźć, Andrzej odszedł na bok i zaczął liczyć 
zdobycz. Nie było tego zbyt dużo, ale i niemało. Obejrzał się. Selma cały czas siedziała na 
stole, majtała nogami i śmiała się. Melancholia zniknęła. Fritz przypalał jej papierosa, Izia, 
dławiąc się i pogwizdując, szykował nowy dowcip, Otto, czerwony z przejęcia i niepewny 
swoich manier, ruszał wielkimi uszami, stojąc na baczność pośrodku pokoju.
- Obejdą się bez ciebie...
Andrzej wziął go za rękaw i pociągnął do kuchni. Otto nie sprzeciwiał się, był chyba 
nawet zadowolony. Gdy tylko znalazł się w kuchni, od razu zaczął działać. Wziął od Andrzeja 
koszyk na warzywa, wytrząsnął z niego śmieci do wiadra (Andrzejowi nigdy nie przyszłoby 
to do głowy), szybko i zręcznie wyścielił dno starymi gazetami, błyskawicznie znalazł 
kobiałkę, którą Andrzej zgubił w zeszłym miesiącu, ze słowami "Może będzie sos 
pomidorowy..." włożył do koszyka słoik po kompocie (przedtem go opłukał), na wszelki 
wypadek wetknął kilka złożonych gazet ("A może nie będą mieli w co zapakować..."). Cała 
praca Andrzeja ograniczyła się do przełożenia pieniędzy z kieszeni do kieszeni, 
niecierpliwego przestępowania z nogi na nogę i smętnego:
- No już dobrze... Starczy... Chodźmy już...
- To ty też idziesz? - zdziwił się z szacunkiem Otto, kończąc przygotowania.
- Tak, a co?
- Mogę iść sam.
- Sam, sam...We dwóch będzie szybciej. Ty staniesz przy ladzie, a ja pójdę do kasy...
- No tak - zgodził się Otto. - Tak. Oczywiście.
Wyszli kuchennym wyjściem. Na schodach przestraszyli pawiana - biedak wyleciał 
przez okno, nawet się o niego przestraszyli, ale nic mu się nie stało - wisiał na schodkach 
pożarowych i szczerzył zęby.
- Trzeba by mu dać jakieś resztki - powiedział Andrzej w zadumie. - U mnie w domu 
resztek starczy dla całego stada.
- Iść przynieść? - zaoferował się Otto.
Andrzej tylko na niego popatrzył, powiedział "Spocznij!" i poszedł dalej. Na schodach 
już śmierdziało. Zresztą zawsze tu śmierdziało, ale teraz pojawił się nowy odcień odoru. 
Schodząc piętro niżej, znaleźli jego źródło, i to nawet niejedno.
- Tak, Wan będzie miał się czym zająć - odezwał się Andrzej. -Nie daj Boże zostać 
teraz dozorcą. Ty co teraz robisz?
- Jestem towarzyszem ministra - smętnie odpowiedział Otto. -
Już trzeci dzień.
- Jakiego ministra? - zainteresował się Andrzej.
- Tego... wykształcenia zawodowego.
- Ciężko?
- Nic nie rozumiem - powiedział przygnębiony Otto. - Strasznie dużo papierów, 
rozkazy, sprawozdania... kosztorysy, budżety... U nas nikt nic nie rozumie. Wszyscy biegają, 
pytają... Czekaj, dokąd idziesz?
- Do sklepu.
- Nie. Chodźmy do Hoffstattera. U niego jest taniej, a poza tym w końcu to Niemiec...
Poszli. Hoffstatter miał na rogu Głównej i Staroperskiego coś pośredniego pomiędzy 
warzywniakiem i sklepem spożywczym. Andrzej był tutaj parę razy i za każdym razem 
odchodził jak niepyszny: u Hoffstattera towaru było mało, a w dodatku sprzedawca sam 
wybierał klientów.
Sklep był pusty, na półkach w równych rzędach stały jednakowe puszki z różowym 
chrzanem. Andrzej wszedł pierwszy i Hoffstatter, podnosząc znad kasy obrzmiałą bladą 
twarz, powiedział: "Zamykam". Ale w tym momencie podszedł Otto, który zaczepił 
koszykiem o klamkę, i blada twarz rozpłynęła się w uśmiechu. Zaniknięcie zostało, 
oczywiście, odłożone. Otto i Hoffstatter skryli się we wnętrzu sklepu, gdzie zaskrzypiały i 
zaszurały przesuwane skrzynki, zabębniły przesypywane ziemniaki, dźwięknęło napełniane 
szkło, zabrzmiały przytłumione głosy...
Andrzej z nudów rozglądał się po sklepie. Tak, prywatny interes pana Hoffstattera 
wyglądał żałośnie. Waga nie przeszła odpowiedniej kontroli, z warunkami sanitarnymi też nie 
było najlepiej. Zresztą co mnie to obchodzi, pomyślał Andrzej. Gdy wszystko będzie już 
urządzone jak należy, tacy jak Hoffstatter po prostu znikną. Można nawet powiedzieć, że już 
teraz prawie ich nie ma. W każdym razie i nie są w stanie obsłużyć każdego klienta. Ale się 
zamaskował, chrzanu i wszędzie nastawiał. Można by napuścić na niego Kensiego - czarny 
rynek będzie tu urządzał, nacjonalista parszywy. "Tylko dla Niemców..."
Otto wyjrzał z głębi sklepu i zaszeptał:
- Pieniądze, szybko!
Andrzej pospiesznie podał mu zmięte banknoty. Otto, równie spiesznie, odliczył kilka 
sztuk, resztę oddał Andrzejowi i znowu zniknął. Po minucie zjawił się z powrotem, z rękami 
obciążonymi pełną kobiałką i pełnym koszykiem. Z tyłu zamajaczyła księżycowa fizjonomia 
Hoffstattera. Otto pocił się obficie i nie przestawał uśmiechać, a Hoffstatter dobrodusznie 
powtarzał:
- Przychodźcie, przychodźcie, młodzi ludzie, zawsze do usług, zawsze do usług 
prawdziwych Niemców... A panu Heigerowi przekażcie specjalne pozdrowienia... W 
przyszłym tygodniu obiecano mi przywieźć trochę świniny. Proszę powiedzieć panu 
Heigerowi, że odłożę dla niego ze trzy kilo...
- Tak jest, panie Hoffstatter - odpowiadał Otto. - Wszystko przekażę, proszę się nie 
niepokoić, panie Hoffstatter... I proszę nie zapomnieć przekazać serdecznych pozdrowień 
Elzie... od nas, a zwłaszcza do pana Heigera...
Wykonywali ten duet aż do samego progu, gdzie Andrzej wziął od Ottona ciężką 
kobiałkę, pełną czystej jędrnej marchwi, pokaźnych buraków, cebuli cukrowej, spod których 
sterczała zalana lakiem szyjka butelki i wyłaziły różne selery, pory, kopry i inna pietruszka.
Gdy skręcili za róg, Otto postawił kosz na chodniku, wyciągnął wielką chustkę w 
kratę i zaczął wycierać twarz, narzekając przy tym:
- Poczekaj... Muszę odpocząć...Uff...
Andrzej zapalił papierosa i podsunął paczkę Ottonowi.
- A gdzie taką marcheweczkę sprzedają? - zapytała przechodząca kobieta w 
skórzanym męskim płaszczu.
- Już nie ma - powiedział szybko Otto. - Ostatnią wzięliśmy. Już zamknięte... Do 
licha, wykończył mnie ten łysy diabeł... - poskarżył się Andrzejowi. - Czego ja mu tam 
naplotłem! Fritz mi głowę urwie, jak się dowie... Już nawet sam nie wiem, co gadałem...
Andrzej nic nie rozumiał, więc Otto pokrótce przedstawił mu sytuację.
Pan Hoffstatter, sprzedawca warzyw z Erfurtu, przez całe życie miał swoje marzenia i 
przez całe życie nic mu z nich nie wychodziło. Gdy w trzydziestym drugim jakiś Żyd puścił 
go z torbami, otwierając naprzeciwko wielki nowoczesny zieleniak, Hoffstatter poczuł się 
prawdziwym Niemcem i wstąpił do oddziału szturmowego. W tymże oddziale zrobił karierę. 
W trzydziestym czwartym osobiście walił wspomnianego Żyda po mordzie i gdy już prawie 
udało mu się przejąć jego interes, zdemaskowano Rochma i Hoffstattera wyrzucili. A on był 
już wtedy żonaty i miał czarującą jasnowłosą córeczkę Elzę. Przez kilka lat jakoś tam się 
przebijał, potem go zmobilizowali i wyruszył na podbój Europy. Niestety, pod Dunkierką 
trafiła go bomba własnego lotnictwa i spory odłamek utkwił mu w płucach. W ten sposób, 
zamiast w Paryżu, znalazł się w wojskowym szpitalu w Dreźnie, gdzie przeleżał się do 
czterdziestego czwartego i już miał zostać wypisany, gdy nalot alianckich armad w ciągu 
jednej nocy zrównał Drezno z ziemią. Z przerażenia wypadły mu wszystkie włosy i, jak 
wynika z jego opowiadań, trochę sfiksował. Gdy trafił do rodzinnego Erfurtu, najgorętszy 
okres, kiedy można jeszcze było zwiać na Zachód, przesiedział w piwnicy własnego domu. 
Kiedy zdecydował się wreszcie wyjść na boży świat, było już po wszystkim. Uzyskał, co 
prawda, zgodę na warzywniak, ale o żadnym rozwijaniu interesu nie było mowy. W 
czterdziestym szóstym umarła mu żona. Wtedy, będąc w stanie ; umysłowego zamroczenia, 
posłuchał namów Nauczyciela i, nie bardzo rozumiejąc, co właściwie wybiera, przeniósł się 
tutaj z córką. Trochę już przyszedł do siebie, ale chyba jednak czasami podejrzewa, że trafił 
do wielkiego specjalistycznego obozu koncentracyjnego gdzieś w Azji Średniej, gdzie zesłali 
wszystkich Niemców z Niemiec Wschodnich.
Z jego głową do tej pory nie wszystko jest w porządku. Uwielbia prawdziwych 
Niemców, jest przekonany, że ma do nich nosa, śmiertelnie boi się Chińczyków, Arabów i 
Murzynów, nie rozumie i nie potrafi wyjaśnić ich obecności tutaj, a najbardziej czci i szanuje 
pana Heigera. A wzięło się to stąd, że podczas jednej ze swoich pierwszych wizyt u 
Hofistattera, w czasie gdy Otto napełniał koszyki, olśniewający Fritz krótko, po żołniersku 
pozalecał się do jasnowłosej Elzy, chorej z braku perspektyw na przyzwoite małżeństwo. Od 
tamtej pory w duszy łysego wariata Hoffstattera zakiełkowała szalona nadzieja, że ten 
wspaniały Aryjczyk, oparcie Fuhrera i postrach Żydów, wywiedzie w końcu nieszczęsną 
rodzinę Hoffstatterów z odmętów na spokojne wody.
- ...Fritzowi to wszystko jedno - skarżył się Otto, co chwila przekładając z ręki do ręki 
ciężki koszyk. - Bywa u Hoffstattera i raz, dwa razy w miesiącu, gdy nie ma już nic do żarcia, 
poobściskuje tę gęś i tyle... A ja tutaj co tydzień przychodzę, dwa, trzy razy w tygodniu... Bo 
przecież Hoffstatter, głupi bo głupi, ale człowiek interesu, wiesz, jakie on ma układy z 
farmerami -towar prima sort i niedrogo... W końcu nie wytrzymałem! Wieczne przywiązanie 
Fritza do Elzy mu przyrzekłem, nieunikniony koniec międzynarodowego żydostwa 
obiecałem. Niechybną pielgrzymkę wojsk wielkiego reichu do jego warzywniaka... Sam się 
już zaplątałem i jego też chyba doprowadziłem do zupełnego obłędu. I teraz gryzie mnie 
sumienie: starego wariata doprowadziłem do kompletnego szaleństwa. O, dzisiaj mnie na 
przykład pyta: co oznaczają te pawiany? A ja bez namysłu: desant, mówię, aryjski podstęp. 
Nie uwierzysz - objął mnie i przyssał się jak do butelki...
- A Elza? - zainteresował się Andrzej. - Chyba ona jest normalna?
Otto zalał się purpurowym rumieńcem i zastrzygł uszami.
-Elza... - odchrząknął. - Tutaj też haruję jak wół. Jej tam wszystko jedno: Fritz, Otto, 
Iwan, Abram... Dziewczyna ma trzydzieści lat, a ojciec dopuszcza do niej tylko Fritza i mnie.
- Ale z was świnie - powiedział szczerze Andrzej.
- Co ja poradzę! - zgodził się smętnie Otto. - Najgorsze, że zupełnie nie wiem, jak my 
się z tej historii wypłaczemy. Mięczak ze mnie, bez charakteru.
Zamilkli i do samego domu Otto tylko sapał, przekładając koszyk z ręki do ręki. Na 
górę nie wszedł.
- Zanieś to i zagotuj wodę w dużym garnku - powiedział. -A mnie daj pieniądze, 
skoczę do sklepu, może jakieś konserwy dostanę. - Zawahał się, odwrócił wzrok. - I tego... 
Fritzowi ani słowa. On by ze mnie duszę wytrząsnął. Wiesz, jaki on jest, lubi, żeby wszystko 
było cacy. A zresztą kto nie lubi?
Rozstali się i Andrzej sam zatargał koszyki po kuchennych schodach. Kobiałka była 
tak ciężka, jakby Hoffstatter naładował do niej ołowianych pocisków. Taak, myślał ze złością 
Andrzej. I jaki tu może być Eksperyment, jeśli się takie rzeczy wyprawiają. Dużo się 
naeksperymentujesz z takim Ottonem i z takim Fritzem. A to łajzy - ani honoru, ani sumienia. 
A skądby? Wermacht. Hitlerjugend. Kanalie. O nie, z Fritzem to ja już sam pogadam! Nie 
można tego tak zostawić - ten typ gnije moralnie. A przecież mógłby być z niego porządny 
człowiek! Powinien być! Było nie było, życie mi wtedy uratował. Wbiliby mi bagnet pod 
łopatkę i tyle. Wszyscy się ześwinili, wszyscy podnieśli ręce do góry i tylko jeden Fritz... Nie, 
jest w porządku! Trzeba o niego walczyć...
Pośliznął się na śladach małpiej działalności, zaklął i zaczął patrzeć pod nogi.
Gdy znalazł się w kuchni, zrozumiał, że w mieszkaniu wszystko uległo zmianie. W 
stołowym huczał i chrypiał patefon. Słychać było brzęk naczyń. Szurały nogi tańczących. 
Zagłuszając te wszystkie dźwięki, rozlegał się znajomy basowy głos Jurija Konstantynowi- ; 
cza: "Co do ekonomii i socjologii, bracie, to sobie odpuść. Poradzimy sobie i bez nich. Ale 
wolność, bracie, to już inna rozmowa. Za wolność i grzbiet można złamać..."
Na gazie w wielkim garnku bulgotała woda, na stole leżał przygotowany, naostrzony 
nóż, a z piekarnika upojnie pachniało pieczonym mięsem. W kącie stały, opierając się o 
siebie, dwa wielkie worki, a na nich leżał wytłuszczony, przepalony waciak, znajomy bat i 
jakieś narzędzia. Cekaem też tu stał - złożony, gotowy do użytku, i z płaskim, oksydowanym 
magazynkiem, sterczącym z zamka. Pod stołem oleiście błyszczała flacha, oblepiona słomą i 
łuskami kukurydzy.
Andrzej rzucił kobiałkę i koszyk.
- Hej, nieroby! - krzyknął. - Woda się gotuje!
Bas Dawydowa umilkł. W drzwiach pojawiła się Selma - zaczerwieniona, z 
błyszczącymi oczami. Za jej plecami sterczał Fritz.  Najwidoczniej właśnie tańczyli i 
Aryjczyk nie miał zamiaru zdejmować czerwonych łap z talii dziewczyny.
-Pozdrowienia od Hoffstattera! - zawołał Andrzej. - Elza się martwi, że nie 
przychodzisz... Dzieciak niedługo skończy miesiąc!
- Głupie dowcipy! - powiedział Fritz ze wstrętem, ale łapy zabrał. - Gdzie Otto?
- Woda naprawdę się gotuje! - zdziwiła się Selma. - I co z nią teraz zrobimy?
- Bierz nóż - polecił Andrzej - i zacznij obierać ziemniaki. Ty, Fritz, zdaje się, bardzo 
lubisz sałatkę ziemniaczaną, więc bierz siei do roboty, a ja pójdę czynić honory domu.
Ruszył w stronę stołowego, ale w drzwiach dopadł go Izia Katzman. Na jego twarzy 
malował się zachwyt.
-Posłuchaj! - zaszeptał, chichocząc i plując. - Skąd wziąłeś! takiego wspaniałego typa? 
Okazuje się, że tam u nich, na farmach jest prawdziwy Dziki Zachód! Amerykańska 
swoboda!
- Rosyjska swoboda nie jest gorsza od amerykańskiej - przypomniał wrogo Andrzej.
- Tak, tak! - wykrzyknął Izia. - "Kiedy żydowskie kozactwo powstało, w 
Birobidżanie  przewrót był, przewrót był, a kto by zechciał zająć nasz Berdyczów, temu 
skopiemy tyłek ile sił!" ...
- Przestań - powiedział ostro Andrzej. - Nie lubię tego. Fritz, oddaję pod twoją 
komendę Selmę i Katzmana, działajcie, tylko szybko, żreć się chce... I nie wrzeszczcie tutaj - 
Otto będzie pukał, pobiegł po konserwy.
Przywróciwszy w ten sposób poprzedni stan rzeczy, poszedł do stołowego. Tam 
przede wszystkim uścisnął dłoń Jurija Konstantynowicza. Jurij Konstantynowicz, tak samo 
jak przedtem czerwony na twarzy i przesiąknięty różnymi zapachami, stał na środku pokoju, 
nogi w ciężkich buciorach rozstawił, dłonie wsunął za żołnierski pas. Oczy miał wesołe i 
lekko szalone - takie oczy Andrzej często widywał u różnych narwańców, którzy lubili ciężko 
pracować, dużo wypić i niczego się nie bali.
- Ot! - powiedział Dawydow. -Przyszedłem, jak obiecałem. Flaszkę widziałeś? To dla 
ciebie. Dwa worki kartofli - też dla ciebie. Dawali mi za nie jedną taką sztukę... Ale mówię 
nie, na cholerę mi to wszystko. Zawiozę lepiej dobremu człowiekowi. Oni tu w tych swoich 
kamiennych domach żyją i gniją, świata nie widzą... Słuchaj, Andrzej, a ja tu właśnie 
Kensiemu mówiłem... pluńcie na to, mówiłem! Co was tu trzyma? Bierzcie dzieciaki, kobity, 
dziewuchy i hajda wszyscy do nas...
Kensi, ciągle w mundurze, ale rozpiętym, prawą ręką niezgrabnie ustawiał na stole 
różne naczynia. Lewą miał zabandażowaną. Uśmiechnął się i pokiwał Dawydowowi:
- I tak się to skończy, Jura. Zaraz po najeździe kalmarów wszyscy jak jeden mąż 
przyjedziemy do was na bagna.
-A po co czekać na te... jak im tam... Pluńcie na te kalmary. Jutro rano wracam, wóz 
pusty, trzy rodziny się mogą zabrać. Ty nie masz rodziny? - zwrócił się do Andrzeja.
- Bóg zachował - powiedział Andrzej.
- A ta dziewczyna to kto? Twoja czy nie twoja?
- Nowa. Dzisiaj w nocy przyjechała.
- No, to czego jeszcze chcieć? Panienka przyjemna, grzeczna. Bierz ją i jedziemy, co? 
U nas powietrze jest, mleko jest. Pewnie już z rok nie piłeś świeżego mleka. Ja się właśnie 
pytałem, czemu tu u was w sklepach nie ma mleka? Ja jeden mam trzy krowy, mleko i 
państwa oddaję, i sam piję, i świnie nakarmię, i na ziemię wylewam. . .Zamieszkasz u nas, 
rozumiesz... obudzisz się rano, żeby w pole iść, a ona, ta twoja, da ci kubek świeżego, prosto 
od krowy, co? -mocno mrugnął po kolei każdym okiem, zachichotał, palnął Andrzeja w ramię 
i przeszedł się po pokoju. Podłoga zaskrzypiała. Wyłączył patefon i wrócił. - A jakie 
powietrze! Tu u was to już w ogóle powietrza nie ma, zwierzyniec tu macie, ot i całe wasze 
powietrze.... Kensi, a ty co wyrabiasz? Dziewczynę zawołaj, niech poustawia naczynia.
- Ona tam ziemniaki obiera - uśmiechnął się Andrzej. Potem się spostrzegł i zaczął 
pomagać Kensiemu. Dawydow to swój człowiek. Bliski. Miał wrażenie, jakby znali się z rok. 
A gdyby tak rzeczywiście machnąć się na bagna? Mleko nie mleko, ale życie tam pewnie 
rzeczywiście zdrowsze. O, jak to on stoi, jak pomnik!
- Ktoś puka - powiedział Dawydow. - Otworzyć czy sam pójdziesz?
- Już idę. - Andrzej podszedł do drzwi. W progu stał Wan -już bez waciaka, w 
niebieskiej serżowej koszuli do kolan i z waflowym ręcznikiem dookoła głowy.
- Kubły przywieźli! - zawołał, uśmiechając się radośnie.
- No i do diabła z nimi - odpowiedział nie mniej radośnie Andrzej. - Kubły poczekają. 
Dlaczego jesteś sam? A gdzie Majlin?
- W domu - odparł Wan. - Zmęczona. Śpi. Syn trochę choruje. -No to wchodź, co 
stoisz... Chodź, poznam cię z porządnym człowiekiem.
- A my się już znamy - powiedział Wan, wchodząc do stołowego.
- O, Wiania! - ucieszył się Dawydow. - I ty tutaj! Nie - powiedział, zwracając się do 
Kensiego. - Wiedziałem, że Andrzej to dobry chłopak. Widzisz, u niego sami porządni ludzie 
się spotykają... Weźmy na przykład ciebie albo tego Żydka... jak mu tam... i No, teraz to 
dopiero będzie uczta! Pójdę zobaczyć, co oni się tam tak grzebią. Tam to nawet nie ma nic do 
roboty, a oni, rozumiesz, pracują...
Wan szybko odsunął Kensiego od stołu i zaczął sprawnie przestawiać naczynia. Kensi 
wolną ręką i zębami próbował poprawić bandaż. Andrzej zaczął mu pomagać.
- Coś Donald nie przychodzi - powiedział zmartwiony.
- Zamknął się u siebie - odezwał się Wan. - Prosił, żeby mu nie przeszkadzać.
- Ostatnio ciągle ma chandrę. No, Bóg z nim. Słuchaj, Kensi, co z twoją ręką?
Kensi skrzywił się lekko:
- Pawian mnie capnął. Swołocz, do kości ugryzł.
- Naprawdę? - zdziwił się Andrzej. - A mnie się wydawało, że one są raczej spokojne.
- Spokojne... Jakby ciebie złapali i zaczęli zakładać obrożę...
- Jaką obrożę?
- Rozkaz numer pięćset siedem. Wszystkie pawiany zarejestrować i wyposażyć w 
obrożę z numerem. Jutro będziemy je rozdawać ludności. No, ze dwadzieścia sztuk żeśmy 
zaobrączkowali, a pozostałe przepędziliśmy na sąsiednie osiedle, niech tam się martwią. I co 
tak stoisz z rozdziawioną gębą?... Kieliszki przynieś, widzisz, że brakuje...


ROZDZIAŁ 4

Gdy wyłączyli słońce, całe towarzystwo było już na niezłym rauszu. W ciemnościach, 
które momentalnie zapanowały, Andrzej wstał od stołu i, kopiąc jakieś stojące na podłodze 
garnki, podszedł do kontaktu.
- Proszę się nie bać, droga Fraulein - brzęczał za jego plecami Fritz.-Tutaj tak 
zawsze...
- Niech się stanie światłość! - wygłosił Andrzej, starannie wymawiając słowa.
Pod sufitem rozbłysła zakurzona żarówka. Światło było smętne, zupełnie jak w 
bramie. Andrzej odwrócił się i popatrzył na zebranych.
Wszystko było w porządku. Na głównym miejscu, na wysokim kuchennym taborecie 
siedział, chwiejąc się lekko, Jurij Konstantynowicz Dawydow, który pół godziny temu stał się 
dla Andrzeja raz na zawsze wujkiem Jurą. W mocno zaciśniętych zębach wujka Jury dymił 
monstrualny skręt, w prawej ręce ściskał szklankę, pełną szlagi chętnego samogonu, a 
zgrubiałym palcem wskazującym lewej ręki machał przed nosem siedzącego obok Izi 
Katzmana. Izia był już bez krawata i marynarki, a na podbródku i na przedzie koszuli 
pyszniły się plamy po sosie.
Z prawej strony wujka Jury skromnie siedział Wan - stał przed nim najmniejszy 
talerzyk z malutką porcją, kieliszek z obitym brzegiem i leżał najbardziej wyszczerbiony 
widelec. Wan miał głowę zupełnie schowaną w ramionach, oczy zamknięte, twarz lekko 
uniesioną. Błogo uśmiechnięty napawał się spokojem.
Bystrooki, zarumieniony Kensi ze smakiem zakąszał kiszoną kapustą i coś z 
ożywieniem opowiadał Ottonowi, który bohatersko zmagał się z zamroczeniem, co jakiś czas 
głośno wykrzykując:
- Tak! Oczywiście! Tak! O tak!
Selma Nagel, szwedzka dziwka, wyglądała wyjątkowo pięknie. Siedziała w fotelu, 
nogi przerzuciła nad miękkim oparciem. Te olśniewające nogi znajdowały się akurat na 
wysokości piersi dzielnego podoficera Fritza, któremu płonęły oczy, a twarz z podniecenia 
pokryła się czerwonymi plamami. Pchał się do Selmy z pełną szklanką i cały czas namawiał 
jąna wypicie bruderszaftu. Selma odsuwała go swoim kieliszkiem, chichotała, machała 
nogami i od czasu do czasu spychała owłosioną łapę Fritza ze swoich kolan.
Puste było tylko krzesło Andrzeja obok Selmy i drugie, przygotowane dla Donalda. 
Przykro, że Donalda nie ma, pomyślał Andrzej. Ale trudno! Wytrzymamy, przeżyjemy i to! 
Nie z takimi rzeczami dawaliśmy sobie radę... Myśli trochę mu się plątały, ale ogólnie był w 
nastroju bojowym, z lekkim odcieniem tragizmu. Wrócił na swoje miejsce, wziął do ręki 
szklankę i wykrzyknął:
- Toast!
Nikt nie zwrócił na niego uwagi, tylko Otto potrząsnął głową jak kąsany przez gzy 
koń i powiedział:
- Tak! O tak!
- Przyjechałem tutaj dlatego, że uwierzyłem! - huczał wujek Jura, nie pozwalając 
chichoczącemu Izi odsunąć sprzed nosa swojego sękatego palca. - A uwierzyłem dlatego, że 
nie było już nic innego do wierzenia. A Rosjanin musi w coś wierzyć, rozumiesz, bracie? Jeśli 
nie wierzysz w nic, zostaje ci tylko wódka. Nawet żeby kobitę kochać, trzeba wierzyć. W 
siebie trzeba wierzyć! Bez wiary, bracie, i kijem dobrze nie rzucisz...
- Tak, tak! - odpowiadał Izia. - Jeśli Żydowi odbierze się wiarę w Boga, a Rosjaninowi 
wiarę w dobrego cara, diabli wiedzą, do czego mogą być zdolni...
-Nie... Poczekaj! Żydzi to co innego...
- Przede wszystkim, Otto, niech się pan nie przemęcza - mówił jednocześnie Kensi, z 
przyjemnością chrupiąc kapustę. - I tak żadnego nauczania nie będzie, po prostu nie może 
być. Niech pan pomyśli, po co jest potrzebna nauka zawodu w mieście, gdzie każdy co chwilę 
zmienia zawód.
- O tak! - odpowiadał Otto, budząc się na chwilę. - To samo mówiłem panu 
ministrowi.
- I co na to minister? - Kensi wziął szklankę samogonu i upił kilka małych łyków, 
zupełnie jakby pił herbatą.
- Pan minister powiedział, że to bardzo interesująca myśl i zaproponował mi, żebym 
zrobił opracowanie. - Otto pociągnął nosem, jego oczy wypełniły się łzami. - Aja zamiast 
tego poszedłem do Elzy...
- ...i kiedy czołg znalazł się dwa metry ode mnie - mówił Fritz, rozlewając samogon 
na białe nogi Selmy - wszystko mi się przypomniało!... Nie uwierzy pani, Fraulein, 
zobaczyłem wszystkie minione lata... Ale przecież jestem żołnierzem! Z imieniem Führera...
- Już dawno nie ma pańskiego Führera! - wyjaśniała mu Selma, płacząc ze śmiechu. - 
Spalili go, tego waszego Führera!
- Fräulein! - zawołał Fritz, groźnie wysuwając dolną szczękę. - Führer żyje w sercu 
każdego prawdziwego Niemca! Führer będzie żyć wiecznie! Pani jest Aryjką, Fräulein, pani 
mnie zrozumie: gdy rosyjski czołg... trzy metry ode mnie... ja, z imieniem Führera!
- Nudny jesteś z tym swoim Führerem! - wrzasnął na niego Andrzej. - Chłopaki! No, 
łajzy, posłuchajcie toastu!
- Toast! - ocknął się wuj Jura. - Dawaj! Wal, Andriucha!
- Za ksiutyzm! - wypalił nagle Otto, odsuwając od siebie Kensiego.
- Zamknij się wreszcie! - wrzasnął Andrzej, - Izia, przestań się szczerzyć! Poważnie 
mówię! Kensi, do diabła!... Uważam, że powinniśmy wypić... już, co prawda, piliśmy, ale 
jakoś tak mimochodem, a trzeba porządnie, jak należy wypić za nasz Eksperyment, za naszą 
szlachetną sprawę, a szczególnie...
- Za inicjatora wszystkich naszych zwycięstw towarzysza Stalina! - ryknął Izia.
Andrzej stracił wątek.
- Nie... słuchaj... - mamrotał. - Co mi przerywasz? Pewnie, że i za Stalina... Do licha, 
zupełnie mnie wybił... Chciałem, żebyśmy za przyjaźń wypili, durniu!
- To nic, Andriucha! - powiedział wujek Jura. - Toast był dobry, za Eksperyment 
trzeba wypić, i za przyjaźń też trzeba. Chłopaki, bierzcie szklanki, wypijemy za przyjaźń i 
żeby nam się dobrze działo.
- A ja wypiję za Stalina! - uparła się Selma. - I za Mao Tsetunga. Hej, Mao Tse-tung, 
słyszysz? Piję za ciebie! - krzyknęła do Wana.
Wan drgnął, uśmiechnął się żałośnie, wziął szklankę i upił troszkę.
- Tse-tung? - zapytał groźnie Fritz. - Kto to taki? Andrzej opróżnił swoją szklankę 
jednym haustem i, lekko ogłuszony, pospiesznie dźgnął zakąskę widelcem. Wszystkie 
rozmowy docierały do niego jakby z drugiego pokoju. Stalin... No jasne winien być jakiś 
związek.... Że też mi to wcześniej do głowy nie przyszło! Zjawisko tej samej kosmicznej 
skali. Powinien być jakiś związek, i to bliski... Powiedzmy, taki problem: wybierać pomiędzy 
sukcesem Eksperymentu i zdrowiem towarzysza Stalina... Co mnie osobiście, jako obywatela 
i bojownika... Prawda, Katzman mówi, że Stalina już nie ma, ale to nieważne. Załóżmy, że 
żyje. I załóżmy, że mam wybierać: Eksperyment albo dzieło Stalina... Nie, bzdura, nie tak. 
Kontynuować dzieło Stalina pod jego przewodnictwem, albo kontynuować dzieło Stalina w 
zupełnie innych warunkach, niezwykłych, nie przewidzianych przez żadną teorię - tak trzeba 
postawić problem...
- A skąd ci przyszło do głowy, że Nauczyciele kontynuują dzieło Stalina? - dotarł do 
niego głos Izi i Andrzej zrozumiał, że od jakiegoś czasu myśli na głos.
- A co innego mogą robić? - zdziwił się. - Na ziemi jest tylko jedno dzieło, którym 
warto się zajmować - budowa komunizmu! To właśnie dzieło Stalina.
- Dwója z "Podstaw" - powiedział Izia. - Dzieło Stalina to budowa komunizmu w 
pojedynczym kraju, walka z imperializmem i rozszerzenie obozu socjalistycznego na cały 
świat. Jakoś nie widzę, jak by te zadania można było tutaj realizować.
- Nuuudno! - zajęczała Selma. - Dajcie muzykę! Chcę tańczyć!
Ale Andrzej nic już nie widział i nie słyszał.
- Dogmatyk! - wrzasnął. - Talmudzista i doktryner! I w ogóle metafizyk. Nie widzisz 
nic prócz formy. Eksperyment może przyjąć każdą formę, ale treść jest tylko jedna i rezultat 
końcowy też tylko jeden: ustanowienie dyktatury proletariatu i pracujących farmerów. ..
- I inteligencji pracującej! - dodał Izia.
- Jakiej tam inteligencji... Po co nam jakaś inteligencja!...
- No tak - przyznał Izia. - To z innej epoki.
- Inteligenci to impotenci! - powiedział ze złością Andrzej. -Lokaje. Służą temu, kto 
ma władzę.
- Banda mięczaków! - krzyknął Fritz. - Mazgaje i gaduły, wieczne źródło 
demoralizacji i dezorganizacji!
- Otóż tot - Andrzej wolałby, żeby poparł go, powiedzmy, wujek Jura, ale poparcie 
Fritza też miało dobre strony. - O, proszę, taki Heiger. Tak w ogóle wróg klasowy, a jednak 
jego ideologia w pełni pokrywa się z naszą. No i wychodzi, że z punktu widzenia dowolnej 
klasy, inteligencja to gówno. - Zgrzytnął zębami. - Nienawidzę... Nie znoszę tych bezsilnych 
okularników, gadułów, darmozjadów. Żadnej wewnętrznej siły, żadnej wiary, żadnej 
moralności...
- Gdy słyszę słowo "kultura", chwytam za pistolet! - powiedział Fritz metalicznym 
głosem.
-No nie! - sprzeciwił się Andrzej. - Tutaj się nie zgadzamy. Tak nie mów. Kultura jest 
wielkim dobrem wyzwolonego narodu. Trzeba dialektycznie...
Gdzieś obok grał patefon, pijany Otto, potykając się, tańczył z pijaną Selmą, ale 
Andrzeja to nie obchodziło. Zaczynała się najlepsza część, ta, dzięki której najbardziej na 
świecie lubił te zebrania. Dyskusja.
- Precz z kulturą! - wył Izia, przełażąc z jednego wolnego krzesła na drugie, żeby być 
bliżej Andrzeja. - Nie ma żadnego związku z naszym Eksperymentem. Na czym polega 
zadanie Eksperymentu? l Oto pytanie! Oto czego chcę się od ciebie dowiedzieć!
- Już ci mówiłem: stworzenie modelu komunistycznego społeczeństwa!
-A na jaką cholerę Nauczycielom model komunistycznego społeczeństwa, pomyślże, 
głąbie jeden!
- A dlaczego by nie? Dlaczego?
- Ja myślę - zaczął wujek Jura - że Nauczyciele nie są prawdziwymi ludźmi. Oni są, 
jakby to powiedzieć, innego rodzaju, czy coś. Wsadzili nas do akwarium... albo do jakiegoś 
zoo... i patrzą, co z tego wyjdzie.
- Sam pan to wymyślił, Juriju Konstantynowiczu? - Izia odwrócił się do niego z 
ogromnym zainteresowaniem.
Wujek Jura pomacał prawy policzek i odrzekł niejasno:
- W sporach się narodziło.
Izia aż uderzył ręką w stół.
- Porażające! - wykrzyknął z zapałem. - Dlaczego? Skąd? Dlaczego u zupełnie 
różnych ludzi, w dodatku myślących w sposób całkiem komformistyczny, rodzi się 
wyobrażenie o nieludzkim pochodzeniu Nauczycieli? Wyobrażenie, że Eksperyment 
prowadzony jen przez jakieś siły wyższe.
- Ja, na przykład, zapytałem jednego otwarcie - włączył się Kensi. - "Jesteście z innej 
planety?" Nie odpowiedział mi wprost, ale też nie zaprzeczył.
- A mnie powiedzieli, że to ludzie z innego wymiaru - powiedział Andrzej. 
Niezręcznie było rozmawiać o Nauczycielu, zupełnie jakby opowiadać obcym ludziom o 
rodzinnych sprawach. - Ale nie jestem pewien, czy dobrze zrozumiałem... Może to była 
alegoria...
- A ja sobie nie życzę! - odezwał się nagle Fritz. - Nie jestem owadem. Ja to ja. Aaa 
tam! - machnął ręką. - Czy ja bym tutaj był, gdyby nie niewola?
- Ale dlaczego? - mówił dalej Izia. - Dlaczego? Ja też przez cały czas czuję taki 
wewnętrzny protest i sam nie rozumiem, o co chodzi. Może w ostatecznym rozrachunku ich 
zadania są podobne do naszych...
- A o czym ja ci przez cały czas mówię? - ucieszył się Andrzej.
- Nie w tym sensie! - Izia opędził się niecierpliwie. - Nie wszystko jest takie proste, 
jak u ciebie. Oni próbują zrozumieć ludzkość, słyszysz? Zrozumieć! A dla nas problem numer 
jeden jest taki sam - zrozumieć ludzkość, zrozumieć siebie. Może próbując to pojąć, nam też 
pomogą zrozumieć?
- Nie, przyjaciele! - powiedział Kensi, kręcąc głową. - Nie miejcie złudzeń. Oni 
planują skolonizowanie Ziemi i studiują na nas psychologię przyszłych niewolników...
- Ale dlaczego, Kensi? - rozczarował się Andrzej. - Skąd takie okropne 
przypuszczenie? Wydaje mi się, że to nieuczciwe tak o nich myśleć...
- Ale ja wcale tak nie myślę - zaprotestował Kensi. - Po prostu dziwnie się czuję... Te 
wszystkie pawiany, przeobrażenia wody, cały ten codzienny chlew... Pewnego pięknego dnia 
jeszcze nam popłaczą języki... Tak jakby przygotowywali nas do jakiegoś strasznego świata, 
w którym będziemy musieli żyć teraz i zawsze i na wieki wieków. Jak na Okinawie... Byłem 
wtedy małym chłopcem... w czasie wojny, a u nas w szkole dzieciom z Okinawy zabroniono 
rozmawiać swoim dialektem. Tylko po japońsku. Kiedy przyłapali jakiegoś chłopca, wieszali 
mu na szyi plakat: "Nie umiem prawidłowo mówić". I on chodził z tym plakatem.
- Tak, tak, rozumiem to ... - powiedział Izia z zastygłym uśmiechem, szarpiąc i 
miętosząc brodawkę na szyi.
-A ja nie rozumiem! - wykrzyknął Andrzej. - Te wszystkie wyjaśnienia są wypaczone, 
nieprawdziwe... Eksperyment to Eksperyment. Pewnie, że my nic nie rozumiemy. Ale 
przecież tak właśnie ma być! To podstawowy warunek! Gdybyśmy rozumieli, to po co by 
były pawiany, po co ciągłe zmiany zawodu?... Zrozumienie od razu uwarunkowałoby nasze 
zachowanie, Eksperyment straciłby czystość i nic by z tego nie wyszło. Przecież to 
oczywiste! Jak sądzisz, Fritz?
Fritz pokręcił jasną głową.
- Nie wiem. Mnie to nie interesuje. Nie interesuje mnie, czego oni chcą. Obchodzi 
mnie, czego ja chcą. A ja chcę zaprowadzić w tym burdelu porządek. Ktoś z was mówił, już 
nie pamiętam kto, że może zadanie Eksperymentu polega na tym, żeby wybrać najbardziej 
energicznych, aktywnych, twardych... Żeby nie trajkotali i nie rozłazili się jak ciasto, nie 
filozofowali, tylko twardo szli wytyczoną przez siebie drogą. Wybiorą właśnie takich jak ja, 
jak, powiedzmy, Andrzej i zrzucą z powrotem na Ziemię. Dlatego, że jeśli wytrzymaliśmy 
tutaj, to wytrzymamy i tam...
- Bardzo możliwe! - zastanowił się Andrzej. - Też myślę, że tak może być.
-A Donald uważa - powiedział cicho Wan - że Eksperyment już dawno zakończył się 
klęską.
Wszyscy popatrzyli na niego. Wan siedział w nie zmienionej pozie - z wciągniętą w 
ramiona głową, z uniesioną ku górze twarzą i zamkniętymi oczami.
- Powiedział, że Nauczyciele już dawno się w tym wszystkim pogubili, że 
wypróbowali wszystko, co było możliwe, a teraz sami nie wiedzą, co robić. Powiedział tak: 
zupełnie zbankrutowali i teraz, wszystko idzie tylko siłą rozpędu.
Andrzej, zakłopotany, podrapał się po karku. A to ci dopiero! To dlatego chodzi taki 
rozbity... Pozostali milczeli. Wujek Jura powoli majstrował kolejnego skręta, Izia z 
kamiennym uśmiechem szczypał i szarpał brodawkę, Kensi znowu wziął się za kapustę, a 
Fritz, przez cały czas patrzył na Wana, poruszając szczęką w przód i w tył. Tak właśnie 
zaczyna się rozkład, pomyślał Andrzej. Z takich właśnie rozmów. Niezrozumienie rodzi 
niewiarę. Niewiara - śmierć Bardzo niebezpieczna sprawa. Nauczyciel mówił wyraźnie: 
najważniejsze to uwierzyć w ideę do końca, bez zastrzeżeń. Uświadomić sobie, że 
niezrozumienie to naczelny warunek Eksperymentu. Pewnie, że to najtrudniejsze. Większość 
z tych tutaj nie ma prawdziwie ideologicznego hartu, prawdziwego przekonania, że świetlana 
przyszłość jest nieunikniona. Dzisiaj może być źle i ciężko, jutro też, ale pojutrze na pewno 
zobaczymy rozgwieżdżone niebo i na naszej ulicy będzie święto...
- Nieuczony ze mnie człowiek - odezwał się nagle wujek Jura, miłośnie zaklejając 
językiem swojego skręta. - Mam cztery klasy, jeśli chcecie wiedzieć, i, jak już mówiłem Izi, 
tutaj to ja po prostu uciekłem... tak jak ty... -wycelował we Fritza skrętem. - Tylko że ty 
przyszedłeś tu z niewoli, a ja ze wsi. Jeśli nie liczyć wojny, całe życie żyłem na wsi i przez 
całe życie nie widziałem świata. A tutaj zobaczyłem! Co oni tam z tym swoim 
Eksperymentem wymyślają, na to, szczerze mówiąc, to ja i za głupi jestem, i nie ciekawi 
mnie to za bardzo. Ale tutaj mogę być wolnym człowiekiem i dopóki nikt mojej wolności nie 
naruszy, dopóty i ja nikogo nie ruszę. A jeśli znajdą się tacy, co by chcieli naszą farmerską 
sytuację zmienić, to przyrzekam: nie zostawimy z waszego miasta kamienia na kamieniu. My 
dla was, psia mać, nie małpy; My sobie, psia mać, nie damy założyć obroży na szyję!... Takie 
to sprawy, bracie - powiedział, zwracając się bezpośrednio do Fritza.
Izia zachichotał w roztargnieniu i znowu zapanowało niezręczne milczenie. Andrzeja 
trochę zdziwiła przemowa wujka Jury; zdecydował, że najwidoczniej Jurij Konstantynowicz 
miał wyjątkowo ciężkie życie. A jeśli mówi, że nie widział świata, to na pewno ma ku temu 
ważne powody i byłoby nietaktem o nie pytać, zwłaszcza teraz. Dlatego powiedział tylko:
- Na pewno za wcześnie jeszcze, żeby o tym wszystkim rozmawiać. Eksperyment 
zaczął się niedawno, pracy jest masa, trzeba pracować i wierzyć w słuszność...
- Skąd wiesz, że Eksperyment zaczął się niedawno? - przerwał mu drwiąco Izia. - 
Eksperyment trwa już co najmniej sto lat. To znaczy, trwać to on może dużo dłużej, ale za sto 
lat ręczę.
- A skąd ty to wiesz?
- Zapuszczałeś się na północ?
Andrzej zmieszał się. Nie miał nawet pojęcia, że tu jest jakaś północ.
- No, taka tam północ! - zniecierpliwił się Izia. - Zakładamy, że w kierunku słońca, w 
tej stronie, gdzie są bagna, pola, farmerzy, jest południe. A strona przeciwna, w głąb miasta, 
to północ. Nigdy nie byłeś dalej niż na wysypisku... A miasto ciągnie się i ciągnie, tam są 
ogromne dzielnice, zupełnie całe, pałace... - zachichotał. - Pałace i nory. Teraz to tam już 
nikogo nie ma, bo i wody brakuje, ale kiedyś ludzie tam mieszkali, i to "kiedyś" było dosyć 
dawno. Ja tam w tych pustych domach takie dokumenty znalazłem, że rany boskie! Słyszałeś 
o takim władcy, Welarym Drugim? Ha! A on tam panował. Tylko że kiedy on tam panował, 
to tutaj... - Izia postukał paznokciem w stół - tutaj były bagna i harowali na nich 
pańszczyźniani chłopi... albo niewolnicy. I było to co najmniej sto lat temu...
Wujek Jura kręcił głową i cmokał. Fritz zapytał:
- A jeszcze dalej na pomoc?
- Dalej nie byłem - odpowiedział Izia. - Ale znam ludzi, którzy doszli bardzo daleko - 
sto, sto pięćdziesiąt kilometrów. Wielu poszło i nie wróciło.
-No i co tam jest?
- Miasto. - Izia zamilkł. - Co prawda, opowiadają o tych miejscach niestworzone 
rzeczy. Dlatego ja mówię tylko o tym, co sam widziałem. Sto lat na mur. Rozumiesz, 
Andriusza, przyjacielu? Sto lat. Przez sto lat dowolny Eksperyment można olać.
- No dobrze, czekaj no... - wybełkotał zagubiony Andrzej. - , Ale przecież nie olali! - 
ożywił się. - Skoro ciągle biorą nowych ludzi, to znaczy, że tego nie rzucili, nie zrezygnowali! 
Po prostu j zadanie jest bardzo trudne. - Nagle przyszła mu do głowy nowa myśl i ożywił się 
jeszcze bardziej. - A zresztą skąd możesz wiedzieć, jaką oni mają skalę czasu? Może nasz rok 
to dla nich sekunda?...
- Nie wiem - wzruszył ramionami Izia. - Po prostu próbuję ci wytłumaczyć, na jakim 
świecie żyjesz, to wszystko.
- Dobrze! - przerwał mu zdecydowanie wujek Jura. - Dosyć przelewania z pustego w 
próżne!... Hej, ty!... Jak ci tam... Otto! Zostaw dziewuchę i przynieś nam... Nie, on jest 
zupełnie zalany. Jeszcze mi butelkę rozbije, już lepiej sam pójdę...
Zszedł z taboretu, wziął ze stołu pusty dzban i poszedł do kuchni. Selma padła na 
swoje miejsce, znowu zadarła nogi nad głowę i kapryśnie trąciła Andrzeja w ramię.
- Długo jeszcze będziecie gadać o tych głupotach? Co za nuda. Eksperyment i 
Eksperyment... Daj zapalić!
Andrzej dał jej papierosa. Nagle przerwana rozmowa pozostawiła w nim jakiś 
nieprzyjemny osad - coś było nie dopowiedziane, coś zostało nie tak zrozumiane, nie 
pozwolili mu wyjaśnić, nie było jedności... I Kensi siedzi jakiś taki smutny, a jemu to się 
rzadko zdarza... Za dużo myślimy o sobie! Eksperyment Eksperymentem, a każdy forsuje 
swoje stanowisko, trzyma się swojej pozycji, chociaż trzeba razem, razem!...
W tym momencie wujek Jura postawił na stole nową porcję i Andrzej machnął na 
wszystko ręką. Wypili po szklance, zakąsili, Izia opowiedział dowcip - zarechotali. Wujek 
Jura też opowiedział dowcip, strasznie nieprzyzwoity, ale bardzo śmieszny. Nawet Wan się 
śmiał, a Selma nie mogła przestać chichotać.
- Do dzbanka... - zachłystywała się, wycierając oczy dłońmi. - Do dzbanka nie 
włazi!...
- Andrzej walnął pięścią w stół i zaśpiewał ulubioną piosenkę mamy:

A chto pjo, tomu naliwajte,
A chto niepjo, tomu ne dawajte,
A my budem pity, taj boga chwality,
I za nas, i za was, i za neńku stareńku
Szo wywoziła nas goriłoczku pit pomaleńku...

Śpiewali, jak kto umiał, a potem Fritz wściekle wytrzeszczył oczy i razem z Ottonem 
zaryczeli jakąś nieznaną, ale piękną pieśń o drżących kościach starego świata - wspaniałą 
pieśń bojową. Patrząc, jak Andrzej z zapałem stara się im wtórować, Izia Katzman chichotał i 
bulgotał, i zacierał ręce. Wtedy wujek Jura, wpatrując się swoimi hultajskimi jasnymi oczami 
w gołe uda Selmy, zaryczał niedźwiedzim głosem:

A wy po wsi chodzicie,
Gracie i śpiewacie,
Serce moje niepokoicie,
I spać nie dajecie...

Sukces był pełen, więc wujek Jura śpiewał dalej:

A wy, dziewki, same wiecie,
Czym wy przyciągacie,
Obiecujecie, nie dajecie,
I okłamujecie...

Selma zdjęła nogi z oparcia, odepchnęła Fritza i odezwała się obrażona:
- Nic wam nie obiecuję, potrzebni mi jesteście...
- Przecież ja tako ogólnie... -powiedział zakłopotany wujek Jura. - To taka piosenka. 
Ty mi też nie jesteś potrzebna...
Żeby zatuszować ten incydent, wypili jeszcze po szklance. Andrzejowi zakręciło się w 
głowie. Niejasno zdawał sobie sprawę, że majstruje przy patefonie i że zaraz go upuści. 
Patefon rzeczywiście upadł na podłogę, ale nic mu się nie stało, wręcz przeciwnie, zaczął 
jakby grać głośniej. Potem Andrzej tańczył z Selmą. Jej talia była ciepła i miękka, a piersi 
nieoczekiwanie twarde i duże. To była cholernie przyjemna niespodzianka: odnaleźć coś tak 
pięknie uformowanego pod tymi bezkształtnymi fałdami gryzącej wełny. Tańczyli, Andrzej 
trzymał ręce na jej talii, a ona ujęła jego twarz w dłonie i powiedziała, że jest miłym 
chłopcem i że bardzo jej się podoba, a on, z wdzięczności powiedział jej, że ją kocha i że 
zawsze ją kochał, i że teraz już jej nie pozwoli odejść...
- Jakoś się zaczęło chłodzić, może pora golnąć sobie... Wujek Jura walił pięścią w 
stół, obejmował zupełnie już zmarkotniałego Wana, wreszcie, zgodnie z rosyjskim 
zwyczajem, trzy razy mocno go ucałował.
Potem Andrzej znalazł się na środku pokoju, a Selma znowu siedziała przy stole, 
rzucała w oklapniętego Wana kulkami chleba i nazywała go Mao Tse-tungiem. Andrzejowi 
przyszło do głowy, żeby zaśpiewać "Moskwa - Pekin", więc od razu, z niezwykłym zapałem i 
wigorem, wykonał tę piękną pieśń. Później okazało się, że naprzeciwko niego stoi Izia 
Katzman, obaj wytrzeszczają oczy, zniżają głosy aż do złowieszczego szeptu, wyciągają palce 
wskazujące i powtarzają:
-S-słuchają nas!... S-słuchają nas-s!...
Wreszcie znaleźli się z Izią w jednym fotelu, przed nimi na stole, majtając nogami, 
siedział Kensi i Andrzej tłumaczył mu zapalczywie, że on może robić wszystko, że tutaj 
każda praca daje mu szczególną satysfakcję, i że on świetnie się czuje, pracując jako 
śmieciarz.
- Jestem śmiecia... rzem! - mówił z trudem. - Śmiecia... śmie-ciarzem!
Izia, plując mu w ucho, w kółko powtarzał nieprzyjemnej i obraźliwe rzeczy: że niby 
on, Andrzej, tak naprawdę czuje lubieżne poniżenie, że jest śmieciarzem (tak, jestem 
śmiecia... rzem!), że: on, taki mądry, oczytany, zdolny, mógłby robić coś znacznie lepszego, a 
jednak cierpliwie i z godnością, nie tak jak inni, dźwiga swój ciężki krzyż... Potem pojawiła 
się Selma i od razu go pocieszyła. Była miękka i czuła, robiła wszystko co chciał, nie 
sprzeciwiała się, i w końcu poczuł, że zapada w słodką, pustoszącą przepaść. Gdy się z niej 
wydostał, wargi miał suche i spuchnięte, a na jego łóżku spała Selma. Ojcowskim ruchem 
poprawił dziewczynie spódnicę, przykrył ją kołdrą, doprowadził do porządku swoją 
garderobę i, starając się iść prosto, znowu udał się do stołowego, potykając się po drodze o 
wyciągnięte nogi nieszczęśliwego Ottona, który spał na krześle w wyjątkowo niewygodnej 
pozycji człowieka zabitego strzałem w kark.
Na stole stała teraz już tylko flacha, a wszyscy uczestnicy zabawy podpierali 
rozczochrane głowy i półgłosem śpiewali: "Tam w głuchym stepie zamarzał woźnica..." Z 
jasnych aryjskich oczu Fritza kapały wielkie łzy. Andrzej właśnie miał przyłączyć się do 
chóru, gdy ktoś zapukał do drzwi. Otworzył. Jakaś okutana w chustę kobieta w halce i butach 
na gołych nogach zapytała, czy jest tutaj stróż. Andrzej obudził Wana szturchańcami, 
wyjaśnił mu, gdzie jest i czego od niego chcą. Wan uważnie go wysłuchał, powiedział: 
"Dziękuję, Andrzeju" i wyszedł szurając nogami. Pozostali dośpiewali "Woźnicę" i wujek 
Jura zaproponował, żeby wypić "coby w domu awantur nie było", ale okazało się, że Fritz śpi, 
a zatem nie może się z nim trącić.
- Koniec - powiedział wujek Jura. - Znaczy się, to będzie ostatni...
Ale zanim wypili tego ostatniego, Izia Katzman, nagle dziwnie poważny, zaśpiewał 
solo jeszcze jedną piosenkę, którą Andrzej nie do końca pojmował, a wujek Jura chyba 
rozumiał doskonale. Był w niej refren "Ave Maria!" i niesamowita, jakby z innej planety, 
zwrotka:

Zagnali proroka do republiki Korni,
A on się przewrócił na łeb w krzak lebiody,
A śledczy dostał w komitecie miejskim
Ulgowe skierowanie na miesiąc do Teberdy...

Gdy Izia skończył śpiewać, przez jakiś czas panowała cisza. Wreszcie wujek Jura 
trzasnął pudową pięścią w blat stołu, długo i wymyślnie zaklął, po czym chwycił szklankę i 
wpił się w nią bez żadnych toastów. Kensi, w wyniku jakichś tylko dla niego oczywistych 
skojarzeń, wyjątkowo nieprzyjemnym piskliwym i wściekłym głosem zaśpiewał inną, 
wyraźnie marszową pieśń, w której była mowa o tym, że jeśli wszyscy japońscy żołnierze 
zaczną się jednocześnie modlić pod Wielkim Chińskim Murem, to nad pustynią Gobi 
zabłyśnie tęcza; że dzisiaj armia imperatora jest w Londynie, jutro będzie w Moskwie, a rano 
wypije herbatą w Chicago; że synowie Yamato rozsiedli się na brzegach Hangu i łowią 
krokodyle na wędką... Potem zamilkł, próbował zapalić, złamał kilka zapałek i nagle 
opowiedział o pewnej dziewczynce, z którą przyjaźnił się na Okinawie - miała czternaście lat 
i mieszkała w domu naprzeciwko. Pewnego dnia pijani żołnierze zgwałcili ją, a gdy ojciec 
poszedł ze skargą na policję, zabrali jego i dziewczynkę, i Kensi już nigdy więcej ich nie 
widział...
Wszyscy milczeli. Do stołowego zajrzał Wan i zawołał Kensiego.
-Takie to sprawy... - powiedział ponuro wujek Jura. - I popatrz, czy to na Zachodzie, 
czy u nas w Rosji, czy u żółtków - wszędzie jedno i to samo. Grzeszna władza. Nie, bracia, ja 
tam nie mam czego żałować. Już lepiej tutaj...
Wrócił blady, niespokojny Kensi i zaczął szukać swojego pasa. Mundur miał już 
zapięty na wszystkie guziki.
- Stało się coś? - zapytał Andrzej.
- Tak. Stało się - odpowiedział ponuro Kensi, poprawiając kaburę. - Donald Cooper 
zastrzelił się. Jakąś godzinę temu.


CZĘŚĆ 2
ŚLEDCZY


ROZDZIAŁ 1

Andrzeja nagle potwornie rozbolała głowa. Ze wstrętem zdusił w przepełnionej 
popielniczce niedopałek, wysunął środkową szufladę stołu i sprawdził, czy nie ma tam jakichś 
tabletek. Nie było. Na starych papierach leżał duży wojskowy pistolet, po kątach chowały się 
różne biurowe drobiazgi w podniszczonych kartonowych pudełkach, walały się ogryzki 
ołówków, tytoń, kilka połamanych papierosów. Od tego wszystkiego ból jeszcze się nasilił. 
Andrzej z trzaskiem wsunął szufladę, podparł głowę rękami, tak żeby dłonie zasłaniały oczy, i 
przez szczeliny między palcami patrzył na Petera Błoka.
Peter Błok, zwany Ciotą, siedział na taborecie, czerwone ręce pokornie złożył na 
kościstych kolanach i obojętnie mrugał, od czasu do czasu się oblizując. Najwyraźniej nie 
bolała go głowa, ale chyba chciało mu się pić. I pewnie palić. Andrzej z wysiłkiem oderwał 
dłonie od twarzy, nalał sobie z karafki ciepłej wody i, pokonując odruch wymiotny, wypił pół 
szklanki. Peter Błok oblizał się. Jego szare oczy przez cały czas były puste i bez wyrazu. 
Tylko na chudej, brudnej szyi, sterczącej z rozpiętego kołnierzyka koszuli, zjechała na dół i z 
powrotem podskoczyła do podbródka wielka chrząstkowata grdyka.
- No? - powiedział Andrzej.
- Nie wiem - odparł ochryple Ciota. - Nic takiego nie pamiętam.
Bydlę, pomyślał Andrzej. Zwierzę.
- Jak panu się to udaje? - zapytał. - Obrabiał pan spożywczy w zaułku Wełnianym; 
kiedy - pamięta pan, z kim - też pan pamięta. Dobrze. Kawiarnię Drejdusa pan obrabiał, kiedy 
i z kim - pamięta pan doskonale. A o sklepie Hoffstattera pan, nie wiedzieć czemu, 
zapomniał. A przecież to pańska ostatnia sprawa, Błok.
- Ja nic nie wiem, panie śledczy - powiedział Ciota z obrzydliwym szacunkiem. - Ktoś 
mnie, za przeproszeniem, wrabia. Jak po Drejdusie żeśmy z tym skończyli, jak my, znaczy, 
wybraliśmy drogę ostatecznej poprawy i pożytecznej pracy, to, znaczy się, ja już więcej nic 
takiego nie robiłem.
- Hoffstatter pana rozpoznał.
- Ja bardzo przepraszam, panie śledczy - teraz w głosie Cioty! wyraźnie słychać było 
ironię. - Ale przecież każdy wie, że pan Hoffstatter jest tego... ten... Jemu się, znaczy, 
wszystko poplątało. W sklepie u niego bywałem, to prawda, po kartofle, po cebulę... Już 
wcześniej zauważyłem, że z jego głową nie wszystko jest w porządku! Gdybym wiedział, co 
z tego wyjdzie, przestałbym do niego chodzić a tak to tego...
- Córka Hoffstattera też pana rozpoznała. To pan groził jej nożem.
- Nic takiego nie było. Coś tam owszem, ale co to, to nie. To ona do mnie z nożem 
leciała! Przycisnęła mnie tam kiedyś u nich w spiżarni, ledwie się wyrwałem. Ona jest 
przecież szurnięta na tle seksualnym, przed nią mężczyźni z okolicy po kątach się chowają... - 
Cioti znowu się oblizał. - Mówi do mnie: chodź do magazynu, sam sobie mówi, kapustę 
wybierzesz...
- To już słyszałem. Niech pan lepiej powtórzy jeszcze raz gdzie pan był i co pan robił 
w nocy z dwudziestego czwartego na dwudziesty piąty. Szczegółowo, począwszy od 
momentu włączenia słońca.
Ciota wniósł oczy do sufitu.
- Znaczy się, tak - zaczął. - Gdy włączyli słońce, siedziałem w piwiarni na rogu 
Dziewiarskiego i Drugiego i grałem w karty. Potem Jack Liver zaproponował, żebyśmy poszli 
do innej piwiarni. Poszliśmy, a po drodze wstąpiliśmy do Jacka. Chcieliśmy zabrać jego babę, 
ale zostaliśmy tam i zaczęliśmy pić. Jack nachlał się, jego kobita położyła go spać, a mnie 
wygoniła. Poszedłem do domu, a byłem ciężko nagrzany i po drodze wpadłem na jakichś, też 
pijanych, nie znam ich, nigdy wcześniej nie widziałem. Tak mnie stłukł że potem to już nic 
więcej nie pamiętam, przecknąłem się rano nad i urwiskiem, ledwo się doczłapałem do domu. 
Położyłem się spać i wtedy po mnie przyszli...
Andrzej przejrzał akta sprawy i znalazł ekspertyzę medyczną. Świstek był już lekko 
podniszczony.
- Potwierdza się tylko to, że był pan pijany. Ekspertyza nie stwierdza pobicia. Na 
pańskim ciele nie znaleziono żadnych śladów.
- Znaczy się, porządna robota - powiedział z aprobatą Ciota. - Znaczy się, mieli 
pończochy z piaskiem... Do tej pory wszystkie żebra mnie bolą... a nie chcą mnie odesłać do 
szpitala. Zdechnę tu i będziecie za to odpowiadać...
- Przez trzy dni nic pana nie bolało, a jak tylko przedstawili panu akt ekspertyzy, od 
razu zaczęło boleć...
- Jak to nie bolało? Tak mnie bolało, że już nie mogłem wytrzymać, no to zacząłem 
się skarżyć.
- Niech pan przestanie kłamać, Błok - powiedział zmęczonym głosem Andrzej. - 
Przykro słuchać...
Niedobrze mu było przez tego wstrętnego typa. Bandyta, gangster, przyłapany na 
gorącym uczynku, a nijak nie można go podejść.., Doświadczenia nie mam, ot co. Inni 
rozwalają takich błyskawicznie. Ciota zaczął tymczasem żałośnie wzdychać, skrzywił się, 
przewrócił oczami i, cicho jęcząc, pokręcił się na krześle, mając najwyraźniej zamiar jakoś 
sprytnie zemdleć, żeby dali mu wody i odesłali do celi. Andrzej przez szczeliny między 
palcami z nienawiścią obserwował te jego obrzydliwe manipulacje. No, dawaj, dawaj, 
pomyślał. Spróbuj tylko zarzygać podłogę, już ja cię, sukinsynu, zmuszę, żebyś wszystko 
bibułą wytarł...
Drzwi się otworzyły i do gabinetu wszedł pewnym krokiem starszy śledczy Fritz 
Heiger. Spojrzał obojętnie na skulonego Błoka, podszedł do stołu i przysiadł bokiem na 
dokumentach. Bez pytania wytrząsnął z paczki Andrzeja kilka papierosów, wsunął jednego 
między zęby, resztę starannie ułożył w płaskiej srebrnej papierośnicy. Andrzej zapalił 
zapałkę, Fritz zaciągnął się, podziękował skinieniem głowy i wydmuchał kłąb dymu.
- Szef kazał wziąć od ciebie sprawę Czarnych Czterdziestonóżek - powiedział 
półgłosem. - Oczywiście, jeśli nie masz nic przeciwko temu. - Jeszcze bardziej ściszył głos i 
znacząco wykrzywił wargi. - Najwidoczniej szef zdrowo oberwał od Głównego Prokuratora. 
Teraz wszystkich do siebie wzywa i objeżdża. Wkrótce dojdzie i do ciebie ...
Zaciągnął się znowu i popatrzył na Ciotę. Ten, jeszcze przed chwilą nadstawiający 
gorliwie ucha, o czym szepcze władza, od razu zwinął się i żałośnie zajęczał. Fritz zapytał:
- Z tym to już chyba skończyłeś?
Andrzej pokręcił głową. Było mu wstyd. W ciągu ostatniej dekady Fritz już drugi raz 
przychodził odebrać mu sprawę.
- Nie? - zdziwił się Fritz. Przez kilka sekund przyglądał się Błokowi, po czym zapytał 
półgłosem: - Pozwolisz? - Nie czekając na odpowiedź, zeskoczył ze stołu.
Podszedł do przesłuchiwanego i pochylił się nad nim, trzymając papierosa w 
wyciągniętej ręce.
- Boli? - zapytał ze współczuciem.
Błok zajęczał twierdząco.
- Pić się chce?
Ciota znowu zajęczał i wyciągnął drżącą rękę.
- I palić pewnie też?
Ciota z niedowierzaniem otworzył jedno oko.
- Wszystko go, biedaka, boli! - powiedział głośno Fritz, nie odwracając się do 
Andrzeja. - Przykro patrzeć, jak się człowiek męczy. I tutaj go boli... i tutaj go boli... i tutaj 
pewnie też go boli...
Powtarzając to na różne sposoby, Fritz robił krótkie, niezrozumiałe ruchy ręką. 
Żałosne jęki Błoka ucichły, zastąpiły je charczące, jakby zdziwione okrzyki. Zbladł jak 
papier.
- Wstań, bydlaku! - wrzasnął nieoczekiwanie Fritz i cofnął się o krok.
Błok natychmiast się zerwał i wtedy Fritz z całej siły uderzył go w brzuch. Ciota zgiął 
się wpół, a Fritz otwartą dłonią z głuchym stukiem uderzył go od dołu w podbródek. Błoka 
odrzuciło do tyłu. Przewrócił taboret i upadł na plecy.
- Wstać! - ryknął znowu Fritz.
Ciota, zachłystując się i sapiąc, pospiesznie próbował wstać z podłogi. Fritz doskoczył 
do niego, chwycił za kołnierz i szarpnięciem i postawił na nogi. Twarz Cioty była już teraz 
zupełnie biała, po prostu zielonkawa. Oczy wyszły mu na wierzch i zmętniały. Lał się z niego 
pot.
Andrzej, krzywiąc się z obrzydzenia, opuścił oczy i drżącymi palcami zaczął 
pospiesznie grzebać w paczce, próbując wyjąć papierosa. Coś trzeba było zrobić, tylko nie 
wiadomo było co. Z jednej strony metody Fritza były ohydne i nieludzkie, ale z drugiej - nie 
mniej ohydny i nieludzki był ten bandyta, złodziej, bezczelnie drwiący z prawa, wrzód na 
ciele społeczeństwa...
- Zdaje się, że jesteś niezadowolony z traktowania? - mówił tymczasem przymilnie 
Fritz. - Odnoszę nawet wrażenie, że masz zamiar złożyć skargę. No więc, nazywam się 
Friedrich Heiger. Starszy śledczy Friedrich Heiger...
Andrzej zmusił się do podniesienia oczu. Ciota stał przegięty do tyłu. Fritz, tuż obok, 
lekko się nad nim nachylał. Ręce miał oparte na bokach.
- Możesz się skarżyć, znasz moich aktualnych zwierzchników... A wiesz, kto był 
wcześniej moim przełożonym? Pewien reichsführer SS Heinrich Himmler! Słyszałeś to 
nazwisko? A wiesz, gdzie wcześniej pracowałem? W przedsiębiorstwie zwanym gestapo! A 
wiesz, z czego tam zasłynąłem?...
Zadzwonił telefon i Andrzej podniósł słuchawkę.
- Śledczy Woronin, słucham - wykrztusił przez zęby.
- Martinelli - odezwał się głuchy głos z zadyszką. - Niech pan do mnie przyjdzie. 
Natychmiast.
Andrzej odłożył słuchawkę. Wiedział, że u szefa czeka go kolosalne opieprzanie, ale 
cieszył się, że może wyjść z tego pokoju, jak najdalej od nieprzytomnych oczu Cioty, od 
okrutnie wysuniętej szczęki Fritza, od gęstniejącej atmosfery katowni. I po co on to... gestapo, 
Himmler...
- Szef wzywa mnie do siebie - powiedział nieswoim, skrzypiącym głosem, 
machinalnie wysunął szufladę i włożył pistolet do kabury, żeby wyglądać przepisowo.
- Powodzenia - odparł Fritz, nie odwracając się. - Ja tu będę, nie martw się.
Andrzej, przyspieszając kroku, podszedł do drzwi i wyskoczył na korytarz. Pod 
ciemnym sklepieniem panowała chłodna, aromatyczna cisza, na długiej parkowej ławce, pod 
srogim okiem dyżurnego wartownika, siedziało nieruchomo kilka obszarpanych typów płci 
męskiej. Andrzej minął parę zamkniętych drzwi od gabinetów przesłuchań, minął klatkę 
schodową, gdzie kilku młodych śledczych z ostatniego poboru, nie przestając palić 
papierosów, z zapałem opowiadało sobie o swoich sprawach, wszedł na trzecie piętro i 
zapukał do gabinetu szefa.
Szef był w ponurym nastroju. Jego tłuste policzki obwisły, rzadkie zęby wyszczerzył 
nieprzyjemnie. Oddychał ustami, ciężko i z poświstem, i patrzył spode łba na Andrzeja.
- Niech pan siada - warknął.
Andrzej usiadł, położył ręce na kolanach i utkwił wzrok w oknie. Okno było 
zakratowane, za szybą panowała nieprzenikniona ciemność. Już po jedenastej, pomyślał. Ile 
czasu straciłem na tego łajdaka...
- Ile ma pan spraw?
- Osiem.
- Ile ma pan zamiar zakończyć do końca kwartału?
- Jedną.
-Niedobrze.
Andrzej nie odezwał się.
- Źle pan pracuje, Woronin. Źle! - zachrypiał szef. Męczyła go zadyszka.
- Wiem - powiedział Andrzej pokornie. - Nie mogę wejść w rytm.
-A to już najwyższy czas! - Szef podniósł głos do świszczącego pisku. - Tyle czasu 
pan już u nas pracuje, a zakończył pan dopiero dwie żałosne sprawy. Nie wypełnia pan 
swojego obowiązku wobec Eksperymentu, Woronin. A przecież ma się pan od kogo uczyć, 
ma się pan kogo poradzić... Niech pan popatrzy, na przykład, jak pracuje pański przyjaciel, 
mam na myśli. ..ee... mam na myśli Friedricha... Oczywiście, ma on swoje wady, ale nie musi 
pan od niego przejmować właśnie tych wad. Można przejmować, zalety, Woronin. 
Przyszliście do nas razem, a on zakończył już jedenaście spraw.
- Ja tak nie potrafię - powiedział posępnie Andrzej.
- Uczyć się. Uczyć się trzeba. Wszyscy się uczymy. Pańskiee... Friedrich też kursów 
prawniczych nie kończył, a pracuje, i to nieźle pracuje... Jest już starszym śledczym. Panuje 
przekonanie, że pora zrobić go zastępcą naczelnika sektora karnego... Tak. A z pana, 
Woronin, nie są zadowoleni. Na przykład, jak się u pana posuwa sprawa Budynku?
- W ogóle się nie posuwa - wzruszył ramionami Andrzej. - Przecież to żadna sprawa. 
To jakieś brednie, mistyka...
- Dlaczego mistyka, skoro są zeznania świadków? Skoro są ofiary? Ludzie giną, 
Woronin!
- Nie rozumiem, jak można prowadzić sprawę opartą na plotkach i legendach - 
powiedział ponuro Andrzej.
Szef z wysiłkiem zakaszlał.
- Trzeba ruszyć głową, Woronin - zachrypiał. - Plotki, legendy - tak. Mistycyzm - tak. 
Ale dlaczego? Komu to potrzebne? Skąd biorą się plotki? Kto je tworzy? Kto je 
rozprzestrzenia? Po co? I przede wszystkim - gdzie znikają ludzie? Rozumie mnie pan 
Woronin?
Andrzej wziął się na odwagę i powiedział:
- Rozumiem, szefie. Ale ta sprawa jest dla mnie za trudna. Wolałbym zajmować się 
tylko zwykłymi przestępstwami. Miasto aż kipi od różnych drani...
- A ja wolę uprawiać pomidory! - zawołał szef. - Uwielbiam pomidory, a tutaj, nie 
wiadomo dlaczego, nie można ich dostać za żadne pieniądze... Jest pan na służbie, Woronin i 
nikogo nie interesuje, co pan woli. Powierzono panu sprawę Budynku, więc proszę ją 
prowadzić. Że się pan do tego nie nadaje, to ja sam widzę. W innych okolicznościach nie 
powierzyłbym panu tej sprawy. Ale powierzam. Dlaczego? Dlatego że jest pan naszym 
człowiekiem, Woronin. Dlatego że pan tu nie odsiaduje wyroku, tylko walczy! Dlatego że 
przyjechał pan tutaj nie dla siebie, ale dla Eksperymentu. Takich ludzi jest mało, Woronin. A 
więc opowiem panu teraz o tym, o czym pracowników pańskiej rangi zazwyczaj się nie 
informuje.
Szef zapadł w fotel i przez jakiś czas milczał, coraz głośniej poświstując i coraz 
bardziej szczerząc zęby.
- Walczymy z gangsterami, rekietierami, chuliganami. To wiedzą wszyscy, to jest 
dobre, potrzebne. Ale niebezpieczeństwo numer jeden - to nie oni, Woronin. Po pierwsze, 
istnieje takie zjawisko przyrody jak Antymiasto. Słyszał pan? Nie słyszał pan. I dobrze. Nie 
powinien pan był słyszeć. Żeby od pana też nikt o tym nie usłyszał! Tajemnica służbowa z 
dwoma zerami. Antymiasto. Mamy informacje, że na północy istnieją jakieś osiedla - jedno, 
dwa, kilka - nie wiadomo. A oni o nas wiedzą wszystko! Istnieje możliwość najazdu, 
Woronin. To bardzo niebezpieczne. To byłby koniec naszego miasta. Koniec Eksperymentu. 
Mamy do czynienia ze szpiegostwem, z próbami sabotażu, dywersji, z rozprzestrzenianiem 
histerycznych i szkodliwych plotek. Rozumie pan sytuację, Woronin? Widzę, że tak. Jeszcze 
coś. Tutaj, w samym mieście, obok nas, wśród nas, żyją ludzie, którzy przybyli tu nie dla 
Eksperymentu, a z innych, bardziej lub mniej wyrachowanych powodów. Nihiliści, 
wewnętrzni pustelnicy, elementy wątpiące, anarchiści. Niewielu z nich jest aktywnych, ale 
nawet bierni mogą być niebezpieczni. Podrywanie moralności, niszczenie ideałów, próby 
nastawiania jednych warstw społeczeństwa przeciwko innym, destrukcyjny sceptycyzm. 
Przykład: pański dobry znajomy, niejaki Katzman...
Andrzej drgnął. Szef spojrzał na niego ciężko spod spuchniętych powiek, przez chwilę 
nic nie mówił, po czym powtórzył:
- Józef Katzman. Interesujący człowiek. Mamy informacje, że często zapuszcza się na 
północ, przebywa tam jakiś czas, po czym wraca. Poza tym zaniedbuje swoje obowiązki 
służbowe, ale to ju nas nie interesuje. Prowadzi rozmowy. O tym to już powinien coś pan 
wiedzieć.
Andrzej odruchowo skinął głową, ale natychmiast spostrzegł się i przybrał kamienny 
wyraz twarzy.
- Co dla nas najważniejsze, został zauważony w pobliżu Budynku. Dwa razy. Po raz 
pierwszy widziano, jak stamtąd wychodził. Wydaje mi się, że znalazłem dobry przykład i 
trafnie połączyłem go ze sprawą Budynku. Musi się pan zająć tą sprawą, Woronin. Nie mogę 
powierzyć jej nikomu innemu. Są inni ludzie, tak samo pewni jak pan, dużo bardziej 
sensowni, ale zajęci. Wszyscy. Co do jednego. Mają dziesiątki spraw. Tak więc niech pan 
forsuje sprawę Budynku, Woronin. Postaram się pana uwolnić od pozostałych zadań Jutro 
punktualnie o szesnastej przyjdzie pan do mnie i przedstaw swój plan.
Andrzej wstał.
-Aha! Radzę panu zwrócić uwagę na sprawę Spadającyc Gwiazd. Baczną uwagę. To 
może mieć jakiś związek. Tę sprawę prowadzi teraz Czaczua, niech pan do niego pójdzie, 
zapozna się z nią Poradzi...
Andrzej ukłonił się niezgrabnie i skierował do wyjścia.
- Jeszcze jedno! - powiedział szef i Andrzej zatrzymał się pr samych drzwiach. - Niech 
pan pamięta: sprawą Budynku specjalnie interesuje się główny prokurator. Specjalnie! Tak 
więc oprócz pana będzie się tym zajmował ktoś z prokuratury. Niech pan się postara nic nie 
przeoczyć, ani w związku z pańskimi skłonnościami, w ogóle. Niech pan idzie, Woronin.
Andrzej zamknął za sobą drzwi i oparł się o ścianę. Odczuł jakąś niezrozumiałą, 
nieokreśloną wewnętrzną pustkę. Oczekiwał bury, nagany, może nawet zwolnienia albo 
przeniesienia do policji. Zamiast tego otrzymał, można powiedzieć, pochwałę, został 
wyróżniony, bo powierzono mu jedną z najważniejszych spraw. Jeszcz rok temu, gdy był 
śmieciarzem, służbowy ochrzan zepchnąłby go w otchłań rozpaczy, a odpowiedzialne zadanie 
wyniosło na szczyt radości i entuzjazmu. A teraz w jego duszy panował jakiś nieokreślony 
mrok. Andrzej ostrożnie próbował to zrozumieć i jednocześnie wyłuskać nieuniknione 
komplikacje i niewygody, które musiały pojawić się w tej nowej sytuacji.
Izia Katzman... Gaduła. Papla. Niedobry, jadowity język. Cynik. A jednocześnie - nic 
nie poradzisz - taki zupełnie, aż do głupoty bezinteresowny, dobroduszny, taki życiowo 
bezradny... I sprawa Budynku. I Antymiasto. Cholera... No dobra, jakoś to będzie...
Wrócił do swojego gabinetu i z pewnym zdziwieniem zobaczył tam Fritza. Heiger 
siedział przy biurku, palił jego papierosy i z uwagą przeglądał powyciągane z sejfu akta jego 
spraw.
- No, jak tam, zdrowo oberwałeś? - zapytał, podnosząc oczy na Andrzeja.
Andrzej, nie odpowiadając, wziął papierosa, zapalił i kilka razy mocno się zaciągnął. 
Rozejrzał się, gdzie by tu usiąść, i zauważył pusty taboret.
- A ten gdzie jest?
- W karcerze - odpowiedział pogardliwie Fritz. - Wysłałem go na noc do karceru, 
zabroniłem dawać jedzenie, picie i papierosy. Rozkleił się zupełnie, przyznał do wszystkiego 
i jeszcze nam powiedział o dwóch innych, o których nic nie wiedzieliśmy. Ale nie zaszkodzi 
jeszcze na koniec dać łobuzowi lekcję. Tu gdzieś protokół... -przerzucił kilka teczek. - 
Protokół już wpiąłem, sam znajdziesz. Jutro możesz przekazać do prokuratury. Udało się z 
niego wyciągnąć kilka interesujących rzeczy, mogą się kiedyś przydać...
Andrzej palił i patrzył na tę pociągłą, wypielęgnowaną twarz, na bystre, wodniste 
oczy, mimo woli zachwycał się pewnymi ruchami wielkich, prawdziwie męskich dłoni. Fritz 
zmężniał ostatnio. Już prawie nie zostało w nim nic z nadętego podoficerka. Tępą bezczelność 
zastąpiła ukierunkowana pewność siebie. Nie obrażał się więcej o żarty, nie kamieniała mu 
twarz, w ogóle nie zachowywał się jak osioł. Przez jakiś czas przychodził do Selmy, potem 
wynikł tam jakiś skandal. Andrzej też mu powiedział parę słów i Fritz uspokoił się.
- I co się tak na mnie gapisz? - z życzliwym zainteresowaniem zapytał Fritz. - Nie 
możesz przyjść do siebie po lewatywie? Nie przejmuj się, lewatywa przełożonego - radość dla 
podwładnego!
- Słuchaj no - odezwał się Andrzej. - Po co zacząłeś tę operetkę? Himmler, gestapo... 
Co to za nowinki w praktyce śledczej?
- Operetkę? - Fritz uniósł prawą brew. - To, przyjacielu, działa jak grom! - Zatrzasnął 
otwartą teczkę i wyszedł zza biurka. - Dziwię się, że tego nie robisz. Zapewniam cię, gdybyś 
mu powiedział, że pracowałeś w Czeka albo w GPU, a przy tym zaszczekał mu przed nosem 
nożyczkami, zacząłby ci buty całować... Zabrałem ci kilka spraw, ale masz takie zaległości, 
że i za rok byś tego nie przekopał... Wezmę je od ciebie, a potem jakoś się rozliczymy.
Andrzej popatrzył na niego z wdzięcznością, a Fritz przyjaźnie mrugnął. Sensowny 
chłopak z tego Fritza. I porządny towarzysz. No cóż, może tak właśnie trzeba pracować? Po 
jaką cholerą cackać się z tą hołotą! Rzeczywiście, na Zachodzie na śmierć ich wystraszyli 
piwnicami Czeka, a na takich padalców jak ten Błok wszystkie środki są dobre...
- Masz jakieś pytania? - zapytał Fritz. -Nie masz? To idę.
Wziął teczki pod pachę i wydostał się zza stołu.
- Aaa! -przypomniał sobie Andrzej. - Słuchaj, nie wziąłeś przypadkiem sprawy 
Budynku? Zostaw ją!...
- Sprawa Budynku? Nie, stary, mój altruizm tak daleko nie sięga. Sprawę Budynku to 
już musisz sam...
- Uhm - powiedział z posępnym zdecydowaniem Andrzej. Sam... A właśnie! Co to za 
sprawa Spadających Gwiazd? Nazwa znajoma, ale o co tam chodzi, co to za gwiazdy, nie 
pamiętam...
Fritz zmarszczył czoło, potem z ciekawością popatrzył na Andrzeja.
- Jest taka sprawa -zaczął. - Czyżby ci ją powierzyli? W takim razie przepadłeś. Ma ją 
Czaczua. Kompletna beznadzieja.
- Nie - westchnął Andrzej. - Nikt mi jej nie powierzał. Po prostu szef polecił mi 
zapoznać się z nią. To seria jakichś rytualnych zabójstw, czy coś takiego?
- Nie, niezupełnie. Chociaż... może i tak. Ta sprawa, przyjacielu, ciągnie się już kilka 
lat. Pod Ścianą od czasu do czasu znajdują roztrzaskanych ludzi, którzy najwidoczniej spadli 
ze Ściany, z dużej wysokości...
- Jak to że Ściany? - zdziwił się Andrzej. - To można na nią wejść? Przecież ona jest 
gładka... I po co? Nawet nie widać wierzchołka.
- O to właśnie chodzi! Na początku myśleli, że tam, na górze,! też jest miasto, takie 
jak nasze, i zrzucają tych ludzi do nas z ichniego urwiska, no, tak jak u nas można by zrzucić 
w przepaść. Ale później dwukrotnie rozpoznano ciała: okazało się, że to nasi, miejscowi... Jak 
oni się tam dostali, nikt nie rozumie. Na razie można tylko przypuszczać, że to jacyś 
zrozpaczeni alpiniści próbowali wydostać! się z miasta górą. Ale z drugiej strony... W ogóle 
to niejasna sprawa, Nie do ruszenia, jeśli chcesz znać moje zdanie. No dobra, to ja idę,|
- Dziękuję.-Na razie - powiedział Andrzej i Fritz wyszedł.
Andrzej przeniósł się na swoje krzesło, wszystkie teczki, prócz sprawy Budynku, 
schował do sejfu, usiadł i podparł głowę rękami.
Potem podniósł słuchawkę, wybrał numer domowy i czekał. Do telefonu jak zwykle 
długo nikt nie podchodził, wreszcie ktoś podniósł słuchawkę i nietrzeźwy męski bas zawołał: 
"Halo!" Andrzej milczał, przyciskając słuchawkę do ucha. "Haalo! Halo?" - ryczał pijany 
głos, potem zamilkł i było słychać tylko ciężki oddech i cichy głos Selmy, śpiewający smutną 
piosenkę, przywiezioną przez wujka Jurę:

Wstawaj, wstawaj, Katia,
Okręty już stoją!
Dwa z nich są niebieskie,
A jeden błękitny...

Andrzej odłożył słuchawkę, sieknął, rozcierając policzki zamamrotał z goryczą: 
"Dziwka parszywa, ciągle to samo..." i otworzył teczkę.

Sprawa Budynku zaczęła się jeszcze wtedy, gdy Andrzej był śmieciarzem i pojęcia nie 
miał o mrocznych kulisach miasta. Wszystko zaczęło się od tego, że w dzielnicy Szesnastej, 
Osiemnastej i Trzydziestej Drugiej zaczęli systematycznie ginąć ludzie. Przepadali bez śladu, 
bez żadnego systemu, żadnego sensu i żadnej zasady. Ole Swenson, lat czterdzieści trzy, 
robotnik z fabryki papieru, wyszedł wieczorem po chleb i już nie wrócił, w piekarni się nie 
pojawił. Stefan Cybulski, lat dwadzieścia pięć, policjant, zaginaj na posterunku, na rogu 
Głównej i Diamentowego znaleziono jego bandolet - to wszystko, poza tym żadnych śladów. 
Monika Lerier, pięćdziesięciopięcioletnia, krawcowa, przed snem wyszła na spacer ze swoim 
szpicem, szpic wrócił zdrowy i wesoły, a krawcowa zniknęła. I tak dalej, i tak dalej - ponad 
czterdzieści przypadków zaginięć.
Dość szybko odnaleziono świadków, którzy twierdzili, że w przeddzień zniknięcia 
zaginieni wchodzili do pewnego domu. Według opisu był to ten sam dom, ale zagadka 
polegała na tym, że różni świadkowie różnie określali jego położenie. Józef Gumboldt, lat 
sześćdziesiąt trzy, fryzjer, na oczach swojego znajomego Leo Pałtusa wszedł do 
dwupiętrowego domu z czerwonej cegły na rogu Drugiej Prawej i zaułka Szarokamiennego. 
Od tamtej pory Józefa Gumboldta nikt nie widział. Niejaki Teodor Booh zeznał, że zaginiony 
Siemion Zachodźko, lat trzydzieści dwa, farmer, wszedł do identycznego budynku, ale na 
Trzeciej Lewej, niedaleko kościoła. Dawid Mrktczan opowiedział o swoim spotkaniu w 
zaułku Glinobitnym ze starym przyjacielem z pracy Rayem Doddem, 
czterdziestojednoletnim, asenizatorem. Chwilę rozmawiali o urodzaju, problemach 
rodzinnych i innych neutralnych sprawach, a potem Ray Dodd powiedział: "Poczekaj chwile., 
muszę zajść w jedno miejsce, postaram się szybko wrócić, ale jeśli po pięciu minutach nie 
wyjdę,! to widocznie coś mnie zatrzymało, nie czekaj na mnie..." Wszedł do jakiegoś 
budynku z czerwonej cegły, z oknami zasmarowanymi kreda. Mkrtczan czekał na niego 
piętnaście minut, nie doczekał się i poszedł w swoją stronę. Co się zaś tyczy Raya Dodda, to 
zniknął raz na zawsze...
Dom z czerwonej cegły figurował w zeznaniach wszystkich świadków. Jedni 
twierdzili, że jest dwupiętrowy, inni, że ma trzy piętra. Jedni zwrócili uwagę na okna 
zamazane kredą, inni na to, że były zakratowane. I nie było nawet dwóch świadków, którzy 
wskazaliby to samo miejsce jego lokalizacji.
Po mieście krążyły plotki. W kolejkach po mleko, u fryzjera, w knajpach 
złowieszczym szeptem przekazywano sobie nowiutką jak z igiełki, legendę o strasznym 
Czerwonym Budynku, który wędruje po mieście, przystaje pomiędzy zwykłymi domami, 
otwiera paszczę drzwi i zaczaja się na nieostrożnych. Pojawili się przyjaciele rodzin 
znajomych, którym udało się uratować, wyrwać z nienasyconego ceglanego brzucha. 
Opowiadali okropne rzeczy i na dowód pokazywali szramy i złamania - skutek skoków z 
pierwszego, drugiego, a nawet trzeciego piętra. Zgodnie z tymi wszystkimi plotkami i 
legendami dom był pusty - nie czaili się tam ani złodzieje, ani maniacy sadyści, ani 
wysysające krew kosmate potwory. Ale kamienne jelita korytarzy nagle zwężały się, próbując 
zmiażdżyć ofiarę; pod nogami otwierały się czarne zapadnie, dyszące lodowatym 
cmentarnym fetorem; nieznane siły goniły człowieka po mrocznych, zwężających się 
przejściach i tunelach dopóty, dopóki gdzieś nie utknął, nie zapędził się do ostatniej 
kamiennej szczeliny - a w pustych pokojach z poodrywanymi tapetami, wśród kawałków 
odpadającego z sufitu tynku, gniły pokruszone kości, sterczące z zaskorupiałych od krwi 
szmat...
Na początku ta sprawa nawet zainteresowała Andrzeja. Zaznaczył krzyżykami na 
mapie miasta miejsca, gdzie widziano Budynek, próbował znaleźć jakąś prawidłowość w 
rozmieszczeniu tych krzyżyków, z dziesięć razy jeździł oglądać te miejsca i za każdym razem 
zamiast Budynku znajdował albo zwalony płot, albo puste miejsce między domami, albo 
nawet zwykły dom, nie mający nic wspólnego z tajemnicami i zagadkami.
Niepokojące było to, że Czerwonego Budynku ani razu nikt nie widział w świetle 
dziennym, zbijało z tropu, że co najmniej połowa świadków widziała Budynek w stanie mniej 
lub bardziej poważnego zamroczenia alkoholowego; irytowały drobne, ale niemal 
obowiązkowe sprzeczności w prawie każdym zeznaniu, najbardziej zaś denerwowała 
absolutna bezsensowność i dzikość tych wydarzeń.
Izia Katzman orzekł kiedyś, że milionowe miasto, pozbawione ideologii, musi mieć 
swoje mity. Brzmiało to przekonująco, ale przecież ludzie ginęli naprawdę! Jasne, że zaginąć 
w mieście nie było trudno. Wystarczyło zrzucić człowieka z urwiska i ślad po nim ginął. Ale 
kto i po co miałby zrzucać jakichś tam fryzjerów, stare krawcowe, drobnych sklepikarzy? 
Ludzi bez pieniędzy, bez podejrzanej reputacji, praktycznie bez wrogów? Kensi wyraził 
kiedyś całkiem rozsądne przypuszczenie, że Czerwony Budynek, jeśli rzeczywiście istnieje, 
jest częścią Eksperymentu, a w takim razie nie ma sensu szukać dla niego wytłumaczenia - 
Eksperyment to Eksperyment. W końcu Andrzej też zaczął tak uważać. Pracy było po same 
uszy, sprawa Budynku liczyła już ponad tysiąc arkuszy i Andrzej wcisnął ją na samo dno 
sejfu, czasem tylko wyciągał, żeby wpiąć zeznanie kolejnego świadka.
Ale dzisiejsza rozmowa otwierała całkiem nowe perspektywy. Jeśli w mieście 
rzeczywiście są ludzie, którzy postawili przed sobą (albo otrzymali od kogoś) zadanie 
stworzenia atmosfery paniki i terroru, to w sprawie Budynku wiele rzeczy stawało się 
zrozumiałych. Sprzeczności w zeznaniach tak zwanych świadków łatwo można było 
wytłumaczyć zniekształceniem plotek przy przekazie. Zaginięcia stawały się zwykłymi 
zabójstwami, mającymi na celu podtrzymanie atmosfery terroru. W chaosie rozmów, 
niespokojnych szeptów i kłamstw należało teraz szukać stale działających źródeł, punktów 
rozprzestrzeniania złowieszczej mgły...
Andrzej wziął kartkę czystego papieru i powoli, słowo po słowie, punkt po punkcie 
zaczął pisać szkic planu. Po jakimś czasie stworzył, co następuje:
Zadanie główne: ustalenie źródeł plotek, aresztowanie tychże źródeł i wykrycie 
kierującego nimi centrum. Środki podstawowe: powtórne przesłuchanie wszystkich 
świadków, którzy zeznawali na trzeźwo; wykrycie i przesłuchanie ludzi, twierdzących, że byli 
w Budynku; ustalenie potencjalnych związków między nimi i świadkami... Wziąć pod uwagę: 
a) dane agenturalne; b) sprzeczności w zeznaniach...
Andrzej gryząc ołówek popatrzył na lampę i przypomniał sobie coś jeszcze: 
skontaktować się z Pietrowem. Ten Pietrow w swoimi czasie zamęczył Andrzeja prawie na 
śmierć. Zginęła mu żona i nie wiadomo dlaczego zdecydował, że połknął ją Czerwony 
Budynek. Od tamtej pory porzucił wszystkie swoje sprawy i wziął się za szukanie Budynku - 
bez przerwy wysyłał do prokuratury różne raporty i notatki, które przekazywano do działu 
śledczego, a potem trafiały do Andrzeja; włóczył się nocami po mieście, kilka razy był 
podejrzewany o przestępcze zamiary i zatrzymywany przez policję, na policji rozrabiał, 
zamykano go za to na dziesięć dni, a po wyjściu wszystko zaczynało się od nowa.
Andrzej wypisał wezwanie dla niego i jeszcze dwóch innyc świadków, zaniósł je 
dyżurnemu z poleceniem natychmiastowego dostarczenia i poszedł do Czaczuy.
Czaczua, potężny, spasiony Kaukazczyk, któremu brak czoła rekompensował 
ogromny nos, leżał u siebie w gabinecie na kanapie otoczony stertą pękatych teczek z aktami i 
spał. Andrzej potrząsnął nim.
- E! - powiedział ochryple Czaczua, budząc się. - Co się stało|
- Nic się nie stało - gniewnie odpowiedział Andrzej. Nie cierpiał takiej rozlazłości. - 
Dawaj sprawę Spadających Gwiazd.
Czaczua usiadł, twarz rozjaśniła mu radość.
- Zabierasz? - zapytał, drapieżnie ruszając swoim fenomenalnym nosem.
- Nie ciesz się, nie ciesz. Chcę tylko przejrzeć.
- Słuchaj, po co masz oglądać? - gorączkował się Czaczua. Bierz ją całą! Jesteś młody, 
piękny, energiczny, szef wszystkim stawia cię za przykład. Rozwikłasz tę sprawę 
błyskawicznie - wejdziesz tylko na Żółtą Ścianę i masz rozwiązanie w kieszeni! Co ci 
zależy?.
Andrzej zapatrzył się na jego nos. Ogromny, garbaty, u nasady pokryty siecią 
purpurowych żyłek, ze sterczącymi z dziurek kępkami czarnych, twardych włosów, wydawał 
się żyć własnym, oddzielnym życiem. Widać było, że w ogóle go nie interesują kłopoty 
śledczego Czaczuy. Chciał, żeby wszyscy wokół pili szklanami lodowate kachetyńskie, jedli 
soczyste szaszłyki i wilgotną chrupiącą zieleninę, żeby tańczyli, chwytając palcami brzegi 
rękawów, wykrzykiwali w zapamiętaniu "Assa!" Chciał zanurzać się w pachnące, jasne włosy 
i zwisać nad obnażonymi pysznymi piersiami... O, wiele chciał, ten wspaniały noshedonista, a 
jego niezliczone pragnienia były wyraźnie widoczne w niezależnych ruchach, w zmianie 
koloru, w różnorakich wydawanych przez niego dźwiękach...
- A kiedy zakończysz tę sprawę - mówił Czaczua, przewracając oliwkami oczu pod 
niskim czołem - Boże ty mój! Ale będziesz sławny! Ale cię będą szanować! Myślisz, że 
Czaczua proponowałby ci tę sprawę, gdyby sam mógł chodzić po Żółtej Ścianie? Za nic w 
świecie by tego nie zrobił! Przecież to żyła złota! A ja ofiaruję ją tobie. Wielu tu już 
przychodziło i prosiło o nią. Nie, myślę sobie, żaden z was nie da rady. Jeden tylko Woronin, 
myślę sobie...
- Dobra, dobra - zirytował się Andrzej. - Co za gaduła. Dawaj teczkę. Nie mam czasu 
śpiewać tu z tobą pieśni.
Czaczua, nie przestając gadać, skarżyć się i chwalić, podniósł się leniwie, zaszurał po 
brudnej podłodze, podszedł do sejfu i zaczął w nim grzebać. Andrzej patrzył na jego szerokie, 
tłuste ramiona i myślał sobie, że Czaczua to pewnie jeden z lepszych śledczych w oddziale, 
można nawet powiedzieć błyskotliwy, ma najwyższy procent rozpoczętych spraw, a mimo to 
sprawy Spadających Gwiazd nie udało mu się posunąć naprzód. Nikomu się to nie udało, ani 
Czaczuy, ani jego poprzednikowi, ani poprzednikowi jego poprzednika...
Czaczua wyciągnął stertę pękatych, zatłuszczonych teczek. Razem przekartkowali 
kilka ostatnich stron. Andrzej starannie przepisał sobie na oddzielną kartkę nazwiska i adresy 
tych dwóch, których udało się zidentyfikować, a także nieliczne znaki szczególne, które udało 
się ustalić u niektórych nie rozpoznanych ofiar.
- Co za sprawa! - wykrzyknął Czaczua, mlaskając językiem. -Jedenaście trupów! A ty 
rezygnujesz. Nie, Woronin, nie wiesz, co jest twoim szczęściem. Wy, Rosjanie, zawsze 
byliście idiotami; tam byliście idiotami i tu też jesteście! A po co ci to? - zainteresował się 
nagle.
Andrzej jak mógł, wyjaśnił mu swoje zamiary. Czaczua szybko pojął w czym rzecz, 
ale nie był specjalnie zachwycony.
- Spróbuj, spróbuj... - odparł ospale. - Wątpię, czy ci to pomoże. Czym jest twój 
Budynek, a czym jest moja Ściana? Budynek to wymysł, a Ściana - o, tam, kilometr stąd... 
Nie, Woronin, nie damy sobie z tym rady
Ale gdy Andrzej był już przy drzwiach, Czaczua powiedział:
- Jakby coś, to od razu mi daj znać...
- Dobrze. Oczywiście.
- Posłuchaj - dodał Czaczua, marszcząc w skupieniu tłuste czoło i ruszając nosem. 
Andrzej przystanął i patrzył na niego wyczekująco. - Już dawno chciałem zapytać... - Twarz 
mu spoważniała. -Słuchaj, tam u was w siedemnastym roku, w Piotrogrodzie, było niezłe 
zamieszanie. Jak to się skończyło?
Andrzej splunął i wyszedł, trzaskając drzwiami. Gonił go chichot okropnie 
zadowolonego Kaukazczyka. Czaczua znowu złapał go na ten głupi dowcip. I po co z nim w 
ogóle rozmawiać?
W korytarzu przed gabinetem czekała go niespodzianka. Na ławie siedział jakiś 
śmiertelnie przerażony, rozczochrany, zaspany człowiek okutany paltem. Dyżurny wyskoczył 
zza stołu z telefonem i dziarsko wykrzyknął:
- Świadek Ejno Saari, dostarczony zgodnie z poleceniem! Andrzej popatrzył na niego 
otępiałym wzrokiem.
- Jakim poleceniem? Dyżurny speszył się trochę.
-Przecież pan sam... - powiedział urażony. - Pół godziny temu... Dał mi pan 
wezwania, kazał natychmiast dostarczyć...
- Boże - westchnął Andrzej. - Wezwania! Wezwania kazałem natychmiast dostarczyć, 
do diabła! Na jutro, na dziesiątą! - Spojrzał na uśmiechającego się blado Ejno Saariego, na 
wystające spod jego spodni białe troki od kalesonów, potem znowu na dyżurnego. - 
Pozostałych też zaraz przywiozą? - zapytał.
- Tak jest - potwierdził ponuro dyżurny. - Zrobiłem tak, jak było powiedziane.
- Złożę na was raport. - Andrzej z trudem się opanował. - Zostaniecie przeniesieni na 
ulicę, będziecie zganiać wariatów nad ranem, wtedy dopiero zaczniecie płakać... No cóż - 
zwrócił się do Saariego. - Skoro już pan tu jest, proszę wejść...
Wskazał Ejno Saariemu taboret, a sam usiadł za stołem i popatrzył na zegarek. Było 
już po dwunastej. Nadzieja na wyspanie się i przed jutrzej szym ciężkim dniem żałośnie 
wyparowała.
- Dobrze - westchnął, otworzył akta sprawy Budynku, przekartkował ogromną stertę 
protokołów, zeznań, pism i ekspertyz, odnalazł poprzednie zeznanie Saariego (lat czterdzieści 
trzy, saksofonista drugiego teatru miejskiego, rozwiedziony) i jeszcze raz przebiegł je oczami. 
- Dobrze - powtórzył. - Chciałbym coś wyjaśnić w zeznaniach, które złożył pan na policji 
miesiąc temu.
- Oczywiście, oczywiście - powiedział Saari, pochylając się z gotowością i jakimś 
kobiecym ruchem przytrzymując rozchylające się na piersiach palto.
- Zeznał pan, że pańska znajoma, Ella Stremberg, na pana oczach weszła ósmego 
września o godzinie dwudziestej trzeciej czterdzieści do tak zwanego Czerwonego Budynku, 
który znajdował się wtedy na ulicy Papug, w przejściu między sklepem spożywczym numer 
sto piętnaście a apteką Sztrema. Potwierdza pan to?
- Tak, tak, potwierdzam. Dokładnie tak było. Tylko data... Dokładnej daty nie 
pamiętam, miesiąc już minął...
- Nieważne. Wtedy pan pamiętał i z innymi zeznaniami to się pokrywa... Mam do 
pana prośbę: niech pan jeszcze raz szczegółowo opisze ten tak zwany Czerwony Budynek...
Saari przychylił głowę na bok i zastanowił się.
- Znaczy się, tak - zaczął - Dwa piętra. Ze starej cegły, ciemnoczerwony, jak koszary, 
rozumie pan? Okna, wie pan, takie wąskie, wysokie. Na najniższym piętrze wszystkie 
zamazane kredą i, pamiętam jak dziś, nie oświetlone... - Znowu się zastanowił. - Wie pan, o 
ile pamiętani, nie było tam w ogóle ani jednego oświetlonego okna. No i... wejście. Kamienne 
schodki, dwa, może trzy... Takie ciężkie drzwi... miedziana klamka, starodawna, kuta. Ella 
chwyciła za tę klamkę i z takim, wie pan, wysiłkiem pociągnęła drzwi do siebie... Numeru 
domu nie zauważyłem, nie pamiętam, czy był tam jakiś numer... Jednym słowem, wyglądał 
jak stary państwowy budynek, gdzieś tak z końca zeszłego wieku.
- Tak - powiedział Andrzej. - Proszę mi powiedzieć, często pan bywał na tej ulicy 
Papug?
- Wtedy poszedłem tam po raz pierwszy. I właściwie ostatni. Mieszkam dość daleko, 
nie chodzę w tamte okolice, a wtedy jakoś tak wyszło, że zdecydowałem się odprowadzić 
Ellę. Robiliśmy akurat imprezę, ja ją... mmm... no, trochę ją podrywałem i poszedłem 
odprowadzić. Bardzo nam się miło po drodze rozmawiało, a potem ona nagle powiedziała: 
"Czas się rozstać". Pocałowała mnie w policzek i zanim się spostrzegłem, weszła do tego 
domu. Szczerze mówiąc, pomyślałem wtedy, że ona tam mieszka...
- Rozumiem - powiedział Andrzej. - Na tej imprezie zapewne pan pił?
Saari, strapiony, uderzył dłońmi w kolana.
- Nie, panie śledczy - odpowiedział. - Ani kropelki. Nie wolno mi pić, lekarz zabronił.
Andrzej pokiwał ze współczuciem głową.
- A nie pamięta pan przypadkiem, czy ten budynek miał komin;
- Tak, pamiętam. Muszę panu powiedzieć, że widok tego budynku tak działa na 
wyobraźnię, że do tej pory stoi mi przed oczami; Dach był z dachówki, a na nim trzy wysokie 
kominy. Z jednego, pamiętam, szedł dym. Pomyślałem wtedy, że mimo wszystko dużo 
jeszcze domów z piecami...
To był właściwy moment. Andrzej ostrożnie położył ołówek protokołach, pochylił się 
lekko, znacząco zmrużył oczy i zaczął badawczo wpatrywać w Ejno Saariego, saksofonistę.
- W pańskich zeznaniach są pewne sprzeczności. Po pierwi jak dowiodła ekspertyza, 
znajdując się na ulicy Papug nie mó pan absolutnie widzieć ani dachu, ani kominów 
dwupiętrowego b dynku.
Ejno Saariemu, zaplątanemu we własnych kłamstwach saksofoniście, opadła szczęka i 
rozbiegły się oczy.
- Dalej. W śledztwie ustalono, że nocą ulica Papug nie jest w ogóle oświetlona. 
Dlatego nie mogę absolutnie pojąć, jak w przeniknionych ciemnościach, trzysta metrów od 
najbliższej latarni, udało się panu zobaczyć taką masę szczegółów: kolor budynku, starą 
cegłę, miedzianą klamkę, kształt okien i wreszcie idący z komina dym. Chciałbym wiedzieć, 
jak pan to wyjaśni.
Przez jakiś czas Ejno Saari w milczeniu otwierał i zamykał usta. Potem spazmatycznie 
przełknął ślinę i wykrztusił:
- Nic nie rozumiem... Zupełnie mnie pan skołował. Nigdy mi do głowy nie przyszło...
Andrzej milczał wyczekująco.
- Rzeczywiście, jak mogłem o tym wcześniej nie pomyśleć.. Przecież na tej ulicy 
Papug było zupełnie ciemno! Co tam dom; chodnika pod nogami nie było widać... I dach... 
Przecież stali przed samym wejściem. Ale doskonale pamiętam i dach, i cegłę, i dym z 
komina - taki biały dymek, jakby oświetlony księżycem...
- Tak, to dziwne - powiedział Andrzej drewnianym głosem.
- I klamka... Taka miedziana, wygładzona wieloma dotknięćiami... wymyślne 
połączenie kwiatów i liści... Mógłbym to od razu narysować, gdybym tylko umiał... A 
jednocześnie panowały absolutne ciemności, nie widziałem nawet twarzy Elli, po głosie tylko 
poznałem, że się uśmiecha, gdy...
W rozszerzonych oczach Ejno Saariego pojawiła się jakaś no myśl. Przycisnął ręce do 
piersi.
- Panie śledczy! - zawołał rozpaczliwie. - Mam teraz w głowie mętlik, ale doskonale 
rozumiem, że zeznaję przeciwko sobie, budzę w panu podejrzenia. Ale jestem uczciwym 
człowiekiem, moi rodzice byli bardzo porządnymi, religijnymi ludźmi... Wszystko, co panu 
teraz mówię, to najprawdziwsza prawda! Tak właśnie było. Po prostu wcześniej nie przyszło 
mi to do głowy. Panowały egipskie ciemności, stałem tuż pod domem, a jednocześnie 
pamiętani każdą cegiełkę, a dach pokryty dachówkami widzę tak, jakby był obok mnie... i 
trzy kominy... I dymek.
- Hmm... - Andrzej zabębnił palcami po stole. - A może pan tego nie widział? Może 
ktoś panu o rym opowiadał?... Czy przed wypadkiem pani Stremberg słyszał pan o 
Czerwonym Budynku?
Oczy Ejno Saariego znowu się rozbiegły.
-N-n-n... nie przypominam sobie... - bąknął. - Później, tak. Gdy Ella zginęła, gdy 
byłem na policji... gdy już rozpoczęto poszukiwania. .. wtedy dużo się o tym mówiło. Ale 
wcześniej... Panie śledczy! - oświadczył uroczyście. - Nie mogę przysiąc, że przed 
zaginięciem Elli nic nie słyszałem o Czerwonym Budynku, ale przysięgnę, że nic takiego nie 
pamiętam.
Andrzej wziął długopis i zaczął pisać protokół. Jednocześnie mówił, monotonnym, 
służbistym głosem, który z założenia miał wywołać w przesłuchiwanym przygnębienie i 
poczucie niemożności uniknięcia losu, napędzanego działającą bez zarzutu machiną prawa.
- Sam pan powinien rozumieć, panie Saari, że śledztwu nie mogą wystarczyć pańskie 
zeznania. Ella Stremberg zaginęła bez śladu, a ostatnim człowiekiem, który ją widział, jest 
pan, panie Saari. Czerwonego Budynku, który pan tak szczegółowo opisał, na ulicy Papug nie 
ma. Opis tegoż budynku, przytoczony przez pana, jest nieprawdopodobny, jako że przeczy 
podstawowym prawom fizyki. A wreszcie, jak wiadomo, Ella Stremberg mieszkała w 
zupełnie innej dzielnicy, dość daleko od ulicy Papug. Samo w sobie nie jest to dowodem 
przeciwko panu, ale wywołuje dodatkowe podejrzenia. Jestem zmuszony zatrzymać pana aż 
do wyjaśnienia pewnych okoliczności... Proszę przeczytać i podpisać protokół.
Ejno Saari bez słowa podszedł do stołu i nie czytając, podpisał każdą kartkę 
protokołu. Ołówek drżał mu w palcach, wąski podbródek obwisł i trząsł się. Potem Ejno 
Saari, szurając nogami, usiadł z powrotem na taborecie, zacisnął ręce i rzekł:
- Chciałbym jeszcze raz podkreślić, panie śledczy, że składając zeznania... - głos mu 
się rwał, znowu przełknął ślinę.  Składając zeznania zdawałem sobie sprawą, że działam na 
własną szkodą. Mogłem przecież coś zmyślić, skłamać... Mogłem w ogóle nie brać udziału w 
poszukiwaniach... nikt przecież nie wiedział, że poszedłem odprowadzić Ellę...
- To pańskie oświadczenie - powiedział Andrzej obojętnie - już faktycznie zostało 
zaprotokołowane. Jeśli nie jest pan winny, nic panu nie grozi. Zaraz pana zaprowadzą do 
aresztu. Proszę, oto papier i ołówek. Może pan pomóc śledztwu i sobie samemu, jeśli 
szczegółowo napisze pan, kto, kiedy i w jakich okolicznościach rozmawiał z panem o 
Czerwonym Budynku. Nieważne czy przed zaginięciem Elli Stremberg, czy po. Jak 
najbardziej szczegółowo: kto - imię, adres; kiedy - dokładna data, godzina; w jakich 
okolicznościach - gdzie, dlaczego w jakim celu, jak. Rozumie mnie pan?
Ejno Saari kiwnął głową i powiedział bezgłośnie "tak". Andrzej patrząc mu badawczo 
w oczy, ciągnął:
- Jestem pewien, że o wszystkich szczegółach dotyczących Czerwonego Budynku 
dowiedział się pan od kogoś. Samego budynku mógł pan nawet nie widzieć. Usilnie panu 
radzę, niech pan sobie przypomni, kto mówił panu o tych wszystkich szczegółach  kto, kiedy 
i w jakich okolicznościach. I w jakim celu.
Zadzwonił na dyżurnego i saksofonistę zabrano. Andrzej zatarł ręce, wpiął protokół 
do akt, poprosił o gorącą herbatę i wezwą kolejnego świadka. Był zadowolony z siebie. Mimo 
wszystko wyobraźnia i znajomość podstaw geometrii to pożyteczne rzeczy. Ejno Saari został 
przyłapany na kłamstwie zgodnie ze wszystkimi zasadami nauki.
Następny świadek, Matylda Husakowa (lat sześćdziesiąt dwa chałupnictwo, robienie 
na drutach, wdowa) stanowiła, w każdym razie w założeniu, dużo łatwiejszy przypadek. Była 
to potężna staruszk z małą, zupełnie siwą główką, rumianymi policzkami i chytrymi oczkami. 
Zupełnie nie wyglądała na zaspaną czy przestraszoną, wręcz przeciwnie, wydawało się, że 
jest zadowolona z takiej przygody. Przyszła z koszykiem, kłębkami różnokolorowej wełny, 
kompletem drutów. W gabinecie od razu wdrapała się na taboret, włożyła okulary i zaczęła 
dziergać.
- Wiemy, pani Husakowa - zaczął Andrzej - że jakiś czas temu i w kręgu swoich 
przyjaciół opowiadała pani o wydarzeniu z niejakim Frantiszkiem, który jakoby trafił do tak 
zwanego Czerwonego Budynku, przeżył tam różnorakie przygody i z trudem się wydostał. 
Czy tak było rzeczywiście?
Staruszka Matylda uśmiechnęła się, zręcznie wyjęła jeden drut, włożyła drugi i 
odpowiedziała, nie odrywając oczu od robótki:
- Było, było. Opowiadałam, i to nieraz, ale chciałabym wiedzieć, skąd wy to wiecie... 
Znajomych wśród sędziów nie mam...
- Muszę pani powiedzieć - powiedział konfidencjonalnie Andrzej - że teraz w sprawie 
tak zwanego Czerwonego Budynku prowadzone jest śledztwo i bardzo nam zależy, żeby 
skontaktować się choćby z jednym człowiekiem, który w tym budynku był...
Matylda Husakowa nie słuchała go. Położyła robótkę na kolanach i w zadumie 
patrzyła na ścianę.
- Kto by to mógł powiedzieć? - zastanawiała się głośno. - Nie spodziewałam się 
tego!... - Pokręciła głową. - I tutaj też, jak mi się widzi, trzeba uważać, kto i z kim... Za 
Niemców - buzia na kłódkę. Tutaj przyjechałam i okazuje się, że znowu to samo...
- Proszę pozwolić, pani Husakowa - przerwał jej Andrzej. -Wydaje mi się, że 
fałszywie rozumie pani sytuację. Przecież pani, o ile wiem, nie popeniła żadnego 
przestępstwa. Traktujemy panią wyłącznie jako świadka, jako naszego pomocnika, który...
- Ej, złociutki! Jacy tam pomocnicy? Policja to policja.
- Ależ nie! - Andrzej dla większej wiarygodności przycisnął rękę do serca. - Szukamy 
bandy przestępców! Porywających, i najwidoczniej zabijających ludzi. Człowiek, który był w 
ich łapach, może być niezwykle pomocny!
- Co pan, złociutki - powiedziała staruszka - wierzy pan w ten cały Czerwony 
Budynek?
- A pani nie wierzy? - spytał Andrzej, trochę speszony.
Staruszka nie zdążyła odpowiedzieć. Drzwi gabinetu uchyliły się, z korytarza wpadł 
harmider wzburzonych głosów i w szczelinie pojawiła się krępa czarnogłowa postać, 
krzycząca w stronę kogoś na korytarzu: "Tak, to pilne! Pilne!" Andrzej zmarszczył brwi, ale 
w tym momencie postać wyciągnięto na korytarz i drzwi się zatrzasnęły.
- Przepraszam, przeszkodzono nam - powiedział Andrzej. -Chciała pani zdaje się 
powiedzieć, że nie wierzy w Czerwony Budynek?
Nie przestając robić na drutach, sędziwa Matylda wzruszyła ramieniem.
- No, a jaki dorosły człowiek by w to uwierzył? Widzicie ich, dom im biega z miejsca 
na miejsce, w środku wszystkie drzwi mają zęby, wchodzisz po schodach na górę i znajdujesz 
się w piwnicy... Pewnie, że tutaj wszystko może się wydarzyć. Eksperyment to Eksperyment, 
ale to już przesada... Nie, nie wierzę. Pewnie, w każdym mieście są domy, które połykają 
ludzi, i u nas może też są, ale i chyba nie biegają z miejsca na miejsce... i pewnie schody są 
tam zwyczajne.
- Chwileczkę, pani Husakowa - przerwał jej Andrzej. - A po co w takim razie 
opowiada pani wszystkim te bajki?
-A dlaczego miałabym nie opowiadać, skoro ludzie słuchają? Ludziom się nudzi, 
zwłaszcza takim staruszkom jak my...
- A więc pani sama to wszystko wymyśliła?
Staruszka Matylda otworzyła usta, żeby odpowiedzieć, ale w tym momencie 
przeraźliwie zadzwonił telefon. Andrzej zaklął i podniósł; słuchawkę.
- Andriu-szone-czek... - zabrzmiał w słuchawce głos kompletnie pijanej Selmy. - 
Wyrzuciłam ich... Wyrzuciłam... Czemu nie wracasz?
- Wybacz. - Andrzej przygryzł wargę i popatrzył na staruszkę. - Jestem teraz bardzo 
zajęty, wszystko ci...
- A ja nie chcę! - oświadczyła Selma. - Kocham cię i czekam. Jestem pijaniutka, 
golutka, zimno mi...
- Selma. - Andrzej ściszył głos. - Nie wygłupiaj się. Jestem zajęty.
- I tak nie znajdziesz ta... takiej dziewczyny jak ja w tym chle... chlewie. Leżę 
skulona... zupełnie golutka...
- Przyjadę za pół godziny - pospieszył z zapewnieniem Andrzej.
- Głuptas! Za pół... pół godziny będę już spała... Kto to przyjeżdża po półgodzinie?
- Dobrze Selma, na razie - powiedział Andrzej, przeklinają dzień, w którym dał tej 
rozpustnej dziewczynie numer swojego służbowego telefonu.
- No i do diabła z tobą! - wrzasnęła nagle Selma i walnęła słuchawką. Tak mocno, że 
pewnie rozwaliła telefon. Andrzej zacisnął usta z wściekłości, delikatnie odłożył swoją 
słuchawkę i przez kilka sekund siedział, nie śmiejąc podnieść oczu. Nie mógł zebrać myśli. 
Wreszcie odkaszlnął.
- No tak. Hmm... Znaczy, opowiadała pani o tym z nudów... Przypomniał sobie w 
końcu ostatnie pytanie. - Mam rozumieć, że całą tę historię z Frantiszkiem sama pani 
wymyśliła?
Staruszka znowu otworzyła usta, żeby odpowiedzieć, i znowu nic z tego nie wyszło. 
Drzwi otworzyły się na oścież, na progu pojął wił się dyżurny i dziarsko zameldował:
- Przepraszam, panie śledczy! Doprowadzony świadek Pietrow żąda, żeby pan go 
natychmiast przesłuchał, jako że chce powiedzieć...
Andrzejowi zrobiło się czarno przed oczami. Z całych sił uderzył obiema pięściami w 
stół i wrzasnął tak, że zadzwoniło mu w uszach:
- Do diabła, dyżurny! Regulaminu nie znacie? Gdzie się tu pchacie ze swoim 
Pietrowem? Nie jesteście u siebie w wychodku! Od-maszerować!
Dyżurnego wymiotło. Andrzej czując, że ze wściekłości drżą mu wargi, zdrętwiałymi 
rękami nalał sobie wody z karafki. Wypił. Od tego dzikiego wrzasku rozbolało go gardło. 
Popatrzył spode łba na staruszkę. Sędziwa Matylda robiła na drutach, jak gdyby nigdy nic.
- Proszę mi wybaczyć - zamamrotał.
- Nic się nie stało, młody człowieku - uspokoiła go Matylda. -Nie gniewam się na 
pana. No więc, pytał pan, czy sama to wszystko wymyśliłam. Nie, złociutki, nie sama. Ja bym 
czegoś takiego nie wykombinowała. I schody takie - idziesz w górę, trafiasz na dół... Mnie by 
się takie rzeczy nawet nie przyśniły. Jak mnie opowiedzieli, tak i ja opowiedziałam...
- A kto pani opowiedział?
Staruszka, nie przestając robić na drutach, pokręciła głową.
- Tego to właśnie nie pamiętam. W kolejce mówiła jedna kobieta. Ten Frantiszek to 
podobno zięć jej znajomej. Też pewnie kłamała. W kolejce to się człowiek czasami takich 
rzeczy nasłucha, że w żadnej gazecie tego nie znajdzie...
- A kiedy to mniej więcej było? - zapytał Andrzej; już się trochę opanował i teraz 
żałował swojego wybuchu.
- Ze dwa miesiące temu... a może i ze trzy.
Zepsułem przesłuchanie, myślał z goryczą Andrzej. Schrzaniłem przesłuchanie przez 
tę sukę i przez bałwana dyżurnego. Nie, ja tego tak nie zostawię, już ja go, tumana jednego, 
załatwię. Jeszcze dostanie za swoje. Będzie biegał za wariatami o porannym chłodku... No 
dobrze, a co ze staruszką? Uparła się, nie chce podać nazwisk...
- Jest pani pewna, pani Husakowa - zaatakował znowu - że zupełnie pani nie pamięta 
nazwiska tej kobiety?
- Nie pamiętam, kochaniutki, w ogóle nie pamiętam - powiedziała wesoło sędziwa 
Matylda, nie przestając raźnie migotać drutami.
-A może pani przyjaciółki pamiętają?... Ruchy drutów jakby się zwolniły.
- Wymieniała pani jej imię, prawda? - ciągnął Andrzej. - Niewykluczone przecież, że 
ich pamięć okaże się lepsza.
Matylda wzruszyła ramieniem i nic nie odpowiedziała. Andrzej odchylił się na oparcie 
krzesła.
- Sytuacja wygląda tak, pani Husakowa. Nazwiska tej kobiety albo pani nie pamięta, 
albo nie chce powiedzieć. A pani przyjaciółki pamiętają. Musimy więc zatrzymać tu panią na 
jakiś czas, żeby nie mogła pani ich uprzedzić. Będziemy panią trzymać dopóty, dopóki albo 
pani, albo któraś z przyjaciółek nie przypomni sobie, od kogo słyszała pani tę historię.
- Pańska wola - powiedziała pokornie pani Husakowa.
- No tak. Ale dopóki pani będzie sobie przypominać, a my męczyć się z pani 
przyjaciółkami, ludzie dalej będą ginąć, bandyci zadowoleni zacierać ręce, a wszystko z 
powodu pani dziwnego uprzedzenia do organów śledczych.
Sędziwa Matylda nie odpowiedziała nic, tylko z uporem zacisnęła pomarszczone 
wargi.
- Niech pani zrozumie, jakie to absurdalne - tłumaczył jej Andrzej. - Dniami i nocami 
musimy przesłuchiwać różne męty, drani, łajdaków, a kiedy przychodzi wreszcie jakiś 
porządny człowiek, nie chce nam pomóc. No i jak to jest? Przecież to nienormalne! Przecież 
to niepoważne, to, za przeproszeniem, dziecinada. Jeżeli pani sobie nie przypomni, to 
przyjaciółki sobie przypomną, tak czy inaczej poznamy nazwisko tej kobiety. Do Frantiszka 
też dotrzemy, a on nam pomoże wyłapać tę szajkę. Jeśli tylko przedtem bandyci nie uciszą go 
jako niewygodnego świadka... A przecież jeśli go zabiją, pani też będzie winna, pani 
Husakowa! Oczywiście, nie w świetle prawa i żaden sąd pani nie skaże, ale samo sumienie, 
sumienie nie da pani spokoju!
Andrzej włożył w tę małą przemowę całą moc przekonywania,! Zmęczony zapalił 
papierosa i czekał, ukradkiem spoglądając na zegarek. Postanowił zaczekać trzy minuty, a 
później, jeśli uparta starucha się nie podda, odesłać starą cholerę do celi, mimo że nie miał 
prawa. Ale przecież trzeba jakoś pchać do przodu tę przeklętą sprawę... A jeżeli zdarzą się 
jakieś nieprzyjemności z powodu przekroczenia uprawnień... nie, ona nie wygląda na to, żeby 
miała zamiar złożyć skargę... ale jeśli nawet będą, to przecież w końcu głównemu 
prokuratorowi osobiście zależy na tej sprawie i raczej nie powinien mnie wydać... No, oberwę 
naganę. A co, zależy mi na ich podziękowaniach? Może być nawet nagana. Żeby tylko ta 
cholerna sprawa posunęła się do przodu... chociaż troszeczkę...
Palił, uprzejmie rozwiewając ręką kłęby dymu, wskazówka sekundnika dziarsko 
biegła po cyferblacie, a pani Husakowa milczała, cichutko dzwoniąc drutami.
- Taak - powiedział Andrzej, gdy minęła czwarta minuta. Zdecydowanym gestem 
wdusił niedopałek w przepełnioną popielniczkę. - Jestem zmuszony panią zatrzymać za 
stawianie oporu. Jak pani sobie życzy, pani Husakowa, ale według mnie to dziecinada... 
Proszę podpisać protokół. Zaraz zaprowadzą panią do celi.
Gdy sędziwą Matyldę wyprowadzono (na pożegnanie życzyła Andrzejowi dobrej 
nocy), przypomniał sobie, że nie dostał gorącej herbaty. Wyjrzał na korytarz, długo i ostro 
przypominał dyżurnemu o jego obowiązkach, a na koniec kazał wprowadzić świadka 
Piętrowa.
Świadek Pietrow, krępy, prawie kwadratowy, czarny jak kruk, na pierwszy rzut oka 
typowy bandyta, dwudziestoczterokaratowy mafiozo - usiadł pewnie na taborecie i nic nie 
mówiąc, ze złością patrzył, jak Andrzej popija herbatę.
- No i co z panem, Pietrow? - zapytał dobrodusznie Andrzej. -Wyrywał się pan tutaj, 
awanturował, przeszkadzał ludziom w pracy, a teraz pan milczy...
- A co mam z wami, darmozjadami, rozmawiać? - rozłościł się Pietrow. - Przedtem 
trzeba było ruszyć, teraz już za późno...
-A cóż się takiego wydarzyło? - zainteresował się Andrzej, puszczając mimo uszu 
"darmozjadów" i całą resztę.
- A to się wydarzyło, że kiedy pan tu sobie rozmawiałeś, przestrzegałeś swojego 
śmierdzącego regulaminu, ja widziałem Budynek!
Andrzej delikatnie włożył łyżeczkę do szklanki.
- Jaki budynek? - zapytał.
- No coś pan, jak pragnę zdrowia? - wściekł się od razu Pietrow. - Żarty się pana 
trzymają? Jaki budynek... Czerwony! Ten sam! Stoi, draństwo, na Głównej i ludzie do niego 
wchodzą, a pan tu sobie herbatkę pije... Jakieś durne staruchy męczy...
-Chwileczkę, chwileczkę!... - zawołał Andrzej, wyciągając z teczki plan miasta. - 
Gdzie go pan widział? Kiedy?
- No właśnie teraz, jak mnie tu wieźli... Mówię do tego kretyna: "Zatrzymaj się!", a on 
pędzi... Już tutaj mówię do dyżurnego: "Dawaj natychmiast patrol policji" - a on też jak 
zacznie marudzić...
-Odzie go pan widział? W którym miejscu?
- Wie pan, gdzie jest synagoga?
-Wiem - odparł Andrzej, odnajdując na mapie synagogę, - No to między synagogą i 
kinem - tam jest takie miejsce...
Na mapie między synagogą i kinem "Nowy Iluzjon" widniał skwer z fontanną i 
placem zabaw. Andrzej przygryzł koniec ołówka. - I kiedy go pan widział? - zapytał.
- Dwadzieścia po dwunastej - odpowiedział posępnie Pietrow. -A teraz jest już, proszę 
bardzo, prawie pierwsza. Czekać na was nie będzie... Czasem już po piętnastu, dwudziestu 
minutach go nie było, a tutaj... - Machnął zniechęcony ręką.
Andrzej podniósł słuchawkę i wydał rozkaz:
- Motocykl z koszem i jednego policjanta. Natychmiast.


ROZDZIAŁ 2

Motocykl mknął po Głównej, podskakując na rozjeżdżonym asfalcie. Andrzej skulił 
się, chowając twarz za osłoną kosza, ale i tak przewiewało go na wylot. Żałował, że nie wziął 
płaszcza.
Od czasu do czasu wyskakiwali z chodników przed motocykl, fioletowi z zimna 
wariaci. Krzywili się i tańczyli, krzyczeli coś, ale zagłuszał ich szum motoru. Kierujący 
policjant hamował, klnąc przez zęby, uchylał się od wyciągniętych rąk, przedzierał przez 
tłumy pasiastych chałatów i znowu rozpędzał motocykl tak, że Andrzeja odrzucało do tyłu. 
Oprócz wariatów na ulicy nie było nikogo. Raz tylko spotkali jadący powoli samochód 
patrolu z pomarańczowym kogutem na dachu, na placu zaś przed merostwem zobaczyli 
niezgrabnie biegnącego ogromnego pawiana. Pawian pędził przed siebie, a za nim, pohukując 
i przenikliwie wrzeszcząc, biegli zarośnięci ludzie w pasiastych piżamach. Andrzej odwrócił 
głowę i zobaczył, że udało im się dogonić małpę. Przewrócili ją na ziemię, złapali za łapy i 
zaczęli miarowo huśtać, śpiewając przy tym ponurą, pozagrobową pieśń.
Z naprzeciwka mknęły rzadkie latarnie i ciemne, zupełnie nie oświetlone, jakby 
wymarłe dzielnice. Potem pojawił się niewyraźny, żółtawy masyw synagogi i Andrzej 
zobaczył Budynek.
Stał pewnie i trwale, jakby od zawsze, przez wiele dziesięcioleci zajmował przestrzeń 
między pokrytą rysunkami swastyk ścianą synagogi i niechlujnym kinem, które w zeszłym 
tygodniu ukarano grzywną za pokaz filmów pornograficznych w godzinach nocnych. Stał 
tam, gdzie jeszcze wczoraj rosły rachityczne drzewka, w niepotrzebnie ogromnej, brzydkiej, 
cementowej misie słabiutkim strumieniem tryskała fontanna, a ze sznurowych huśtawek 
zwisały piszczące dzieciaki.
Rzeczywiście był czerwony, z cegły i trzypiętrowy. Okna na parterze zasłaniały 
okiennice, kilka okien na pierwszym i drugim piętrze świeciło na żółto i różowo. Dach 
pokrywała ocynkowana blacha, obok jedynego komina zamocowano dziwną antenę z 
poprzecznymi prętami. Do drzwi rzeczywiście prowadziły cztery schodki, lśniła miedziana 
klamka. Im dłużej Andrzej patrzył na ten budynek, tym wyraźniej słyszał jakąś uroczystą i 
ponurą melodię. Mimochodem przypomniał sobie, że wielu świadków zeznawało, jakoby w 
Budynku grała muzyka...
Andrzej poprawił daszek czapki, żeby nie zasłaniał mu oczu, i popatrzył na kierowcę. 
Ponury tłuścioch siedział nastroszony, głowę wciągnął w podniesiony kołnierzyk i sennie 
palił, trzymając papierosa w zębach.
- Widzisz go? - zapytał Andrzej półgłosem. Tłuścioch niezgrabnie odwrócił się i 
odsunął kołnierz.
-Co?
- Pytam, czy widzisz dom? - zapytał zirytowany Andrzej.
- Ślepy nie jestem - mruknął posępnie policjant.
- Widziałeś go tu wcześniej?
- Nie - odpowiedział policjant. - Tutaj nie. Gdzie indziej widziałem. A bo co? Tutaj 
nocą nie takie rzeczy można zobaczyć...
Muzyka w uszach Andrzeja rozbrzmiewała z ponurą siłą, słabo słyszał policjanta. 
Odbywał się jakiś ogromny pogrzeb, dziesiątki tysięcy ludzi płakało, żegnając swoich 
bliskich i ukochanych, a grzmiąca muzyka nie pozwalała się im uspokoić, zapomnieć, 
wyłączyć się...
- Poczekaj tu na mnie - rzucił Andrzej do policjanta, ale policjant nie odpowiedział. 
Nie było w tym zresztą nic dziwnego; został ze swoim motocyklem po tamtej stronie ulicy, 
gdy Andrzej stał już na kamiennych schodkach przed wysokimi dębowymi drzwiami z 
miedzianą klamką.
Andrzej popatrzył w prawo, na ciągnącą się wzdłuż ulicy Głównej mgłę, popatrzył w 
lewo, gdzie również było pełno mgły, na wszelki wypadek pożegnał się z tym wszystkim i 
położył dłoń w rękawiczce na wymyślnie kutej lśniącej miedzi.
Za drzwiami znalazł niewielki, cichy przedpokój, oświetlony żółtawym światłem. Pęki 
płaszczy, palt i szyneli zwisały z rozłożystego jak palma wieszaka. Na podłodze leżał 
przetarty dywan w blade, nieokreślone wzory. Na wprost prowadziły do góry szerokie 
marmurowe schody, pokryte miękkim czerwonym chodnikiem, przyciśniętym do schodów 
metalowymi, starannie wyczyszczonymi prętami. Na ścianach wisiały jakieś obrazy, z prawej 
strony za dębową barierką też coś było, a obok stał ktoś, kto usłużnie wziął od Andrzeja 
teczkę i szepnął: "Bardzo proszę, na górę..." Andrzej nic nie mógł dojrzeć, okropnie 
przeszkadzał mu daszek czapki, który co chwila zjeżdżał na oczy i pozwalał zobaczyć tylko 
to, co pod nogami. W połowie schodów Andrzej pomyślał, że trzeba było oddać tę przeklętą 
czapkę wyzłoconemu typowi z galonami i bokobrodami do pasa. Ale teraz już za późno; tutaj 
wszystko tak urządzono, że można albo robić coś w swoim czasie, albo nie robić w ogóle, i 
żadnego kroku ani ruchu nie dało się cofnąć. Z westchnieniem ulgi Andrzej wszedł na ostatni 
stopień i zdjął czapkę.
Gdy tylko pojawił się w drzwiach, obecni wstali, ale on nie patrzył na nikogo. Widział 
tylko swojego partnera, niewysokiego, niemłodego już mężczyznę w półwojskowym ubraniu, 
w błyszczących chromowych butach, męcząco do kogoś podobnego, a jednocześnie zupełnie 
nieznajomego.
Wszyscy stali nieruchomo wzdłuż ścian, białych marmurowych ścian, ozdobionych 
złotem i purpurą, udrapowanych jaskrawymi, różnobarwnymi sztandarami... nie, nie 
różnobarwnymi, wszystkie były czerwonozłote. Z nieskończenie wysokiego sufitu zwisały 
ogromne purpurowozłote płótna, jak wstęgi niewiarygodnej zorzy polarnej. W ścianach 
umieszczono wysokie, półokrągłe nisze. W ich mroku dumnie skromnie kryły się popiersia, 
marmurowe, gipsowe, brązowe, złote, malachitowe, stalowe... z nisz wiało chłodem grobów, 
wszyscy marzli, wszyscy ukradkiem rozcierali ręce i jeżyli się, ale mimo to stali wyprężeni, 
patrząc wprost przed siebie. Tylko ten jeden starszy człowiek w półwojskowym stroju, 
partner, przeciwnik, powoli, bezszelestnie przechadzał się po pustej przestrzeni na środku sali, 
lekko schylając siwiejącą potężną głowę; ręce założył do tyłu, lewą dłonią ściskając prawą. 
Gdy Andrzej wszedł, a inni wstali i stali tak już jakiś czas, i gdy pod sklepieniem sali ucichło 
zagubione w purpurze i złocie, ledwie słyszalne westchnienie jakby ulgi, człowiek ciągle 
jeszcze się przechadzał. Potem nagle zatrzymał się w pół kroku i bardzo uważnie, bez 
uśmiechu popatrzył na Andrzeja. Andrzej zobaczył, że jego włosy są rzadkie i siwe, czoło 
niskie, sumiaste wąsy też są rzadkie i starannie przystrzyżone, a obojętna twarz - żółtawa, o 
nierównej, jakby pooranej skórze.
Nie była potrzebna ani prezentacja, ani powitalne mowy. Usiedli przy inkrustowanym 
stoliku-szachownicy, Andrzej dostał czarne, a jego partner w podeszłym wieku - białe, a 
właściwie nie białe, tylko żółtawe. Człowiek o pooranej twarzy wyciągnął małą, nie 
owłosioną ręką, dwoma palcami ujął pionek i wykonał pierwszy ruch. Andrzej od razu 
przesunął swojego pionka, cichego, niezawodnego Wana, który zawsze chciał tylko jednego - 
żeby zostawiono go w spokoju. Tutaj będzie miał zapewniony niejaki, choć wątpliwy i 
względny spokój; tutaj, w samym centrum wydarzeń, które rozwiną się w sposób 
nieunikniony. Wanowi będzie ciężko, ale właśnie tutaj będzie można go wesprzeć, osłonić, 
ochronić - długo, może nawet nieskończenie długo.
Dwa pionki stały naprzeciw siebie, twarzą w twarz. Mogły się dotknąć, mogły 
wymieniać się nic nie znaczącymi słowami, mogły po prostu być z siebie dumne, dumne z 
tego, że właśnie one, zwyczajne pionki, wyznaczyły sobą tę oś, wokół której rozwinie się cała 
gra. Ale nie mogły wyrządzić sobie żadnej krzywdy, były wobec siebie neutralne, znajdowały 
się w różnych bitewnych wymiarach - mały, żółty, bezkształtny Wan, z głową jak zawsze 
wciągniętą w ramiona, i krzepki, z krzywymi jak kawalerzysta nogami chłopek w burce i 
papasze, z wyjątkowo bujnymi wąsami, z wystającymi kośćmi policzkowymi i 
przenikliwymi, lekko skośnymi oczami.
Na desce znowu zapanowała równowaga. Powinna potrwać dosyć długo - Andrzej 
wiedział, że jego partner, człowiek niebywale ostrożny, zawsze sądził, że najcenniejsi są 
ludzie. A więc w najbliższym czasie Wan był bezpieczny. Andrzej odszukał go w szeregach i 
uśmiechnął się do niego, ale od razu odwrócił wzrok - napotkał uważne i smutne spojrzenie 
Donalda.
Partner zastanawiał się, niespiesznie postukując ustnikiem długiego papierosa po 
inkrustowanej masą perłową powierzchni stolika. Andrzej zerknął na zamarłe pod ścianami 
rzędy, ale teraz patrzył nie na swoich, ale na tych, którymi dysponował jego przeciwnik. 
Wśród nich niemal nie widział znajomych twarzy: jacyś ludzie po cywilnemu o 
nieoczekiwanie inteligentnym wyglądzie, brodaci, w binoklach, w staromodnych krawatach i 
kamizelkach; wojskowi w niezwykłych mundurach, z wieloma rombami na naszywkach, z 
orderami przymocowanymi do podkładek zmory... Skąd on ich wziął, pomyślał zdziwiony 
Andrzej i znowu popatrzył na wysuniętego do przodu pionka. Ten pionek był mu co najmniej 
dobrze znany - człowiek o legendarnej niegdyś sławie, który, jak szeptali dorośli, nie spełnił 
pokładanych w nim nadziei i teraz, można powiedzieć, zszedł ze sceny. Najwyraźniej o tym 
wiedział, ale chyba nie smuciło go to zbytnio - stał, mocno wczepiony w parkiet krzywymi 
nogami, podkręcał swoje gigantyczne wąsy, rozglądał się spode łba. Bił od niego ostry zapach 
wódki i końskiego potu.
Partner podniósł rękę i przesunął drugiego pionka. Andrzej zamknął oczy. Tego się 
nie spodziewał. No jak to - tak od razu? Jak to? Przystojna blada twarz, natchniona, a 
jednocześnie odpychająca i dumna, błękitnawe binokle, wytworna, wijąca się bródka, czarne 
włosy nad jasnym czołem. Andrzej nigdy przedtem nie widział tego człowieka i nie wiedział, 
kim jest, ale wydawało mu się, że to ważna osoba. Z krzywonogim chłopem w burce 
rozmawiał władczo i krótko, a ten tylko ruszał wąsami, mięśnie grały mu na policzkach i 
przez cały czas odwracał lekko skośne oczy, jak ogromny dziki kot przed pewnym siebie 
pogromcą.
Andrzeja nie obchodziły ich stosunki - teraz ważył się los Wana, los małego, 
umęczonego przez życie Wana, który już zupełnie wciągnął głowę w ramiona, jakby był 
przygotowany na najgorsze. Mógł zdarzyć się tylko jeden z trzech wariantów - albo jego, albo 
on, albo wszystko zostaje tak jak jest; życie tych dwojga zawisa w nieokreśloności - w 
podniosłym języku strategów nazywa się to "nieprzyjemny gambit hetmański". Andrzej znał 
tę możliwość, wiedział też, że to posunięcie jest zalecane przez autorów podręczników, 
wiedział, że to podstawy. Ale nie mógł znieść myśli o tym, że Wan jeszcze przez kilka 
długich godzin gry musi trwać w niepewności, oblewając się zimnym potem śmiertelnego 
strachu, a nacisk na niego będzie przez cały czas rósł, aż potworne napięcie w tym punkcie 
stanie się nie do zniesienia, gigantyczny krwawy wrzód pęknie i po Wanie nie zostanie nawet 
ślad.
Nie wytrzymam tego, pomyślał Andrzej. A zresztą... przecież ja zupełnie nie znam 
tego człowieka w binoklach, co on mnie obchodzi, dlaczego właśnie ja mam się nad nim 
litować, skoro mój genialny partner myślał zaledwie kilka minut, zanim zdecydował się go 
poświęcić... Andrzej zdjął z deski biały pionek i postawił na jego miejscu swój, czarny i w 
tym samym momencie zobaczył, jak dziki kot w burce nagle, pewnie po raz pierwszy w życiu 
popatrzył pogromcy prosto w oczy, obnażając w pożądliwym uśmiechu żółte od tytoniu kły. 
Jednocześnie jakiś smagły, z oliwkową twarzą człowiek, nie wyglądający ani na Rosjanina, 
ani nawet na Europejczyka, prześliznął się między rzędami do błękitnych binokli, zamachnął 
się wielką, zardzewiałą łopatą i binokle błękitną błyskawicą wystrzeliły w bok. Człowiek o 
bladej twarzy wielkiego trybuna i niespełnionego tyrana cicho krzyknął, nogi mu się ugięły i 
nieduże ciało poturlało się po rozpalonych tropikalnym słońcem, wyszczerbionych starych 
schodach, brudząc się białym pyłem i jasnoczerwoną, lepką krwią... Andrzej odetchnął, 
przełknął tkwiący w gardle kłąb i znowu popatrzył na deskę.
A tam obok siebie stały już dwa pionki. Środek miał w rękach strategiczny geniusz, a 
prosto w pierś Wana wycelowana była płonąca źrenica nieuniknionej śmierci. Nie mieli czasu 
na długie zastanawianie się, teraz chodziło już nie tylko o Wana: chwila zwłoki i biały goniec 
wyrwie się na operacyjną przestrzeń - od dawna już tym marzył, ten wysoki postawny 
przystojniak, obwieszony gwiazdozbiorami orderów, znaczków, rombów, naszywek; dumny i 
piękny, o lodowatych oczach i pulchnych dziecinnych ustach, chluba młodej armii, duma 
młodego kraju, zwycięski przeciwnik takich jaki on, obsypanych medalami, znaczkami, 
naszywkami wyniosłych pyszałków zachodniej taktyki wojskowej. Co dla niego znaczył 
Wan? Dziesiątki, tysiące takich Wanów zarąbał własną ręką - brudnych, zawszonych, 
głodnych, ślepo w niego wierzących, którzy na jedno jego skinienie z przekleństwem na 
ustach szli bezbronni na czołgi i cekaemy, a ci z nich, którzy cudem przeżyli, teraz już od-
chuchani i odpasieni, w każdej chwili byli gotowi powtórzyć wszystko od początku...
Nie, temu człowiekowi nie można oddać ani Wana, ani środka. I Andrzej szybko 
przesunął stojący na podorędziu pionek, nie patrząc kto to i myśląc tylko o jednym: osłonić, 
wesprzeć Wana, ochronić go, choćby od tyłu, pokazać wielkiemu czołgiście, że owszem, Wan 
jest w jego władzy, ale dalej i tak nie uda mu się przejść. I wielki czołgista zrozumiał to, 
zakrył swoje błyszczące oczy pięknymi, ciężkimi powiekami. Ale i on, i Andrzej (który 
zrozumiał to potem w jednym strasznym przebłysku) zapomnieli, że decyzja nie należy do 
nich - nie do pionków i gońców, nawet nie do wież czy hetmanów. I gdy tylko mała, nie 
owłosiona ręka zawisła nad deską, Andrzej zrozumiał, co się teraz stanie.
- Poprawiam... - wycharczał zgodnie z honorowym kodeksem gry i tak szybko, że w 
palce złapał go skurcz, zamienił miejscami Wana i tego, kto go wspomagał. Sukces 
uśmiechnął się do niego blado: Wana wspierał, a teraz zastąpił Walka Sojfertis, z którym 
Andrzej przesiedział sześć lat w jednej ławce, a który i tak już umarł w czterdziestym 
dziewiątym roku podczas operacji wrzodu żołądka.
Genialny partner powoli uniósł brązowe brwi, ze zdziwieniem i drwiną zmrużył 
nakrapiane oczy. Nie rozumiał tego ruchu, bezmyślnego z taktycznego i strategicznego 
punktu widzenia. Geniusz przesunął małą, słabą rękę, zatrzymał ją nad gońcem, odczekał 
jeszcze kilka sekund, zastanawiając się, po czym jego palce zamknęły się na lakierowanej 
główce figury. Goniec ruszył naprzód, cichutko stuknął o czarny pionek, przesunął go i zajął 
jego miejsce. Genialny strateg nie zdążył jeszcze zdjąć z pola zbitego pionka, a grupa ludzi w 
białych kitlach, skupionych i rzeczowych, już otoczyła łóżko, na którym leżał Walka Sojfertis 
- po raz ostatni Andrzej spojrzał na ciemny, wymęczony chorobą profil i łóżko zniknęło w 
drzwiach sali operacyjnej...
Andrzej popatrzył na wielkiego czołgistę i zobaczył w jego szarych, przezroczystych 
oczach ten sam strach i przygnębiające zdziwienie, które odczuwał sam. Czołgista, bez 
przerwy mrugając, patrzył na genialnego stratega i nic nie rozumiał. Przywykł do myślenia w 
kategoriach przemieszczania w przestrzeni wielkiego mnóstwa maszyn i ludzi. W swojej 
naiwności i prostocie przyzwyczaił się uważać, że wszystko raz na zawsze rozstrzygną jego 
sunące zdecydowanie przez obce ziemie pancerne armady i wielosilnikowe, załadowane 
bombami i spadochroniarzami latające twierdze, płynące w obłokach nad cudzymi ziemiami. 
Zrobił wszystko, żeby to jasne marzenie mogło zostać zrealizowane w dowolnej chwili, kiedy 
tylko będzie to konieczne... Zapewne czasem pozwalał sobie na minuty zwątpienia w 
genialność stratega, w jego umiejętność jednoznacznego określenia nieodzownego momentu i 
pożądanego kierunku pancernego uderzenia. A mimo to teraz nie mógł - a potem już nie 
zdążył - zrozumieć, jak można było złożyć w ofierze właśnie jego, takiego utalentowanego, 
takiego niestrudzonego i niepowtarzalnego, jak można było poświęcić to wszystko, co zostało 
stworzone z takim trudem i wysiłkiem...
Andrzej, nie chcąc na niego patrzeć, szybko zdjął go z deski. Na jego miejscu postawił 
Wana. Ludzie w błękitnych czapkach przecisnęli się przez rzędy obserwatorów, brutalnie 
schwycili wielkiego czołgistę za ręce, odebrali mu broń, z trzaskiem uderzyli w ładną, rasową 
twarz i zawlekli do kamiennego worka. Genialny strateg odchylił się na oparcie krzesła, z 
zadowoleniem zmrużył oczy, złożył ręce na piersi i zaczął kręcić kciukami. Był zadowolony. 
Oddał gońca za pionka i ucieszyło go to. I wtedy Andrzej zrozumiał, że w jego, stratega, 
oczach to wszystko wygląda zupełnie inaczej: zręcznie i nieoczekiwanie usunął gońca i 
jeszcze dodatkowo zyskał pionka - oto jak wyglądało to naprawdę...
Wielki strateg był czymś więcej niż strategiem. Strateg zawsze obraca się w ramach 
swojej strategii. Wielki strateg zrezygnował ze wszelkich ram. Strategia była zaledwie nic nie 
znaczącym elementem jego gry, była dla niego tak samo przypadkowa, jak dla Andrzeja jakiś 
zrobiony dla kaprysu ruch. Wielki strateg został wielkim właśnie dlatego, że zrozumiał (a 
może wiedział to od urodzenia?): nie ten wygrywa, kto umie grać zgodnie z zasadami, lecz 
ten, kto w odpowiednim momencie umie ze wszelkich zasad zrezygnować; narzucić grze 
swoje, nie znane przeciwnikowi reguły, a także, jeśli zachodzi taka potrzeba, zrezygnować 
nawet z nich. Kto powiedział, że twoje figury są mniej niebezpieczne od figur przeciwnika? 
Kto powiedział, że należy strzec króla i chronić go przed szachem? Bzdura, nie ma królów, 
których w razie czego nie można i by było zastąpić koniem czy nawet pionkiem. Kto 
powiedział, że pionek, który przedarł się na ostatnią poziomą linię, zawsze staje się figurą? 
Nic podobnego, czasem bardziej się opłaca, aby pozostał pionkiem - niech sobie postoi na 
skraju przepaści, jako przestroga dla innych pionków...
Przeklęta czapka przez cały czas zjeżdżała Andrzejowi na oczy, było mu coraz 
trudniej obserwować, co dzieje się dookoła. Słyszał jednak, że na sali już nie panuje pełna 
szacunku cisza; rozlega się brzęk naczyń, gwar wielu głosów, dźwięki strojącej instrumentu 
orkiestry. Z kuchni dolatywał dym. Jakiś głos wołał piskliwie na cały dom:
- Żorż! Cholehnie zgłodniałem! Każ mi podać kieliszek kiuhaso i anianiasa!...
- Proszę mi wybaczyć - powiedział ktoś z urzędową uprzejmością, przeciskając się 
między Andrzejem a deską. Mignęły czarne fałdy, wyczyszczone lakierowane buty, wysoko 
podniesiony biały rękaw z zastawioną tacą przepłynął nad jego głową. Jakaś nieznajoma ręka 
postawiła przy łokciu Andrzeja kieliszek szampana.
Genialny strateg w końcu obstukał i wymiął swojego papierosa do tego stopnia, że 
nadawał się do użytku. Zapalił. Sinawy dymek popłynął z jego włochatych nozdrzy, plącząc 
się w sumiastych, rzadkich wąsach.
Gra trwała dalej. Andrzej gwałtownie się bronił, cofał, manewrował i na razie udawało 
mu się robić tak, żeby ginęli tylko ci, który i tak byli już martwi. Wyniesiono Donalda z 
przestrzelonym sercem, a na stoliku obok kieliszka położono jego pistolet i list: "Przychodząc 
nie ciesz się, odchodząc - nie smuć. Pistolet oddać Woroninowi. Kiedyś mu się przyda"... Brat 
z ojcem znieśli po oblodzonych schodach i położyli na stosie trupów ciało babci, Eugenii 
Romanowej, zaszyte w stare prześcieradła... Ojca pochowano we wspólnym grobie, gdzieś na 
Piskariewce, posępny kierowca, zasłaniając zarośniętą twarz od ostrego wiatru, przejechał 
walcem po zamarzniętych trupach, ugniótł je, żeby jak najwięcej zmieściło się do jednego 
grobu... A wielki strateg hojnie, wesoło, z mściwą radością rozprawiał się ze swoimi i 
cudzymi. Wszyscy jego zadbani ludzie z bródkami i orderami strzelali sobie w głowę, rzucali 
się z okien, umierali w potwornych torturach, szli po trupach na gońców i pozostawali 
pionkami...
Andrzej przez cały czas próbował zrozumieć, w co gra, jaki jest cel tej gry i jej zasady, 
i w ogóle po co to wszystko. Do samej głębi duszy przenikało go pytanie: jakim cudem został 
przeciwnikiem wielkiego stratega, on, wierny żołnierz jego armii, gotów w każdej chwili 
umrzeć za niego, zabijać w jego imię, nie znający żadnych innych celów prócz jego celów, 
nie wierzący w żadne środki oprócz wskazanych przez niego, nie odróżniający zamysłów 
wielkiego stratega od zamysłów Wszechświata. Chciwie, nie czując smaku, wychłeptał 
szampana i wtedy nagle spłynęło na niego zrozumienie. Przecież on wcale nie jest 
przeciwnikiem wielkiego stratega! Tak, to oczywiste! Jest jego sprzymierzeńcem, wiernym 
pomocnikiem - oto główna zasada gry! Gracze nie są przeciwnikami - są partnerami, 
sojusznikami, grają do jednej jedynej bramki, nikt nie przegrywa, wszyscy wygrywają... 
oprócz tych, którzy nie doczekali zwycięstwa...
Ktoś dotknął pod stołem jego stopy i powiedział:
- Niech pan łaskawie przesunie nogę...
Andrzej zajrzał pod stolik. Ciemniała tam lśniąca kałuża, a przy niej krzątał się na 
czworakach łysy karzełek z wielką, suchą szmatą pokrytą ciemnymi palmami. Andrzejowi 
zrobiło się niedobrze. Znowu spojrzał na deskę. Poświęcił wszystkich martwych, zostali mu 
już tylko żywi. Wielki strateg po przeciwnej stronie stolika obserwował go z ciekawością i 
chyba nawet kiwał z aprobatą głową, w uprzejmym uśmiechu obnażając rzadkie zęby. 
Andrzej poczuł, że nie wytrzyma dłużej. To była największa, najszlachetniejsza z gier, gra w 
imię najwspanialszych celów, jakie kiedykolwiek stawiała przed sobą ludzkość. Ale Andrzej 
nie mógł w nią dłużej grać.
- Muszę wyjść... - wychrypiał. - Na chwilę.
Powiedział to tak cicho, że sam ledwie usłyszał własne słowa, ale wszyscy od razu 
popatrzyli na niego. W sali znowu zapanowała cisza. Daszek czapki już mu nie przeszkadzał i 
Andrzej mógł teraz dokładnie zobaczyć wszystkich swoich, wszystkich, którzy jeszcze żyli.
Ogromny wujek Jura w swojej rozchełstanej, wypłowiałej bluzie patrzył na niego 
ponuro, paląc skręta; uśmiechała się pijana Selma, rozwalona w fotelu, z nogami zadartymi 
tak, że widać jej było pupę w koronkowych różowych majteczkach; Kensi patrzył poważnie i 
ze zrozumieniem, a obok niego stał rozczochrany, jak zwykle zwierzęco zarośnięty, 
nieobecny duchem Wołodźka Dmitrijew. Na wysokim, zabytkowym krześle, z którego 
dopiero co podniósł się Sewa Barabanów, udając się w swoją kolejną i tym razem ostatnią 
tajemniczą podróż służbową, zasiadał teraz, krzywiąc się z odrazą, Borka Czystiakow ze 
swoim arystokratycznie garbatym nosem, jakby chciał zapytać: "No i co się. wydzierasz jak 
chory słoń?" Byli tutaj wszyscy, sami najdrożsi i najbliżsi, i patrzyli na niego, każdy inaczej, 
a jednocześnie było w ich spojrzeniach coś zbliżonego, jakieś wspólne uczucie do niego: 
zaufanie? współczucie? żal? Nie, chyba jednak coś innego. Nie dowiedział się, co to takiego - 
nagle wśród starych znajomych zobaczył kogoś obcego, jakiegoś Azjatę z żółtą twarzą i 
skośnymi oczami. Nie, to nie Wan, to jakiś wytworny, elegancki Azjata. I Andrzejowi 
wydawało się, że za plecami nieznajomego chowa się mały, brudny, obdarty, zapewne 
bezdomny dzieciak...
Wstał, ostro, z szurnięciem odsunął krzesło, odwrócił się do wszystkich tyłem, zrobił 
jakiś nieokreślony gest w stronę i pod adresem wielkiego stratega i pospiesznie wyszedł z 
sali, przeciskając się między czyimiś ramionami a brzuchami, odsuwając kogoś z drogi. Jakby 
chcąc go uspokoić, ktoś w pobliżu rzekł:
-No cóż, to zgodne z zasadami, niech pomyśli, zastanowi się... Trzeba tylko zatrzymać 
zegar...
Andrzej zupełnie opadł z sił, był mokry od potu. Wyszedł na półpiętro i usiadł na 
dywanie, niedaleko buzującego ogniem kominka. Czapka znowu spadła mu na oczy i nawet 
nie próbował zobaczyć, co to za kominek i kto tam przy nim siedzi. Tylko czuł mokrym i 
obolałym ciałem delikatną suchość żaru i widział na swoich butach podeschnięte, ale ciągle 
jeszcze lepkie plamy, i słyszał przez przytulne potrzaskiwanie płonących polan, jak ktoś 
niespiesznie, ze smakiem, wsłuchując się we własny aksamitny głos, opowiada:
-... Wyobraźcie sobie - chłopak jak malowanie, barczysty, kawaler trzech Orderów 
Chwały, a całą kokardę tych orderów, muszę wam powiedzieć, nie każdemu dawali, takich 
było nawet mniej niż Bohaterów Związku Radzieckiego. Wspaniały towarzysz, uczył się 
bardzo dobrze, no i tak dalej. Ale miał, muszę wam powiedzieć, jedno dziwactwo. Zdarzało 
się, przyjdzie na imprezę w domu synka jakiegoś tam generała albo marszałka, ale jak tylko te 
wszystkie szery i monszery się rozejdą, wychodzi po cichu do przedpokoju, czapka na głowę i 
do widzenia. Na początku myśleliśmy, że ma kogoś na stałe. Ale nie, kumple ciągle widzieli 
go w miejscach publicznych - w parku Gorkiego, w różnych tam klubach, - z jakimiś 
wyjątkowymi łachudrami, i to za każdym razem z inną. Ja też go kiedyś spotkałem. Patrzę - 
ale sobie wybrał! Prawdziwy strach na wróble, pończochy zwinięte jak obwarzanki wokół 
chudych kostek, wymalowana jak nieszczęście... a wtedy przecież nie było dzisiejszych 
kosmetyków, panny niemalże pastą do butów brwi smarowały... I w ogóle, jak się to mówi, 
wyraźny mezalians. A on nic. Prowadzi ją delikatnie pod rączkę, coś tam jej bajdurzy, 
wszystko jak należy. A ona topnieje jak wosk - i dumna, i wstydzi się - pełne majtki radości... 
No i któregoś dnia zaczęliśmy go z kumplami wypytywać: gadaj zaraz, co ty masz za 
spaczony gust, jak ci nie wstyd chodzić z takimi wywłokami, gdy najładniejsze dziewczyny 
oczy za tobą wypatrują... A trzeba wam wiedzieć, że w naszej Akademii był instytut 
pedagogiczny, taki bardziej dla uprzywilejowanych, mogły do niego uczęszczać tylko 
panienki z najlepszych rodzin... Na początku zbywał nas żartami, ale potem poddał się i oto 
co nam opowiedział. Ja, mówi, towarzysze, wiem, że mam, jak to powiadają, wszystkie 
zalety: i urodę, i ordery, i w ogóle całą gębą pan. Sam to wiem i sterty liścików na ten temat 
dostałem. Ale miałem tu, mówi, jedną taką przygodę. Zobaczyłem, jak nieszczęśliwe są 
kobiety. Przez całą wojnę żyły bez żadnej nadziei, głodowały, harowały jak woły, dawno 
zapomniały, co to znaczy być piękną i pożądaną. I ja, mówi, postanowiłem sobie, że 
przynajmniej niektórym z nich dam możliwość przeżyć coś takiego, żeby już do końca życia 
miały co wspominać. Poznaję, mówi, taką motorniczą albo robotnicę z "Sierpa i młota". Albo 
nieszczęśliwą nauczycielką, która nawet przed wojną nie mogła liczyć na szczęście, a teraz, 
gdy tylu mężczyzn zabili, to już w ogóle nie ma się czego spodziewać. Spędzam z nimi dwa, 
trzy wieczory, mówi, a potem znikam, żegnam się, oczywiście, kłamię, że jadę w długą 
służbową podróż albo mówię coś w tym stylu, i zostawiam je z tym pięknym 
wspomnieniem... Mają chociaż jedną piękną chwilę w swoim życiu. Nie wiem, jak to 
wygląda z punktu widzenia wyższej moralności, ale ja mam wrażenie, że w ten sposób 
wypełniam przynajmniej jakąś cząstkę naszego wspólnego męskiego obowiązku... 
Opowiedział nam to wszystko, a my zbaranieliśmy. Potem, oczywiście, zaczęliśmy się 
spierać, ale wywarł na nas niesamowite wrażenie. Wkrótce potem gdzieś zniknął. Wtedy 
wielu z nas tak znikało: rozkaz objęcia dowództwa, a w wojsku nie pytasz, dokąd i po co... 
Więcej go nie widziałem...
I ja też, pomyślał Andrzej. Ja też więcej go nie widziałem. Przyszły dwa listy - jeden 
do mamy, a drugi do mnie. Mama dostała wiadomość: "Pani syn, Siergiej Michajłowicz 
Woronin, zginął śmiercią bohatera podczas wypełniania bojowego zadania dowodzenia". To 
było w Korei. Pod różowym, akwarelowym niebem Korei, gdzie wielki strateg po raz 
pierwszy próbował swoich sił w starciu z imperializmem. On prowadził swoją wielką grę, a 
Sierioża został tam ze swoim kompletem Orderów Chwały...
Nie chcę, pomyślał Andrzej. Nie chcę tej gry. Może tak właśnie powinno być, może 
inaczej nie można. Może. Nawet na pewno. Ale ja nie mogę... Nie umiem. I nie chcę się 
nauczyć... No cóż, pomyślał z goryczą. To znaczy, że nie jestem dobrym żołnierzem. A raczej 
- że jestem po prostu żołnierzem. Tylko żołnierzem. Tym, który nie umie myśleć i dlatego 
powinien ślepo wykonywać rozkazy. Żaden ze mnie partner czy sojusznik wielkiego stratega. 
Jestem małym trybikiem w jego kolosalnej maszynie i moje miejsce ani przy jego stole, ani 
przy jego grze. Moje miejsce obok Wana, wujka Jury, Selmy... Jestem malutkim astronomem 
o przeciętnych zdolnościach i gdyby udało mi się udowodnić, że istnieje jakiś związek 
między wiązkami pary i strumieniami Schilta, to już byłoby dla mnie bardzo dużo. A co się 
tyczy wielkich decyzji i wielkich dokonań...
I wtedy przypomniał sobie, że nie jest już astronomem, tylko śledczym w 
prokuraturze, i że udało mu się osiągnąć pewien sukces: przy pomocy specjalnie 
przygotowanej agentury i szczególnych metod wywiadowczych przyłapał ten tajemniczy 
Czerwony Budynek, przeniknął do jego wnętrza, odkrył jego złowieszcze tajemnice i 
stworzył wszelkie przesłanki do pomyślnej likwidacji tego złośliwego zjawiska naszego 
życia...
Podpierając się rękami, spełzł schodek niżej. Jeśli teraz wrócę do stołu, już się nie 
wyrwę. Budynek mnie połknie. To oczywiste, połknął już niejednego, są na to świadkowie. 
Ale chodzi nie tylko o to. Chodzi o to, że muszę wrócić do swojego gabinetu i rozplatać tę 
zagadkę. To mój obowiązek. Oto co powinienem teraz zrobić. Reszta - to miraż...
Zsunął się jeszcze o dwa schodki. Trzeba uwolnić się od mirażu i wrócić do pracy. To 
wszystko nie jest przypadkiem. Zostało dokładnie przemyślane. To makabryczny iluzjon, 
stworzony przez prowokatorów, którzy próbują zniszczyć wiarę w ostateczne zwycięstwo 
wypaczyć pojęcia obowiązku i moralności. I nie przypadkiem po jednej strome Budynku stoi 
to brudne kino "Nowy Iluzjon". Nowy! W pornografii nie ma niczego nowego, a on jest 
nowy! Wszystkiej jasne! A po drugiej stronie co? Synagoga...
Szybko zszedł po schodach i dotarł do drzwi z napisem "Wyjście". Już kładł rękę na 
klamce, już ją naciskał, już pokonywał sprzeciw skrzypiącej sprężyny, gdy nagle zrozumiał, 
co takiego wspólnego było we wpatrzonych w niego oczach ludzi tam na górze. Wyrzut. 
Wiedzieli, że nie wróci. On nawet się tego nie domyślał, a oni byli pewni...
Wypadł na ulicę, chciwie odetchnął wilgotnym, mglistym powietrzem i z 
zamierającym ze szczęścia sercem zobaczył, że nic się nie zmieniło: w jedną i w drugą stronę 
ulicy Głównej ciągnęła się mgła. Naprzeciwko, na wyciągnięcie ręki stał motocykl z koszem, 
a w nim śpiący policjant z ukrytą w kołnierzu głową. Chrapie, grubas jeden, pomyślał z 
rozczuleniem Andrzej. Zmordowany. I wtedy jakiś głos w jego głowie zawołał głośno: 
"Czas!" Andrzej zajęczał, zaszlochał z rozpaczy - dopiero teraz przypomniał sobie 
najważniejszą i najstraszniejszą zasadę gry. Zasadę, która została specjalnie wymyślona dla 
takich inteligenckich mazgajów i paniczyków: kto przerwał partię, ten się poddał; kto się 
poddał, tracił wszystkie swoje figury.
Z krzykiem "Nie!" Andrzej odwrócił się do miedzianej klamki, ale było już za późno. 
Dom odchodził. Powoli wycofywał się w nieprzeniknioną ciemność mrocznych zabudowań 
na tyłach synagogi i "Nowego Iluzjonu". Odchodził z szuraniem, zgrzytem, skrzypieniem, 
brzęcząc szybami, postękując belkami stropu. Od dachu oderwała się dachówka i rozbiła o 
kamienny schodek.
Andrzej z całych sił naciskał miedzianą klamkę, ale jakby przyrosła do drewna drzwi. 
Dom sunął coraz szybciej, Andrzej biegł, wlókł się za nim jak za odjeżdżającym pociągiem, 
szarpał za klamkę, nagle potknął się i upadł, jego zaciśnięte palce ześliznęły siei z gładkich 
miedzianych zawijasów, uderzył w coś mocno głową, pociemniało mu w oczach i chrupnęło 
w czaszce. Ale widział jeszcze, jak dom się cofa, w biegu gasi okna, skręca za żółtą ścianę 
synagogi, znika, znów się pojawia, jakby wyglądając zza rogu dwoma ostatnimi oświetlonymi 
oknami. Potem te okna też zgasły i zapadła ciemność.


ROZDZIAŁ 3

Siedział na ławce przed idiotyczną cementową misą fontanny i przyciskał mokrą, 
nagrzaną chusteczkę do potężnej, niemiłej w dotyku śliwy nad prawym okiem. Nic nie 
widział, w głowie łupało tak, że bał się, czy nie pękła czaszka, bolały rozbite kolana, 
stłuczony łokieć zdrętwiał, ale wszystko wskazywało na to, że już wkrótce da o sobie znać. A 
zresztą może tak było lepiej. Dzięki temu wydarzenia nabierały ordynarnego realizmu. Nie 
było żadnego Budynku, żadnego Stratega i ciemnej kałuży pod stołem, nie było szachów ani 
zdrady. Istniał tylko człowiek w ciemnościach, który się zagapił, przeleciał przez cementową 
barierkę i wyrżnął prosto w tę kretyńską misę, przywalił głupim łbem i całą resztą o mokre 
cementowe dno...
Oczywiście, Andrzej doskonale wiedział, że to wszystko nie jest takie proste. Ale 
przyjemnie było myśleć, że może jednak po prostu szedł, zahaczył i przywalił - wtedy cała 
sytuacja robiła się nawet zabawna, a przynajmniej wygodna. I co ja mam teraz robić, myślał 
mgliście. No, znalazłem ten Budynek, byłem w nim, widział wszystko na własne oczy... I co 
dalej? Nie maltretujcie mojej głowy, mojej biednej bolącej głowy tym całym rozprawianiem o 
plotkach, mitach i innej propagandzie. To po pierwsze. Nie męczcie... A zresztą, przepraszam 
- zdaje się, że to ja wszystkich tym męczyłem. Trzeba natychmiast wypuścić tego... jak go 
tam... tego z fletem. Ciekawe, czy ta jego Ella też grała tam w szachy?... Do licha jak mnie 
boli głowa ...
Chustka była już zupełnie ciepła. Andrzej, stękając, podniósł; się, doczłapał do 
fontanny, przechylił się i potrzymał mokrą szmatkę; pod lodowatym strumieniem. W śliwie 
ktoś od wewnątrz tłukł gorąco i wściekle. Masz swój mit. I miraż... Wyżął chusteczkę, znowu 
przyłożył do bolącego miejsca i popatrzył na drugą stronę ulicy. Grubas spał dalej. Tłuste 
bydlę, pomyślał ze złością Andrzej. I to się nazywa, że jest na służbie. Po co ja cię ze sobą 
brałem? Sto razy mogli mnie tu stuknąć... No jasne, a to bydlę by się wyspało, przyjechało 
rano do prokuratury i zameldowało jakby nigdy nic: pan śledczy, jak wszedł wczoraj do 
Czerwonego Budynku, tak się więcej nie pokazał... Przez chwilę Andrzej zabawiał się myślą, 
jak dobrze by było zaczerpnąć teraz wiadro lodowatej wody, podkraść się do tego tłustego 
drania i wylać mu ją za kołnierz. Dopiero by podskoczył. Podobnie się chłopaki zabawiali na 
zebraniach: przyśnie któryś, to mu but za sznurówkę do przyrodzenia przywiążą, a potem 
położą mu go na mordzie. Ten się budzi, wścieka i z potworną siła ciska but przed siebie... 
Śmiechu było...
Andrzej wrócił na ławkę i zobaczył, że ma sąsiada. Jakiś malutki, chudziutki 
człowieczek, cały na czarno, nawet koszulę miał czarną, siedział założywszy nogę na nogę i 
trzymając na kolanach staromodny melonik. Pewnie stróż przy synagodze. Andrzej ciężko 
usiadł obok niego, delikatnie obmacując śliwę.
- No dobrze - powiedział człowieczek jasnym, starczym głosem. - A co będzie dalej?
- Nic takiego - odpowiedział Andrzej. - Wszystkich wyłapiemy. Ja tej sprawy tak nie 
zostawię.
- A później? - nalegał staruszek.
- Nie wiem - zastanowił się Andrzej. - Może pojawi się jeszcze jakieś inne draństwo. 
Eksperyment to Eksperyment. Trochę potrwa.
- Wieczność - zauważył staruszek. - Zgodnie z dowolną religią to wieczność.
- Religia nie ma tu nic do rzeczy - zaprotestował Andrzej.
- Nawet teraz tak pan myśli? - zdziwił się staruszek.
- Oczywiście. Zawsze tak myślałem.
- Dobrze, na razie o tym nie mówmy. Eksperyment to Eksperyment, sznurek to tylko 
zwykły sznurek... wielu się tak pociesza. Prawie wszyscy. Zresztą tego nie przewidziała żadna 
religia. Ale ja nie o tym. Dlaczego nawet tutaj pozostawiono nam wolną wolę? Wydawałoby 
się, że w królestwie absolutnego zła, w królestwie, na bramie którego napisano: "Porzućcie 
wszelką nadzieję..."
Andrzej czekał na dalszy ciąg, nie doczekał się i powiedział:
- Pan to sobie jakoś dziwnie wyobraża. To nie jest królestwo absolutnego zła. To 
raczej chaos, który mamy uporządkować. A jak zdołalibyśmy go uporządkować, gdybyśmy 
nie mieli wolnej woli?
- Interesująca myśl - odparł staruszek z zadumą. - Nigdy mi to nie przyszło do głowy. 
To znaczy, pan uważa, że mamy jeszcze jedną szansę? Coś w rodzaju batalionu karnego - 
zmyć krwią swoje grzechy w pierwszym szeregu odwiecznej walki dobra ze złem...
- Ale dlaczego "ze złem"? - zapytał Andrzej, coraz bardziej się irytując. - Zło to coś 
ukierunkowanego...
- Jest pan manichejczykiem! - przerwał mu staruszek.
- Jestem komsomolcem! - sprzeciwił się Andrzej, czując przypływ niezwykłej wiary i 
pewności siebie. - Zło zawsze było zjawiskiem klasowym. Nie ma zła ogólnego. A tutaj 
wszystko jest przemieszane, dlatego że tutaj jest Eksperyment. Dano nam chaos i albo nie 
poradzimy sobie i powrócimy do tego, co było tam - klasowego podziału i innego draństwa; 
albo okiełznamy chaos i przetworzymy go w nowe, piękne formy stosunków międzyludzkich, 
zwane komunizmem...
Staruszek oszołomiony milczał dłuższą chwilę.
- No, no - powiedział w końcu ogromnie zdziwiony. - Kto by pomyślał, kto by 
przypuszczał... Propaganda komunistyczna - tutaj! To nawet nie schizma, to... - zamilkł. - 
Zresztą... przecież idee komunizmu bliskie są ideom wczesnego chrześcijaństwa...
- To kłamstwo! - zaprzeczył rozgniewany Andrzej. - Wymysł popów. Wczesne 
chrześcijaństwo to ideologia pokory, ideologia niewolników. A my jesteśmy buntownikami! 
Nie zostawimy tutaj kamienia na kamieniu, a potem wrócimy do siebie i wszystko zmienimy, 
tak jak zmieniliśmy tutaj!
- Pan jest Lucyferem - w głosie staruszka był nabożny strach. -Demonie pychy! 
Czyżby się pan nie poddał?
Andrzej starannie przełożył chusteczkę na chłodną stronę i podejrzliwie popatrzył na 
staruszka.
- Lucyfer?..: Taak. A kim pan właściwe jest?
- Jestem prochem - krótko odpowiedział staruszek.
- Hmm... - Trudno było zaprzeczyć.
- Jestem nikim - uściślił staruszek. - Tam byłem nikim i tutaj też jestem nikim - 
zamilkł. - Dał mi pan nadzieję - oświadczył nagle. - Tak, tak, tak! Nie wyobraża pan sobie, 
jak dziwnie... jak radośnie słucha się pańskich słów! Rzeczywiście, skoro pozostawiono nam 
wolną wolę, to dlaczego pokora i męka miałyby być obowiązkiem?... Stanowczo nasze 
spotkanie będę uważał za najważniejszy epizod mojego  pobytu tutaj...
Andrzej przyglądał mu się z nieprzyjazną uwagą. Drwi sobie, stary cap... Nie, chyba 
nie... Stróż z synagogi? Synagoga!
- Przepraszam bardzo - zapytał grzecznie. - Od dawna pan tutaj siedzi? Mam na myśli 
tę ławkę.
- Nie, nie bardzo. Najpierw siedziałem na stołeczku, w tamtej bramie, tam jest taki 
stołeczek... A gdy dom się oddalił, przyszedłem tutaj.
- Aha - powiedział Andrzej. - To znaczy, że widział pan dom?
- Oczywiście! - odpowiedział z godnością staruszek. - Trudno go nie widzieć. 
Siedziałem, słuchałem muzyki i płakałem.
- Płakałem... - powtórzył Andrzej, próbując coś zrozumieć. -Niech mi pan powie, czy 
jest pan Żydem?
Staruszek drgnął.
- Mój Boże, nie! Co za pytanie? Jestem katolikiem, wiernym i, niestety, niegodnym 
synem Kościoła rzymskokatolickiego... Rzecz jasna, nie mam nic przeciwko judaizmowi, 
ale... Dlaczego pan o to pyta?
-Tak tylko - odpowiedział wymijająco Andrzej. - To znaczy, że nie ma pan żadnego 
związku z synagogą?
- Raczej nie - odparł staruszek. - Jeśli nie liczyć tego, że często siedzę na tym 
skwerku, a czasem przychodzi tutaj stróż... - zachichotał nieśmiało. - Prowadzę z nim dysputy 
religijne...
- A Czerwony Budynek? - zapytał Andrzej. Zamknął oczy, głowę rozsadzał mu ból.
- Dom? Oczywiście, gdy przychodzi dom, to nie możemy tutaj siedzieć. Wtedy 
czekamy, aż sobie pójdzie.
- To znaczy, nie po raz pierwszy go pan widział?
- Oczywiście, że nie. Prawie zawsze przychodzi... Chociaż dzisiaj był dłużej niż 
zazwyczaj.
- Chwileczkę... Czy pan wie, co to za dom?
- Trudno go nie poznać - cicho odpowiedział staruszek. -Przedtem, w tamtym życiu, 
nieraz widziałem jego wizerunki i czytałem o nim. Jego szczegółowy opis znajduje się w 
objawieniach świętego Antoniego. Ten tekst nie jest co prawda kanonizowany, ale teraz... 
My, katolicy... Krótko mówiąc, czytałem go. " I jawił mi się dom, żywy i ruszający się, i 
czynił nieprzystojne ruchy, a w jego wnętrzu, przez okna, widziałem ludzi, którzy chodzili po 
komnatach jego, spali i przyjmowali strawę..." Nie ręczę za dokładność cytatu, ale jest dość 
bliski tekstu. I, rzecz jasna, Hieronim Bosch... Nazwałbym go nawet świętym Hieronimem 
Boschem, dużo mu zawdzięczam, to on przygotował mnie do tego wszystkiego... - powiódł 
ręką wokół siebie. - Jego wspaniałe obrazy... Bóg zapewne dopuścił go tutaj. Tak jak Dante... 
Istnieje rękopis, przypisywany Dantemu, w którym również wspomniany jest ten dom. Jakże 
to było... - Staruszek zamknął oczy, rozczapierzoną rękę podniósł do czoła. - Ee... e... 
"Towarzysz mój wyciągnął rękę, kościstą i wychudłą..." Mm... m... Nie... "Ciał krwawych 
naga plątanina w ciemnościach pokojów..." Mm.. .m...
- Zaraz! - Andrzej oblizał suche wargi. - O czym pan mówi? Co tu ma do rzeczy 
święty Antoni i Dante? Do czego pan zmierza?
Staruszek zdziwił się.
- Do niczego nie zmierzam - powiedział. - Zapytał mnie pan o dom i ja... Oczywiście, 
powinienem dziękować Bogu, że w swej przedwiecznej mądrości i nieskończonej dobroci 
oświecił mnie w poprzednim moim istnieniu i pozwolił się przygotować. Bardzo, bardzo 
wiele rozpoznaję i ściska mi się serce na myśl o tych, którzy przybyli tu i nie rozumieją, nie 
są w stanie pojąć, gdzie się znaleźli. Meczące niezrozumienie stanu rzeczy i męczące 
przypominanie sobie grzechów swoich. Możliwie, że to też wielka mądrość Stwórcy: wieczna 
świadomość własnych grzechów, bez świadomości pokuty... A pana, młody człowieku, za co 
wtrącono pana do tej otchłani?
- Nie rozumiem, o czym pan mówi - wymamrotał Andrzej. Tylko nam tu fanatyków 
religijnych brakowało, pomyślał.
- Niech pan się nie krępuje - zachęcił go staruszek. - Nie ma co ukrywać, albowiem 
sąd się już dokonał... Ja, na przykład, zgrzeszyłem przeciwko swojemu narodowi - byłem 
zdrajcą, donosicielem, widziałem, jak męczono i zabijano ludzi, których wydawałem sługom 
szatana. Powieszono mnie w tysiąc dziewięćset czterdziestym czwartym - staruszek zamilkł. - 
A pan kiedy umarł?
- Nie umierałem... - powiedział Andrzej, martwiejąc.
Staruszek z uśmiechem pokiwał głową.
- Pewnie, wielu tak myśli. Ale to nieprawda. Historia zna przypadki brania ludzi 
żywcem do nieba, ale nikt nigdy nie słyszał, żeby ich żywych wtrącano do piekła.
Andrzej słuchał oszołomiony, wbijając wzrok w staruszka.
- Zapomniał pan po prostu - ciągnął staruszek. - Była wojna, bomby spadały na ulice, 
wbiegł pan do schronu i nagle - uderzenie, ból i wszystko zniknęło. A potem - anioł, 
przemawiający łagodnie i alegorycznie, i nagle znalazł się pan tutaj... - Znowu pokiwał ze-
zrozumieniem głową, wysuwając dolną wargę. - Taak, niewątpliwie i w ten sposób właśnie 
pojawia się poczucie wolnej woli. Teraz rozumiem - to siła bezwładności. Tylko siła 
bezwładności, młody człowieku. Mówił pan z takim przekonaniem, że nawet przez chwilę 
myślałem... Organizacja chaosu, nowy świat... Nie, nie, to tylko bezwładność. Z czasem to 
minie. Niech pan nie zapomina, że piekło jest wieczne, że nie ma powrotu, a przecież to 
dopiero pierwszy krąg...
- Mówi pan... poważnie? - głos Andrzeja zadrżał.
- Przecież pan wie - odparł łagodnie staruszek. - Wie pan doskonale! Po prostu jest 
pan ateistą, młody człowieku, i sam przed sobą nie chce się przyznać, że przez całe swoje 
życie - nawet jeśli nie było ono długie - mylił się pan. Bezmyślni i prymitywni nauczyciele 
uczyli pana, że po śmierci czeka pana nicość, pustka, zgnilizna; że za swoje uczynki nie 
należy oczekiwać ani nagrody, ani kary. I pan wierzył w te żałosne idee, bo wydawały się 
panu takie proste i oczywiste, a przede wszystkim dlatego, że był pan młody, zdrowy jak byk 
i śmierć odbierał pan jako abstrakcję. Czyniąc zło, zawsze miał pan nadzieję na uniknięcie 
kary, uważając, że ukarać mogli pana tylko tacy ludzie jak pan. A jeśli zdarzało się panu 
spełnić dobry uczynek, żądał pan od nich natychmiastowej nagrody. Był pan śmieszny. Teraz 
już pan, oczywiście, to rozumie. widzę to po pańskiej twarzy... - zaśmiał się nagle. - U nas w 
podziemiu był jeden taki inżynier, materialista, często spieraliśmy się o życie pozagrobowe. 
Mój Boże, jak on ze mnie kpił! "Ojczulku - mówił - w raju dokończymy ten bezsensowny 
spór..." Wie pan, przez cały czas go tutaj szukam i szukam, i nie mogę znaleźć. Może w tym 
jego żarcie było trochę prawdy, może on rzeczywiście jest w raju - jako męczennik... Jego 
śmierć była prawdziwie męczeńska... A ja trafiłem tutaj.
- Nocne rozmowy o życiu i śmierci? - zarechotał nad nimi znajomy głos. Zatrzęsła się 
ławka. Izia Katzman, jak zwykle obdarty rozczochrany, - z rozmachem opadł na siedzenie 
obok Andrzeja i przytrzymując wielką jasną teczkę lewą ręką, prawą zaczął szarpać swoją 
brodawkę. Jak zawsze był w stanie uroczystego wzburzenia.
Andrzej powiedział, starając się, żeby zabrzmiało to możliwie niedbale:
- Ten starszy pan uważa, że wszyscy jesteśmy w piekle.
- Starszy pan ma absolutną rację - odpowiedział natychmiast Izia i zachichotał. - A 
jeśli to nawet nie jest piekło, to coś niesłychanie podobnego w swoich przejawach. Jednakże 
zgodzi się pan, panie Stupalski, że w moim życiu nie znalazł pan ani jednego uczynku, za 
który powinienem był tutaj trafić! Nawet nie cudzołożyłem - oto jaki byłem głupi.
- Panie Katzman - rzekł staruszek - dopuszczam możliwość, że pan sam nie wie o 
swoim fatalnym uczynku!
- Możliwe, możliwe - zgodził się lekko Izia, po czym zwrócił się do Andrzeja: - 
Sądząc po twoim wyglądzie, byłeś w Czerwonym Budynku. No i jak ci się podobało?
W tym momencie Andrzej ostatecznie doszedł do siebie. Jakby nagle lepka, 
półprzeźroczysta zasłona koszmaru rozsunęła się i znikła. Ból w głowie ucichł i teraz jasno i 
ostro widział, co się wokół niego dzieje. Na ulicy Głównej nie było już mgły, policjant, jak 
się okazało, wcale nie spał, tylko przechadzał się po chodniku, świecąc czerwonym ognikiem 
papierosa, i patrzył w stronę ławki. Boże, pomyślał Andrzej przerażony, co ja tutaj robię? 
Przecież jestem śledczym, czas ucieka, a ja gadam z tym psychopatą... a przecież tutaj jest 
Katzman... Katzman? Skąd on się tu wziął?
- Skąd wiesz, gdzie byłem? - zapytał ostro.
- Nietrudno zgadnąć - zachichotał Izia. - Gdybyś zobaczył się w lustrze...
- Pytam poważnie! - Andrzej podniósł głos.
Staruszek nagle wstał.
- Dobranoc, panowie - powiedział, unosząc melonik. - Dobrych snów.
Andrzej nie zwrócił na niego uwagi. Patrzył na Izie. Ten, szczypiąc brodawkę i lekko 
podrygując, patrzył na oddalającego się staruszka, uśmiechał się od ucha do ucha, dławił się i 
chrypiał.
- No? - zapytał Andrzej.
- Co za postać! - wysyczał z zachwytem Izia. - Ach, co to za postać! Dureń z ciebie, 
Woronin, jak zwykle nic nie rozumiesz! Wiesz, kto to był? To był znamienity pan Stupalski, 
Judasz Stupalski! Na gestapo w Łodzi wydał dwustu czterdziestu ośmiu ludzi, dwa razy go 
przyłapywali, dwa razy jakoś się wykręcał i zamiast siebie podstawiał kogoś innego. 
Ostatecznie dopadli go dopiero po wyzwoleniu, osądzili szybko i sprawiedliwie, ale jemu 
znowu udało się wywinąć. Nauczyciele uznali, że dobrze będzie zdjąć mu pętlę z szyi i 
przekazać go tutaj. Dla ozdoby. Tutaj mieszka w domu wariatów, udaje świra i dalej pracuje 
w swoim ulubionym zawodzie... Myślisz, że przypadkiem się tutaj znalazł, na tej ławce, 
akurat obok ciebie? Wiesz, dla kogo on teraz pracuje?
- Zamknij się! - zawołał Andrzej, siłą woli zdławiając ciekawość, którą zawsze 
wywoływały w nim opowieści Izł. - W ogóle mnie to nie interesuje. Jak się tu znalazłeś? 
Skąd, do licha, wiesz, że byłem w Budynku?
- Ja też tam byłem - odpowiedział spokojnie Izia.
- Jasne - powiedział Andrzej. - I co się tam działo?
- No, sam najlepiej wiesz, co się działo. Skąd mam wiedzieć, co się zdarzyło z 
twojego punktu widzenia?
-A co się zdarzyło z twojego punktu widzenia?
- A to akurat zupełnie ciebie nie dotyczy. - Izia poprawił trzymaną na kolanach pękatą 
teczkę.
- Teczkę wziąłeś stamtąd? - zapytał Andrzej, wyciągając rękę.
- Nie - odparł Izia. - Nie stamtąd. Posłuchaj, co cię to obchodzi? Czegoś się do mnie 
przyczepił?
Nie rozumiał widać, co się dzieje. Andrzej też nie do końca to rozumiał i przez cały 
czas gorączkowo myślał, co powinien dalej robić.
- Wiesz, co jest w tej teczce? - zapytał Izia. - Przekopałem stare merostwo, piętnaście 
kilometrów stąd. Cały dzień tam siedziałem, słońce zgasło, zrobiło się ciemno jak w dupie u 
Murzyna, oświetlenia to tam, rozumiesz, nie ma już od dwudziestu lat... Błąkałem się, 
błądziłem, ledwo udało mi się wydostać na Główną - dookoła ruiny, jakieś dzikie wrzaski...
- No właśnie - powiedział Andrzej. - Nie wiesz, że w starych rumach nie wolno 
grzebać?
Zapał znikł z oczu Izi. Popatrzył uważnie na Andrzeja. Chyba zaczynał rozumieć.
- Co ty - ciągnął Andrzej - chcesz tu przywlec jakąś infekcję?
- Coś mi się nie podoba twój ton - uśmiechnął się krzywo Izia. -Jakoś dziwnie ze mną 
rozmawiasz.
- A ty mi się cały nie podobasz! - krzyknął Andrzej. - Po co mi wbijałeś do głowy, że 
Czerwony Budynek to mit? Wiedziałeś przecież, że tak nie jest. Kłamałeś. Po co?
- Co to, przesłuchanie? - zapytał Izia.
-A jak myślisz?
- Ja myślę, że uderzyłeś się mocno w głowę. Myślę, że powinieneś umyć się w zimnej 
wodzie i dojść do siebie.
- Daj mi teczkę - powiedział Andrzej.
- A pójdziesz ty w...! - krzyknął Izia, wstając. Zbladł.
Andrzej też wstał.
- Pojedziesz ze mną.
- Nie mam zamiaru - odpowiedział ostro Izia. - Chcę zobaczyć nakaz aresztowania.
Andrzej, zielony z nienawiści, nie spuszczając oczu z Izi, powoli rozpiął kaburę i 
wyciągnął pistolet.
- Naprzód - rozkazał.
- Idiota... - wymamrotał Izia. - Zgłupiał do reszty.
- Milczeć! - krzyknął Andrzej. - Naprzód!
Pchnął Izie lufą w bok i Izia posłusznie pokuśtykał przez ulicę. Miał chyba obtarte 
nogi, mocno kulał.
- Zdechniesz ze wstydu - powiedział przez ramię. - Obudzisz się i spalisz ze wstydu...
- Bez dyskusji!
Podeszli do motocykla, policjant zręcznie odchylił osłonę kosza. Andrzej machnął lufą 
pistoletu.
-Wsiadaj.
Milczący teraz Izia usiadł niezgrabnie. Policjant szybko wskoczył na siodełko, 
Andrzej ulokował się za nim. Wsunął pistolet do kabury. Silnik zawył, zaterkotał, motocykl 
ruszył i podskakując na wybojach, pomknął z powrotem do prokuratury, strasząc świrów, 
którzy zmęczeni szwendali się bez celu po wilgotnej od rosy ulicy.
Andrzej starał się nie patrzeć na skulonego w koszu Izie. Pierwszy zapał minął i teraz 
czuł się niezręcznie - wszystko wydarzyło się tak jakoś błyskawicznie, zbyt pospiesznie, na 
chybcika, jak w tym dowcipie o niedźwiedziu, który huśtał zająca w kołysce bez dna. Dobra, 
zobaczymy...
W przedsionku prokuratury Andrzej, nie patrząc na Izie, wydał policjantowi rozkaz 
zarejestrowania zatrzymanego i dostarczenia dyżurnemu na górze. Przeskakując po trzy 
stopnie, poszedł do swojego gabinetu.
Było koło czwartej - najgorętszy okres. Na korytarzach stali albo siedzieli na długich, 
wypolerowanych wieloma tyłkami ławkach podejrzani i świadkowie. Wyglądali na 
obojętnych i sennych, prawie wszyscy rozdzierająco ziewali i wytrzeszczali osowiałe oczy. 
Od J czasu do czasu dyżurni zza swoich stolików ryczeli na cały budynek: i "Nie rozmawiać! 
Nie gadać!" Zza obitych dermą drzwi pokojów i przesłuchań dobiegał stuk maszyn do 
pisania, dudniące głosy, łzawe jęki. Było duszno, brudno i ciemno. Andrzejowi zrobiło się 
niedobrze, nagle zapragnął skoczyć do bufetu i wypić coś orzeźwiającego: filiżankę mocnej 
kawy albo nawet kieliszek wódki. I w tym momencie zobaczył Wana.
Wan siedział w kucki, oparty plecami o ścianę, w pozycji nieskończenie cierpliwego 
oczekiwania. Miał na sobie swój zwykły waciak, głowę wciągnął w ramiona, tak że kołnierz 
waciaka odchylał mu uszy. Na okrągłej twarzy bez zarostu malował się spokój. Drzemał.
- Co ty tu robisz? - zapytał zdziwiony Andrzej.
Wan otworzył oczy, podniósł się do połowy, uśmiechnął i powiedział:
- Aresztowano mnie. Czekam na wezwanie.
- Jak to aresztowano? Za co?
- Sabotaż - powiedział cichutko Wan.
Drzemiące obok potężne chłopisko w uświnionym płaszczu też otworzyło oczy, a 
raczej jedno oko - drugie zasłaniał fioletowy obrzęk.
- Jaki sabotaż?! - Andrzej był wstrząśnięty.
- Uchylanie się od prawa do pracy...
- Artykuł sto dwunasty, paragraf szósty - wyjaśnił rzeczowo chłop z obrzękiem. - Pół 
roku terapii na bagnach - i po wszystkim.|
- Niech się pan nie odzywa.
Chłop wymierzył w niego swój obrzęk, uśmiechnął się złośliwiej (Andrzej od razu 
przypomniał sobie i poczuł własną śliwę na czole) i wychrypiał pojednawczo:
- Mogę się nie odzywać. Czemu miałbym się odzywać, skoro i tak wszystko jasne?
- Nie rozmawiać! - zaryczał z oddali dyżurny. - Który się przykleją do ściany? Ty tam, 
odklej no się!
- Zaczekaj - powiedział Andrzej do Wana. - Dokąd cię wezwali? Tutaj? - wskazał 
drzwi pokoju numer dwadzieścia dwa, próbując przypomnieć sobie, czyj to gabinet.
- Dokładnie - wychrypiał chłop pospiesznie. - Do dwudziestego drugiego. Już od 
półtorej godziny podpieramy ścianę.
- Zaczekaj - powtórzył Andrzej i pchnął drzwi.
Przy stole zasiadał Heinrich Römer, młodszy śledczy i osobisty ochroniarz Friedricha 
Heigera, były bokser wagi średniej i monachijski bukmacher.
- Można? - zapytał Andrzej ale Römer nie odpowiedział. Był bardzo zajęty. Rysował 
coś na wielkiej płachcie brystolu, przechylając swoją zwierzęcą fizjonomię z rozpłaszczonym 
nosem to w jedną, to w drugą stronę. Sapał i nawet postękiwał z wysiłku. Andrzej zamknął za 
sobą drzwi i podszedł do stołu. Römer przerysowywał pornograficzną widokówkę. Brystol i 
widokówka podzielił na kwadraciki. Dzieło było ledwo zaczęte, na brystol naniesiono dopiero 
ogólne zarysy. Rysownika czekała praca godna tytana.
- Czym ty się na służbie zajmujesz, bydlaku? - zapytał z wyrzutem Andrzej.
Römer drgnął i podniósł oczy.
- A, to ty... - odetchnął z widoczną ulgą. - Czego chcesz?
- A więc to tak pracujesz? - zapytał gorzko Andrzej. - Tam ludzie czekają, a ty...
- Kto czeka? - Romer drgnął. - Gdzie?
- Twoi aresztowani czekają! - zawołał Andrzej.
- Aaa... No i co?
- Nic - powiedział Andrzej ze złością. Pewnie należało jakoś zawstydzić tego typa, 
przypomnieć draniowi, że przecież Fritz ręczył za niego, dawał za leniwego kretyna i 
nicponia słowo honoru; jednak Andrzej poczuł, że to ponad jego siły.
- Kto ci tak w łeb przyłożył? - z zawodowym zainteresowaniem zapytał Romer, 
oglądając Andrzej ową śliwę. -Ładnie...
- Nieważne - zniecierpliwił się Andrzej. - Chciałem się dowiedzieć, czy to ty masz 
sprawę Wana Lichuna?
- Wana Lichuna? - Romer przestał przyglądać się śliwie i w zadumie wsadził palec do 
prawej dziurki w nosie. - A bo co? - zapytał ostrożnie.
- Ty czy nie?
- A dlaczego pytasz?
- Dlatego że on siedzi przed twoimi drzwiami i czeka, a ty się tu świństwami 
zajmujesz!
- Dlaczego od razu świństwami? - obraził się Romer. - Popatrz, jakie ma cycki! Cudo! 
Widzisz?
Andrzej ze wstrętem odsunął zdjęcie.
- Daj mi akta - zażądał.
- Jakie akta?
- Akta sprawy Wana Lichuna!
- Nie mam żadnej takiej sprawy! - odpowiedział gniewnie Romer. Wysunął środkową 
szufladę, stołu i zajrzał do niej. Andrzej też zajrzał. Szuflada rzeczywiście była pusta.
- Gdzie ty w ogóle trzymasz swoje sprawy? - zapytał Andrzej, opanowując się z 
trudem.
- A co ci do tego? - oburzył się. Romer. - Nie jesteś moim przełożonym.
Andrzej zdecydowanym ruchem chwycił słuchawkę.. W świńskich oczkach Römera 
pojawił się. strach.
- Poczekaj - zaniepokoił się, pospiesznie kładąc ogromne łapsko na telefonie. - Gdzie 
chcesz dzwonić? Po co?
- Zadzwonię zaraz do Heigera - powiedział ze złością Andrzej. - On cię nauczy...
- Poczekaj - mamrotał Römer, próbując zabrać mu słuchawkę. -No coś ty, słowo 
daję... Po co od razu dzwonić do Heigera? Nie umiemy się sami dogadać? Powiedz mi 
najpierw, o co ci chodzi?
- Chcę wziąć sprawę Wana Lichuna.
- Tego Chińczyka? Dozorcy?
-Właśnie!
- No, to trzeba było tak od razu! On nie ma jeszcze żadnych akt. Dopiero co go 
przyprowadzili. To ma być pierwsze przesłuchanie.
- Za co go zatrzymali?
- Nie chce zmieniać zawodu - powiedział Romer, ciągnąc w swoją stronę słuchawkę 
razem z Andrzejem. - Sabotaż. Trzeci okres pracuje jako dozorca. Artykuł sto dwunasty 
znasz?...
- Znam - odparł Andrzej. - Ale to wyjątkowy przypadek. Zawsze coś popłaczą. Gdzie 
jest pismo przewodnie?
Głośno sapiąc, Romer odebrał mu w końcu słuchawkę, położył ją na miejsce, znowu 
sięgnął do szuflady, tym razem do prawej. Zaczął w niej grzebać, zasłaniając zawartość 
swoimi gigantycznymi barami, wyciągnął jakiś papier i, mocno się pocąc, dał go Andrzejowi. 
Andrzej przebiegł po nim wzrokiem.
- Nigdzie nie jest napisane, że został skierowany właśnie do ciebie - oświadczył.
- No i co z tego?
- A to, że zabieram go sobie - zdecydował Andrzej i włożył papier do kieszeni.
Römer zaniepokoił się.
-Ale przecież jest na mnie zapisany! U dyżurnego.
- No to zadzwoń do dyżurnego i powiedz, że Wana Lichuna wziął sobie Woronin. 
Niech go przepisze.
- Sam do niego dzwoń - powiedział z godnością Römer. - Co ja mam do niego 
dzwonić? Ty zabierasz, to sobie dzwoń. A mnie daj pokwitowanie, że go wziąłeś.
Po pięciu minutach dokonano wszelkich formalności. Römer schował pokwitowanie 
do szuflady, popatrzył na Andrzeja, a potem na pocztówkę.
- Ale ma cycki! - zawołał. - Jak wymiona!
- Źle skończysz, Romer - obiecał mu Andrzej wychodząc.
Na korytarzu w milczeniu wziął Wana za rękę i pociągnął za sobą.
Wan szedł pokornie, o nic nie pytając. Andrzejowi przyszło do głowy, że Wan tak 
samo cicho i spokojnie szedłby na śmierć i na męki, i na dowolne poniżenie. Andrzej nie 
rozumiał tego. W tej pokorze było coś zwierzęcego, nieludzkiego, a jednocześnie wzniosłego, 
budzącego niezrozumiały szacunek. Czuło się tu nadnaturalne zrozumienie jakiejś bardzo 
głębokiej, ukrytej i wiecznej istoty wydarzeń, zrozumienie odwiecznej bezsensowności 
sprzeciwu. "Zachód to Zachód. Wschód to Wschód". Strofa była kłamliwa, niesprawiedliwa, 
poniżająca, ale w tym wypadku, nie wiedzieć czemu, wydawała się pasować.
W swoim gabinecie Andrzej posadził Wana na krześle - nie na taborecie dla 
przesłuchiwanych, lecz na stojącym z boku krześle dla sekretarza - sam też usiadł i zapytał:
- No, co się tam stało? Opowiadaj.
Wan od razu zaczął mówić miarowym, narratorskim tonem:
- Tydzień temu do mojej stróżówki przyszedł rejonowy pełnomocnik do spraw 
zatrudnienia i przypomniał mi, że poważnie naruszam ustawę o prawie do różnorodnej pracy. 
Miał rację, rzeczywiście poważnie naruszyłem tę ustawę. Trzy razy dostawałem wezwania z 
giełdy i trzy razy wyrzucałem je do kosza. Pełnomocnik oświadczył, że dalsze lekceważenie 
grozi poważnymi nieprzyjemnościami. Wtedy pomyślałem: zdarza się przecież, że maszyna 
pozostawia człowieka na poprzednim miejscu. Tego samego dnia poszedłem na giełdę i 
włożyłem swoją książeczkę do maszyny rozdzielającej. Nie miałem szczęścia. Zostałem 
dyrektorem kombinatu obuwniczego. Ale już wcześniej zdecydowałem, że nie pójdę do 
nowej pracy, no i dalej byłem dozorcą. Dzisiaj wieczorem przyszło po mnie dwóch 
policjantów i przyprowadziło tutaj. To wszystko.
- Rozumiem - powiedział przeciągle Andrzej, chociaż nic nie  rozumiał. - Słuchaj, 
napijesz się herbaty? Można poprosić o herbatą i kanapki. Za darmo.
- To pewnie byłby straszny kłopot - zaprotestował Wan. - Nie warto.
- Jaki tam kłopot!... - zawołał gniewnie Andrzej i przez telefon zamówił dwie szklanki 
herbaty i kanapki. Odłożył słuchawką, popatrzył na Wana i zapytał: - Dalej nie rozumiem, 
dlaczego nie chciałeś zostać dyrektorem kombinatu. Ludzie by cię szanowali, miałbyś nowy 
zawód, przyniósłbyś sporo pożytku, przecież jesteś sumiennym, pracowitym człowiekiem... 
Znam ten kombinat - ciągłe kradzieże, buty wynoszą całymi skrzynkami... Gdybyś ty został 
dyrektorem, to wszystko by się skończyło. Zresztą tam jest dużo wyższa pensja, a ty przecież 
masz żonę, dziecko... O co tu chodzi?
- Tak, ja też myślę, że to trudno zrozumieć - powiedział Wan w zamyśleniu.
-A co tu jest do rozumienia? - zniecierpliwił się Andrzej. -Przecież to oczywiste, że 
lepiej być dyrektorem kombinatu niż przez całe życie rozgrzebywać śmieci... A tym bardziej 
przez sześć miesięcy harować na bagnach...
Wan pokręcił okrągłą głową.
- Nie, nie lepiej - powiedział. - Lepiej być tam, skąd nie można spaść. Ty tego nie 
zrozumiesz.
- Dlaczego trzeba koniecznie spadać? - zapytał zakłopotany Andrzej.
- Nie wiem dlaczego. Ale zawsze się tak dzieje. A kiedy bardzo trzeba się starać, żeby 
nie spaść, to już lepiej od razu spaść. Ja już przez to wszystko przeszedłem.
Policjant z zaspaną twarzą przyniósł herbatę, zasalutował, zachwiał się i bokiem 
wytoczył na korytarz. Andrzej postawił przed Wanem szklankę w pociemniałej podstawce, 
przysunął mu talerz z kanapkami. Wan podziękował, upił łyk herbaty i wziął najmniejszą 
kanapkę.
- Po prostu boisz się odpowiedzialności - zdenerwował się Andrzej. - Wybacz, ale w 
stosunku do innych nie jest to do końca uczciwe.
- Zawsze staram się nie wyrządzać ludziom krzywdy - odpowiedział spokojnie Wan. - 
A co się tyczy odpowiedzialności, to dźwigam ogromną odpowiedzialność - za moją żonę i 
dziecko.
- To prawda - przyznał Andrzej, znowu trochę zakłopotany. -Na pewno tak jest. Ale 
zgodzisz się, że Eksperyment wymaga od każdego z nas...
Wan uważnie słuchał i kiwał głową. Gdy Andrzej skończył, powiedział:
- Rozumiem cię. W jakimś sensie masz rację. Ale ty przyszedłeś tu, żeby budować, a 
ja, żeby znaleźć kryjówkę. Ty szukasz walki i zwycięstwa, a ja spokoju. Bardzo się różnimy.
- Co to znaczy spokoju? Sam siebie oczerniasz! Gdybyś szukał spokoju, znalazłbyś 
sobie ciepłą posadkę i żył, nie martwiąc się nic. A ty wybrałeś sobie najbrudniejszą, 
najbardziej niepopularną robotę i pracujesz uczciwie, nie żałując ani sił, ani czasu... I to ma 
być spokój!
- Duchowy, Andrzeju, duchowy! - powiedział Wan. - W zgodzie ze sobą i 
Wszechświatem.
Andrzej zabębnił palcami po stole.
- I co, masz zamiar przez całe życie pracować jako dozorca?
- Niekoniecznie jako dozorca - odparł Wan. - Jak tutaj trafiłem, byłem ładowaczem w 
magazynie. Potem maszyna wyznaczyła mnie na stanowisko sekretarza mera. Odmówiłem i 
wysłano mnie na bagna. Odpracowałem sześć miesięcy, wróciłem i zgodnie z prawem, jako 
ukarany, dostałem najniższą posadę. Ale potem maszyna znowu zaczęła pchać mnie w górę, 
Poszedłem do dyrektora giełdy i wszystko mu wyjaśniłem, tak jak tobie. Dyrektor giełdy był 
Żydem, trafił tutaj z obozu zagłady i bardzo dobrze mnie rozumiał. Dopóki on był 
dyrektorem, zostawiano mnie w spokoju. - Wan zamilkł. - Dwa miesiące temu zniknął. 
Mówią, że znaleziono jego ciało, ty pewnie coś o tym wiesz. I wszystko zaczęło się od 
początku... To nic, odpracuję swoje na bagnach, wrócę i znowu będę dozorcą. Teraz będzie 
mi dużo lżej, chłopiec jest już duży, a na bagnach pomoże mi wujek Jura...
Andrzej przyłapał się na tym, że nieprzyzwoicie gapi się na Wana, jakby to nie on 
przed nim siedział, lecz jakiś dziwoląg. Zresztą Wan rzeczywiście był dziwolągiem. Boże 
mój, pomyślał Andrzej, jakie musiałbym przeżyć życie, żeby dojść do takiej filozofii? Muszę 
mu pomóc, to mój obowiązek. Ale jak?...
- No dobrze - powiedział w końcu. - Jak chcesz. Tylko że nie musisz jechać na bagna. 
Nie wiesz przypadkiem, kto jest teraz dyrektorem giełdy?
- Otto Friża.
- Co? Otto? No to w czym problem?...
- Poszedłbym do niego, ale przecież on tam nic nie znaczy, niczego nie rozumie i 
wszystkiego się boi.
Andrzej chwycił książkę telefoniczną, znalazł numer, podniósł szybko słuchawkę. 
Musiał długo czekać: najwidoczniej Otto spał jak suseł. W końcu odezwał się urywanym, 
sztucznie groźny głosem:
- Dyrektor Otto Friża, słucham.
- Dzień dobry, Otto - powiedział Andrzej. - Mówi Woronii z prokuratury.
Zapadło milczenie. Otto kilka razy odchrząknął, potem powiedział ostrożnie:
- Z prokuratury? Słucham.
- Obudź się wreszcie! - zawołał wściekły Andrzej. - Elza cię tak ukołysała? Mówi 
Andrzej! Woronin!
- A, Andrzej! ? - powiedział zupełnie innym głosem Otto. - A co ty tak, w środku 
nocy? Rany boskie, ale mi serce wali... Czego chcesz?
Andrzej wyjaśnił mu sytuację. Tak jak się spodziewał, wszystko poszło gładko. Otto 
zgadzał się na wszystko. Tak, on zawsze twierdził, że Wan jest właściwym człowiekiem na 
właściwym miejscu. Słusznie, on też uważa, że Wan i tak nie nadaje się na dyrektora 
kombinatu. Jest jak najbardziej i bez dwóch zdań zachwycony dążeniem Wana do 
zajmowania tak skromnej posady ("więcej nam trzeba takich ludzi, a tu wszyscy lezą w górę, 
jak twoi strzelcy górscy!..."), z oburzeniem odrzuca pomysł wysłania Wana na bagna, co się 
zaś tyczy ustawy, to pała świętym gniewem na samą myśl o tych kretynach - biurokratach, 
którzy zamieniają zdrowy duch prawa w jego martwą literę. Koniec końców, prawo jest od 
tego, żeby ograniczać dążenia różnych spryciarzy do windowania się górę, nie może zaś 
dotyczyć - i nie dotyczy - ludzi, którzy pragną pozostać na dole. Dyrektor giełdy doskonale to 
rozumiał. Tak! - powtarzał. - O tak! Oczywiście!
Prawdę mówiąc, Andrzej miał niejasne, śmieszne i niemiłe wrażenie, że Otto 
zgodziłby się na dowolną jego, Andrzeja Woronina, propozycję - na przykład, żeby mianować 
Wana merem albo żeby wsadzić go do karceru. Otto zawsze żywił do Andrzeja jakąś 
chorobliwą wdzięczność, zapewne dlatego że Andrzej jako jedyny z ich towarzystwa (a może 
i z całego miasta) traktował go po ludzku... A zresztą, najważniejsza była teraz sprawa Wana.
- Wydam odpowiednie rozporządzenia - powtórzył Otto po raz dziesiąty. - Możesz 
być zupełnie spokojny. Dam wytyczne i Wana już nigdy nikt nie ruszy.
Na tym stanęło. Andrzej odłożył słuchawkę i zaczął wypisywać Wanowi przepustkę.
- Pójdziesz od razu? - zapytał, nie przestając pisać. - Może poczekaj na słońce... 
Niebezpiecznie teraz na ulicach...
- Dziękuję panu - mamrotał Wan. - Dziękuję panu... Andrzej, zdziwiony, podniósł 
głowę. Wan stał przed nim i kłaniał się ze złożonymi na piersiach dłońmi.
- Daj spokój tym chińskim ceremoniom - warknął Andrzej oburzony i zakłopotany. - 
Co ja jestem, twój dobrodziej czy co? - Podał Wanowi przepustkę. - Pytam, czy pójdziesz od 
razu?
Wan przyjął przepustkę i jeszcze raz się ukłonił.
- Lepiej będzie, jak pójdę teraz - powiedział przepraszająco. -Od razu. Pewnie 
śmieciarze już przyjechali...
- Śmieciarze... - powtórzył Andrzej. Spojrzał na talerz z kanapkami. Były duże, 
świeże, z apetyczną szynką. - Czekaj no - wyjął z szuflady starą gazetę i zaczął je w nią 
zawijać. - Do domu weźmiesz, dla Majlin...
Wan słabo protestował, mamrotał coś o niepotrzebnym kłopocie, ale Andrzej wsunął 
mu paczkę za pazuchę, objął za ramiona i powiódł do drzwi. Czuł się bardzo niezręcznie. 
Wszystko było jakoś nie tak. I Otto, i Wan jakoś dziwnie reagowali. Przecież on chciał, żeby 
wszystko było załatwione sprawiedliwie, dobrze, rozsądnie, a wyszło z tego nie wiadomo co -
jakieś dobrodziejstwo, kumoterstwo, lewizna... Pospiesznie szukał właściwych słów, suchych, 
rzeczowych, podkreślających oficjalność i prawomocność sytuacji. Nagle wydało mu się, że 
znalazł. Zatrzymał się, uniósł podbródek i patrząc na Wana z góry, powiedział chłodno:
- Obywatelu Wan, w imieniu prokuratury serdecznie pana przepraszam za bezprawne 
zatrzymanie. Ręczę, że więcej się to nie powtórzy.
Natychmiast poczuł się jak idiota. Co za bzdury! Po pierwsze, zatrzymanie nie było 
bezprawne. Szczerze mówiąc, było całkowicie zgodne z prawem. A po drugie, śledczy 
Woronin nie mógł za nic ręczyć, nie miał do tego prawa... Nagle zobaczył oczy Wana - 
dziwne, a przy tym jakby znajome spojrzenie. I wtedy wszystko mu się przypomniało. Poczuł 
gorąco.
- Wan - odezwał się zachrypniętym głosem. - Chcę cię o coś zapytać, Wan.
Zamilkł. Pytanie było głupie, bez sensu, ale nie mógł go nie zadać. Wan wyczekująco 
patrzył na niego z dołu do góry.
- Wan - powtórzył Andrzej i odkaszmął. - Gdzie byłeś dzisiaj o drugiej w nocy?
- Właśnie o drugiej po mnie przyszli - odparł Wan. - Myłem schody.
- A wcześniej?
- Wcześniej zbierałem śmieci, Majlin mi pomagała, potem poszła spać, a ja poszedłem 
myć schody.
- Tak - powiedział Andrzej. - Tak właśnie myślałem. No dobrze, do widzenia, Wan. 
Wybacz, że tak wyszło... Albo nie, poczekaj, odprowadzę cię...


ROZDZIAŁ 4

Przed przesłuchaniem Izi Andrzej przemyślał wszystko jeszcze raz. Po pierwsze, 
zabronił sobie traktować go z uprzedzeniem. Że Izia jest cynikiem, zarozumialcem i gadułą, 
gotowym wyśmiać wszystko jak leci, że jest niechlujny, pluje gdy mówi, obrzydliwie 
chichocze, żyje z wdową jak alfons i nie wiadomo, jak zarabia na życie, to wszystko w tym 
przypadku nie powinno mieć żadnego znaczenia.
Należało jeszcze tylko wykorzenić głupi pomysł, że Katzman jest zwykłym 
szerzycielem histerycznych plotek o Czerwonym Budynku i innych mistycznych zjawiskach. 
Czerwony Budynek istnieje naprawdę. Jest zagadką - fantastyczną, nie wiadomo komu i po 
co potrzebną, ale istnieje. (Andrzej zajrzał do apteczki i, przeglądając się w malutkim 
lusterku, posmarował maścią sączący się guz). W zaistniałej sytuacji Katzman jest przede 
wszystkim świadkiem. Co robił w Czerwonym Budynku? Jak często tam bywa? Co może o 
nim powiedzieć? Jaką to teczkę stamtąd wyniósł? A może teczka rzeczywiście nie jest 
stamtąd? Może naprawdę ze starego merostwa?...
Stop, stop! Katzman nieraz się wygadał... nie, nie wygadał, tylko opowiadał o swoich 
wyprawach na północ. Co on tam robił? Antymiasto też jest gdzieś na północy! Mimo 
wszystko dobrze, że go zatrzymałem, chociaż rzeczywiście zbyt pospiesznie. Przecież zawsze 
się tak dzieje: wszystko zaczyna się od zwykłej ciekawości, człowiek pcha swój wścibski nos 
gdzie nie trzeba, a potem ani się obejrzy, a już go zwerbowali... Dlaczego nie chciał mi oddać 
tej teczki? Teczka jest najwyraźniej stamtąd... Czerwony Budynek też! Tutaj szef czegoś nie 
przemyślał do końca. No, to oczywiste, nie znał faktów. I nie był tam. Tak, szerzenie plotek 
to straszna rzecz, ale Czerwony Budynek jest straszniejszy od wszelkich plotek. A najgorsze 
jest nie to, że ludzie w nim giną - ale to, że czasem z niego wychodzą. Wychodzą, wracają i 
żyją wśród nas. Tak; jakKatzman...
Andrzej czuł, że dotarł do sedna, ale zabrakło mu śmiałości, żeby przeanalizować 
wszystko do końca. Wiedział tylko, że Andrzej Woronin, który wszedł drzwiami z miedzianą 
klamką, nie był tym samym Andrzejem Woroninem, który przez nie wyszedł. Coś się w nim 
załamało, coś bezpowrotnie utracił... Zacisnął zęby. Nie, tu się przeliczyliście, drodzy 
państwo. Nie trzeba było mnie wypuszczać. Nas się tak od razu nie złamie... nie kupi... nie 
rozczuli...
Uśmiechnął się krzywo, wziął czystą kartkę i napisał na niej wielkimi literami: 
CZERWONY BUDYNEK - KATZMAN. CZERWONY BUDYNEK - ANTYMIASTO. 
ANTYMIASTO - KATZMAN. Tak właśnie to wszystko wygląda. Nie, szefie. Nie szerzycieli 
plotek musimy szukać. Musimy szukać tych, którzy wrócili - cali i zdrowi - z Czerwonego 
Budynku. Szukać, wyławiać, izolować albo jak najstaranniej obserwować... Dopisał: "Ludzie, 
którzy byli w Czerwonym Budynku - Antymiasto". A wiec pani Husakowa będzie musiała 
opowiedzieć wszystko, co wie o swoim Frantiszku. A flecistę można wypuścić. Zresztą nie 
oni są teraz najważniejsi... Może by tak zadzwonić do szefa? Poprosić o błogosławieństwo na 
zmianę orientacji? Nie, jeszcze za wcześnie. Ale jeśli uda się złamać Katzmana... Podniósł 
słuchawkę.
- Dyżurny? Przyprowadzić do mnie zatrzymanego Katzmana. Do trzydziestego 
szóstego.
...Złamać Katzmana nie tylko można, ale nawet trzeba. Teczka. Tu już się nie 
wywinie... Andrzejowi przemknęło przez głowę, że to chyba nie do końca etyczne, że właśnie 
on zajmuje się sprawą Katzmana, z którym nieraz się piło, i w ogóle... Szybko wziął się w 
garść.
Drzwi otworzyły się i zatrzymany Katzman, szczerząc zęby w uśmiechu i wciskając 
ręce w wyszmelcowane kieszenie, niedbałym krokiem wszedł do pokoju.
- Siadajcie - powiedział sucho Andrzej, wskazując podbródkiem taboret.
- Dziękuję panu - odezwał się zatrzymany, szczerząc się jeszcze bardziej. - Widzę, że 
jeszcze nie doszedł pan do siebie...
Co za drań, wszystko po nim spływało jak woda po gęsi. Usiadł, szarpnął brodawkę 
na szyi i zaciekawiony rozejrzał się po gabinecie.
Andrzej zamarł. Przy zatrzymanym nie było teczki.
- Gdzie teczka? - zapytał, starając się mówić spokojnie.
- Jaka teczka? - odpowiedział pytaniem na pytanie bezczelny Katzman.
Andrzej rzucił się do słuchawki.
- Dyżurny! Gdzie jest teczka zatrzymanego Katzmana?
- Jaka teczka? - zapytał tępo dyżurny. - Zaraz zobaczę... Katzman... Aha... 
Zatrzymanemu Katzmanowi zabrano: chusteczki do nosa - dwie, portfel pusty, wytarty...
- Teczka w spisie jest? - warknął Andrzej.
- Teczki nie ma - odpowiedział dyżurny zamierającym głosem.
- Przynieście mi spis - wychrypiał Andrzej i odłożył słuchawkę. Popatrzył spode łba 
na Katzmana. Od nienawiści szumiało mu w uszach. - Żydowskie sztuczki - powiedział, 
opanowując się. -Gdzie podziałeś teczkę, draniu?
Katzman natychmiast zareagował:
- "Chwyciła go za rękę i kilka razy spytała: gdzie podziałeś teczkę?"
- No nic - odezwał się Andrzej, ciężko oddychając przez nos. -To ci nie pomoże, 
szpiegowski ryju...
Na twarzy Izi na moment zagościło zdumienie, ale już po chwili znowu uśmiechał się 
obrzydliwie i drwiąco.
- No jakże, jakże! -wykrzyknął. - Przewodniczący organizacji "Joint", Józef Katzman, 
do usług. Proszę mnie nie bić, ja i tak wszystko powiem. Cekaemy ukryliśmy w Berdyczowie, 
miejsce lądowania oznaczymy ogniskami...
Wszedł przestraszony dyżurny, trzymając spis w daleko wyciągniętej przed siebie 
ręce.
- Teczki tu nie ma - wymamrotał, kładąc kartkę przed Andrzejem na brzegu stołu i 
cofając się. - Dzwoniłem do rejestracji, tam też...
- Dobrze, dobrze, możecie iść - powiedział Andrzej przez zęby.
Wziął czysty formularz przesłuchań i nie podnosząc oczu, zapytał:
- Imię? Nazwisko? Imię odojcowskie?
- Katzman, Józef Michajłowicz.
- Rok urodzenia?
- Trzydziesty szósty.
- Narodowość?
- Tak - powiedział Katzman i zachichotał.
Andrzej podniósł głowę.
- Co - tak?
- Posłuchaj, Andrzej. Nie rozumiem, co się z tobą dzisiaj dzieje, ale weź pod uwagę, 
że przeze mnie zniszczysz sobie kark Uprzedzam cię jako starego przyjaciela...
- Odpowiadać na pytania! - zażądał Andrzej stłumionym głosem.
- Lepiej sobie przypomnij, jak doktorowi Timaszukowi odebrali order - powiedział 
Izia.
Andrzej nie wiedział, kim jest doktor Timaszuk. 
- Narodowość!
- Żyd - odpowiedział ze wstrętem Izia.
- Obywatelstwo?
- ZSSR.
- Wyznanie?
- Brak.
- Przynależność do partii?
-Brak.
- Wykształcenie?
- Wyższe, Instytut imienia Hercena. Leningrad.
- Karany?
- Nie.
- Ziemski rok wyjazdu?
- Tysiąc dziewięćset sześćdziesiąty ósmy.
- Miejsce wyjazdu?
- Leningrad.
-Przyczyna?
- Ciekawość.
- Staż pobytu w mieście?
- Cztery lata.
- Aktualny zawód?
- Statystyk zarządu gospodarstwa komunalnego.
- Proszę wymienić poprzednie zawody.
- Robotnik niewykwalifikowany, starszy archiwariusz miasta, pracownik biurowy w 
rzeźni miejskiej, śmieciarz, kowal. To chyba i wszystko.
- Stan cywilny?
- Cudzołożnik - uśmiechnął się złośliwie Izia.
Andrzej odłożył długopis, zapalił papierosa i chwilę patrzył na zatrzymanego przez 
błękitny dymek. Izia szczerzył zęby, włosy miał potargane i zachowywał się bezczelnie, ale 
Andrzej znał go dobrze i widział, że Katzman jest zdenerwowany. Najwidoczniej miał 
powody, mimo że sprytnie udało mu się pozbyć teczki. Zrozumiał wreście, że naprawdę się 
za niego zabierają, i nerwowo mrużył oczy, a kciuki jego uśmiechniętych ust drżały.
- Coś panu powiem, oskarżony - powiedział Andrzej z dobrze udaną oschłością. - Jeśli 
nie chce pan pogorszyć swojego położenia, to szczerze panu radzę zachowywać się 
przyzwoicie podczas śledztwa.
Izia przestał się uśmiechać.
- Dobrze - rzekł. - W takim razie żądani przedstawienia mi zarzutów i artykułu, na 
podstawie którego zostałem zatrzymany. Oprócz tego żądam adwokata. Od tej chwili bez 
adwokata nie powiem j ani słowa.
Andrzej uśmiechnął się w duchu.
- Został pan zatrzymany na podstawie artykułu dwunastego kodeksu postępowania 
karnego o prewencyjnym zatrzymaniu osób, których pozostawanie na wolności może 
stanowić zagrożenie dla otoczenia. Jest pan oskarżony o niezgodne z prawem kontakty z 
wrogimi elementami, o ukrycie bądź zniszczenie dowodów rzeczowych w momencie 
zatrzymania... oraz o naruszenie postanowienia władz, dotyczącego opuszczania granic miasta 
w związku z niebezpieczeństwem infekcji. To postanowienie naruszał pan systematycznie... 
Co się zaś tyczy adwokata, prokuratura może zapewnić panu adwokata po trzech dobach, 
licząc od chwili zatrzymania. Mówi o tym ten sam dwunasty artykuł kodeksu karnego... 
Oprócz tego uświadamiam panu, że składać protesty i skargi oraz wnosić apelacje może pan 
dopiero po udzieleniu odpowiedzi na wszystkie pytania śledztwa wstępnego. Cały czas ten 
sam artykuł dwunasty. Zrozumiał pan?
Uważnie obserwował twarz przesłuchiwanego i zauważył, że Izia zrozumiał. Było 
oczywiste, że będzie odpowiadał na pytania i poczeka, aż miną trzy doby. Przy wspomnieniu 
o tych trzech dobach Izia otwarcie wciągnął powietrze. Bardzo dobrze...
- Teraz, gdy otrzymał pan już wyjaśnienie - powiedział Andrzej i wziął do ręki 
długopis - chciałbym kontynuować. Stan cywilny?
- Kawaler.
- Adres domowy?
- Co? co? - zapytał Izia, który najwyraźniej myślał o czymś! innym.
- Pański adres domowy? Gdzie pan mieszka?
- Druga Lewa dziewiętnaście, mieszkania siedem.
- Czy może pan coś powiedzieć o przedstawionych zarzutach?
- Proszę bardzo - powiedział Izia. - Jeśli chodzi o wrogie elementy: bredzenie w 
malignie. Pierwszy raz słyszę, że bywają jakieś wrogie elementy i uważam to za prowokację 
śledczego. Dowody rzeczowe... Żadnych dowodów rzeczowych nie miałem i nie mogłem 
mieć, a to z tego powodu, że żadnych przestępstw nie popełniałem. Dlatego też nie mogłem 
niczego schować ani zniszczyć. Jeśli zaś chodzi o postanowienie władz - jestem starym 
pracownikiem archiwum miejskiego, ciągle tam pracuję w czynie społecznym, mam dostęp 
do wszystkich archiwalnych materiałów, czyli również do tych, które znajdują się poza 
granicami miasta. To wszystko.
- Co pan robił w Czerwonym Budynku?
- To moja prywatna sprawa. Nie ma pan prawa ingerować w moje i prywatne sprawy. 
Proszę najpierw udowodnić, że mają one związek z przestępstwem. Artykuł czternasty 
kodeksu karnego.
- Był pan kilka razy w Czerwonym Budynku?
-Tak.
- Może pan podać nazwiska ludzi, których pan tam spotykał?
Izia wyszczerzył zęby.
- Mogę. Ale to śledztwu nie pomoże.
- Proszę podać nazwiska.
- Już podaję. Z czasów współczesnych: Petain,Quisling, Wang cyng wej...
Andrzej podniósł rękę.
- Proszę, aby pan w pierwszej kolejności podał nazwiska ludzi, którzy są obywatelami 
naszego miasta.
- A po co to śledztwu? - zapytał agresywnie Izia.
- Nie mam obowiązku tłumaczyć się panu. Proszę odpowiadać na pytania.
- Nie mam zamiaru odpowiadać na głupie pytania. Myśli pan, że skoro kogoś tam 
spotkałem, to znaczy, że on rzeczywiście tam był. A to nie tak.
- Nie rozumiem. Proszę wyjaśnić.
- Ja też nie rozumiem - powiedział Izia. - To coś jakby sen. Majaczenie wzburzonego 
sumienia.
- Tak. Coś w rodzaju snu. Był pan dzisiaj w Czerwonym Budynku?
- No tak, byłem.
- Gdzie znajdował się Czerwony Budynek, gdy wchodził pan do niego?
- Dzisiaj? Dzisiaj tam, przy synagodze.
- Widział mnie pan tam?
Izia znowu się wyszczerzył.
- Widzę pana za każdym razem, gdy tam jestem.
- Także dzisiaj? -Także dzisiaj.
- Czym się zajmowałem?
- Rozpustą- powiedział z zadowoleniem Izia.
- Konkretnie?
- Spółkował pan, panie Woronin. Kopulował z kilkoma dziewczętami naraz, a 
jednocześnie głosił pan kastratom prawdy moralne. Wyjaśniał pan, że zajmuje się tymi 
sprawami nie dla własnej przyjemności, lecz dla dobra całej ludzkości.
Andrzej zacisnął zęby.
- A czym pan się zajmował? - zapytał po chwili milczenia.
- A tego to już panu nie powiem. Mam prawo.
- Kłamie pan - powiedział Andrzej. - Nie widział mnie pan tam. Oto pańskie własne 
słowa: "Sądząc po twoim wyglądzie, byłeś w Czerwonym Budynku..." A więc nie mógł mnie 
pan tam widzieć. Po co pan kłamie?
- Nie kłamię - odparł lekko Izia. - Było mi po prostu za pana wstyd i zdecydowałem 
dać do zrozumienia, że pana nie widziałem. Ale teraz to oczywiście co innego. Teraz moim 
obowiązkiem jest mówienie prawdy.
Andrzej odchylił się i założył ręce za oparcie krzesła.
- Mówi pan, że to coś w rodzaju snu. W takim razie jaka różnica, czy pan mnie tam 
widział czy nie? Po co wobec tego dawać do zrozumienia?...
- To nie tak - powiedział Izia. - Po prostu było mi wstyd za moje myśli. Zdaje się, że 
niesłusznie.
Andrzej podejrzliwie pokręcił głową.
- No dobrze. A teczkę też pan wyniósł z Czerwonego Budynku? To znaczy z 
własnego snu?
Twarz Izi zastygła.
- Jaką teczką? - zapytał nerwowo. - O jaką teczką mnie pan przez cały czas pyta? Nie 
miałem żadnej teczki.
- Niech pan przestanie, Katzman -Andrzej przymknął zmęczone oczy. - Teczkę 
widziałem i ja, i policjant, i nawet ten staruszek.. pan Stupalski. W sądzie i tak pan będzie 
musiał to wyjaśnić... Niech pan nie utrudnia!
Izia z nieruchomą twarzą rozglądał się po ścianach. Milczał.
- Załóżmy, że teczka nie pochodzi z Czerwonego Budynku ciągnął Andrzej. - W 
takim razie wychodzi na to, że dostał ją pan poza granicami miasta. Od kogo? Kto ją panu 
dał, Katzman?
Izia milczał.
- Co było w tej teczce? - Andrzej wstał i przeszedł się po gabinecie z założonymi za 
plecy rakami. - Człowiek ma w rękach teczkę. Zatrzymują go. Po drodze do prokuratury 
pozbywa się tej teczki. Ukradkiem. Dlaczego? Najwidoczniej w teczce znajdują się 
dokumenty, które go kompromitują... Nadąża pan za biegiem moich myśli, Katzman? Teczkę 
otrzymał pan poza granicami miasta. Jakie dokumenty, tam właśnie wręczone, mogą 
skompromitować mieszkańca naszego miasta? No, jakie, Katzman?
Izia bezlitośnie szarpał brodawkę i patrzył w sufit.
- Tylko niech pan się nie próbuje wywinąć, Katzman - uprzedził go Andrzej. - Niech 
pan nie próbuje sprzedać mi kolejnej bajki. Widzę pana na wylot. Co było w teczce? Spisy? 
Adresy? Instrukcje?
Izia nagle uderzył się dłonią w kolano.
- Słuchaj no, idioto! - krzyknął. - Co ty za głupoty opowiadasz? Kto ci to wmówił, 
przecież sam byś tego nigdy nie wymyślił! Jakie spisy, jakie adresy? Znalazł się specjalista od 
przesłuchań trzeciego stopnia! Znasz mnie trzy lata, wiesz, że grzebię w ruinach, studiuję 
historią miasta. Po jaką cholerę robisz ze mnie szpiega? Kto: tutaj może szpiegować, pomyśl 
tylko! Po co? Dla kogo?
- Co było w teczce?! - wrzasnął z całych sił Andrzej. - Niech! pan przestanie kręcić i 
odpowiada: co było w teczce?
Izia wytrzeszczył nabiegłe krwią oczy.
- A idź ty w... ze swoimi teczkami! - zapiszczał falsetem - Nic ci nie powiem! Głupku 
ty jeden, idioto, żandarmski ryju!...
Piszczał, pluł, przeklinał, pokazywał mu figę. Andrzej wyjął; kartkę czystego papieru, 
napisał na górze: "Zeznania przesłuchiwanego I. Katzmana, dotyczące znajdującej się przy 
nim, a następnie: przepadłej bez śladu teczki", poczekał, aż Izia się uspokoi, i powiedział 
łagodnie:
- Posłuchaj, Izia. Mówię ci to nieoficjalnie. Twoja sprawa nie wygląda najlepiej. 
Wiem, że wdepnąłeś w tę historię przez lekkomyślność i głupią ciekawość. Jeśli chcesz 
wiedzieć, już od pół roku mają na ciebie oko. I dlatego radzę: siadaj i pisz wszystko, jak leci. 
Nie mogę ci za wiele obiecać, ale zrobię dla ciebie, co tylko będę mógł. Siadaj i pisz. Wrócę 
za pół godziny.
Starając się nie patrzeć na oklapniętego z wyczerpania Izie, czując do samego siebie 
wstręt za dwulicowość i pocieszając się, że w tym przypadku cel z całą pewnością uświęca 
środki, pozamykał szuflady, wstał i wyszedł.
Na korytarzu przywołał gestem ręki pomocnika dyżurnego, postawił go pod drzwiami, 
a sam poszedł do bufetu. Czuł się podle, w ustach miał wstrętną suchość, jakby najadł się 
jakiegoś świństwa. Przesłuchanie wypadło jakoś tak nieprzekonująco, mętnie. Wersję 
Czerwonego Budynku położył całkowicie, nie trzeba było teraz się tym zajmować. Teczkę - 
jedyny realny punkt zaczepienia! - beznadziejnie przegapił; za takie wpadki powinni go 
przegnać z prokuratury na cztery wiatry... Fritz pewnie by tego nie przeoczył, pewnie by od 
razu zrozumiał, w czym rzecz. Przeklęty sentymentalizm. Jak to tak - razem pili, razem żyli, 
swój człowiek, radziecki... A taka była okazja - od razu wszystkich wygarnąć! Szef też dobry: 
plotki, plotki... Tutaj cała siatka pod samym nosem działa, a ja mam szukać źródeł plotek...
Andrzej podszedł do lady, zamówił kieliszek wódki i wypił ze wstrętem. Ale gdzie on 
podział tę teczkę? Czyżby po prostu wyrzucił na ulicę? Na to wygląda... Przecież jej nie zjadł. 
Wysłać kogoś, żeby szukał? Za późno. Świry, pawiany, dozorcy... Nie, niedobrze, niedobrze 
to wszystko zorganizowane! Dlaczego taka ważna informacja, jak istnienie Antymiasta, jest 
ukrywana nawet przed prowadzącymi śledztwo? O tym się powinno pisać codziennie w 
gazetach, plakaty na ulicach rozwieszać, procesy pokazowe robić! Już ja bym tego Katzmana 
dawno rozgryzł... Pewnie, że samemu też trzeba mieć głowę na karku. Skoro istnieje takie 
ogromne przedsięwzięcie jak Eksperyment, skoro wciągnięto w niego ludzi najróżniejszych 
klas i przekonań politycznych, to znaczy, że rozwarstwienie jest nieuniknione... 
sprzeczności... postępowe sprzeczności, jeśli ktoś woli... walka antagonizmów... Prędzej czy 
później powinni się ujawnić przeciwnicy Eksperymentu, ludzie klasowo z nim niezgodni. A 
to znaczy, że różnych takich przeciągają na swoją stronę - element zdeklasowany, osobników 
moralnie niepewnych, którzy ulegli rozkładowi, tak jak Katzman.... różnych kosmopolitów... 
Naturalny proces. Sam mogłem wpaść na pomysł, jak się to wszystko powinno rozwijać...
Ktoś położył mu na ramieniu drobną, mocną dłoń. Andrzej odwrócił się. To był 
reporter kroniki kryminalnej "Gazety Miejskiej" Kensi Ubukata.
- Nad czym się tak zamyśliłeś, śledczy? - zapytał. - Rozplątujesz zagmatwaną sprawę? 
Podziel się ze społeczeństwem. Społeczeństwo lubi zagmatwane sprawy. No co?
- Cześć, Kensi - powiedział zmęczonym głosem Andrzej. - Napijesz się wódki?
- Tak, jeśli mi coś powiesz.
- Nie dostaniesz nic oprócz wódki.
- Dobra, dawaj wódkę bez informacji.
Wypili po kieliszku i zagryźli miękkim kiszonym ogórkiem.
- Wracam prosto od waszego szefa - powiedział Kensi, wypluwając ogonek. -Bardzo 
giętki człowiek. Jedna krzywa idzie do góry, druga krzywa idzie w dół, wyposażenie 
pojedynczych cel w kible ma się ku końcowi, i ani jednego słowa na interesujący mnie temat.
- A co to za temat? - zapytał z roztargnieniem Andrzej.
- Interesują mnie zaginięcia. W ciągu ostatnich piętnastu dni zaginęło bez śladu 
jedenaście osób. A może ty coś o tym wiesz?
Andrzej wzruszył ramionami.
- Wiem, że zniknęli. Wiem, że ich nie odnaleziono.
- A kto prowadzi tę sprawę?
- Wątpię, żeby to była jedna sprawa - odpowiedział Andrzej. -Zapytaj lepiej szefa.
Kensi pokręcił głową.
- Coś ostatnio za często panowie śledczy odsyłają mnie a to do szefa, a to do 
Heigera... Za dużo tajemnic zalęgło się w naszej małej demokratycznej wspólnocie... Czy wy 
się tu czasem nie zamieniliście w tajną policję? - Zajrzał do pustego kieliszka i pożalił się: -
Co za sens mieć przyjaciół wśród śledczych, skoro nigdy niczego nie można się od nich 
dowiedzieć?
- Przyjaźń swoją drogą, a praca swoją.
Zamilkli.
- A wiesz, aresztowali Wana - odezwał się Kensi. - Uprzedzałem go, to nie posłuchał, 
uparciuch.
- To nic, już załatwione - powiedział Andrzej.
- Jak to?
Andrzej z przyjemnością opowiedział, jak umiejętnie i szybko wszystko załatwił. 
Zaprowadził porządek. Przywrócił sprawiedliwość. Przyjemnie było opowiadać o jedynej 
udanej sprawie w ciągu tego idiotycznego, pechowego dnia.
- Hmm - mruknął Kensi po wysłuchaniu do końca. - Ciekawe... "Gdy przyjeżdżam do 
obcego kraju - zacytował - nigdy nie pytam, czy prawa są dobre, czy złe. Pytam tylko, czy są 
przestrzegane..."
- Co chcesz przez to powiedzieć? - Andrzej zmarszczył brwi.
- Chcę powiedzieć, że o ile wiem, ustawa o prawie do różnorodnej pracy nie zawiera 
wyjątków.
- To znaczy, uważasz, że trzeba było wysłać Wana na bagna?
- Jeśli tego wymaga prawo - to tak.
- Ale przecież to głupie! - oburzył się Andrzej. - Po jaką cholerę Eksperymentowi 
kiepski dyrektor kombinatu zamiast dobrego dozorcy?
- Ustawa o prawie do różnorodnej pracy...
- Tę ustawę - przerwał mu Andrzej - wymyślono dla dobra Eksperymentu, ale przecież 
nie na szkodę Wana. Prawo nie może przewidzieć wszystkiego. My, wykonawcy prawa, też 
powinniśmy mieć swój rozum.
- Według mnie, przestrzeganie prawa powinno wyglądać trochę inaczej - powiedział 
sucho Kensi. - W każdym razie takie problemy powinien rozwiązywać sąd, a nie ty.
- Sąd wysłałby go na bagna - zdenerwował się Andrzej. - A on ma żonę i dzieci.
- Dura lex, sed lex.
- To przysłowie wymyślili biurokraci.
- To przysłowie - powiedział z naciskiem Kensi - wymyślili ludzie, którzy próbowali 
stworzyć wspólne prawa współistnienia dla niejednolitej grupy ludzi.
- Otóż to, niejednolitej! - podchwycił Andrzej. - Nie ma i nie może być jednego prawa 
dla wszystkich. Nie ma jednego prawa dla wyzyskiwacza i wyzyskiwanego. Gdyby Wan 
odmówił przejścia ze stanowiska dyrektora na dozorcę...
- Nie do ciebie należy ocenianie prawa - odparł chłodno Kensi. - Od tego jest sąd.
- Ale sąd nie zna i nie może znać Wana, tak jak ja go znam!
Kensi, uśmiechając się krzywo, pokręcił głową.
- Boże mój, ależ znawców mamy w tej prokuraturze!
- Dobra, dobra - zawarczał Andrzej. - Może jeszcze artykuł o tym napiszesz. Śledczy - 
ciamajda zwalnia dozorcę - kryminalistę.
- Pewnie, że bym napisał. Ale szkoda mi Wana. Ciebie, głupku, w ogóle mi nie żal.
- Przecież i mnie szkoda Wana!
- Ale ty jesteś śledczym - zaoponował Kensi. - A ja nie. Ja nie jestem skrępowany 
prawem.
- Wiesz co - powiedział Andrzej- daj ty mi święty spokój. I tak mi się w głowie kręci.
Kensi podniósł oczy i uśmiechnął się.
- Taa, widzę. Masz to wypisane na czole. Co to było, obława?
- Nie - odpowiedział Andrzej. - Potknąłem się. - Popatrzył na zegarek. - Jeszcze po 
kieliszku?
- Dziękuję. - Kensi wstał. - Nie mogę tyle pić z każdym śledczym. Piję tylko z tymi, 
którzy coś mi mówią.
- No to pal cię licho. O, Czaczua się pojawił. Zapytaj go o "Spadające gwiazdy". Coś 
tam mu się udało wykryć, chwalił się dzisiaj. Tylko pamiętaj, on jest bardzo skromny, będzie 
zaprzeczał, ale ty się nie poddawaj, zbajeruj go jak trzeba, będziesz miał materiał jak ta lala!
Kensi, rozsuwając krzesła, ruszył w stronę Czaczuy, który siedział ponuro nad 
cienkim kotletem. Andrzej uśmiechnął się mściwie niespiesznie poszedł do wyjścia. Warto 
byłoby poczekać, posłuchać wrzasków Czaczuy. Szkoda, że nie ma czasu... No, panie Katz-
man, ciekawe, co tam u pana słychać? I broń pana Bóg znowu udawać głupka. Nie będę tego 
tolerował, panie Katzman...
W pokoju trzydzieści sześć paliły się wszystkie możliwe światła. Pan Katzman stał 
oparty plecami o otwarty sejf i gorączkowo kartkował jakieś akta, z przyzwyczajenia szarpiąc 
brodawkę i szczerząc się nie wiadomo do kogo.
- Do diabła! - wykrzyknął zakłopotany Andrzej. - Kto ci pozwolił? Co to za zwyczaje, 
do cholery!...
Izia popatrzył na niego bezmyślnymi wzrokiem, wyszczerzył się jeszcze bardziej i 
powiedział:
- Nigdy bym nie przypuszczał, żeście tyle namącili z tym Czerwonym Budynkiem.
Andrzej wyrwał mu teczkę, zatrzasnął metalowe drzwiczki, chwycił Izie za ramię i 
popchnął w stronę taboretu.
- Siadajcie, Katzman - hamował się ostatkiem sił. Z wściekłości robiło mu się ciemno 
przed oczami. - Napisał pan?
- Posłuchaj - zaczął Izia. - Wszyscy jesteście idiotami!... Siedzi was tutaj stu 
pięćdziesięciu kretynów i żaden nie może zrozumieć...
Ale Andrzej nie patrzył na niego. Patrzył na kartkę z nagłówkiem "Zeznania 
oskarżonego I. Katzmana". Nie było na niej żadnych zeznań, widniał za to rysunek męskiego 
członka naturalnej wielkości.
- Łajdak - powiedział Andrzej i stracił oddech. - Bydlę. Złapał słuchawkę i trzęsącym 
się palcem wykręcił numer.
- Fritz? Mówi Woronin. - Wolną ręką rozerwał kołnierzyk. -Jesteś mi bardzo 
potrzebny. Proszę cię, przyjdź do mnie.
- O co chodzi? - zapytał niezadowolony Heiger. - Właśnie szedłem do domu.
- Bardzo cię proszę! - Andrzej podniósł głos. - Przyjdź zaraz!
Odłożył słuchawkę i spojrzał na Izie. Poczuł, że nie może na niego patrzeć i zwrócił 
wzrok przez niego. Izia bulgotał i chichotał na swoim taborecie, zacierał ręce i zadowolony z 
siebie przez cały czas perorował z obrzydliwą nonszalancją. Mówił o Czerwonym Budynku, o 
sumieniu, o śledczych idiotach. Andrzej nie słuchał i nie słyszał. Decyzja, którą podjął, 
przepełniała go strachem i jakąś diabelską radością. Wszystko się w nim trzęsło z 
podniecenia, czekał i nie mógł się doczekać, kiedy wreszcie otworzą się drzwi i do pokoju 
wejdzie ponury i zły Fritz. Wtedy ta wstrętna, zadowolona twarz zmieni się, wykrzywi 
przerażeniem, hańbiącym strachem... Zwłaszcza jeśli Fritz przyjdzie z Römerem. Już sam 
wygląd Römera robił niezłe wrażenie: zwierzęca włochata morda z rozbitym nosem. .. 
Andrzej poczuł chłód na karku. Oblał go zimny pot. W końcu wszystko można było jeszcze 
odkręcić. Jeszcze można powiedzieć: "Wszystko w porządku, Fritz, wszystko gra, 
przepraszam, że cię niepokoiłem..."
Drzwi otworzyły się i wszedł posępny i niezadowolony Fritz Heiger.
- No, o co chodzi? - zapytał i w tym samym momencie zobaczył Izie. - A, cześć! - 
powiedział, uśmiechając się. - Co wy tu robicie w środku nocy? Spać pora, zaraz ranek...
- Słuchaj, Fritz! - zawył radośnie Izia. - Chociaż ty wytłumacz temu bałwanowi! Jesteś 
tu chyba jakimś naczelnikiem...
- Oskarżony, milczeć! - ryknął Andrzej i uderzył pięścią w stół.
Izia umilkł, a Fritz błyskawicznie sprężył się i popatrzył na Izie j jakoś inaczej.
- To bydlę robi sobie żarty ze śledztwa - wycedził przez zęby Andrzej, starając się 
uspokoić drżenie ciała. - To bydlę się zapiera, Weź go, Fritz, i niech on powie to, o co się go 
pyta.
Przezroczyste nordyckie oczy Fritza otworzyły się szeroko.
- A o co się go pyta? - zapytał z radosną gotowością.
- Nieważne - mruknął Andrzej. - Dasz mu papier, on sam napisze. I niech powie, co 
było w teczce.
- Jasne. - Fritz odwrócił się do Izi.
Izia ciągłe jeszcze nie rozumiał. Albo nie wierzył. Powoli pocierał ręce i niepewnie 
szczerzył zęby.
- No to co, mój Żydzie, idziemy? - zapytał łagodnie Fritz. Posępność i niezadowolenie 
znikły bez śladu. - Rusz no się, kochaniutki!
Izia zwlekał, więc Fritz wziął go za kołnierz, odwrócił i pchnął na drzwi. Izia stracił 
równowagę i przytrzymał się futryny. Zbladł. Zrozumiał.
- Chłopaki - powiedział przestraszony. - Chłopaki, poczekajcie...
- Jakby co, to jesteśmy w piwnicy - zamruczał aksamitnie Fritz, uśmiechnął się do 
Andrzeja i wypchnął Izie na korytarz.
Koniec. Czując wewnątrz wstrętny, mdlący chłodek, Andrzej przeszedł się po 
gabinecie i pogasił zbędne światła. Koniec. Usiadł przy stole i siedział tak jakiś czas, 
opierając głowę na dłoniach. Miał wrażenie, że zaraz straci przytomność, oblewał go zimny 
pot. W uszach mu szumiało, a poprzez ten szum słyszał głuchy, żałosny, zrozpaczony, 
przerażony głos Izi: "Chłopaki, poczekajcie... Chłopaki, poczekajcie..." Słyszał też grzmiącą 
uroczystą muzykę, tupot i szuranie po parkiecie, brzęk naczyń i niewyraźnie mamlanie: ".. 
.Kieliszek kiuhaso i anianiasa!..." Oderwał ręce od twarzy i przez chwilę bezmyślnie 
wpatrywał się w rysunek męskiego członka. Potem wziął kartkę i zaczął ją drzeć na długie, 
wąskie paski. Wyrzucił ten papierowy makaron do kosza na śmieci i znowu schował twarz w 
dłoniach. Koniec. Pozostawało tylko czekać. Uzbroić się w cierpliwość i czekać. Wtedy się 
okaże, że tak musiało być. Mdłości miną i można będzie odetchnąć z ulgą.
- Tak, Andrzeju, czasem trzeba pogodzić się nawet z tym - usłyszał znajomy, 
spokojny głos.
Z taboretu, na którym kilka minut temu siedział Izia, z nogą założoną na nogę i 
długimi białymi palcami splecionymi na kolanie, patrzył na niego smutny Nauczyciel ze 
zmęczoną twarzą. Leciutko kiwał głową, kąciki ust miał żałośnie opuszczone.
- W imię Eksperymentu? - zapytał ochryple Andrzej.
- W imię Eksperymentu również - odpowiedział Nauczyciel. -Ale przede wszystkim 
dla samego siebie. Objazdu nie ma. Musimy przejść także i przez to. Są nam potrzebni ludzie, 
ale nie wszyscy. Są nam potrzebni konkretni ludzie.
- Jacy?
- Tego właśnie nie wiemy - w głosie Nauczyciela dźwięczał lekki żal. - Wiemy tylko, 
jacy ludzie nie są nam potrzebni.
- Tacy jak Katzman?
Nauczyciel odpowiedział oczami, że tak.
-A tacy jak Römer?
Nauczyciel uśmiechnął się.
- Tacy jak Römer nie są ludźmi. To żywe narzędzia, Andrzeju. Tacy jak Römer są 
wykorzystywani dla dobra takich jak Wan, jak wujek Jura... rozumiesz?
- Tak, ja też tak uważam. Przecież innej drogi nie ma, prawda?
- Prawda. Nie ma.
- A Czerwony Budynek? - zapytał Andrzej.
- Bez niego też nie można. Bez niego każdy mógłby, niezauważalnie dla samego 
siebie, stać się taki jak Römer. Jeszcze nie rozumiesz, że Czerwony Budynek to konieczność? 
A czy ty jesteś taki sam, jak byłeś rano?
- Katzman twierdzi, że Czerwony Budynek to majaczenie wzburzonego sumienia.
- No cóż, Katzman jest inteligentny. Mam nadzieję, że z tym się zgodzisz?
- Oczywiście - odparł Andrzej. - I właśnie dlatego jest niebezpieczny.
Nauczyciel znowu odpowiedział samymi oczami - tak.
- Boże - powiedział z żałością Andrzej. - Gdyby tak można było wiedzieć, jaki jest cel 
Eksperymentu! Tak łatwo się zaplątać, tak się wszystko pomieszało... Ja, Heiger, Kensi... 
Czasem mi się wydaje, że rozumiem, że mamy ze sobą coś wspólnego, a kiedy indziej 
wychodzi z tego jakiś bałagan, ślepa uliczka... Przecież Heiger to były faszysta, nawet teraz... 
Nawet teraz czuję do niego niechęć, nie jak do człowieka, ale jak do gatunku, jak... Albo 
Kensi. Przecież on jest czymś w rodzaju socjaldemokraty, pacyfisty czy innego tołstojowca... 
Nie rozumiem tego.
- Eksperyment to Eksperyment - powiedział Nauczyciel. - Nie zrozumienia się od was 
oczekuje, ale czegoś innego.
- Czego!?
- Gdyby było wiadomo...
- Ale przecież to wszystko w imię większości? - w głosie Andrzeja słychać było 
niemal rozpacz.
- Oczywiście. W imię ciemnej, zaszczutej, niewinnej, prymitywnej większości...
- Którą trzeba wydźwignąć - podchwycił Andrzej - oświecić, uczynić panem ziemi! 
Tak, to to rozumiem. W imię tego można wiele wytrzymać... - umilkł, z wysiłkiem zbierając 
rozproszone myśli. -A tu jeszcze Antymiasto - powiedział niezdecydowanie. - Ono przecież 
też jest niebezpieczne, prawda?
- Bardzo - odpowiedział Nauczyciel.
- Czyli że nawet jeśli nie byłem pewien co do Katzmana, to i tak postąpiłem słusznie. 
Nie mamy prawa ryzykować.
- Bez wątpienia! - zawołał Nauczyciel. Uśmiechał się. Był zadowolony z Andrzeja i 
Andrzej to czuł. - Nie myli się tylko ten, kto nic nie robi. Nie błędy są niebezpieczne, ale 
bierność, fałszywa uczciwość, wierność przestarzałym przykazaniom! Dokąd mogą 
prowadzić takie przykazania? Tylko do przestarzałego świata.
- Tak! - wykrzyknął wzburzony Andrzej. - Rozumiem to doskonale. To jest właśnie 
to, czego wszyscy powinniśmy się trzymać. Czym jest pojedynczy człowiek? Społeczną 
jednostką! Zerem zupełnym! Nie chodzi przecież o jednostki, ale o dobro całego 
społeczeństwa. W imię społecznego dobra mamy obowiązek wziąć na swoje staroświeckie 
sumienie każdy ciężar, naruszyć każde pisane i niepisane prawo. Naszym jedynym prawem 
jest dobro społeczne.
Nauczyciel wstał.
- Doroślejesz, Andrzeju - powiedział niemal uroczyście. - Powoli, ale jednak!
Podniósł rękę w pożegnalnym geście, przeszedł niesłyszalnym krokiem przez pokój i 
zniknął za drzwiami.
Jakiś czas Andrzej siedział, o niczym nie myśląc. Odchylony na oparcie krzesła palił 
papierosa i patrzył, jak błękitny dym powoli krąży wokół gołej żółtej żarówki pod sufitem. 
Przyłapał się na tym, że się uśmiecha. Nie czuł już zmęczenia, zniknęła męcząca go od 
wieczoru senność, pragnął działać, pracować i złościła go myśl, że mimo wszystko trzeba 
będzie wyjść i przespać się kilka godzin, żeby potem nie wyglądać jak trup.
Niecierpliwie przysunął aparat, podniósł słuchawkę i przypomniał sobie, że w piwnicy 
nie ma telefonu. Wstał, zamknął sejf na klucz, sprawdził, czy szuflady są pozamykane, i 
wyszedł.
Korytarz był pusty, dyżurny policjant przysypiał przy swoim stoliku.
- Śpicie na służbie! - powiedział potępiająco Andrzej, przechodząc obok niego.
W budynku panowała absolutna cisza, jak zawsze na kilka minut przed włączeniem 
słońca. Senna sprzątaczka leniwie przesuwała mokrą szmatę po cementowej podłodze. Okna 
na korytarzach były otwarte na oścież, smród potu setek ludzkich ciał rozpływał się i 
wypełzał w ciemność, wypychany chłodnym porannym powietrzem.
Stukając obcasami po śliskich metalowych schodach, Andrzej zszedł do piwnicy. 
Niedbałym ruchem ręki osadził na miejscu wartownika, który zerwał się na jego widok, i 
otworzył niskie, metalowe drzwi.
Fritz Heiger bez kurtki, w koszuli z podwiniętymi rękawami, pogwizdując znajomy 
marsz, stał przy zardzewiałej umywalce i wcierał wodę kolońską we włochate, kościste ręce. 
Oprócz niego w pokoju nie było nikogo.
- A, to ty - powiedział Fritz. - Dobrze się składa. Właśnie miałem zamiar iść do 
ciebie... Daj papierosa, moje się skończyły.
Andrzej podsunął mu paczkę. Fritz wyjął papierosa, rozprostował go, wsunął do ust i z 
uśmieszkiem popatrzył na Andrzeja.
- No? - nie wytrzymał Andrzej.
- Co - no? - Fritz zapalił i zaciągnął się z rozkoszą. - Trafiłeś jak kulą w płot. Żaden z 
niego szpieg.
- To znaczy co? - Andrzej zamarł. - A teczka?
Fritz zachichotał, przytrzymując papierosa w kąciku wielkich ust i wylał na szeroką 
dłoń nową porcję wody kolońskiej.
- Nasz Żydek to babiarz nie z tej ziemi - powiedział pouczająco. - W teczce miał listy 
miłosne. Od baby wracał - pokłócili się i zabrał od niej swoje listy. A że swojej wdowy boi 
się jak ognia, to pozbył się tej teczki przy pierwszej sposobności. Mówi, że ją wrzucił do 
studzienki... A szkoda! - ciągnął Fritz jeszcze bardziej pouczająco. - Teczuszkę trzeba było, 
śledczy Woronin, od razu odebrać - wyszłaby z tego piękna kompromitacja i moglibyśmy 
trzymać naszego Żyda o, tutaj!... - Fritz pokazał, jak mogliby go trzymać. Na kostkach jego 
dłoni widać było świeże siniaki. - Zresztą protokół podpisał, tak że nie jest źle...
Andrzej namacał krzesło i usiadł. Nogi odmówiły mu posłuszeństwa. Znowu się 
rozejrzał.
- A ty... - Fritz odwinął rękawy i próbował je zapiąć. - Widzę masz niezłego guza. Idź 
do lekarza i go zabandażuj. Römera już wysłałem, rozwaliłem mu nos. To tak na wszelki 
wypadek. Podejrzany Katzman podczas przesłuchania napadł na śledczego Woronina i 
młodszego śledczego Römera, powodując obrażenia cielesne wyżej wymienionych. Zmuszeni 
do obrony... i tak dalej. Jasne?
- Jasne - wymamrotał Andrzej, odruchowo macając śliwę. Rozejrzał się jeszcze raz. - 
A on... gdzie jest? - zapytał z wysiłkiem.
- Römer, goryl jeden, znowu się za bardzo postarał - powiedział ze złością Fritz, 
zapinając kurtkę. - Złamał mu rękę, o, tutaj... Trzeba go było wysłać do szpitala.


CZĘŚĆ 3
REDAKTOR


ROZDZIAŁ 1

W mieście od zawsze wychodziły cztery dzienniki, ale Andrzej najpierw zabrał się za 
piąty, który zaczął się ukazywać całkiem niedawno, ze dwa tygodnie przed "egipskimi 
ciemnościami". Gazetka była nieduża, dwie kolumny wszystkiego - właściwie nie była to 
nawet gazeta, tylko ulotka. Wydawała ją Partia Radykalnego Odrodzenia, odłam lewego 
skrzydła Partii Radykałów. Ulotka "Pod sztandarem Radykalnego Odrodzenia" była jadowita, 
agresywna i złośliwa, ale ludzie, którzy ją redagowali, wydawali się doskonale 
poinformowani i z reguły bardzo dobrze się orientowali, co dzieje się w mieście i w rządzie.
Andrzej popatrzył na nagłówki: "Friedrich Heiger ostrzega: pogrążyliście miasto w 
ciemnościach, ale my czuwamy!"; "Radykalne odrodzenie to jedyny skuteczny środek mera 
przeciwko korupcji"; "Gdzie podziało się zboże z magazynów, panie merze?"; "Ramię przy 
ramieniu i naprzód! Spotkanie Friedricha Heigera z przywódcami partii chłopskiej"; "Oto 
poglądy odlewników: powiesić skupujących zboże!"; "Tak trzymaj, Fritz! Jesteśmy z tobą! 
Mityng gospodyń domowych - erwistek"; "Znowu pawiany?" Karykatura: mer z wystającym 
tyłkiem, zasiadający na górze ziarna - jak należy rozumieć, tego samego, które zniknęło z 
magazynów - rozdaje broń posępnym osobnikom o wyglądzie kryminalistów. Podpis: "Dalej, 
chłopaki, wytłumaczcie im, co się stało ze zbożem!"
Andrzej rzucił ulotkę na stół i podrapał się po podbródku. Skąd Fritz ma tyle 
pieniędzy na kary? Boże, jak mu się to wszystko sprzykrzyło! Wstał, podszedł do okna i 
wyjrzał. W gęstych ciemnościach, ledwie rozrzedzonych latarniami, turkotały wozy, słychać 
było ochrypłe przekleństwa, męczący kaszel, czasem rżały konie. Do pogrążonego w 
ciemnościach miasta od dwóch dni zjeżdżali farmerzy.
Do drzwi ktoś zapukał, weszła sekretarka z paczką szpalt. Andrzej opędził się z 
irytacją:
- Do Ubukaty, do Ubukaty z tym...
- Pan Ubukata jest u cenzora - zaprotestowała nieśmiało sekretarka.
- Nie będzie tam przecież nocował - powiedział z rozdrażnieniem Andrzej. - Jak 
wróci, to mu pani odda...
-Ale skład...
- Dosyć! - przerwał jej nieuprzejmie Andrzej. -Niech pani już idzie.
Sekretarka wycofała się. Andrzej ziewnął, skrzywił się od bólu w karku, wrócił do 
stołu i zapalił. Głowa mu pękała, w ustach czuł niesmak. Wszystko było nieprzyjemne, 
mroczne, słotne. Ciemności egipskie... Gdzieś w oddali słychać było wystrzały - słabe trzaski, 
jakby ktoś łamał suche gałęzie. Andrzej znowu się skrzywił i wziął "Eksperyment" - 
szesnastostronicową gazetę rządową.
"Mer ostrzega erwistów: rząd nie śpi, rząd widzi wszystko!"
"Eksperyment to Eksperyment. Wypowiedź naszego naukowego komentatora na 
temat zjawisk słonecznych".
"Ciemne ulice i ciemne typy. Doradca polityczny władz miejskich komentuje ostatnie 
przemówienie Friedricha Heigera".
"Sprawiedliwy wyrok. Alojzy Tender za noszenie broni skazany na śmierć przez 
rozstrzelanie".
"Coś im się tam zepsuło. To nic, naprawią - mówi majster elektryk Teodor W. Peters".
"Chrońcie pawiany, to nasi przyjaciele! Rezolucja ostatniego zebrania Towarzystwa 
Opieki nad Zwierzętami".
"Czarownik z laboratorium nad urwiskiem. Doniesienia o ostatnich pracach nad 
hodowaniem roślin bez światła".
"Farmerzy - trwały szkielet naszego społeczeństwa. Spotkanie mera z przywódcami 
partii chłopskiej".
"Znowu ŤSpadające gwiazdyť?"
"Mamy samochody pancerne. Wywiad z prezydentem policji".
"Chlorella to nie paliatyw, lecz panaceum".
"Aron Webster śmieje się i śpiewa! Piętnasty charytatywny koncert znakomitego 
komika".
Andrzej zgarnął całą tę stertę papierów, zmiął i rzucił w kąt. Wydawało mu się to 
nierealne. Realne były ciemności, które zapadły nad Miastem dwanaście dni temu. Realne 
były kolejki przed sklepami z pieczywem, realny był ten złowieszczy turkot rozklekotanych 
kół pod oknami, płonące w ciemnościach czerwone ogniki skrętów, głuche pobrzękiwanie 
pod brezentami wiejskich wozów. Realna była strzelanina, chociaż do tej pory nikt nie 
wiedział, kto i do kogo strzelał... A najpaskudniej realny był tępy łomot w biednej, 
skacowanej głowie i ogromny, szorstki język, który nie mieścił się w ustach i który chciałoby 
się wypluć. Portwajn ze spirytusem - zgłupieli zupełnie! Jej to tam wszystko jedno, leży sobie 
pod kołdrą, śpi, a ty się tu męcz... Żeby to już wreszcie szlag trafił... Znudziła im się ta 
wegetacja, to niech idą do diabła z tymi swoimi eksperymentami, nauczycielami, erwistami, 
merami, farmerami, z tym cuchnącym ziarnem... Ładni mi eksperymentatorzy - światła 
słonecznego nie potrafią zapewnić. A jeszcze dzisiaj trzeba iść do Izi, targać mu paczkę... Ile 
mu jeszcze zostało? Cztery miesiące... Nie, sześć. Co za łobuz z tego Fritza! Gdyby tak dało 
się jego energię spożytkować na cele pokojowe! Ten to się nigdy nie poddaje, wszystko po 
nim spływa. Wyrzucili go z prokuratury - a on partię założył, plany jakieś tworzy, walka z 
korupcją, niech żyje odrodzenie, z merem się starł... Dobrze byłoby pójść teraz do merostwa, 
wziąć mera za tę jego siwą, szlachetną czuprynę i palnąć mordą w stół: "Gdzie chleb, 
łajdaku? Dlaczego słońce się nie świeci?", i nakopać mu w dupę...
Otworzone znienacka drzwi uderzyły o ścianę. Wszedł Kensi, mały, energiczny i od 
razu widać, że wściekły - oczy jak szparki, drobne zęby wyszczerzone, czarne włosy zjeżone. 
Andrzej jęknął w myśli. Znowu będzie chciał mnie wciągnąć w jakąś walkę, pomyślał ze 
znużeniem.
Kensi podszedł i trzasnął w stół paczką pokreślonych czerwonym ołówkiem szpalt.
- Nie będę tego drukował! - oświadczył. - To sabotaż!
- No, co tam znowu? - zapytał ponuro Andrzej. - Z cenzorem się pokłóciłeś? - wziął 
szpalty i zaczął się w nie wpatrywać, nic nie rozumiejąc i nic nie widząc oprócz czerwonych 
linii i zakrętasów.
- Wybór listów złożony z jednego listu! - wściekał się Kensi. -Wstępniak się nie 
nadaje, za ostry. Komentarz wystąpienia mera - też, za bardzo wyzywający. Wywiad z 
farmerami wyrzucić, temat za świeży... Jak sobie chcesz, Andrzej, ale ja nie mogę tak 
pracować. Musisz coś zrobić. Te bydlaki zarzynają nam gazetę!
- Poczekaj...  skrzywił się Andrzej. - Poczekaj, daj spojrzeć... Nagle w kark, w dołek 
u podstawy czaszki, wkręciła mu się wielka, zardzewiała śruba. Andrzej zamknął oczy i cicho 
zajęczał.
- Jęki tu nie pomogą! - powiedział Kensi, padając na fotel dla petentów i nerwowo 
przypalając papierosa. - Ty jęczysz, ja jęczę, a to nie my powinniśmy jęczeć, tylko to bydlę...
Drzwi znowu się otworzyły. Cenzor - tłusty, spocony, pokryty czerwonymi plamami, 
wpadł sapiąc do pokoju i od progu zaczął przenikliwie krzyczeć:
- Nie będę pracował w takich warunkach! Ja, panie redaktorze, nie jestem 
szczeniakiem! Jestem urzędnikiem państwowym! Nie siedzę tu dla własnej przyjemności! Nie 
mam zamiaru wysłuchiwać ordynarnych przekleństw od pańskich podwładnych! I jeszcze 
jakieś wyzwiska!...
- Podusić by was trzeba, a nie wyzywać! - wysyczał ze swojego fotela Kensi, 
błyskając oczami jak żmija. - Pan jest sabotażystą, a nie urzędnikiem!
Cenzor skamieniał, patrząc zapuchniętymi oczami to na Andrzeja, to na Kensiego. 
Potem nagle bardzo spokojnie, a nawet uroczyście oświadczył:
- Panie redaktorze naczelny! Zgłaszam oficjalny protest! Andrzej przemógł się w 
końcu z ogromnym wysiłkiem, uderzył dłonią w stół i powiedział:
- Proszę o ciszę. Panie Paprikaki, niech pan siada.
Paprikaki usiadł naprzeciwko Kensiego i, nie patrząc na nikogo, wyciągnął z kieszeni 
wielką, kraciastą chustkę do nosa. Zaczął nią, wycierać spoconą szyję, policzki, kark i grdykę.
- Znaczy się, tak... - zaczął Andrzej, przeglądając szpalty. - Przygotowaliśmy wybór 
dziesięciu listów...
- Wybór jest tendencyjny! - oświadczył natychmiast Paprikaki. Kensi błyskawicznie 
podskoczył:
- Od wczoraj przyszło do nas dziewięćset listów na temat chleba! - ryknął. - A 
wszystkie takie same, jeśli nie ostrzejsze!
- Chwileczkę! - Andrzej podniósł głos i znowu uderzył dłonią w stół. - Pozwólcie mi 
mówić! A jak nie, to wyjdźcie na korytarz i tam się kłóćcie... Tak więc, panie Paprikaki, nasz 
wybór został starannie przygotowany i poprzedzony skrupulatną analizą otrzymanych listów. 
Pan Ubukata ma rację: przychodzą do nas również listy dużo ostrzejsze i bardziej porywcze. 
Ale do wyboru włączyliśmy akurat te najspokojniejsze i najbardziej opanowane. Ich autorami 
nie są ludzie głodni czy przerażeni, ale ci, którzy rozumieją złożoność sytuacji. Mało tego, 
włączyliśmy do wyboru nawet jeden list otwarcie popierający rząd, mimo że jest to jedyny 
taki list spośród siedmiu tysięcy, które...
- Przeciwko niemu nic nie mam - przerwał mu cenzor.
- Pewnie, że nie - skrzywił się Kensi. - Sam go pan przecież napisał.
- To kłamstwo! - zapiszczał cenzor i zardzewiała śruba znowu wbiła się Andrzejowi w 
kark.
- A jak nie pan, to ktoś inny z tej waszej szajki - nie poddawał się Kensi.
- Sam pan jesteś szantażystą! - wykrzyknął cenzor, znowu czerwieniejąc. Był to dość 
dziwny okrzyk i w pokoju na chwilę zapanowała cisza.
Andrzej przejrzał szpalty.
- Do tej pory nieźle się nam pracowało, panie Paprikaki - powiedział pojednawczo. - 
Jestem pewien, że i teraz powinniśmy znaleźć jakiś kompromis...
Cenzor wydął policzki.
- Panie Woronin! - zawołał z uczuciem. - Tu nie chodzi o mnie. Pan Ubukata jest 
człowiekiem porywczym, który pragnie tylko wyładować złość, a na kim, to już mu wszystko 
jedno. Ale sam pan rozumie, że postępując zgodnie z otrzymanymi instrukcjami, nie mogę 
być łagodny. W mieście dojrzewa bunt. Farmerzy w każdej chwili mogą rozpocząć rzeź. 
Policja jest niepewna. Chce pan krwi? Pożarów? Ja mam dzieci i niczego takiego sobie nie 
życzę. I pan też tego nie chce! W takie dni prasa powinna łagodzić sytuację, a nie zaogniać ją. 
Takie są wytyczne i muszę przyznać, że zgadzam się z nimi całkowicie. A nawet gdybym się 
z nimi nie zgadzał, jest to moim obowiązkiem, moją powinnością... Nie dalej jak wczoraj 
cenzora "Ekspresu" aresztowano za pobłażliwość i sprzyjanie wywrotowym elementom...
- Doskonale pana rozumiem, panie Paprikaki - głos Andrzeja tchnął niezwykłym 
opanowaniem. - Ale przecież widzi pan, że wybór jest wyjątkowo stonowany. Niech pan 
zrozumie, że właśnie ze względu na ciężkie czasy nie możemy przytakiwać rządowi. Właśnie 
dlatego, że grozi nam powstanie zdeklasowanych elementów i farmerów, powinniśmy zrobić 
wszystko, żeby rząd zaczął myśleć. To jest nasz obowiązek, panie Paprikaki!
- Nie podpiszę wyboru - powiedział cicho Paprikaki.
Kensi zaklął szeptem.
- Będziemy zmuszeni wypuścić gazetę bez pańskiej sankcji -westchnął Andrzej.
- Bardzo dobrze - powiedział Paprikaki ze znużeniem. - Milutko. Cudownie. Na 
gazetę nałożą karę, a mnie aresztują. Was też aresztują. I wycofają nakład.
Andrzej wziął do ręki ulotkę "Pod sztandarem Radykalnego Odrodzenia" i pomachał 
nią przed nosem cenzora.
- A dlaczego nie aresztują Fritza Heigera? - zapytał. - Ilu cenzorów tej gazetki 
aresztowano?
- Nie wiem - odpowiedział Paprikaki z rozpaczą. - Co mnie to; obchodzi? Heigera też 
kiedyś aresztują, doigra się...
- Kensi, ile mamy w kasie? Starczy na karę?
- Zrobimy zbiórkę wśród pracowników - powiedział rzeczowo Kensi i wstał. - Idę 
powiedzieć łamaczowi, żeby zaczynał. Jakoś się wywiniemy...
Poszedł w stronę drzwi, a cenzor patrzył żałośnie w ślad za nim, wzdychał i pociągał 
nosem.
- Serca nie macie - mamrotał. - Rozumu też nie. Żółtodzioby...
Kensi zatrzymał się na progu.
- Andrzej, na twoim miejscu mimo wszystko poszedłbym do merostwa i ponaciskał na 
wszystkie możliwe dźwignie.
- Jakie tam dźwignie... - powiedział posępnie Andrzej.
Kensi od razu wrócił do stołu.
- Idź do zastępcy doradcy politycznego. Było nie było, to też Rosjanin. Wódkę z nim 
piłeś.
- Po mordzie też mu nieraz nakładłem - odpowiedział ponuro Andrzej.
- To nic, on nie jest pamiętliwy. A poza tym wiem na pewno, że bierze.
- A który tam nie bierze? - zdziwił się Andrzej. - Przecież nie o to chodzi. - 
Westchnął. - No dobra, pójdę. Może się czegoś dowiem... A co zrobimy z Paprikakim? On 
zaraz pobiegnie zadzwonić... Pobiegnie pan, prawda?
- Pobiegnę - przytaknął bez entuzjazmu Paprikaki.
- Zaraz go zwiążę i właduję do szafy! - Kensi zadowolony uśmiechnął się szeroko.
- No i po co to... - westchnął Andrzej. - Po co od razu "zwiążę, właduję"... Zamknij go 
w archiwum, tam nie ma telefonu.
- To jest gwałt - zauważył Paprikaki z godnością.
- A jak pana aresztują, to nie będzie gwałt?
- Ja przecież nie protestuję! - zawołał Paprikaki. - Ja tylko tak... zauważyłem...
- Idź, Andrzej, idź - niecierpliwił się Kensi. - Dam sobie radę, nic się nie bój.
Andrzej podniósł się. Sapiąc i powłócząc nogami doczłapał do wieszaka i wziął 
płaszcz. Beret mu się gdzieś zapodział, szukał go wśród jakichś kaloszy, zapomnianych przez 
petentów za starych, dobrych czasów, nie znalazł, zaklął i wyszedł do przedpokoju. Cherlawa 
sekretarka podniosła na niego przestraszone szare oczy. Sierota boża. Jak ona się nazywa?...
- Idę do merostwa - oświadczył ponuro.
W redakcji wszystko szło swoim trybem. Ktoś darł się przez telefon, ktoś pisał coś na 
krawędzi stołu, ktoś oglądał mokre zdjęcia, ktoś pił kawę, kurierzy miotali się z teczkami i 
papierami, pełno byto dymu i śmieci. Kierownik działu literatury, fenomenalny osioł w 
złotych binoklach, były kreślarz z jakiegoś quasi-państwa w rodzaju Andory, przemawiał 
pompatycznie do znudzonego autora: "Pan, gdzieś przesadził, nie starczyło panu poczucia 
umiaru, materiał okazał się silniejszy od pana i bardziej labilny..." Nakopać by mu, pomyślał 
Andrzej przechodząc. Nagle przypomniał sobie, jak mu się to wszystko podobało, jakie 
wydawało się nowe, interesujące - i to tak niedawno! - jakie przyszłościowe, potrzebne, 
ważne...
Szefie, jedną chwileczkę! - krzyknął za nim Danny Lee, kierownik działu listów i 
chciał go dogonić, ale Andrzej, nie odwracając się, machnął tylko ręką. Nakopać...
Wychodząc z bramy zatrzymał się i podniósł kołnierz płaszcza. Na ulicy ciągle 
łomotały wozy. Wszystkie jechały w jedną stronę -do centrum, do merostwa. Andrzej wcisnął 
ręce głębiej w kieszenie i, garbiąc się, poszedł w tym samym kierunku. Po dwóch minutach 
zdał sobie sprawę, że idzie obok olbrzymiego wozu z kołami wzrostu człowieka. Wóz wlokły 
dwa kolosalne konie, najwidoczniej zmęczone długą drogą. Przez wysokie boki nie dało się 
dostrzec ładunku, za to dobrze było widać woźnicę na koźle - a raczej nie tyle samego 
woźnicę, ile wielki brezentowy płaszcz z trójkątnym kapturem. Z samego woźnicy Andrzej 
zauważył tylko Sterczącą do przodu brodę. Przez skrzyp kół i stukot kopyt usłyszał, że 
furman wydawał jakieś niezrozumiałe dźwięki: może poganiał konie, a może, prostoduszny 
wieśniak, po prostu puszczał gazy.
Ten też do Miasta, pomyślał Andrzej. Dlaczego? Chleba tu nie dostaną, a zresztą po 
co im chleb, chleb mają. I w ogóle wszystko mają, nie to co my, miastowi. Nawet broń mają. 
Czyżby rzeczywiście chcieli urządzić tu rzeź? Niewykluczone. Tylko co im z tego przyjdzie? 
Mieszkania będą szabrować? Nic nie rozumiem.
Przypomniał sobie wywiad z farmerami i rozczarowanie Kensiego, który go 
przeprowadzał. Przepytał prawie pół setki chłopów na placu przed merostwem. "Jak naród, 
tak i my... Znudziło mi się siedzenie na bagnach, myślę sobie, przyjadę... Nic pan nie mów, 
panie, czego te ludzie jadą, dokąd jadą, po co? My i sami się dziwimy... Automat? A jak tu 
bez automatu? U nas bez automatu nawet kroku zrobić nie można... Wyszedłem świtem 
krowy doić, patrzę - jadą. Siemka Kostylin jedzie, Francuz Żak jedzie, ten, jak mu tam... a 
żeby cię, ciągle zapominam, za Wszawym Pagórkiem mieszka... też jedzie! Pytam, dokąd 
chłopaki jedziecie? A widzisz, mówią, słońca siódmy dzień nie ma, trzeba by pojechać do 
Miasta... Pan się naczalstwa spyta. Naczalstwo wie wszystko... Mówili, że automatyczne 
traktory dawać będą! W domu se człowiek będzie siedział, po brzuchu się drapał, a on za 
ciebie pracował będzie... Trzeci rok obiecują".
Mętnie, niejasno, wymijająco. Złowieszczo. Albo zwyczajnie kręcą, albo gromadzą 
się kierowani instynktem, a może jakąś tajną, dobrze zakonspirowaną organizacją... A wtedy 
co - żakieria? Pugaczowszczyzna?... Trzeba ich zrozumieć: słońca nie ma dwunasty dzień, 
plony giną, a co dalej - nie wiadomo. No to wyrwali się z zasiedziałych chałup...
Andrzej minął niedużą, cichą kolejkę do mięsnego, a potem drugą - do piekarni. Stały 
głównie kobiety, wiele z nich miało na rękach, nie wiedzieć czemu, białe opaski. Andrzej od 
razu przypomniał sobie Noc Świętego Bartłomieja i jednocześnie pomyślał, że teraz jest nie 
noc, tylko dzień, pierwsza godzina, a sklepy ciągle pozamykane. Na rogu, pod neonem nocnej 
kawiarni "Kwisisana" stali ; trzej policjanci. Wyglądali dziwnie, jakby niepewnie. Andrzej 
zwolnił kroku i zaczął się przysłuchiwać.
- No i co, może mamy się z nimi bić? Przecież ich jest dwa razy więcej...
- A może pójdziemy i zameldujemy, że nie da się przejść i tyle.
- A on powie: "Jak to się nie da? Przecież jesteście policją".
- No i policja, no to co z tego? My - policja, a oni milicja...
Jeszcze jakaś milicja, pomyślał Andrzej, idąc dalej. Nic nie wiem o żadnej milicji... 
Minął jeszcze jedną kolejkę i skręcił w Główną. Przed nim widać już było jaskrawe rtęciowe 
latarnie Placu Centralnego. Jego wielką przestrzeń zajmowało coś szarego, ruchliwego, 
zasnutego dymem czy parą. W tym momencie został zatrzymany.
Wysoki młody mężczyzna, właściwie wyrośnięty młokos, w płaskiej czapce z 
daszkiem nasuniętym na same oczy, zastąpił mu drogę i półgłosem zapytał:
- A pan dokąd?
Trzymał się pod boki, na obu rękawach miał białe opaski, a za nim pod ścianą stało 
kilku ludzi, też z białymi opaskami.
Kątem oka Andrzej zauważył, że chłop w brezentowym płaszczu przejechał ze swoim 
wozem bez przeszkód.
- Do merostwa - zawołał Andrzej, przystając. - A o co chodzi?
- Do merostwa? - powtórzył głośno młodzik i obejrzał się przez ramię na kumpli. 
Dwóch z nich oderwało się od ściany i podeszło do Andrzeja.
- Pozwoli pan, że zapytam, po co idzie pan do merostwa? -zainteresował się krępy, 
zarośnięty mężczyzna w zatłuszczonym kombinezonie i kaszkiecie z literami J i M. Miał 
energiczną twarz z wystającymi kośćmi policzkowymi i nieprzyjemne, myszkujące oczy.
- Kim jesteście? - zapytał Andrzej, wymacując w kieszeni miedziany tłuczek, który 
już trzeci dzień nosił przy sobie ze względu na niespokojne czasy.
- Jesteśmy dobrowolną milicją- odparł krępy. - Czego pan szuka w merostwie? Kim 
pan jest?
- Jestem redaktorem naczelnym "Gazety Miejskiej" - odpowiedział groźnie Andrzej, 
zaciskając dłoń na tłuczku. Nie podobało mu się, że podczas rozmowy gołowąs zaszedł go z 
lewej strony, a trzeci dobrowolny milicjant, też nie ułomek, sapał mu nad uchem z prawej. - 
Idę do merostwa złożyć protest przeciwko działaniom cenzury.
- A - powiedział niejasno krępy. - Jasne. Tylko po co od razu do merostwa? 
Aresztowalibyście cenzora i wypuszczali swoją gazetę na zdrowie.
Andrzej zdecydował się nie spuszczać z tonu.
- Nie będziecie mnie uczyć. Cenzora już aresztowaliśmy bez waszych rad. Proszę 
pozwolić mi przejść.
- Przedstawiciel prasy... - zawarczał ten, który sapał mu nad prawym uchem.
- A co? Niech idzie - zezwolił pobłażliwie młokos z lewej.
- Niech idzie - poparł go krępy. - Tylko żeby potem nie było do nas pretensji... Ma pan 
broń?
- Nie - odpowiedział Andrzej.
- A szkoda - krępy cofnął się. - Niech pan idzie...
Andrzej poszedł. Za jego plecami krępy zapiszczał kogucim głosikiem: "Jaśmin - 
śliczny kwiatek!..." Milicjanci zaśmiali się. Andrzej znał ten wierszyk, miał ochotę odwrócić 
się i zrobić awanturę, ale tylko przyspieszył.
Na Głównej było mnóstwo ludzi. Stali przeważnie pod ścianami albo skupiali się w 
bramach. Wszyscy mieli białe opaski. Niektórzy sterczeli na środku ulicy - podchodzili do 
przejeżdżających farmerów, coś do nich mówili, farmerzy jechali dalej. Wszystkie sklepy 
były zamknięte, ale nie stały przed nimi kolejki. Przy sklepie z pieczywem starszawy 
milicjant z gruzłowatą pałką tłumaczył jakiejś samotnej staruszce: "Zapewniam panią, 
madam, dzisiaj sklepów nie otworzą. Sam jestem właścicielem sklepu spożywczego, madam, 
wiem, co mówię"... Staruszka piskliwie odpowiadała, że ona prędzej umrze tu, na tych 
schodach, niż porzuci swoją kolejkę...
Starannie tłumiąc w sobie narastający niepokój i poczucie jakiejś irracjonalności - 
wszystko było jak w kinie - Andrzej dotarł do placu. Wychodząca na plac gardziel Głównej 
była szczelnie zapchana wozami, powozami, arbami i furmankami. Śmierdziało końskim 
potem i świeżym nawozem, konie różnej maści potrząsały głowami, synowie bagien 
nawoływali się tubalnie, jarzyły się skręty. Czuć było dym - gdzieś w pobliżu palono ognisko. 
Z bramy, zapinając się po drodze, wyszedł gruby wąsacz w teksaskim kapeluszu. Niemal 
wpadł na Andrzeja, zaklął dobrodusznie i poszedł przedzierać się między wozami, 
pokrzykując na jakiegoś farmera: "Dawaj tutaj, Sidor! Do bramy, tam można! Tylko patrz 
pod nogi, żebyś w coś nie wlazł!"
Andrzej przygryzł wargi i poszedł dalej. Przed samym wejściem na plac furmanki 
stały nawet na chodnikach. Z wielu z nich wyprzęgnięto konie i teraz, spętane, wałęsały się 
dookoła, podskakując i smętnie obwąchując asfalt. Na wozach spano, palono papierosy, 
jedzono, słychać było apetyczne bulgotanie i cmokanie. Andrzej wszedł na jakiś ganek i 
rozejrzał się po obozowisku. Do merostwa było z pięćset metrów prawdziwego labiryntu. 
Strzelały i dymiły ogniska, niebieskawy od rtęciowych latarni dym ciągnął się nad 
furmankami i wpływał w Główną, jak w gigantyczny komin. Jakieś draństwo bzycząc usiadło 
Andrzejowi na policzku i wpiło się w niego, jakby wbijało szpilkę. Andrzej z obrzydzeniem 
zabił to paskudztwo. Było wielkie, kłujące i soczyście zachrzęściło pod dłonią. Nazwozili 
tego z bagien, pomyślał gniewnie. Z uchylonych drzwi frontowych zapachniało amoniakiem. 
Andrzej zeskoczył na chodnik i zdecydowanie ruszył w końsko-furmankowy labirynt. Od 
razu wdepnął w coś miękkiego i sypkiego.
Ciężki, okrągły budynek merostwa wznosił się nad placem jak czteropiętrowy bastion. 
Prawie wszystkie okna były ciemne, tylko w kilku paliło się światło. Słabo i żółtawo świeciły 
się również wyprowadzone na zewnątrz szyby wind. Obóz farmerów rozciągał się wokół 
budynku. Między wozami a merostwem była pusta przestrzeń, oświetlona ostrym światłem 
latami o bogato rzeźbionych żeliwnych słupach. Pod latarniami tłoczyli się farmerzy, prawie 
wszyscy uzbrojeni, a naprzeciwko nich, przed wejściem do merostwa, stał rząd policjantów - 
sądząc po naszywkach, głównie sierżantów i oficerów.
Andrzej zaczął się przeciskać przez uzbrojony tłum, gdy ktoś go zawołał. Zatrzymał 
się i rozejrzał.
- Tu jestem, no, tutaj! - krzyknął znajomy głos i Andrzej zobaczył w końcu wujka 
Jurę.
Wujek Jura zbliżał się do niego, kołysząc się na boki i z daleka wyciągając rękę na 
powitanie. Był w tej samej starej bluzie, na głowie miał przekrzywioną pilotkę. Znajomy 
Andrzejowi cekaem na szerokim rzemieniu przewiesił sobie przez ramię.
- Witaj, Andriucha, mieszczuchu! - wykrzyknął, z trzaskiem uderzając twardą dłonią 
w dłoń Andrzeja. - A ja cię tu cały czas szukam, rozróba się szykuje, nie, mówię, nie może to 
być, żeby naszego Andrzeja zabrakło! Chłopak z niego gwałtowny, myślę, musowo gdzieś się 
tutaj kręci...
Wujek Jura był porządnie wstawiony. Zrzucił cekaem z ramienia, oparł się o lufę jak o 
kulę i gorączkowo ciągnął:
- Rozglądam się tu i tam, a Andriuchy nie ma. A, myślę, psia krętka, co to może być? 
Ten twój blondas Fritz jest. Przepycha się przez chłopów, przemawia... A ciebie nie ma i nie 
ma!
- Poczekaj, wujku Juro - powiedział Andrzej. - A ty po co żeś się tu przyciągnął?
- Prawa obalać! - uśmiechnął się diabelsko wujek Jura. Jego broda wyglądała jak 
miotła. - Przyjechałem tu wyłącznie po to, ale coś mi się widzi, że nic z tego nie będzie - 
splunął i roztarł ślinę ogromnym buciorem. - Naród jak wszy. Sami nie wiedzą, po co 
przyszli. Czy prosić, czy żądać, a może ani jedno, ani drugie, a tylko się stęsknili za miejskim 
życiem - postoimy tutaj trochę, zasramy wam miasto i wrócimy do domu. Naród to gówno. 
Na przykład... - odwrócił się i pomachał komuś ręką. - O, weź na przykład Stasia 
Kowalskiego, mojego kumpla... Staś, do licha... Chodź no tu!
Podszedł Staś - chudy, przygarbiony chłop z obwisłymi wąsami i rzadką czupryną. 
Jechało od niego bimbrem. W pozycji pionowej trzymał się wyłącznie dzięki instynktowi, ale 
mimo to co chwila podnosił głowę, chwytał za dziwny przykrótki automat wiszący na szyi i, 
unosząc z ogromnym wysiłkiem powieki, rozglądał się groźnie dookoła.
- Więc, Staś... - ciągnął wujek Jura. - Wojowałeś przecież, a jakże, no, powiedz! 
Powiedz, wojowałeś? - domagał się wujek Jura, z uczuciem obejmując Stasia za ramiona i 
kołysząc się razem z nim.
- Ho! Ho!... - odezwał się Staś, całym sobą starając się pokazać, że walczył, i to 
jeszcze jak! Słów braknie, żeby wyrazić, jak walczył.
- Teraz jest pijany - wyjaśnił wujek Jura. - Nie może żyć, jak nie ma słońca. O czym 
to ja? A! Zapytaj go, głupka jednego, po co on się tu kręci. Broń jest. Chłopaki bojowe są. 
Czego jeszcze trzeba, ja się pytam?
- Poczekaj - powiedział Andrzej. - Czego wy chcecie?
- No przecież ci mówię! - zawołał przejęty wujek Jura, puszczając Stasia, którego od 
razu szerokim łukiem odrzuciło w bok. - Przecież ci tłumaczę! Raz by ich przydeptać i po 
krzyku! Cekaemów nie mają! Butami ich zadepczemy, czapkami nakryjemy... - zamilkł nagle 
i zarzucił cekaem na ramię. - Chodźmy.
- Dokąd?
- Napijemy się. Trzeba dopić i jechać do domu. Po co tu czas tracić? Kartofle mi 
gniją... Chodźmy.
-Nie, wujku Juro - powiedział przepraszająco Andrzej. - Teraz nie mogę. Muszę iść do 
merostwa.
- Do merostwa? Idziemy! Staś! Staś, do licha...
- Czekaj, wujku Juro! Ty... tego... nie w puszczą cię.
- Mnie? - zaryczał wujek Jura, łyskając oczami. - Jazda, idziemy! Zobaczymy, kto 
mnie tam nie wpuści. Staś!
Objął Andrzeja za ramiona i powlókł go przez pustą, jasno oświetloną przestrzeń, 
prosto na rząd policjantów.
- Zrozum - mamrotał gorączkowo prosto do ucha opierającego się Andrzeja. - To jest 
straszne, rozumiesz? Nikomu nie mówiłem, ale tobie powiem. Nieprzyjemne! A jeśli ono już 
nigdy się nie zapali? Zaciągnęli nas tutaj i porzucili... Niech wyjaśnią, niech powiedzą 
prawdę, łajzy, tak żyć nie można. Przestałem spać, rozumiesz? Nawet na froncie mi się to nie 
zdarzało... Myślisz, że jestem pijany? Ni cholery, to strach, strach, nie alkohol...
Od tego gorączkowego mamrotania Andrzejowi dreszcz przebiegł po karku. 
Zatrzymał się z pięć metrów przed kordonem policjantów (wydawało mu się, że na placu 
nagle zapanowała cisza, że wszyscy, i policjanci, i farmerzy patrzą tylko na niego) i starając 
się, żeby zabrzmiało to przekonująco, powiedział:
- Posłuchaj, wujku Juro. Ja tylko wyjaśnię jedną sprawę związaną z moją gazetą, a ty 
tu na mnie poczekasz. Potem pójdziemy do mnie i o wszystkim pogadamy.
Wujek Jura z całych sił zamachał brodą.
- Nie, idę z tobą. Ja też muszę coś wyjaśnić...
- Ale przecież cię nie wpuszczą! I przez ciebie mnie też nie wpuszczą!
- Idziemy, idziemy... - powtarzał wujek Jura. - Jak to nie wpuszczą? Dlaczego? My po 
cichu, spokojnie...
Byli już przy samym kordonie. Dorodny kapitan policji w eleganckim mundurze, z 
rozpiętą kaburą po lewej stronie pasa wyszedł do nich i chłodno zapytał:
- Dokąd to, panowie?
- Jestem redaktorem naczelnym "Gazety Miejskiej" - oświadczył Andrzej, leciutko 
odpychając wujka Jurę, żeby go nie obejmował. - Muszę spotkać się z doradcą politycznym.
- Dokumenty poproszę - w stronę Andrzeja wyciągnęła się obciągnięta glansowaną 
skórą dłoń.
Andrzej wyjął dowód, podał kapitanowi i spojrzał na wujka Jurę. Ku jego zaskoczeniu 
farmer stał spokojnie, pociągał nosem i co chwila poprawiał rzemień swojego cekaemu, 
chociaż nie było takiej potrzeby. Jego wzrok, chyba rzeczywiście zupełnie trzeźwy, omiatał 
kordon.
- Może pan przejść - oświadczył uprzejmie kapitan, zwracając mu dowód. - Ale muszę 
panu powiedzieć... - Nie dokończył i zwrócił się do wujka Jury: - A pan?
- Jest ze mną- oświadczył pospiesznie Andrzej. - W pewnym sensie to 
przedstawiciel... eee... farmerów.
- Dokumenty!
- A jakie chłop może mieć dokumenty! - powiedział z goryczą wujek Jura.
- Bez dokumentów nie mogę.
- A dlaczego nie? - zmartwił się wujek Jura. - Znaczy, że ja nie mam jakiegoś 
parszywego świstka, to już nie jestem człowiekiem?
Andrzej poczuł na swoim karku czyjś gorący oddech. To był| Staś Kowalski, który, 
ciągle jeszcze wojowniczo bulgocząc, chwiejnie zabezpieczał tyły. Do oświetlonej przestrzeni 
powoli, jakby niechętnie zbliżali się jacyś ludzie.
- Panowie, panowie, proszę się rozejść! - powiedział nerwowo; kapitan. - Niechże pan 
przechodzi! - krzyknął ze złością do Andrzeja. - Panowie, cofnąć się! Nie róbcie zbiegowiska!
- To znaczy, że jak nie mam jakiegoś tam nędznego papierka - mówił przygnębiony 
wujek Jura - to już ani przejść, ani przejechać...
- Daj mu w mordę! - nieoczekiwanie trzeźwym głosem zaproponował z tyłu Staś.
Kapitan chwycił Andrzeja za rękaw płaszcza i ostro pociągnął na siebie. Andrzej 
znalazł się za plecami stojących rządkiem policjantów. Szereg zamknął się błyskawicznie, 
oddzielając go od zgromadzonych przed kapitanem farmerów. Nie czekając na dalszy rozwój 
wydarzeń, Andrzej zaczął szybko iść w stronę ciemnego, słabo oświetlonego portalu. Za jego 
plecami rozlegały się okrzyki:
- Chleb im dawaj, mięso im dawaj, a jak trzeba gdzieś przejść...
- Proszę się rozejść! Mam rozkaz aresztować...
- Czemu nie puszczasz przedstawiciela, co?
- Słońce! Kiedy wreszcie słońce zapalicie?
- Panowie, panowie! Co ja mam z tym wspólnego?
Z naprzeciwka, po białych marmurowych schodach sypali się, dźwięcząc podkowami, 
nowi policjanci. Mieli karabiny z bagnetami. Stłumiony głos wydał. komendę: "Przygotować 
butle!" Andrzej stanął na szczycie schodów i obejrzał się. Na oświetlonej przestrzeni tłoczyli 
się teraz ludzie. Farmerzy, jedni powoli, inni biegiem zmierzali do wielkiego, czarnego 
kłębowiska.
Andrzej z wysiłkiem pociągnął ku sobie drzwi - ciężkie, wysokie, okute miedzią- i 
wszedł do westybulu. Tutaj też panował półmrok i unosił się ostry, wyraźny zapach koszar. 
W luksusowych fotelach, na kanapach i na podłodze spali pokotem przykryci płaszczami 
policjanci. Na ciągnącej się pod sufitem wzdłuż trzech ścian, słabo oświetlonej galerii 
majaczyły jakieś postacie. Andrzej nie widział, czy miały broń.
Wbiegł po miękkim chodniku na pierwsze piętro, gdzie mieścił się dział prasy, i 
zaczął iść szerokim korytarzem. Nagle ogarnęły go wątpliwości. Coś tu dzisiaj było za cicho. 
Zazwyczaj kłębiła się ma ludzi, stukały maszyny do pisania, dzwoniły telefony, rozmowy i 
pokrzykiwania kierownictwa zlewały się w morze dźwięków, a ter panowała cisza. Niektóre 
gabinety były otwarte na oścież, panował w nich mrok. Na korytarzu paliła się tylko co 
czwarta lampa.
Przeczucie go nie myliło: gabinet doradcy politycznego był zamknięty, a w gabinecie 
zastępcy siedziało dwóch nieznajomych mężczyzn w zapiętych pod samą szyję szarych 
płaszczach, w jednakowych, nasuniętych na oczy melonikach.
- Przepraszam bardzo - zaczął surowo Andrzej. - Gdzie mogę znaleźć doradcę 
politycznego lub jego zastępcę?
Głowy w melonikach niespiesznie odwróciły się w jego stronę.
- A o co chodzi? - zapytał niższy.
Twarz tego człowieka wydała się nagle Andrzejowi jakby znajoma, głos również. Nie 
wiedzieć czemu, zrobiło mu się dziwnie nieprzyjemnie, że tego osobnika tu spotkał. On tu nie 
miał nic do roboty... Andrzej zmarszczył czoło i, starając się mówić ostro i zdecydowanie, 
wyjaśnił, kim jest i czego chce.
- Niech pan wejdzie - powiedział nie do końca znajomy człowiek. - Czemu stoi pan w 
drzwiach?
Andrzej wszedł i rozejrzał się, ale przed oczami miał tylko tę gładko ogoloną twarz 
kastrata. Gdzie ja go widziałem? Jakiś nieprzyjemny człowiek... i niebezpieczny... 
Niepotrzebnie tu przychodziłem, tracę tylko czas.
Mały człowieczek w meloniku również uważnie mu się przyglądał. Było cicho. 
Wysokie okna zasłaniały ciężkie portiery. Uliczny szum ledwie tu dochodził. Człowieczek w 
meloniku nagle lekko podskoczył i podszedł do Andrzeja. Zamrugał szarymi, bezrzęsymi 
oczkami. Od górnego guzika płaszcza podskoczyła do samego podbródka i znowu zeszła w 
dół potężna, chrząstkowata grdyka.
- Redaktor naczelny?... - powtórzył, a w tym momencie Andrzej go poznał i, z 
obezwładniającą udręką, z nogami jak z waty, zrozumiał, że jego też rozpoznano.
Kastrat wyszczerzył rzadkie, popsute zęby. Andrzej poczuł w żołądku ostry ból, jakby 
popękały mu wnętrzności; poprzez mdlącą mgłę zobaczył nagle nawoskowaną podłogę... 
Uciekać, uciekać! W mózgu wybuchł mu fajerwerk, a daleki, ciemny, upstrzony pęknięciami 
sufit zakołysał się i obrócił powoli. Z nadciągającego dusznego mroku wyskakiwały 
rozpalone do białości lance i wbijały mu się w żebra... zabije... zabije mnie!... Nagle poczuł 
jak, puchnie mu głowa i kalecząc uszy, toczy się w jakąś wąską, śmierdzącą szczelinę. 
Ogłuszający bas mówił powoli: "Spokojnie, Ciota, spokojnie nie wszystko naraz..." Andrzej 
wrzasnął z całych sił, ciepła, gęsta kasza wypełniła mu usta, zachłysnął się i zwymiotował.
W pokoju nie było nikogo. Ogromną portierę zerwał przeciąg; przez okno, otwarte na 
oścież, wpadało wilgotne, chłodne powietrze, z oddali dobiegało jakieś wycie. Andrzej z 
trudem podniósł się i na czworakach zaczął się czołgać wzdłuż ściany. Do drzwi. Byle stąd 
wyjść...
Na korytarzu znowu zwymiotował. Poleżał chwilę wyczerpany, po czym spróbował 
wstać. Źle ze mną, pomyślał. Źle. Usiadł i obmacał twarz. Była mokra i lepka. Jednocześnie 
zorientował się, że może patrzeć tylko jednym okiem. Bolały go żebra i szczęki, a dół brzucha 
rozrywał nieznośny, potworny skurcz. Bydlę, zmasakrował mnie - zapłakał Andrzej. Siedział 
na podłodze w pustym korytarzu, oparty plecami o pozłacane zawijasy, i płakał. Nie mógł nic 
na i to poradzić. Płacząc, z trudem odchylił połę płaszcza i sięgnął ręką za pasek od spodni. 
Bolało strasznie, ale nie tam, wyżej. Bolał cały brzuch. Slipki miał mokre.
Jakiś człowiek łomocząc ciężko butami przybiegł z głębi korytarza i zatrzymał się nad 
nim. Policjant - czerwony, zdyszany, bez czapki, z niespokojnymi oczami. Postał tak 
niezdecydowany kilka sekund i nagle pognał dalej na złamanie karku. Z głębi korytarza 
pędził drugi, po drodze zrywając z siebie mundur.
Do Andrzeja dotarło, że z miejsca, skąd biegło tych dwóch, dochodzi ogłuszające 
wycie dziesiątek gardeł. Wstał z wysiłkiem, przytrzymując się ściany, i poczłapał w stronę 
tego zgiełku. Pochlipywał, ze strachem dotykając twarzy; co chwila przystawał, żeby 
odpocząć, zginał się i łapał za brzuch.
Dotarł do schodów i chwycił za śliską, marmurową poręcz. Na dole, w ogromnym 
westybulu, poruszała się gęsta ludzka kasza. Nie sposób było zrozumieć, co się tam właściwie 
dzieje. Ustawione wzdłuż galerii reflektory oświetlały to kłębowisko zimnym, oślepiającym 
światłem. Migały brody, przepisowe czapki, złote sznury plecionych policyjnych 
akselbantów, bagnety, rozcapierzone palce, blade łysiny. Pod sufitem wisiał ciepły, wilgotny 
smród.
Andrzej zamknął oczy, żeby nie widzieć tego wszystkiego i, po omacku, 
przytrzymując się poręczy, byle jak, tyłem, bokiem, zaczął schodzić, sam nie rozumiejąc, po 
co to robi. Kilka razy zatrzymywał się, żeby odetchnąć i pojęczeć. Otwierał oczy, patrzył w 
dół i znowu robiło mu się słabo od tego widoku, znowu zamykał oczy i schodził, trzymając 
się poręczy. Na dole ręce osłabły mu zupełnie, więc puścili się i sturlał z ostatnich schodków, 
aż do marmurowego półpiętra ozdobionego gigantycznymi spluwaczkami z brązu. Poprzez 
mg i wycie usłyszał nagle ostry, ochrypły krzyk: "Patrz, przecież to Andriucha!... Ludzie, tam 
naszych zabijają!" Otworzył oczy i zobacz obok siebie wujka Jurę, potarganego, w rozdartej 
bluzie; oczy dzikie, wytrzeszczone, broda rozczochrana. Zobaczył, jak wujek Jura podnosi w 
wyciągniętych rękach swój cekaem i, nie przestając i ryczeć, daje serię po galerii, po 
reflektorach, po szybach...
Potem pamiętał tylko jakieś oderwane wrażenia, świadomość przypływała i 
odpływała, razem z przypływami i odpływami bólu i mdłości. Najpierw znalazł się na środku 
westybulu. Okazało się, że uparcie szedł na czworakach do odległych, otwartych drzwi, 
przechodząc przez nieruchome ciała, a ręce ślizgały mu się na czymś mokrym i zimnym. Ktoś 
obok niego jęczał, powtarzając cały czas: "O Boże, Boże, Boże..." Na dywanie pełno było 
szkła, łusek po nabojach, kawałków tynku. Przez otwarte drzwi wdarli się z wyciem i biegli 
prosto na niego jacyś straszni ludzie z płonącymi pochodniami w rękach...
Wreszcie zalazł się na zewnątrz, w portalu. Siedział z rozsuniętymi nogami, opierając 
się dłońmi o chłodny kamień, a na kolanach miał karabin bez zamka. Czuć było zapach 
świeżego dymu, gdzieś na krawędzi świadomości grzechotał cekaem, dziko rżały konie, a on, 
tłumacząc samemu sobie, monotonnie powtarzał na głos:
- Rozdepczą mnie tu, na pewno mnie rozdepczą...
Ale go nie rozdeptali. Ocknął się na ulicy, obok schodów. Przyciskał policzek do 
szorstkiego granitu, nad nim świeciła latarnia rtęciowa. Karabinu nie było i ciała też chyba nie 
było. Czuł się tak, jakby zawieszono go w pustce, z twarzą przyciśniętą do kamienia, a na 
placu przed nim, jak na scenie, odgrywano jakąś dziwaczną tragedię.
Zobaczył, jak wzdłuż otaczających plac latarni, wzdłuż pierścienia sczepionych razem 
wozów, z brzękiem i łoskotem mknie samochód pancerny. Jego wieżyczka z cekaemem 
przesuwa się z boku na bok, hojnie plując ogniem, świecące tory pocisków miotają się po 
całym placu, a przed samochodem, z zadartą głową galopuje koń, wlokąc za sobą oberwaną 
uprząż... Nagle z gęstwiny rumianek, przecinając drogę samochodowi pancernemu, wytoczył 
się kryty brezentem furgon, oszalały koń szarpnął w bok i rozbił się o latarnię.
Samochód ostro zahamował, zarzuciło go. W tym momencie na otwartą przestrzeń 
wbiegł wysoki człowiek w czerni, machnął ręką i upadł i plackiem na asfalt. Pod 
samochodem wystrzelił płomień, rozległ się łoskot i tył żelaznej machiny ciężko osiadł. 
Człowiek w czerni znowu pobiegł. Wyprzedził samochód, wsunął coś do otworu 
obserwacyjnego kierowcy i odskoczył w bok. Andrzej poznał Fritza Heigera. Otwór 
oświetliło od wewnątrz, w samochodzie coś huknęło i z otworu wyleciał długi, dymiący język 
płomienia. Fritz, schylony, na ugiętych nogach, z rozłożonymi drugimi ramionami, bokiem, 
jak krab, okrążał samochód. Pancerne drzwi otworzyły się na oścież, na asfalt wypadł 
płonący, kosmaty tobół i z przeraźliwym wyciem zaczął się toczyć, sypiąc iskry.
Potem Andrzej znowu stracił przytomność, jakby ktoś spuścił kurtynę. Zostały tylko 
wściekłe głosy, nieludzkie piski i tupot dziesiątek nóg. Od płonącego samochodu pancernego 
dobiegał smród benzyny i rozpalonego żelaza. Fritz Heiger, otoczony tłumem ludzi Z białymi 
opaskami na rękawach, wyższy od nich o całą głowę, wykrzykiwał komendy i gwałtownie 
machał rękami w różne strony. Twarz i białe, rozczochrane włosy miał pokryte sadzą. Inni 
ludzie z białymi opaskami oblepili latarnie przed wejściem do merostwa, nie wiadomo po co 
włazili na górę i zrzucali stamtąd jakieś długie, szarpane wiatrem sznurki. Wlekli po schodach 
kogoś, rzucającego się i wierzgającego nogami, kto przez cały czas piszczał cienkim głosem, 
aż uszy puchły. Nagle na schodach pojawił się tłum ludzi o czarnych brodatych twarzach, 
szczęknęła broń. Pisk ucichł, ciemne ciało popełzło w górę, wzdłuż latarni, drgając kurczowo. 
Ktoś z tłumu wystrzelił, wierzgające nogi uspokoiły się, wyciągnęły i ciało zaczęło powoli 
kołysać się w powietrzu.
A potem Andrzej ocknął się wśród potwornych wstrząsów. Jego głowa podskakiwała 
na twardych, cuchnących tobołkach, czymś jechał, dokądś go wieźli i znajomy wściekły głoś 
pokrzykiwał; "Noo! Noo, larwo, żeby cię!... Jazda!" A na wprost niego, na tle czarnego nieba 
płonęło merostwo. Gorące języki wysuwały się z okien, iskry sypały się w ciemność i widać 
było, jak kołyszą się lekko, zwisając z latarń, drugie, wyciągnięte ciała.


ROZDZIAŁ 2

Umyty i przebrany, z opaską na prawym oku, Andrzej półleżał w fotelu i patrzył 
ponuro, jak wujek Jura i Staś Kowalski, też z głową owiniętą bandażem, łapczywie siorbią 
prosto z garnka coś gorącego. Zapłakana Selma siedziała obok niego, spazmatycznie 
wzdychała i przez cały czas próbowała wziąć go za rękę. Miała rozczochrane włosy, tusz z 
rzęs ściekał jej na policzki, spuchnięta twarz płonęła czerwonymi plamami. Przy tym 
wszystkim dziwnie wyglądał jej frywolny szlafroczek, zalany na brzuchu wodą z mydlinami.
- Zabić cię chciał - wyjaśniał Staś, nie przestając siorbać. - Specjalnie cię tak, 
rozumiesz, starannie obrabiał, żeby na dłużej starczyło. Znam się na tym, błękitni huzarzy też 
mnie tak obrabiali. Tylko że ja, rozumiesz, cały kurs przeszedłem - już nawet nogami zaczęli 
po mnie deptać, ale okazało się, chwała Najświętszej Panience, że to nie ja, że chodzi im o 
kogoś innego...
- Że nos złamany, to nic - przytaknął wujek Jura. - Nos to nie tego... może być 
złamany. A żebro... - machnął trzymaną w ręku łyżką. - Ile ja ich sobie nałamałem! 
Najważniejsze, że kiszki masz całe, wszystkie te wątroby, śledziony...
Selma westchnęła i znowu spróbowała wziąć Andrzeja za rękę. Popatrzył na nią i 
powiedział:
- Dosyć tego beczenia. Idź się przebierz, i w ogóle... Wstała posłusznie i poszła do 
drugiego pokoju. Andrzej powiercił w ustach językiem, trafił na coś twardego i wydłubał to 
palcem.
- Plombę mi wybił.
- Nie może być! - zdziwił się wujek Jura.
Andrzej pokazał. Wujek Jura poprzyglądał się i pokręcił głową.! Staś też pokręcił 
głową i powiedział.
- Rzadko się zdarza. A ja, jak leżałem - trzy miesiące leżałem, masz pojęcie? - to przez 
cały czas zęby wypluwałem. Baba mi codziennie żebra wygrzewała. Potem umarła, a ja, jak 
widzisz, żyję. I nic.
- Trzy miesiące! - zawołał pogardliwie wujek Jura. - Jak mi oderwało zad pod Jelnią, 
przez pół roku tułałem się po szpitalach. Straszna rzecz, bracie, jak ci tak pośladek oderwie. 
Rozumiesz, w pośladku są wszystkie najważniejsze naczynia. A tu jak mnie nie chlaśnie 
odłamkiem!... Chłopaki, pytam, co się dzieje, gdzie mój tyłek? Dasz wiarę, spodnie zdarło ze 
mnie zupełnie, aż po same cholewy, jakbym w ogóle spodni nie miał. W cholewach coś tam 
jeszcze zostało, a na górze ani dudu!... - Oblizał łyżkę. - Fiedce Czepariewowi wtedy głowę 
oderwało - dodał. - Tym samym odłamkiem.
Staś też oblizał łyżkę. Przez jakiś czas siedzieli w milczeniu i patrzyli w garnek. 
Potem Staś lekko zakaszlał i znowu zanurzył łyżkę w kłębach pary. Wujek Jura poszedł za 
jego przykładem.
Wróciła Selma. Andrzej popatrzył na nią i odwrócił wzrok. Ale się głupia wystroiła! 
Założyła te swoje gigantyczne kolczyki, dekolt do pasa, wysmarowała się jak dziwka... W 
końcu, przecież to rzeczywiście dziwka. Nie mógł na nią patrzeć, do diabła z nią. Najpierw ta 
scena w przedpokoju, a potem w łazience. Ryczała wniebogłosy i ściągała z niego mokre 
slipki, a on patrzył na sinoczarne plamy na brzuchu i bokach, i też płakał - z żalu nad sobą i z 
bezsilności... I oczywiście była pijana, znowu piła, każdego bożego dnia pije, i teraz, gdy się 
przebierała, też sobie pewnie pociągnęła...
- Ten lekarz... - zaczął w zadumie wujek Jura. - No, ten łysy, który tu był przed chwilą 
- gdzie ja go mogłem widzieć?
- Bardzo możliwe, że u nas. - Selma uśmiechnęła się uwodzicielsko. - Mieszka w 
sąsiedniej bramie. Gdzie on teraz pracuje, Andrzej?
- Jest dekarzem - odpowiedział posępnie Andrzej.
Spała z tym lekarzem, i to nieraz. Cały dom o tym wiedział. Tamten nawet tego 
specjalnie nie ukrywał. Zresztą nikt tego nie ukrywał.
- Jak to dekarzem? - zdziwił się Staś. Ręka z łyżką zawisła mu przed wąsami.
- A tak to - powiedział Andrzej. - Dachy pokrywa, kobity pokrywa... - stęknął, wstał i 
wyjął z komody papierosy. Znowu brakowało dwóch paczek.
- Baby to rozumiem...  wymamrotał oszołomiony Staś, machając łyżką nad 
garnkiem. - Ale dachy? A jak spadnie? Przecież to lekarz...
- Oni tu w Mieście zawsze coś takiego wymyślą - powiedział zjadliwie wujek Jura. 
Już miał wsunąć łyżkę za cholewę, ale spostrzegł się i położył ją na stole. - Tak jak u nas, w 
Timofiejewce, zaraz po wojnie. W jednym kołchozie zrobili przewodniczącym Gruzina, 
byłego oficera politycznego...
Zadzwonił telefon. Selma odebrała.
- Tak. Taak... Nie, jest chory, nie może podejść...
- Daj mi słuchawkę - powiedział Andrzej.
- Z gazety - zaszeptała Selma, zakrywając mikrofon dłonią.
Andrzej wyciągnął rękę.
- Daj słuchawkę - podniósł głos. - przestań za mnie mówić!
Selma dała mu słuchawkę i chwyciła papierosy. Trzęsły się jej ręce, wargi też.
- Woronin, słucham - powiedział Andrzej.
- Andrzej! - To był Kensi. - Gdzie cię diabli schowali? Wszędzie cię szukam. Co 
robimy? W mieście faszystowski przewrót.
- Dlaczego faszystowski? - zapytał oszołomiony Andrzej.
- Przyjdziesz do redakcji czy naprawdę jesteś chory?
- Przyjdę, oczywiście. Wytłumacz mi...
- Mamy listy - mówił Kensi szybko. - Korespondenci specjalni i różne tam takie... 
archiwa...
- Jasne. Ale dlaczego myślisz, że faszystowski?
- Nie myślę, wiem - odparł niecierpliwie Kensi.
Andrzej zacisnął zęby i stęknął.
-Poczekaj - powiedział z rozdrażnieniem. - Spokojnie... -Zastanawiał się gorączkowo. 
- Dobra, przygotuj wszystko, ja już wychodzę.
- To czekam. Tylko uważaj na ulicy.
Andrzej odłożył słuchawkę i odwrócił się do farmerów.
- Chłopaki, muszę jechać. Podwieziecie mnie do redakcji?
- Podwieziemy, czemu nie - odezwał się wujek Jura. Wstawał już od stołu, w biegu 
zaklejając skręta. - Rusz no się, Staś, nie ma się co zasiadywać. My się tu gościmy, a oni tam, 
rozumiesz, przejmują władzę.
- Taak - powiedział strapiony Staś i też się podniósł. - Diabli wiedzą, co z tego 
wyszło. Całą górkę niby zdjęliśmy, wszystkich powywieszaliśmy, a słońca i tak nie ma... 
Szlag by to, gdzie ja swoją maszynkę położyłem?...
Zaglądał we wszystkie kąty, próbując znaleźć swój automat; wujek Jura, pykając 
swoim skrętem, niespiesznie naciągał na bluzę podarty waciak. Andrzej też się już podnosił, 
ale natknął się na Selmę. Selma, bardzo blada i bardzo zdecydowana, stała, zagradzając mu 
drogę.
- Idę z tobą! - oświadczyła tym zuchwałym tonem, którym zazwyczaj wszczynała 
kłótnię.
- Puść! - Andrzej próbował odsunąć ją zdrową ręką.
- Nigdzie cię nie puszczę - zaprotestowała Selma. - Albo bierzesz mnie ze sobą, albo 
zostajesz w domu.
- Zejdź mi z drogi! - wybuchnął Andrzej. - Tylko ciebie tam jeszcze brakowało, 
idiotko!
- Nie puszczę! - zawołała z nienawiścią Selma.
Wtedy Andrzej uderzył ją w twarz, bez zamachu, ale i tak bardzo mocno. Zapadła 
cisza. Selma nawet nie drgnęła. Jej biała twarz z zaciśniętymi ustami znowu pokryła się 
czerwonym plamami. Andrzej opamiętał się.
- Przepraszam - warknął przez zęby.
- Nie puszczę... - powtórzyła Selma zupełnie cicho. Wujek Jura odkaszlnął parę razy i 
wymamrotał gdzieś w bok:
- Tak w ogóle, to w taki czas zostawiać kobietę samą w domu... niebezpiecznie.
- Pewnie, że tak - podchwycił Staś. - Samej niebezpiecznie, a z nami nikt jej nie niszy, 
my farmerzy...
A Andrzej ciągle stał przed Selma i patrzył na nią. Próbował, choćby tylko w tej 
chwili i tylko trochę, zrozumieć tę kobietę i jak zawsze kompletnie mu się to nie udawało. 
Była dziwką, dziwką z natury, dziwką z zamiłowania - to rozumiał. Od dawna. Wiedział, że 
go kocha od pierwszego dnia. Wiedział też, że w niczym jej to nie przeszkadza. Zostać samej 
w mieszkaniu - to była dla niej pestka, nigdy i niczego się nie bała. To też doskonale wiedział. 
Każdą z tych rzeczy z osobna rozumiał, ale biorąc to wszystko razem...
- Dobrze - powiedział. - Ubieraj się.
- Żebra bolą? - zapytał wujek Jura, próbując zmienić temat.
- Głupstwo - burknął Andrzej. - Da się wytrzymać. Jakoś się przebijemy.
Starając się na nikogo nie patrzeć, wsunął do kieszeni papierosy i zapałki i podszedł 
do bufetu, gdzie w najgłębszym kącie, pod stertą serwetek trzymał pistolet Donalda. Brać czy 
nie brać? Wyobraził sobie różne sceny i sytuacje, w których pistolet mógłby mu się przydać... 
i zdecydował się nie brać. Do diabła z nim, jakoś sobie poradzę. Walczyć i tak nie mam 
zamiaru...
- To jak, idziemy? - zapytał Staś.
Stał już przy drzwiach i ostrożnie przekładał pas automatu przez zabandażowaną 
głowę. Selma stała obok niego w długim, grubym swetrze, który włożyła wprost na 
wydekoltowaną sukienkę. W ręku trzymała płaszcz.
- Idziemy - zakomenderował wujek Jura, uderzając w podłogę kolbą cekaemu.
- Zdejmij kolczyki - mruknął Andrzej do Selmy i wyszedł na klatkę.
Zaczęli schodzić po schodach. Na półpiętrach, szepcząc w ciemnościach, stali 
mieszkańcy. Na widok uzbrojonych ludzi milkli przestraszeni, odsuwali się.
- To Woronin... - ktoś powiedział i natychmiast zawołał: -Panie redaktorze, nie wie 
pan przypadkiem, co tam się na mieście dzieje?
Andrzej nie zdążył nic odpowiedzieć, bo pozostali zaczęli psykać na pytającego ze 
wszystkich stron, a ktoś zaszeptał złowieszczo: Nie widzisz, idioto, że go zgarnęli...
Selma zachichotała histerycznie.
Wyszli na podwórko, wsiedli na wóz. Selma narzuciła Andrzejowi płaszcz na plecy. 
Nagle wujek Jura zawołał: "Cicho!" i wszyscy zaczęli się wsłuchiwać.
- Gdzieś strzelają - powiedział półgłosem Staś.
- Długie serie - dodał wujek Jura. - Nie żałują amunicji... A skąd oni ją biorą? Dziesięć 
nabojów - pół litra samogonu, a ten jak to daje... Noo! - krzyknął. - Ruszaj!
Wóz z łoskotem wtoczył się w bramę. Na schodach przed stróżówką stał z miotłą i 
szufelką mały Wan.
- Przecież to Wania! - wykrzyknął wujek Jura. - Prrrr! Witaj! A ty co tutaj?
- Zamiatam - odezwał się uśmiechnięty Wan. - Dzień dobry.
- Zostaw to! - zawołał wujek Jura. - No coś ty, słowo daję! Jedź z nami, zrobimy cię, 
rozumiesz, ministrem, w czesuczy będziesz chodził, pobiedą rozjeżdżał!
Wan roześmiał się uprzejmie.
- Dobra, wujku Juro! - zniecierpliwił się Andrzej. - Jedźmy już jedźmy!
Bardzo bolał go bok, na wozie było mu niewygodnie. Zaczynał żałować, że nie 
poszedł na piechotę. Sam nawet nie zauważył, kiedy przysunął się do Selmy.
- Dobra, Wania, jak nie chcesz, to nie - zdecydował wujek Jura. - Ale co do ministra, 
to się przygotuj! Uczesz się, rozumiesz, szyję umyj... - Machnął lejcami. - Noo!
Wytoczyli się z hukiem na Główną.
- Czyj to wóz, nie wiesz? - zapytał nagle Staś.
-A cholera go wie - odezwał się wujek Jura, nie odwracając się. - Koń to chyba tego 
liczykrupy... tego co mieszka nad samym urwiskiem, rudy taki, piegowaty... Kanadyjczyk, 
czy jakoś tak...
- Tak? - powiedział Staś. - To się pewnie wścieka.
- Nie. Zabili go.
- Tak? - powtórzył Staś i zamilkł.
Po opustoszałej Głównej ciągnęła się ciężka, nocna mgła, chociaż zegarek wskazywał 
piątą po południu. Dlaczego z przodu mgła miała czerwonawy odcień i niespokojnie 
migotała? Co jakiś czas w tamtej stronie wybuchały plamy białego jaskrawego światła-może 
był to reflektor, może wyjątkowo silne lampy samochodu. Stamtąd też dobiegały, zagłuszając 
turkot kół i stukot kopyt, stłumione przez mgłę odgłosy strzelaniny. Coś się tam działo.
W domach po obu stronach ulicy w wielu oknach paliło się światło, ale przeważnie na 
wyższych piętrach. Przed zamkniętymi sklepami i straganami nie było kolejek, ale Andrzej 
zauważył, że w niektórych bramach i podwórkach stoją ludzie - wychylają się ostrożnie, 
znowu chowają, a najbardziej zdesperowani wychodzą na chodnik i patrzą w stronę migotania 
i trzasków. Gdzieniegdzie na ulicy leżały nieruchomo jakieś ciemne tobołki. Andrzej nie od 
razu zrozumiał, co to takiego, dopiero po chwili ze zdziwieniem przekonał się, że to pawiany. 
Na skwerze obok nie oświetlonej szkoły pasł się samotny koń.
Wóz łomotał i trząsł się. Wszyscy milczeli. Selma delikatnie namacała rękę Andrzeja. 
Ten, otumaniony bólem i zmęczeniem, przywarł do jej ciepłego swetra i zamknął oczy. Źle ze 
mną, myślał, źle... Co ten Kensi się tak gorączkuje, jaki znowu przewrót faszystowski?... 
Wściekli się po prostu ze strachu, ze złości, z beznadziei... Eksperyment to Eksperyment.
Wozem nagle szarpnęło i przez łoskot kół przedarł się pisk, tak dziki i przeraźliwy, że 
Andrzej ocknął się, zlany potem, wyprostował i nieprzytomnie potrząsnął głową.
Wujek Jura wściekle przeklinał, ze wszystkich sił ciągnąc lejce, żeby utrzymać konia, 
który rwał się gdzieś w bok, a z lewej strony po chodniku biegło coś jakby kłąb płomieni, 
wydając nieludzkie i jednocześnie bardzo ludzkie kwiki bólu i przerażenia, i zostawiając za 
sobą strumienie ognia. Zanim Andrzej zdążył cokolwiek zrozumieć, Staś zręcznie zeskoczył z 
wozu i dwiema seriami z automatu skosił tę żywą pochodnię. W jakiejś witrynie zadzwoniły 
szyby. Ognisty kłębek przekoziołkował po chodniku, ostami raz żałośnie zapiszczał i ucichł.
- Umęczył się, biedak - powiedział ochryple Staś i Andrzej zrozumiał wreszcie, że to 
był pawian, płonący pawian. O Boże... Teraz leżał przy krawężniku i dopalał się. Ciężki 
smród rozprzestrzeniał się po ulicy.
Wujek Jura ruszył. Staś szedł obok wozu, położywszy rękę na deskach burty. Andrzej 
wyciągał szyję i patrzył przed siebie, na migoczącą, rozświetloną, różową mgłę. Tak, coś się 
tam działo, coś zupełnie niezrozumiałego - dobiegało jakieś wycie, strzały, huk motorów. Od 
czasu do czasu pojawiały się i od razu gasły jaskrawe malinowe wybuchy.
- Słuchaj no, Staś - odezwał się nagle wujek Jura, nie odwracając się. - Przeleć no się 
tam i zobacz, co się dzieje. A ja za tobą po cichutku, pomalutku...
- Dobra - zgodził się Staś, wziął swój przedziwny automat pod pachę i truchtem 
pobiegł naprzód, pod ścianami budynków. Wkrótce zniknął w malinowej mgle. Wujek Jura 
szarpał za lejce, dopóki koń się nie zatrzymał.
- Siądź wygodniej - szepnęła Selma. Andrzej wzruszył ramieniem.
- No, przecież nic między nami nie było - szeptała dalej Selma. - To był administrator, 
chodził po wszystkich mieszkaniach, pytał, czy ktoś nie ukrywa broni...
- Przestań - powiedział Andrzej przez zęby.
- Słowo honoru - szeptała Selma. - Wszedł tylko na minutkę, właśnie miał 
wychodzić...
- I tak bez spodni chciał wyjść? - zapytał zimno Andrzej, rozpaczliwie próbując 
odegnać wstrętne wspomnienie: on, bezsilny, podtrzymywany przez wujka Jurę i Stasia, 
widzi w przedpokoju własnego mieszkania jakiegoś jasnookiego kurdupla, ukradkiem 
starającego się zebrać poły szlafroka, spod którego wystają flanelowe kalesony. A zza 
ramienia kurdupla obrzydliwie niewinna, pijana twarz Selmy. A potem ten wyraz niewinności 
znika, pojawia się przerażenie i wreszcie rozpacz.
- Ale on tak właśnie chodził po mieszkaniach, w szlafroku! - szeptała Selma.
- Na litość boską, zamknij się. Zamknij się wreszcie. Ja nie jestem twoim mężem, ty 
nie jesteś moją żoną, co mnie to wszystko obchodzi?...
- Ale ja cię kocham! - szeptała z rozpaczą Selma. - Tylko ciebie jednego...
Wujek Jura zakaszlał głośno.
- Ktoś jedzie - powiedział.
Z mgły wyłonił się ogromny, ciemny kształt. Podjechał bliżej, zapłonęły reflektory. 
To była potężna wywrotka. Silnik zabulgotał i wywrotka zatrzymała się kilkanaście metrów 
od wozu. Krzykliwy głos zaczął wydawać komendy, jacyś ludzie zeszli z samochodu i 
niespiesznie porozłazili się po ulicy. Trzasnęły drzwi, jeszcze jedna ciemna postać oderwała 
się od ciężarówki, postała chwilę, a potem powoli zaczęła zbliżać się do wozu.
- Idzie tu - powiedział wujek Jura. - Ty, Andrzej, nie tego... nie odzywaj się. Ja będę 
mówić.
Człowiek podszedł do wozu. Był to najwidoczniej tak zwany milicjant w kusym 
paletku i z białymi opaskami na obu rękawach. Na ramieniu, lufą do dołu, wisiał mu karabin.
- A, farmerzy - powiedział milicjant. - Czołem, chłopaki.
- Witaj, jeśli nie kpisz - odezwał się po chwili milczenia wujek Jura.
Milicjant zmieszał się, pokręcił z wahaniem głową i nieśmiało zapytał:
- Nie macie chleba do sprzedania?
- Chleba! - zawołał wujek Jura.
- No, to może macie mięso albo ziemniaki...
- Ziemniaki! - powiedział wujek Jura.
Milicjant stropił się zupełnie, pociągnął nosem, westchnął, popatrzył w stronę swojej 
ciężarówki i nagle z jakąś ulgą krzyknął:
- Tam, tam się jeszcze poniewiera! Ślepe komendy! Tam jeszcze leży coś spalonego! -
Zerwał się z miejsca i głośno tupiąc płaskostopymi nogami, pobiegł po jezdni. Widać było, 
jak rozkazuje, machając rękami, a posępni ludzie, mamrocząc słabo i niezrozumiale, wloką 
coś ciemnego, z wysiłkiem rozhuśtują i rzucają na wywrotkę.
- Ziemniaków mu się zachciewa - warczał wujek Jura. -Mięsa!...
Ciężarówka ruszyła i przejechała tuż obok nich. Zaśmierdziało spaloną sierścią i 
mięsem. Wywrotka była pełna, ohydne, skurczone postacie płynęły na tle słabo oświetlonej 
ściany domu. Andrzej poczuł ciarki na plecach: z obrzydliwej sterty wystawała biała ludzka 
ręka z rozcapierzonymi palcami. Posępni ludzie na wywrotce, przytrzymując się boków 
samochodu i siebie nawzajem, tłoczyli się przy kabinie. Było ich pięciu lub sześciu, sami 
porządni ludzie w kapeluszach.
- Brygada pogrzebowa - powiedział wujek Jura. - Prawidłowo. Zawiozą je na 
wysypisko i po krzyku... Oho, a tam Staś do nas macha! Nooo!
W oświetlonej mgle przed nimi widać było długą, niezgrabną postać Stasia. Gdy wóz 
zrównał się z nim, wujek Jura pochylił się na koźle i, wpatrując się w kompana, zapytał 
przestraszony:
- Co z tobą, bracie? Co się stało?
Staś, nic nie mówiąc, próbował wskoczyć bokiem na wóz, spadł, głośno zgrzytnął 
zębami, potem chwycił się obiema rękami za bok i zaczął coś mamrotać stłumionym głosem.
- Co z nim? - spytała szeptem Selma.
Wóz toczył się powoli w stronę huku silników i wystrzałów, a Staś, przytrzymując się 
wozu rękami, szedł z boku, jakby nie dawał rady wejść. W końcu wujek Jura wciągnął go na 
kozioł.
- Co z tobą? - zapytał znowu wujek Jura. - Da się jechać? Mów do rzeczy, co tam 
mamroczesz?
- Jezus Maria - zawołał Staś jasnym głosem. - Dlaczego oni to robią? Kto im kazał 
robić coś takiego?
- Prrrr! - wykrzyknął wujek Jura na cały głos.
- Nie, jedź, jedź - powiedział Staś. - Jechać można. Tylko patrzeć nie trzeba... Proszę 
pani - odwrócił się do Selmy - niech się pani odwróci, patrzy w drugą stronę... Albo jeszcze 
lepiej niech pani w ogóle nie patrzy.
Andrzej poczuł, że coś go ściska za gardło. Spojrzał na Selmę i zobaczył jej ogromne, 
rozszerzone oczy.
- Dawaj, Jura, dawaj... - mamrotał Staś. - Pogoń no go, co się tak wleczesz! Jedź 
szybko! -krzyknął.-Cwałem! Cwałem!...
Koń pognał szybciej. Domy po lewej strome skończyły się, mgła cofnęła się nagle, 
rozpłynęła i wyłonił się Pawiani Bulwar - niewątpliwe źródło zgiełku. Ciężarówki na 
jałowym biegu otaczały bulwar półkolem. Na ciężarówkach i pomiędzy nimi stali ludzie w 
białych opaskach. Po bulwarze, wśród płonących drzew i krzewów, biegali i wrzeszczeli 
ludzie w pasiastych pidżamach i oszalałe pawiany. Jedni i drudzy potykali się i padali, 
wdrapywali się na drzewa, spadali z gałęzi, próbowali schować siew krzakach. Ludzie z 
białymi opaskami przez cały czas strzelali do nich z karabinów i cekaemów. Bulwar usłany 
był dziesiątkami nieruchomych ciał, niektóre z nich dopalały się i kopciły. Z jednej z 
ciężarówek z długim sykiem wystrzelił, czarno dymiąc, ognisty strumień. Jeszcze jedno 
drzewo oblepione czarnymi kiściami małp zapłonęło jak pochodnia. Ktoś zawył przeraźliwie 
wysokim falsetem:
- Jestem zdrowy! To pomyłka! Jestem normalny! To pomyłka!...
Wszystko to, trzęsąc się i podskakując, wywołując ostry ból w żebrach, ziejąc żarem i 
smrodem, ogłuszając i oślepiając przemknęło obok i po chwili zostało z tyłu. Migocząca mgła 
zamknęła się za nimi, ale wujek Jura długo jeszcze poganiał konia, rozpaczliwie pokrzykując 
i machając lejcami. Diabli wiedzą, co to takiego, tępo powtarzał w myśli Andrzej. Opadł z sił 
i przywarł do Selmy. Diabli wiedzą, co to było! Zwariowali, poszaleli od krwi... Wariaci 
zawładnęli miastem, krwawi szaleńcy, teraz to już koniec, nic ich nie powstrzyma, potem 
wezmą się za nas...
Wóz zatrzymał się nagle.
- Wiecie - wujek Jura odwrócił się do nich całym ciałem - to trzeba jakoś tego... - Na 
wozie wśród worków wymacał butelkę pokaźnych rozmiarów, wyciągnął zębami korek, 
splunął i przyssał się do szyjki. Potem dał butelkę Stasiowi, wytarł usta i zawołał: - Tępicie, 
znaczy... Eksperyment... Dobrze. - Z kieszeni na piersi wyjął zwiniętą gazetę, starannie 
oderwał róg i zaczął szukać tytoniu. - Ostro idziecie. Oj, ostro!
Staś chciał podać flaszkę Andrzejowi, ale ten pokręcił głową. Selma za to wzięła, 
wypiła dwa łyki i oddała ją Stasiowi. Nikt się nie odzywał. Wujek Jura dymił i trzaskał 
skrętem, w gardle bulgotało mu jak ogromnemu psu. Potem nagle odwrócił się i zaczął 
rozplątywać lejce.
Do zakrętu W Klozetową został już tylko jedna przecznica. Nagle mgła przed nimi 
znowu zapłonęła i dało się słyszeć gwar dziesiątków głosów. Na skrzyżowaniu, na samym 
środku ulicy, oświetlony reflektorami kłębił się, kołysał i huczał ogromny tłum. 
Skrzyżowanie było zapchane, nie można było przejechać.
- Mityng jakiś! - zawołał wujek Jura odwracając się.
- Tak to już bywa - zgodził się smętnie Staś. - Jak się wzięli za rozstrzeliwanie, to i za 
mityngi... Nie da się jakoś naokoło?
- Czekaj no, bracie, po co naokoło? - zdziwił się wujek Jura. -Trzeba posłuchać, co 
tam mówią. Może coś o słońcu powiedzą... Patrz, pełno tu naszych.
Zgiełk ucichł i nad tłumem rozległ się, zwielokrotniony mikrofonami, wściekły głos:
- Powtarzam raz jeszcze: bez litości! Oczyścimy Miasto!... z brudu!... z nieczystości!... 
od wszelkich darmozjadów!... Złodzieje muszą wisieć!...
- Aaaaa! - zaryczał tłum.
- Łapówkarze muszą wisieć!...
- Aaaa!
- Kto występuje przeciwko narodowi, będzie wisiał!
- Aaaa!
Andrzej wypatrzył mówiącego. W samym środku tłumu wznosiło się nitowane pudło 
jakiegoś samochodu wojskowego. Nad nim, wczepiony rękami, oświetlony błękitnym 
światłem reflektora, kiwał się w przód i w tył swoim długim, okrytym czernią tułowiem i 
otwierał do krzyku spieczone wargi były podoficer Wermachtu, aktualnie przewodniczący 
Partii Radykalnego Odrodzenia, Friedrich Heiger.
- To dopiero początek! Zaprowadzimy w mieście prawdziwie narodowy, prawdziwie 
ludzki porządek! Nie obchodzą nas żadne Eksperymenty! Nie jesteśmy świnkami morskimi! 
Nie jesteśmy królikami! Jesteśmy ludźmi! Nasza broń to rozum i sumienie! Nie pozwolimy! 
Żeby kierowano naszym losem! Sami będziemy nim kierować! Los narodu w rękach narodu! 
Los ludzi w rękach ludzi! Naród mnie powierzył swój los! Swoje prawa! Swoją przyszłość! I 
przysięgam! Nie zawiodę pokładanego we mnie zaufania!...
- Aaa!
- Będę bezlitosny! W imię narodu! Będę okrutny! W imię narodu! Nie dopuszczę do 
rozłamu! Żadnych kapitalistów! Żadnych faszystów! Nie będziemy walczyć ze sobą! 
Będziemy walczyć za siebie!
- Aaa!
- Żadnych partii! Żadnych narodowości! Żadnych klas! Każdy, kto chce rozłamu, 
będzie wisiał!
- Aaa!
- Jeśli biedni nadal będą walczyć z bogatymi! Jeśli komuniści nadal będą walczyć z 
kapitalistami! Jeśli czarni nadal będą walczyć z białymi! Rozdepczą nas! Zniszczą!... Ale jeśli 
my! Staniemy ramię przy ramieniu! Ściskając w ręku broń! Albo młot pneumatyczny! Albo 
rękojeść pługa! Wtedy nie znajdzie się taka siła, która mogłaby nas pokonać! Naszą bronią 
jest jedność! Naszą bronią jest prawda! Żeby nawet była nie wiadomo jak ciężka! Tak, 
zwabili nas w pułapkę! Ale przysięgam na Boga - to zwierzę jest za duże na tę pułapkę!... 
- A! - zaczął krzyczeć tłum i oszołomiony umilkł. Rozbłysło;! słońce.
Rozbłysło po raz pierwszy od dwunastu dni, zapłonęło złotymi dyskiem na swoim 
zwykłym miejscu, oślepiło, sparzyło szare, wyblakłe twarze, zalśniło w szybach okien, 
ożywiło i rozpaliło miliony barw - i czarne dymy nad dalekim dachami, i wyblakłą zieleń 
drzew, i czerwone cegły pod obsypanym tynkiem...
Tłum zaryczał dziko i Andrzej zawył razem z nim. Działo się coś niewyobrażalnego. 
W powietrze leciały czapki, ludzie obejmowali się, płakali, ktoś zaczął strzelać w powietrze, 
ktoś w dzikim zachwycie rzucał cegłami w reflektory, a Fritz Heiger wznosił się nad tym 
wszystkim jak Pan Bóg, który powiedział: "Niech się stanie światłość". Długą, czarną ręką 
wskazywał słońce, wytrzeszczając oczy i dumnie wysuwając podbródek. Po chwili jego głos 
znowu rozległ się nad tłumem.
- Widzicie!? Przestraszyli się! Drżą przed wami! Przed nami! Za późno, panowie! Za 
późno! Znowu chcecie zatrzasnąć pułapkę? Ludzie już się z niej wyrwali! Żadnej litości dla 
wrogów ludzkości! Dla spekulantów! Pasożytów! Szabrowników dobra narodowego! Słońce 
znowu jest z nami! Wyrwaliśmy je z czarnych łap! Wrogów ludzkości! I już nigdy więcej! 
Nie oddamy go! Nigdy! I nikomu!...
- Aaaa!
Andrzej opamiętał się. Stasia nie było na wozie. Wujek Jura, szeroko rozstawiając 
nogi, stał na koźle, potrząsał cekaemem i, sądząc po nabrzmiałym, czerwonym karku, też 
wrzeszczał. Selma płakała, bijąc Andrzeja pięściami po plecach.
Sprytnie, pomyślał chłodno. Tym gorzej dla nas. Po co ja tu siedzę? Powinienem biec, 
a ja siedzę... Przezwyciężając ból w boku, podniósł się i zeskoczył z wozu. Dookoła ryczał i 
wrzał tłum. Andrzej zaczął się przebijać. Początkowo starał się uważać na siebie, próbował 
osłonić się łokciami, ale gdzie tam!... Oblany potem z bólu i podchodzących do gardła 
mdłości szedł, rozpychał się, deptał po nogach, nawet bódł i w końcu udało mu się wydostać 
na zaułek Klozetowy. Przez cały czas gonił go głos Heigera:
- Nienawiść! Poprowadzi nas nienawiść! Dosyć fałszywej miłości! Dosyć 
judaszowych pocałunków! Zdrajców ludzkości! Sam daję przykład świętej nienawiści! 
Zniszczyłem samochód pancerny krwawych żandarmów! Na waszych oczach! To ja 
rozkazałem powiesić złodziei i gangsterów! Na waszych oczach! Żelazną miotłą wymiatam z 
naszego miasta wszelkie plugastwo! Na waszych oczach! Nie litowałem się nad sobą! I mam 
święte prawo nie litować się nad innymi!....
Andrzej wszedł w bramę redakcji. Drzwi były zamknięte. Kopnął w nie ze złością, aż 
zadźwięczały szyby. Zaczął walić z całych sił, szepcząc potworne przekleństwa. Drzwi 
otworzyły się. Na progu stał Nauczyciel.
- Wejdź - powiedział, odsuwając się.
Andrzej wszedł. Nauczyciel zamknął za nim drzwi na zasuwę i odwrócił się. Twarz 
miał mlecznobiałą, pod oczami ciemne kręgi. Co chwila oblizywał wargi. Andrzejowi 
ścisnęło się serce - nigdy przedtem nie widział Nauczyciela tak przybitego
- Czyżby było aż tak źle? - zapytał złamanym głosem.
- A! - Nauczyciel uśmiechnął się blado. - Co tu może być dobrego.
- A słońce? - zapytał Andrzej. - Po co je wyłączaliście?
Nauczyciel zacisnął ręce i przeszedł się po westybulu tam i z powrotem.
- Nie wyłączaliśmy go! - powiedział ze znużeniem. - Awaria. Nie planowana. Nikt się 
nie spodziewał.
- Nikt sienie spodziewał... -powtórzył z goryczą Andrzej. Zdjął płaszcz i rzucił go na 
zakurzoną kanapę. - Gdyby słońce się nie wyłączyło, nie doszłoby do tego wszystkiego...
- Eksperyment wyrwał się spod kontroli - wymamrotał Nauczyciel, odwracając się.
- Wyrwał się spod kontroli... - znowu powtórzył Andrzej. -Nigdy bym nie przypuścił, 
że Eksperyment może wyrwać się spod kontroli.
Nauczyciel spojrzał na niego spode łba.
- Noo... W pewnym sensie masz racją. Można na to spojrzeć również w ten sposób. 
Eksperyment, który wyrwał się spod kontroli, to, mimo wszystko, ciągle Eksperyment. 
Możliwe, że trzeba będzie zmienić pewne rzeczy... zrobić poprawki. Tak że w przyszłości - w 
przyszłości! - te egipskie ciemności będą uważane za nieodłączną, programową część 
Eksperymentu.
- W przyszłości... - powtórzył jeszcze raz Andrzej. Poczuł głuchą złość. - A co my 
mamy teraz robić? Ratować się?
- Tak, ratować się. I ratować innych.
- Kogo?
- Wszystkich, których można uratować. Wszystko, co jeszcze można uratować. 
Przecież nie może tak być, żeby nie było kogo i czego ratować!
- My się będziemy ratować, a Fritz Heiger będzie kontynuował Eksperyment?
- Eksperyment nie przestał być Eksperymentem - zaoponował Nauczyciel.
- No tak - pokiwał głową Andrzej. - Od pawianów do Fritza Heigera.
- Tak. Do Fritza Heigera, poprzez Fritza Heigera i pomimo Fritza Heigera. Przecież 
nie strzelimy sobie z jego powodu w łeb! Eksperyment musi iść dalej... W końcu życie też 
płynie dalej, bez względu na jakiegoś tam Fritza Heigera. Jeśli Eksperyment cię rozczarował, 
to pomyśl o walce za życie...
- O walce za wegetację- uśmiechnął się krzywo Andrzej. - Jakie teraz może być życie!
- Wszystko zależy od was.
- A od was?
- Od nas niewiele. Was jest dużo, o wszystkim decydujecie wy, nie my.
- Kiedyś mówił pan inaczej - powiedział Andrzej.
- Kiedyś i ty byłeś inny - odparł Nauczyciel. - I też mówiłeś inaczej.
- Boję się, że robiłem z siebie głupka - wyznał powoli Andrzej. -Boję się, że byłem po 
prostu głupi.
- Nie tylko tego się boisz - zauważył obłudnie Nauczyciel.
Andrzej poczuł, że zamiera mu serca, tak jak we śnie, gdy się spada. Rzucił ostro:
- Tak, boję się. Wszystkiego się boję. Jak zając. Bili pana kiedyś butem w krocze?... - 
Przyszła mu do głowy nowa myśl. - Przecież pan też się boi? Prawda?
- Oczywiście! Mówię ci przecież, że Eksperyment wymknął się spod kontroli...
- Niech pan przestanie! Eksperyment, Eksperyment... Nie o niego mi chodzi. Najpierw 
pawianów, potem nas, a potem was, tak?
Nauczyciel nie odpowiedział. To było najstraszniejsze - że nie powiedział ani słowa. 
Andrzej czekał, ale Nauczyciel tylko w milczeniu spacerował po westybulu, bezmyślnie 
przesuwając fotele z miejsca na miejsce, ścierając rękawem kurz ze stolików. Nie patrzył na 
Andrzeja.
Ktoś zastukał do drzwi - najpierw pięścią, a potem od razu zaczął w nie kopać. 
Andrzej odsunął zasuwkę - przed nim stała Selma.
- Zostawiłeś mnie! - zawołała z oburzeniem. - Ledwo udało mi się przebić!
Andrzej obejrzał się niepewnie. Nauczyciel zniknął.
- Przepraszam - powiedział Andrzej. -Nie pomyślałem o tobie. Było mu trudno 
mówić. Próbował zdusić w sobie przerażenie wywołane samotnością i poczuciem 
bezbronności. Zatrzasnął z łomotem drzwi i pospiesznie zasunął zasuwę.


ROZDZIAŁ 3

W redakcji było pusto. Najwidoczniej pracownicy pouciekali, gdy zaczęła się 
strzelanina przed merostwem. Andrzej zaglądał do pokojów, obojętnie patrząc na 
porozrzucane papiery, poprzewracane krzesła, brudne talerze z resztkami kanapek i filiżanki 
po kawie. Z głębi redakcji dochodziła głośna, dziarska muzyka. To było dziwne. Selma szła 
za nim, trzymając go za rękaw. Przez cały czas mówiła coś kłótliwym tonem, ale Andrzej nie 
słuchał. Po co ja tu przyszedłem? - myślał. Wszyscy, jak jeden mąż, uciekli. I dobrze zrobili. 
Siedziałbym sobie teraz w domu, leżał w łóżku, głaskałbym ten nieszczęsny bok, drzemał i 
miałbym wszystko w...
Wszedł do działu kroniki miejskiej i zobaczył Izie.
Początkowo nie poznał, że to Izia. Przy biurku w odległym kącie, schylając się nad 
otwartą zszywką gazet, stał, opierając się o blat szeroko rozstawionymi rękami, obcy 
człowiek o źle obciętych włosach, w podejrzanym szarym chałacie bez guzików. Dopiero po 
chwili, gdy mężczyzna nagle wyszczerzył zęby w uśmiechu i znajomym gestem zaczął 
szczypać brodawkę na szyi, Andrzej zrozumiał, że ma przed sobą Izie.
Przez jakiś czas stał w drzwiach i patrzył na niego. Izia nie słyszał, jak wszedł. W 
ogóle nic nie słyszał i niczego nie zauważał - po pierwsze, czytał, a po drugie, nad jego głową 
wisiał głośnik, z którego dobiegały grzmiące dźwięki zwycięskiego marsza.
- Przecież to Izia! - wrzasnęła Selma przeraźliwie, odepchnęła Andrzeja i rzuciła się 
naprzód.
Izia szybko podniósł głowę, wyszczerzył się jeszcze bardziej i szeroko otworzył 
ramiona.
- Aha! - wykrzyknął radośnie. - Jesteście!...
Gdy obejmował Selmę, gdy głośno, apetycznie całował ją w usta i policzki, gdy Selma 
wykrzykiwała z entuzjazmem coś niezrozumiałego i burzyła mu koszmarne włosy, Andrzej 
podszedł do nich, próbując przezwyciężyć męczące zakłopotanie. Ostre uczucie winy i 
zdrady, które omal nie zwaliło go z nóg tamtego ranka w piwnicy, a w ciągu ostatniego roku 
przybladło i niemal się zatarło, teraz przeszyło go z dawną siłą. Podchodząc, wahał się przez 
kilka sekund, zanim odważył się wyciągnąć rękę. Gdyby Izia nie zauważył tej ręki, albo 
nawet powiedział coś pogardliwego i miażdżącego, Andrzej zrozumiałby go doskonale - on 
sam pewnie też by tak postąpił. Ale Izia uwolnił się z objęć Selmy, z zapałem chwycił jego 
rękę, uścisnął i z ogromnym zaciekawieniem zapytał:
- Gdzie cię tak upiększyli?
- Pobito mnie - odpowiedział krótko Andrzej. Izia go zaskoczył. Miał mu tak wiele do 
powiedzenia, a zapytał tylko: - Skąd się tu wziąłeś?
Zamiast odpowiedzi Izia przerzucił kilka stron zszywki i przesadnie gestykulując, 
przeczytał z patosem:
- "...Nie można w żaden rozumny sposób wyjaśnić wściekłości, z jaką prasa 
prorządowa napada na Partię Radykalnego Odrodzenia. Ale jeśli przypomnimy sobie, że to 
właśnie erwiści - ta malutka, młoda organizacja - w sposób najbardziej bezkompromisowy 
występuje przeciwko każdemu przypadkowi korupcji..."
- Przestań - skrzywił się Andrzej, ale Izia tylko podniósł głos:
- "... bezprawia, głupoty i bezbronności administracji; jeśli przypomnimy sobie, że to 
właśnie erwiści nagłośnili ťsprawę wdowy BattonŤ; jeśli uzmysłowimy sobie, że to erwiści 
jako pierwsi ostrzegli rząd przed krótkowzrocznością podatku bagiennego..." Bieliński! 
Pisariew! Plechanow! Sam to pisałeś czy twoi kretyni?
- Dobrze już, dobrze... - Andrzej zirytowany spróbował odebrać Izi zszywkę.
-Nie, poczekaj! - krzyknął Izia, grożąc mu palcem i ciągnąc zszywkę do siebie. - Tu 
jest jeszcze jedna perełka!... Gdzie to było? Mam. "Bogactwem naszego miasta, tak jak i 
każdego miasta, w którym mieszkają ludzie pracy, są uczciwi obywatele. Jednakże, jeśli 
mówimy o grupach politycznych, to chyba jedynie Friedrich Heiger może zasługiwać na 
zaszczytny tytuł..."
- Dosyć! - wrzasnął Andrzej, ale Izia wyrwał mu zszywkę, schował się za 
rozradowaną Selmę i, sycząc i plując, czytał dalej:
- "... Nie będziemy mówić o słowach, będziemy mówić o czynach! Friedrich Heiger 
odmówił objęcia stanowiska ministra informacji; Friedrich Heiger głosował przeciwko 
ustawie przewidującej poważne ulgi dla zasłużonych działaczy prokuratury; Friedrich Heiger 
był jedynym wybitnym działaczem, sprzeciwiającym się stworzeniu regularnej armii, w której 
proponowano mu wysokie stanowisko..." - Izia wrzucił zszywkę pod stół i zatarł ręce. - Jeśli 
chodzi o politykę, to zawsze byłeś skończonym osłem! Ale w ciągu tych ostatnich kilku 
miesięcy zgłupiałeś doszczętnie. Słusznie zrobili, że dali ci wycisk! Oko przynajmniej całe?
- Całe - odpowiedział powoli Andrzej. Dopiero teraz zauważył, że Izia jakoś 
niezgrabnie rusza lewą ręką, a trzy palce tej ręki są unieruchomione.
- Wyłącz to wreszcie, do cholery! - wrzasnął Kensi, pojawiając się w drzwiach. - A, 
Andrzej, jesteś już... to dobrze. Dzień dobry, Selmo. - Pospiesznie przeciął pokój i wyrwał 
wtyczkę z kontaktu.
- Czemu?! - krzyknął Izia. - Chcę posłuchać przemówień moich wodzów! Niech 
grzmią marsze bojowe!...
Kensi tylko spojrzał na niego z wściekłością.
- Chodź, Andrzej, opowiem ci, co zdziałaliśmy - powiedział.  I trzeba jeszcze 
pomyśleć, co robić dalej.
Ręce i twarz miał wysmarowane sadzą. Poszedł w głąb redakcji i Andrzej podążył za 
nim. Dopiero teraz poczuł, że w pokojach wyraźnie czuć zapach palonego papieru. Izia z 
Selmą szli z tyłu.
- Ogólna amnestia! - syczał i bulgotał Izia. - Wielki wódz otworzył drzwi więzień! 
Potrzebne mu było miejsce dla innych więźniów... - westchnął i zajęczał. - Wszystkich 
kryminalistów, co do jednego, wypuszczono, a przecież ja, jak wiadomo, też jestem 
kryminalistą! Wypuścili nawet tych z dożywociem ...
- Schudłeś - mówiła z żałością Selma. - Wszystko na tobie wisi, jakiś taki jesteś 
wyliniały...
- No przecież przez ostatnie trzy dni nie dawali nam żarcia i nie pozwalali się umyć...
- To pewnie jesteś głodny?
- Ale skąd, ni cholery, tu się nażarłem...
Weszli do gabinetu Andrzeja. Panował w nim niesamowity upał. Słońce świeciło 
prosto w okna, a w dodatku w kominku palił się ogień. Przed kominkiem kucała sekretarka 
sierota, też wysmarowana, jak Kensi. Starannie grzebała pogrzebaczem w stercie płonącego 
papieru. Wszystko w gabinecie było pokryte sadzą i czarnymi strzępami popiołu.
Na widok Andrzeja sekretarka zerwała się i, przestraszona, uśmiechnęła się nieśmiało. 
Nie spodziewałem się, że właśnie ona zostanie, pomyślał Andrzej. Usiadł przy swoim stole i z 
miną winowajcy pokiwał jej i uśmiechnął się.
- Spisy wszystkich korespondentów specjalnych, spisy i adresy członków kolegium 
redakcyjnego - wyliczał rzeczowo Kensi. - Oryginały wszystkich artykułów politycznych, 
oryginały cotygodniowych przeglądów...
-Artykuły Dupaina trzeba spalić - powiedział Andrzej. - Wydaje mi się, że to on był 
głównym antyewrystą...
- Już spalone - zniecierpliwił się Kensi. - I Dupaina i, na wszelki wypadek, 
Filimonowa...
- Co wy się tak miotacie? - zapytał wesoło Izia. - Przecież was będą na rękach nosić!
- Jeszcze nie wiadomo. - odpowiedział posępnie Andrzej.
- Jak to "nie wiadomo"! Chcesz się założyć? O sto kopniaków!
- Czekaj, Izia! - zawołał Kensi. - Zamknij się, na litość boską, chociaż na dziesięć 
minut!... Zniszczyłem całą korespondencję z merostwem, a korespondencję z Heigerem na 
razie zostawiłem...
- Protokoły kolegium redakcyjnego! - przypomniał sobie Andrzej. - Z zeszłego 
miesiąca...
Sięgnął pospiesznie do najniższej szuflady biurka, wyjął teczkę i podał ją Kensiemu. 
Ten, krzywiąc się, przerzucił kilka kartek.
- Taak... - pokręcił głową. - O tym zapomniałem... A tu jak raz wystąpienie Dupaina... 
- Podszedł do kominka i wrzucił teczkę w ogień. - Niech pani nie przestaje rozgarniać! - 
powiedział z irytacją do sekretarki, która z otwartymi ustami słuchała rozmowy 
kierownictwa.
W drzwiach stanął kierownik działu listów, spocony i bardzo wzburzony. W 
wyciągniętych rękach niósł stertę jakichś teczek, dociskając je z góry podbródkiem.
- Proszę... - wysapał, z trzaskiem zrzucając stertę obok kominka. - Tu są jakieś 
badania socjologiczne, nawet tego dobrze nie przeglądałem... Widzę, że są nazwiska, adresy... 
Mój Boże, szefie, co z panem?
- Cześć, Danny - powiedział Andrzej. - Dzięki, że zostałeś.
- Oko całe? - zapytał Danny, ocierając pot z czoła.
- Całe, całe... - uspokoił go Izia. - Przez cały czas niszczycie nie to, co trzeba. Przecież 
was nikt nie ruszy - jesteście liberalną gazetką opozycyjną. Po prostu przestaniecie być 
opozycyjni i liberalni...
- Izia - powiedział Kensi. - Ostatni raz cię proszą, przestań pleść byle co. Bo cię 
wyrzucę.
- Nie plotę! - krzyknął zirytowany Izia. - Daj mi skończyć! Listy, listy musicie 
zniszczyć! Na pewno pisali do was mądrzy ludzie...
Kensi spojrzał na niego.
- Do licha! zasyczał i wybiegł z gabinetu. Danny pognał za nim, wycierając w biegu 
twarz i szyję.
- Nic nie rozumiecie! - zawołał Izia. - Przecież wy wszyscy tutaj - to sami kretyni. A 
niebezpieczeństwo grozi tylko ludziom mądrym.
- Że kretyni, to rzeczywiście... - powiedział Andrzej. - Masz rację.
- Aha! Mądrzejesz! - wykrzyknął Izia, machając kaleką ręką. - Niepotrzebnie. To 
niebezpieczne! Na tym właśnie polega cały dramat. Mnóstwo ludzi teraz zmądrzeje, ale 
zmądrzeje niedostatecznie. Nie zdążą zrozumieć, że akurat teraz trzeba udawać głupich...
Andrzej popatrzył na Selmę. Ta wpatrywała się w Izie z zachwytem. Sekretarka też 
gapiła się na niego z podziwem. A Izia stał rozstawiając szeroko nogi w więziennych butach, 
zarośnięty, brudny, rozchełstany, koszula wylazła mu ze spodni, w rozporku brakowało 
guzików - stał w całej swojej krasie, taki jak zawsze, zupełnie nie zmieniony - i przemawiał, i 
pouczał. Andrzej wyszedł zza biurka, podszedł do kominka, przykucnął obok sekretarki i, 
zabierając jej pogrzebacz, zaczął przetrząsać i przekopywać palący się niechętnie papier.
-... I dlatego - głosił Izia - niszczyć trzeba nie tylko te papiery, w których wymyślają 
naszemu wodzowi. Wymyślać też można różnie. Niszczyć trzeba papiery, które pisali ludzie 
mądrzy!...
Do gabinetu zajrzał Kensi i krzyknął:
- Słuchajcie, pomoglibyście... Dziewczyny, co się tu obijacie, chodźcie ze mną!
Sekretarka zerwała się od razu i, poprawiając w biegu przekręconą spódniczkę, 
zniknęła za drzwiami. Selma postała chwilę, jakby czekając, że ją zatrzymają, wreszcie 
wdusiła niedopałek do popielniczki i wyszła.
-... Was nikt nie ruszy! - Izia nie przestawał przemawiać, głuchy i ślepy, jak tokujący 
głuszec. - Jeszcze wam podziękują, podrzucą więcej papieru, żebyście mogli zwiększyć 
nakład, podniosą wynagrodzenie i zwiększą liczbę etatów... Dopiero później, jeśli zachce się 
wam brykać, dopiero wtedy wezmą was za kark i wypomną wam wszystko - i waszego 
Dupaina, i Filimonowa, i wszystkie wasze liberalno-opozycyjne brednie... Ale po co 
mielibyście brykać? Nawet wam to w głowie nie postanie, wręcz przeciwnie!...
- Izia - powiedział Andrzej patrząc w ogień. - Dlaczego wtedy nie powiedziałeś mi, co 
było w teczce?
- Co? W jakiej teczce? Ach, w tej...
Izia od razu przycichł, podszedł do kominka i przykucnął obok Andrzeja. Przez jakiś 
czas obaj milczeli. Potem odezwał się Andrzej:
- Oczywiście, byłem wtedy osłem. Kompletnym bałwanem. Ale przecież nie 
plotkarzem i nie gadułą. Myślałem, że to rozumiesz...
- Po pierwsze, nie byłeś bałwanem - powiedział Izia. - Znacznie gorzej. Z ciebie 
zrobili bałwana. Przecież z tobą nie dało się po ludzku rozmawiać. Rozumiem to, ja też przez 
długi czas byłem taki sam... A poza tym - co mają do tego plotki? Zgodzisz się chyba ze mną, 
że takich rzeczy zwyczajni obywatele nie powinni wiedzieć. Inaczej wszystko mogłoby się 
rozwalić w cholerę...
- Co? - stropił się Andrzej. - Z powodu twoich liścików miłosnych?...
- Jakich liścików miłosnych?
Przez chwilę przyglądali się sobie ze zdziwieniem. W końcu Izia wyszczerzył się.
- Rany boskie, no jasne... Skąd mi przyszło do głowy, że on ci o wszystkim opowie? 
Po co miałby to robić? Cóż za orzeł z tego naszego wodza! Kto włada informacją, ten włada 
światem - nie ma co, dobrze go nauczyłem!...
- Nic nie rozumiem - wymamrotał Andrzej niemal z rozpaczą. Czuł, że zaraz dowie 
się czegoś ohydnego o tej i tak już ohydnej sprawie. - O czym ty mówisz? Jaki on? Heiger?
- Heiger, Heiger - przytaknął Izia. - Nasz wielki Fritz... Znaczy się, w teczce miałem 
liściki miłosne? Albo może kompromitujące fotografie? Zazdrosna wdowa i babiarz 
Katzman. Prawidłowo, taki protokół też podpisałem...
Izia podniósł się ze sieknięciem i zaczął chodzić po gabinecie, zacierając ręce i 
chichocząc.
- Tak - powiedział Andrzej. - Tak właśnie mi powiedział. Zazdrosna wdowa. To 
znaczy, że kłamał?
- Oczywiście, a co ty myślałeś?
- Uwierzyłem - odpowiedział krótko Andrzej. Zacisnął zęby i zaczął wściekle grzebać 
pogrzebaczem w kominku. - A jak było naprawdę? - zapytał.
Izia milczał. Andrzej obejrzał się. Izia powoli pocierał ręce i z zastygłym uśmiechem 
patrzył na niego szklanymi oczami.
- Ciekawa sprawa... - zaczął niepewnie. - Może on po prostu zapomniał? To znaczy, 
nie zapomniał, tylko... -zerwał się z miejsca i znowu przykucnął obok Andrzeja. - Posłuchaj, 
ja ci nic nie powiem, rozumiesz? I jeśli będą cię pytać, to tak właśnie odpowiesz: nic mi nie 
nie chciał powiedzieć, odmówił. Powiedział tylko, że sprawa dotyczy wielkiej tajemnicy 
Eksperymentu, powiedział, że wiedza o niej jest niebezpieczna. A potem pokazał mi kilka 
zapieczętowanych kopert i mrugając wyjaśnił, że te koperty rozda zaufanym ludziom, żeby je 
otworzyli w przypadku jego, Katzmana, aresztowania, albo nagłej śmierci. Rozumiesz? 
Nazwisk zaufanych ludzi nie podawał. Tak właśnie powiesz, jeśli cię zapytają.
- Dobrze - powiedział powoli Andrzej, patrząc w ogień.
- Tak będzie najlepiej - Izia też patrzył w ogień. - Tylko jeśli będą cię... Römer, wiesz, 
jakie to bydlę... - skrzywił się. - A może nikt cię nie zapyta? Nie wiem. Trzeba się zastanowić. 
Trudno tak od razu przewidzieć.
Zamilkł. Andrzej przez cały czas rozgarniał gorącą, przelewającą się czerwonymi 
ognikami stertę. Izia znowu zaczął wrzucać do kominka teczki z papierami.
- Teczek nie wrzucaj - powiedział Andrzej. - Kiepsko się palą, widzisz? A nie boisz 
się, że znajdą tę teczkę?
- A co się mam bać? - zdziwił się Izia. - Heiger niech się boi... Zresztą, skoro do tej 
pory jej nie znaleźli, to i teraz nie znajdą. Wrzuciłem ją do studzienki, a potem przez cały czas 
myślałem: trafiłem czy nie... A ciebie za co pobił? Myślałem, że jesteście w dobrych 
stosunkach...
- To nie Fritz - odparł niechętnie Andrzej. - Po prostu nie miałem szczęścia.
Do pokoju z hałasem wszedł Kensi z kobietami - na rozpostartym płaszczu ciągnęli 
całą stertę listów. Za nimi, przez cały czas się wycierając, szedł Danny.
- Zdaje się, że teraz to już wszystko - powiedział. - Chyba że znowu coś wymyślicie...
- No, przesuńcie się! - zażądał Kensi.
Płaszcz położono przed kominkiem i wszyscy zaczęli rzucać listy w ogień. W 
kominku zahuczało. Izia wsunął zdrową rękę w różnokolorowy stos zapisanego papieru, 
wyciągnął jakiś list i, szczerząc się, zaczął chciwie czytać.
- Kto to powiedział, że rękopisy się nie palą? - zapytał sapiąc Danny. Usiadł przy 
biurku i zapalił papierosa. - Moim zdaniem palą się bardzo ładnie... Ale upał. Może byśmy 
okno otworzyli?
Sekretarka nagle pisnęła, zerwała się i wybiegła z pokoju, powtarzając:
- Zapomniałam, zupełnie zapomniałam!...
- Jak ona ma na imię? - pospiesznie zapytał Andrzej. -Amalia! - burknął Kensi. - Sto 
razy ci mówiłem... Słuchaj, dzwoniłem przed chwilą do Dupaina...
-No?
Wróciła sekretarka z pakietem notesów.
- To pana rozporządzenia, szefie - zapiszczała. - Zupełnie o nich zapomniałam. Też 
pewnie trzeba spalić?
- Oczywiście, Amalio - powiedział Andrzej. - Dziękuję, że sobie pani przypomniała. 
Niech je pani spali, Amalio... No i co z Dupainem?
- Chciałem go uprzedzić, że wszystko w porządku, że wszystkie ślady zniszczyliśmy. 
A on strasznie się zdziwił - jakie ślady? Czyżby on coś takiego pisał? Właśnie skończył 
szczegółowe doniesienie o bohaterskim szturmie na merostwo, a teraz pracuje nad szkicem: 
"Friedrich Heiger i naród".
- Łajza - powiedział bezbarwnie Andrzej. - A zresztą, wszyscy jesteśmy łajzy...
- Mów za siebie! - odwarknął Kensi.
- Dobra, przepraszam - powiedział Andrzej tym samym tonem. -No, może nie 
wszyscy. Ale większość.
Izia nagle zachichotał.
- Proszę bardzo, oto mądry człowiek! - wygłosił, potrząsając kartką. - "To oczywiste - 
zacytował - że tacy ludzie jak Friedrich Heiger czekają tylko na jakieś nieszczęście, na 
choćby krótkotrwałe, ale poważne zachwianie równowagi, żeby rozpalić emocje i na fali 
zamętu wypłynąć na powierzchnię..." Któż to pisze? - popatrzył na odwrotną stronę. - A, no 
tak! W ogień, w ogień! - Zmiął kartkę i wrzucił do kominka.
- Posłuchaj, Andrzej - zaczął Kensi. - Nie wydaje ci się, że już najwyższy czas 
pomyśleć o przyszłości?
-A o czym tu myśleć - burknął Andrzej, manipulując pogrzebaczem. - Jakoś tam 
zawsze będzie...
-Nie mówię o naszej przyszłości! - zawołał Kensi. - Mówię o przyszłości gazety, o 
przyszłości Eksperymentu!...
Andrzej popatrzył na niego zdziwiony. Kensi zachowywał się tak jak zawsze. Jakby 
nic się nie stało. Jakby w ogóle nic się nie działo przez te ostatnie męczące miesiące. 
Wydawało się nawet, że jest bardziej gotowy do walki niż zazwyczaj. Że mógłby stanąć do 
boju choćby zaraz - w imię prawości i ideałów. Jak odciągnięty kurek. A może on 
rzeczywiście się nie zmienił?
- Rozmawiałeś ze swoim Nauczycielem? - zapytał Andrzej.
- Rozmawiałem - odpowiedział Kensi wyzywająco.
- No i co? - zapytał Andrzej, przezwyciężając skrępowanie, które odczuwał zawsze 
podczas rozmowy o Nauczycielach.
- To nikogo nie dotyczy i nie ma żadnego znaczenia. Co tu Nauczyciele mają do 
rzeczy? Heiger też ma Nauczyciela. Każdy bandyta w Mieście ma Nauczyciela. Ale to 
nikomu nie przeszkadza samodzielnie myśleć.
Andrzej wyciągnął z paczki papierosa, ugniótł go i mrużąc oczy od żaru, przypalił od 
rozpalonego pogrzebacza.
- Mam tego wszystkiego dosyć - powiedział cicho.
- Czego masz dosyć?
- Wszystkiego... Uważam, że powinniśmy stąd uciec, Kensi. Do diabła z tym 
wszystkim.
- Jak to - uciec? Coś ty?
- Zerwać się, póki nie jest za późno, i na bagna, do wujka Jury, jak najdalej od tego 
bajzlu. Eksperyment wymknął się spod kontroli i ani ja, ani ty nie możemy nic na to poradzić, 
a to znaczy, że nie ma się co miotać. Na bagnach przynajmniej dostaniemy broń, będziemy 
silni...
- Ja na żadne bagna nie pojadę! - oświadczyła nagle Selma.
- Nikt ci nawet nie proponuje - mruknął Andrzej, nie odwracając się.
- Andrzej - powiedział Kensi - przecież to dezercja.
- Dla ciebie dezercja, a dla mnie rozsądny manewr. A zresztą, jak chcesz. Zapytałeś 
mnie, co myślę o przyszłości, i ja ci odpowiadam: nie mam tu po co siedzieć. Redakcję i tak 
rozgonią, a nas wyślą do sprzątania zdechłych pawianów. Pod konwojem. W najlepszym 
przypadku...
- O, jeszcze jeden mądry człowiek! - zawołał z zachwytem Izia. - Posłuchajcie: 
"Prenumeruję waszą gazetę od dawna i popieram jej kurs pod każdym względem. Ale 
dlaczego przez cały czas bronicie F. Heigera? Może macie za mało informacji? Wiem z całą 
pewnością, że Heiger ma dossier wszystkich bardziej znaczących osobistości Miasta. Jego 
ludzie przeniknęli do zarządu miejskiego. Z pewnością są również w waszej gazecie. 
Zapewniam was, że erwistów jest więcej, niż myślicie. Wiem, że mają broń..." - Izia spojrzał 
na nazwisko na odwrocie. - Ach, to on... "Proszę nie podawać mojego nazwiska do publicznej 
wiadomości..." W ogień, w ogień!
- Można by pomyśleć, że znasz wszystkich mądrych ludzi w mieście! - zawołał 
Andrzej.
- Nie jest ich znowu tak dużo - odparł Izia, znowu wsuwając rękę w górę papierów. - 
Nie mówiąc już o tym, że mądrzy ludzie rzadko pisują do gazet.
Zapanowało milczenie. Danny, zaspokoiwszy głód nikotynowy, również podszedł do 
kominka i zaczął do niego wrzucać całe stosy papieru.
- Niech pan rozgarnia, niech pan rozgarnia, szefie! - zawołał. -Z życiem! Niech mi pan 
da pogrzebacz...
- Moim zdaniem to zwykłe tchórzostwo uciekać teraz z miasta -powiedziała 
wyzywająco Selma.
- Teraz liczy się każdy uczciwy człowiek - podchwycił Kensi. -Jeśli my odejdziemy, 
to kto zostanie? Chcesz oddać gazetę takim jak Dupain?
- Ty zostaniesz - powiedział ze znużeniem Andrzej. - Do gazety możesz wziąć 
Selmę... albo Izie.
- Dobrze znasz Heigera - przerwał mu Kensi. - Mógłbyś wykorzystać swoje wpływy.
- Nie mam żadnych wpływów - warknął Andrzej. - A jeśli nawet mam, to nie 
zamierzam z nich korzystać. Nie umiem i nie cierpię tego robić.
Znowu zapanowała cisza. Słychać było tylko płomień huczący w kominie.
- Żeby chociaż już przyjechali - mruczał Danny, wrzucając w ogień ostatnią paczkę 
listów. - Napiłby się człowiek, a tu nie ma czego...
- Tak od razu to nie przyjadą - powiedział powoli Izia. - Najpierw zadzwonią! - 
Wrzucił do kominka list, który czytał, i przeszedł się po gabinecie. - Pan tego, Danny, nie zna 
i nie rozumie. To rytuał! Procedura wypracowana w trzech krajach, wypieszczona do 
najdrobniejszego szczegółu, sprawdzona... Dziewczyny, jest może jeszcze coś do żarcia? - 
zapytał nagle.
- Już, już!... - Chuda Amalia natychmiast zerwała się z piskiem i zniknęła w 
przedpokoju.
- A propos - przypomniał sobie nagle Andrzej. - Gdzie jest cenzor?
- Bardzo chciał zostać - powiedział Danny. - Ale pan Ubukata wyrzucił go. Cenzor 
strasznie krzyczał. "Dokąd mam iść? - darł się. -Mordercy!" Musieliśmy zamknąć drzwi na 
zasuwę, żeby się nie wepchnął. Najpierw walił w drzwi całym ciałem, a potem stracił nadzieję 
i poszedł sobie... Słuchajcie, ja mimo wszystko otworzę okno. Nie wytrzymam tego upału...
Wróciła sekretarka i uśmiechając się nieśmiało bladymi, nie umalowanymi ustami, 
wręczyła Izi paczkę z jakimiś ciastkami.
- Mmm! - wykrzyknął Izia i od razu zaczął mlaskać.
- Bolą cię żebra? - zapytała cichutko Selma, nachylając się do ucha Andrzeja.
- Nie - odpowiedział krótko Andrzej. Podniósł się, odsunął ją i podszedł do stołu. W 
tym momencie zadzwonił telefon. Wszyscy odwrócili głowy i zaczęli się wpatrywać w biały 
aparat. Telefon dzwonił.
- No, Andrzej! - zniecierpliwił się Kensi. Andrzej podniósł słuchawkę.
-Tak.
- Redakcja "Gazety Miejskiej"? - zapytał rzeczowy głos.
- Tak - odpowiedział Andrzej.
- Poproszą z panem Woroninem.
- Przy telefonie.
W słuchawkę ktoś zaczął dyszeć, po czym rozległ się sygnał: "zajęte". Andrzejowi 
waliło serce. Ostrożnie odłożył słuchawkę.
- To oni - powiedział.
Izia zawarczał coś niezrozumiałego, z wściekłością kiwając głową. Andrzej usiadł. 
Wszyscy patrzyli na niego - nienaturalnie uśmiechnięty Danny, zasępiony i nastroszony 
Kensi, przestraszona Amalia i blada, skupiona Selma. Izia też na niego patrzył, żując, 
szczerząc się i wycierając tłuste palce o poły kurtki.
- No i co się tak gapicie? - zdenerwował się Andrzej. - Zjeżdżajcie stąd wszyscy.
Nikt się nie ruszył.
- Co się denerwujesz? - Izia oglądał ostatnie ciastko. - Wszystko się załatwi cicho i 
spokojnie, jak mówi wujek Jura. Cicho i spokojnie, uczciwie i jak należy... Tylko nie wolno 
robić gwałtownych ruchów. Tak jak z kobrą...
Za oknem dał się słyszeć warkot silnika i pisk hamulców. Przenikliwy głos 
zakomenderował: "Kaise, Weliczenko, za mną! Mirowicz, zostaniesz pod drzwiami!..." W 
drzwi na dole ktoś załomotał.
- Pójdę otworzyć - powiedział Danny, a Kensi podskoczył do kominka i z całych sił 
zaczął rozgarniać stertę dymiącego popiołu. Sadza poleciała na cały pokój.
- Niech pan nie robi gwałtownych ruchów! - krzyknął Izia w ślad za Dannym.
Drzwi na dole drżały od wstrząsów i żałośnie pobrzękiwały szybami. Andrzej wstał, 
założył ręce za plecy, zacisnął je z całych sił i stanął na środku pokoju. Udręczony, z trudem 
trzymał się na nogach. Stuk i łomot na dole ucichły, słychać było niezadowolone głosy, 
potem tupot dziesiątek nóg w pustych pomieszczeniach. "Jakby tam był cały batalion" - 
przemknęło Andrzejowi przez głowę. Cofnął się i oparł tyłkiem o biurko. Nieprzyjemnie 
drżały mu kolana. Nie dam się uderzyć, pomyślał z determinacją. Już lepiej niech mnie zabiją. 
Nie wziąłem pistoletu... Szkoda. A może i dobrze?
Do pokoju, przez drzwi dokładnie naprzeciwko niego, zdecydowanym krokiem 
wszedł grubawy, niewysoki człowiek w porządnym palcie z białymi opaskami na rękawach i 
w ogromnym berecie z jakimś znaczkiem. Na nogach miał wspaniale wyczyszczone buty. 
Palto było luźno i brzydko przepasane szerokim rzemieniem, na którym ciężko zwisała 
nowiutka żółta kabura. Za nim wdarli się jeszcze jacyś ludzie, ale Andrzej ich nie widział. Jak 
zaczarowany patrzył w obrzmiałą, bladą twarz o rozmytych rysach i malutkich, kaprawych 
oczkach. Zapalenie spojówek czy co, pojawiła się myśl na samej krawędzi świadomości. I 
ogolony tak, że prawie się błyszczy, jak polakierowany...
Człowiek w berecie szybko rozejrzał się po pokoju i utkwił wzrok w Andrzeju.
- Pan Woronin? - wygłosił przenikliwym, wysokim głosem z intonacją pytającą.
- To ja - z trudem wydusił z siebie Andrzej, obie ręce zaciskając na brzegu stołu.
- Redaktor naczelny "Gazety Miejskiej"?
- Tak.
Człowiek w berecie umiejętnie, ale niedbale zasalutował.
- Mam zaszczyt, panie Woronin - oznajmił z patosem - wręczyć panu osobiste 
posłanie prezydenta Friedricha Heigera!
Najwidoczniej miał zamiar zręcznym ruchem wyciągnąć osobiste posłanie zza 
pazuchy, ale coś tam się o coś zaczepiło i był zmuszony dosyć długo grzebać w czeluściach 
palta, lekko przechylając się w prawą stronę z takim wyrazem twarzy, jakby go coś gryzło. 
Andrzej patrzył na niego jak skazaniec i nic nie rozumiał - wszystko było jakoś nie tak, jak 
powinno. Nie tego się spodziewał. A może się uda, pomyślał, ale od razu zabobonnie 
odpędził tę myśl.
W końcu posłanie zostało wyjęte i człowiek w berecie podał je Andrzejowi. Wyglądał 
przy tym na niezadowolonego i obrażonego. To była zwyczajna koperta, długa, błękitna, ze 
stylizowanym wizerunkiem serca ozdobionego ptasimi skrzydełkami. Znajomym, wyraźnym 
charakterem pisma napisano: "Redaktorowi naczelnemu ŤGazety Miejskiejť Andrzejowi 
Woroninowi do rąk własnych, tajne. F. Heiger, prezydent". Andrzej rozerwał kopertę i wyjął 
zwykłą kartkę papieru pocztowego z niebieskim brzegiem.
"Drogi Andrzeju! Przede wszystkim pozwól, że podziękuję ci za pomoc i wsparcie, 
które czułem ze strony twojej gazety w ciągu kilku ostatnich, decydujących miesięcy. Teraz, 
jak widzisz, sytuacja diametralnie się zmieniła. Jestem pewien, że nowa terminologia i 
niektóre konieczne ekscesy nie zmylą cię: słowa i środki się zmieniły, ale cele pozostały te 
same. Bierz gazetę w swoje ręce - zostałeś mianowany jej stałym, pełnomocnym redaktorem 
naczelnym i wydawcą. Dobierz sobie pracowników, zwiększ etaty, żądaj nowych mocy 
drukarskich - daję ci pełną carte blanche. Człowiek, który wręczy ci ten list - młodszy adiutor 
Rajmund Cwirik - będzie w twojej gazecie pełnił obowiązki politycznego przedstawiciela 
mojego wydziału informacji. Jak sam się przekonasz, nie jest zbyt inteligentny, ale zna swoją 
pracę i, zwłaszcza na początku, pomoże ci wejść w sprawy wielkiej polityki. W przypadku 
ewentualnych konfliktów zwracaj się, oczywiście, bezpośrednio do mnie. Życzę powodzenia. 
Pokażemy tym mazgajowatym liberałom, jak należy pracować. Pozdrawiam, twój przyjaciel 
Fritz".
Andrzej przeczytał osobiste tajne posłanie dwukrotnie, potem opuścił rękę z listem i 
rozejrzał się. Znowu wszyscy na niego patrzyli - bladzi, zdecydowani, napięci. Tylko Izia 
promieniał jak wiosenne słońce i ukradkiem udawał, że wymierza komuś kopniaki. Młodszy 
adiutor (co to mogło, do licha, znaczyć, brzmi jakoś znajomo... adiutor, koadiutor... coś z 
historii... albo z Trzech muszkieterów) a więc młodszy adiutor Rajmund Cwirik też na niego 
patrzył - srogo, ale protekcjonalnie. A pod drzwiami przestępowały z nogi na nogę i też na 
niego patrzyły jakieś typy z karabinami i białymi opaskami na rękawach.
- Tak... - odezwał się Andrzej, składając list i chowając go do koperty. Nie wiedział, 
od czego zacząć.
Wobec tego inicjatywę przejął młodszy adiutor.
- To pańscy współpracownicy, panie Woronin? - zapytał rzeczowo, wskazując 
zebranych ręką.
- Tak.
- Hmm... - wyraził wątpliwość pan Rajmund Cwirik, wpatrując się w Izie. W tym 
momencie Kensi ostro zapytał:
- A kim pan właściwie jest?
Pan Rajmund Cwirik spojrzał na niego, a potem zdziwiony odwrócił się do Andrzeja. 
Andrzej zakaszlał.
- Panowie - powiedział. - Pozwólcie, że wam przedstawię: pan Cwirik, młodszy 
koadiutor...
- Adiutor! - poprawił go niezadowolony Cwirik.
- Co? Ach, tak, adiutor. Nie koadiutor, po prostu adiutor. (Selma nagle ni z tego, ni z 
owego parsknęła śmiechem i zatkała sobie usta ręką). Młodszy adiutor, przedstawiciel 
polityczny w naszej gazecie. Od dzisiaj.
- Przedstawiciel czego? - zapytał nieprzejednany Kensi.
Andrzej chciał sięgnąć do koperty, ale Cwirik, coraz bardziej niezadowolony, zawołał:
- Przedstawiciel polityczny wydziału informacji!
- Pańskie dokumenty! - rzucił ostro Kensi.
- Co takiego?! - kaprawe oczka pana Cwirika zamrugały w oburzeniu.
- Dokumenty, pełnomocnictwo - ma pan coś oprócz tej swojej idiotycznej kabury?
- Kto to jest?! - krzyknął przenikliwie pan Cwirik, zwracając się do Andrzeja. - Kim 
jest ten człowiek?!
- To pan Kensi Ubukata - wyjaśnił cierpliwie Andrzej. - Zastępca redaktora 
naczelnego... Kensi, żadne pełnomocnictwa nie są potrzebne. Przecież on przekazał mi list od 
Fritza...
- Od jakiego znowu Fritza? - zapytał pogardliwie Kensi. - Co ma do rzeczy jakiś 
Fritz?
- Gwałtownych ruchów! - zawołał Izia. - Błagam was, nie róbcie gwałtownych 
ruchów!
Cwirik patrzył to na Izie, to na Kensiego. Jego twarz już nie błyszczała, powoli 
stawała się purpurowa.
- Widzą, panie Woronin - wyjaśnił wreszcie - że pańscy współpracownicy nie do 
końca zdali sobie sprawę, co właściwie się dzisiaj wydarzyło! Albo może przeciwnie! - 
Podniósł głos. - Wiedzą, ale źle to zrozumieli! Widzę tutaj spalony papier, widzę ponure 
twarze, a nie widzę żadnej gotowości przystąpienia do pracy! I to teraz, gdy całe Miasto, cały 
nasz naród...
-A tamci to kto? - przerwał mu Kensi, wskazując na typów z karabinami. - Może też 
nowi pracownicy?
- Niech pan sobie wyobrazi, że tak, panie były zastępco redaktora naczelnego! To 
nowi pracownicy. Nie mogę obiecać, że...
- Jeszcze zobaczymy - obcym, skrzypiącym tonem wyjaśnił Kensi, podchodząc do 
Cwirika. - Na jakiej podstawie...
- Kensi! - zawołał bezradnie Andrzej.
- Na jakiej podstawie pan się tu rządzi? - ciągnął Kensi, nie zwracając na Andrzeja 
uwagi. - Kim pan jest? Jak pan śmie tak się zachowywać? Czemu nie okazał pan 
dokumentów? Jesteście zwykłymi uzbrojonymi bandytami, którzy wtargnęli tutaj w celach 
rabunkowych! ...
- Zamknij się, ty żółta dupo! - wrzasnął dziko Cwirik, chwytając za kaburę.
Andrzej rzucił się do przodu, żeby ich rozdzielić, ale ktoś pchnął go w ramię i przed 
Cwirikiem pojawiła się Selma.
- Jak śmiesz wyrażać się w ten sposób przy kobietach, bydlaku! - wrzasnęła. - Łajzo, 
tłusta dupo! Bandyto!
Andrzej zupełnie stracił głowę. Cwirik, Selma i Kensi zaczęli jednocześnie 
przeraźliwie krzyczeć. Kątem oka Andrzej zauważył, że typy w drzwiach, spoglądając na 
siebie niepewnie, przygotowały karabiny. Obok nich nagle pojawił się Danny Lee, trzymając 
w ręku ciężki redakcyjny taboret z metalowym siedzeniem. Najstraszniej i najbardziej 
niesamowicie wyglądała Amalia, która, garbiąc się drapieżnie i szczerząc drugie białe zęby, 
okropne w tej wydłużonej, jakby martwej twarzy, ukradkiem zbliżała się do Cwirika, 
trzymając w prawym ręku, jak kij golfowy, dymiący pogrzebacz...
- Ja cię, sukinsyna, zapamiętałem! - wydzierał się Kensi. - Pieniądze przeznaczone dla 
szkół kradłeś, szmaciarzu, a teraz nagle koadiutor?!...
- Wszystkich was zgnoję! Gówno będziecie żreć! Wrogowie ludzkości!...
- Milcz skukinsynu! Milcz, pókiś cały!...
- Gwałtownych ruchów! Błagam!...
Andrzej jak zaczarowany, niezdolny do jakiekolwiek ruchu, obserwował wznoszący 
się pogrzebacz. Czuł, wiedział, że za chwilę stanie się coś strasznego i nieodwracalnego, i że 
nie sposób temu zapobiec.
- Powiesić was trzeba! - purpurowy adiutor wrzeszczał dziko. Nie wiadomo kiedy w 
całym tym zamieszaniu zdążył wyciągnąć swój pistolet, którym teraz bez sensu wymachiwał. 
Przez cały czas przenikliwie krzyczał. Wtedy Kensi podskoczył do niego i chwycił za klapy 
palta. Tamten zaczął odpychać go obiema rękami. Nagle padł strzał, od razu potem drugi i 
trzeci. Bezszelestnie mignął w powietrzu pogrzebacz. Wszyscy zamarli.
Cwirik stał pośrodku gabinetu, jego twarz szybko szarzała. Jedną ręką rozcierał bolące 
ramię, drugą, trzęsącą się, wyciągał przed siebie. Pistolet leżał na podłodze. Typy w drzwiach, 
z jednakowo rozdziawionymi ustami, stały, trzymając w rękach opuszczone karabiny.
- Ja nie chciałem... - wyjaśnił drżącym głosem Cwirik.
Z rąk Danny'go z głośnym stukiem wypadł taboret. Dopiero wtedy Andrzej zrozumiał, 
na co wszyscy patrzą. Wszyscy patrzyli na Kensiego, który jakoś tak dziwnie, bardzo, bardzo 
powoli odchylał się do tyłu, przyciskając obie dłonie do dolnej części piersi.
- Nie chciałem... -powtórzył Cwirik płaczliwym tonem. - Bóg widzi, że nie 
chciałem!...
Nogi ugięły się pod Kensim; miękko, niemal bezgłośnie upadł obok kominka w stertę 
popiołu i sadzy, i wydając niewyraźny dźwięk, z trudem podciągnął nogi pod brzuch.
Wtedy Selma krzyknęła przeraźliwie i wbiła paznokcie w tłustą, błyszczącą, 
brudnobiałą twarz Cwirika, a wszyscy pozostali rzucili się do leżącego, zawiśli nad nim, 
zasłaniając go... Potem Izia wyprostował się, zwrócił w stronę Andrzeja nienaturalnie 
wykrzywioną twarz z wysoko uniesionymi brwiami i wymamrotał:
- Nie żyje... Zabity...
Rozległ się dzwonek telefonu. Nie zdając sobie sprawy z tego, co robi, Andrzej jak we 
śnie wyciągnął rękę i podniósł słuchawkę.
- Andrzej? Andrzej! - to był Otto Friża. - Jesteś cały i zdrowy?
Chwała Bogu, tak się o ciebie martwiłem! No, teraz już wszystko będzie dobrze. 
Teraz jakby co, to Fritz nam pomoże...
Mówił coś jeszcze o kiełbasie, o maśle, ale Andrzej już go nie słuchał.
Selma kucając i zasłaniając głowę rękami, zanosiła się płaczem, a młodszy adiutor 
Rajmund Cwirik rozmazywał na poszarzałych policzkach płynącą z głębokich bruzd krew i 
przez cały czas powtarzał, jak zepsuty mechanizm:
- Nie chciałem. Przysięgam na Boga, nie chciałem...


CZĘŚĆ 4
PAN RADCA


ROZDZIAŁ 1
Woda była letnia i obrzydliwa w smaku. Prysznic zamocowano za wysoko, nie sposób 
było dosięgnąć go ręką. Słaby strumień polewał wszystko, tylko nie to, co należało. Spływ 
zatkał się jak zwykle i na kratce pod nogami chlupała woda. To czekanie było okropne. 
Andrzej przysłuchiwał się: w szatni ciągle jeszcze słychać było gwar rozmów. Zdawało mu 
się, że wymieniono jego imię. Skrzywił się i zaczął przesuwać plecy, próbując złapać 
strumień na grzbiet - pośliznął się, przytrzymał szorstkiej betonowej ścianki i zaklął 
półgłosem. Żeby ich wszystkich cholera wzięła, nie mogli zrobić oddzielnego prysznica dla 
pracowników rządowych? Stercz tu teraz jak kto głupi...
Na drzwiach, na wysokości nosa ktoś wydrapał: "Popatrz w prawo". Andrzej 
odruchowo spojrzał w prawo. Tam widniał napis: "Popatrz do tyłu". Andrzej zreflektował się. 
Znamy, znamy, jeszcze w szkole się tego uczyliśmy, sami pisaliśmy... Wyłączył wodę. W 
szatni było cicho. Ostrożnie uchylił drzwi i wyjrzał. Dzięki Bogu, wyszli...
Wyszedł spod prysznica, człapiąc po brudnych kafelkach i z obrzydzeniem 
podkurczając palce. Podszedł do swojego ubrania. Kątem oka zauważył w kącie jakiś ruch, 
przyjrzał się i dostrzegł pokryte czarnymi włosami chude pośladki. Jak zwykle: klęczy jakiś 
golas na ławce i zagląda przez szczelinę do damskiej szatni. Aż znieruchomiał, taki skupiony.
Andrzej wziął ręcznik i zaczął się wycierać. Ręcznik był taniutki, państwowy, 
przesiąknięty zapachem karbolu, nie wycierał wody, tylko rozmazywał japo skórze.
Goły przez cały czas się gapił. Pozycję miał nienaturalną, jak wisielec - najwidoczniej 
dziurę w ścianie wywiercił jakiś małolat-za nisko i niewygodnie. Po chwili najwidoczniej nie 
było już na co patrzeć. Golas odetchnął głośno, usiadł spuszczając nogi i zobaczył Andrzeja.
- Ubrała się - oświadczył. - Piękna kobieta.
Andrzej nic nie powiedział. Włożył spodnie i zaczął wciągać buty.
- Znowu zerwałem odcisk, proszę bardzo... - powiedział goły, oglądając swoją dłoń. - 
Który to już raz. - Rozłożył ręcznik i z powątpiewaniem obejrzał go z obu stron. - Nie 
rozumiem tego - ciągnął, wycierając głowę. - Czemu nie można przysłać tu koparki? Przecież 
nas wszystkich można byłoby zastąpić jedną jedyną koparką. Dłubiemy tu łopatami, jak te...
Andrzej wzruszył ramionami i burknął coś nie zrozumiałego nawet dla samego siebie.
- Co? - zapytał goły, wysuwając ucho spod ręcznika.
- Mówię, że w mieście są tylko dwie koparki - powiedział zirytowany Andrzej.
Przy prawym bucie zerwało mu się sznurowadło. Nie można już było uciec od tej 
rozmowy.
- No, właśnie mówię - daliby tu jedną! - odpowiedział goły, energicznie rozcierając 
chudziutką, włochatą pierś. - A my łopatami... Łopatą trzeba umieć pracować, a skąd, pytam 
się, mamy to umieć, jeśli jesteśmy z miejskiego Urzędu Planowania?
- Koparki są potrzebne gdzie indziej - warknął Andrzej. Przeklęte sznurowadło nijak 
nie dawało się zawiązać.
- Gdzie jest to gdzie indziej? - przyczepił się natychmiast golas z urzędu planowania. - 
My tu mamy, o ile wiem, Wielką Budowę. A gdzie są w takim razie koparki? Na Jeszcze 
Większej? Nic o takiej nie słyszałem.
No i po jaką cholerę ja z tobą dyskutuję, pomyślał Andrzej ze złością. Właśnie, po 
jaką cholerę? Trzeba było przyznać mu rację, a nie dyskutować. Przytaknąłbym mu parę razy, 
to by się odczepił... Nie, i tak by się nie odczepił, zacząłby rozprawiać o gołych babach -jakie 
to pożyteczne, tak się na nie gapić. Co za typ.
- No i czemu pan tak narzeka? - zapytał, prostując się. - Proszą nas, żebyśmy tu 
godzinę popracowali, a my od razu zaczynamy jęczeć, jakby nam ołówek w tyłek wsadzali... 
Widzicie go, odcisk sobie zerwał! Uraz zawodowy...
Golas z Urzędu Planowania, oszołomiony, wpatrywał się w niego z otwartymi ustami. 
Chudy, włochaty, z podagrycznymi kolanami, sterczącym brzuszkiem...
- Przecież to dla nas! - ciągnął Andrzej, z wściekłością zapinając kołnierzyk. - Proszą 
nas, żebyśmy popracowali, i to nie dla kogoś tam - dla siebie! To nie, znowu niezadowoleni, 
znowu im nie pasuje. Przed Przewrotem pewnie gówno woził, teraz pracuje w Urzędzie 
Planowania, a i tak narzeka...
Włożył marynarkę i zaczaj zwijać kombinezon. Człowiek z Urzędu Planowania 
odezwał się w końcu, obrażony:
- O, przepraszam! Mnie chodziło o coś zupełnie innego! Miałem na myśli wyłącznie 
racjonalność, efektywność... Aż dziw bierze! Ja, jeśli chce pan wiedzieć, również 
szturmowałem merostwo!... Tylko mówię, że jeżeli mamy tu Wielką Budowę, to powinno tu 
być wszystko co najlepsze... I bardzo proszę na mnie nie krzyczeć!...
-Aa, co z panem gadać... - machnął ręką Andrzej i, w biegu owijając kombinezon w 
gazetę, wyszedł z szatni.
Selma już na niego czekała na pobliskiej ławeczce. Paliła w zadumie, patrząc w stronę 
wykopu, z przyzwyczajenia zakładając nogę na nogę - świeża i różowa po niedawnym 
prysznicu. Andrzej poczuł nieprzyjemne ukłucie na myśl, że ten włochaty debil ślinił się 
właśnie na jej widok. Podszedł do niej, stanął z boku i położył dłoń na jej chłodnej szyi.
- Idziemy?
Spojrzała na niego, uśmiechnęła się i otarła policzkiem o jego rękę.
- Usiądź, zapalimy - zaproponowała.
- Dobrze - zgodził się, usiadł i zapalił.
W wykopie roiło się ludzi, spod łopat leciała ziemia, na zaostrzonym metalu 
pobłyskiwało słońce. Wyładowane ziemią furmanki pełzły po przeciwległym stoku, przy 
stosie betonowych płyt czekała kolejna zmiana. Wiatr podrywał czerwonawy pył, przynosił 
fragmenty marszów z głośników zamocowanych na cementowych słupach, huśtał ogromnymi 
płytami z dykty z wyblakłymi hasłami: "Heiger powiedział: trzeba! Miasto odpowiedziało: 
zrobimy!", "Wielka budowa - to cios w złych ludzi!", "Eksperyment - ponad 
eksperymentatorami!"
- Otto obiecał, że dzisiaj będą dywany - powiedziała Selma.
- To dobrze - ucieszył się Andrzej. - Wybierz najlepszy. Położymy go w gościnnym.
- Myślałam, że pójdzie do twojego gabinetu. Na ścianę. Pamiętasz, mówiłam ci o tym 
jeszcze w zeszłym roku, jak tylko się wprowadziliśmy?...
- Do gabinetu? - powtórzył w zadumie Andrzej. Wyobraził sobie swój gabinet, dywan 
i broń. Prezentowało się nieźle. -Prawidłowo. Bardzo dobrze. Niech będzie do gabinetu.
- Tylko zadzwoń koniecznie do Römera - przypomniała Selma. - Niech przyśle 
człowieka.
- Sama zadzwoń - odparł Andrzej. - Ja nie będę miał kiedy... A zresztą dobrze, 
zadzwonię. Gdzie ma ci go przysłać? Do domu?
- Nie, od razu do bazy. Przyjdziesz na obiad?
- Powinienem. A właśnie, Izia już dawno chciał się wprosić. -No i bardzo dobrze! 
Zaproś go na dzisiejszy wieczór. Już tak dawno się nie zbieraliśmy. I Wana trzeba by 
zaprosić, razem zMajlin...
- Uhu - mruknął Andrzej. Nie pomyślał o Wanie. - A oprócz Izi... planujesz zaprosić 
kogoś z naszych? - zapytał ostrożnie.
- Z naszych? Pułkownika można by zaprosić - powiedziała niepewnie Selma. - On jest 
w porządku... I w ogóle, jeśli mamy zamiar zapraszać kogoś z naszych, to przede wszystkim 
Dolfusów. Już dwa razy u nich byliśmy, nie wypada...
- Jeśli bez żony... - zaczął Andrzej.
- Bez żony nie można.
- Wiesz co - powiedział Andrzej. - Nie dzwoń do nich na razie. Zobaczymy 
wieczorem. - Doskonale zdawał sobie sprawę, że Wan i Dolfiisowie nie pasują do siebie. - 
Może lepiej zaprośmy Czaczuę?
- Genialne! - wykrzyknęła Selma. - Napuścimy go na Dolfusicę. Wszyscy będą 
zadowoleni. - Wyrzuciła niedopałek. - Idziemy?
Z wykopu, kierując się pod prysznice, wyszła, wzbijając kurz, kolejna grupa Wielkich 
Budowniczych - spoconych, głośnych, rozrechotanych robotników z odlewni.
- Chodźmy - powiedział Andrzej.
Idąc zaplutą, piaszczystą alejką, między dwoma rzędami cherlawych, niedawno 
posadzonych lip, wyszli na przystanek autobusowy, gdzie ciągle jeszcze stały dwa zapchane, 
obdrapane autobusy. Andrzej spojrzał na zegarek: do odjazdu pozostało siedem minut. Z 
pierwszego autobusu zaczerwienione kobiety wypychały jakiegoś pijanego mężczyznę. 
Pijany wydzierał się ochryple. Baby histerycznie krzyczały.
- Jedziemy z chamami czy idziemy na piechotę? - zapytał Andrzej.
-A masz czas?
- Mam. Chodź, przejdziemy się nad urwiskiem. Tam jest chłodniej.
Selma wzięła go pod rękę. Skręcili w prawo, w cień starego, otoczonego 
rusztowaniami czteropiętrowego domu i po wyłożonej kocimi łbami uliczce poszli w stronę 
urwiska.
Ta dzielnica była opuszczona, zaniedbana. Puste, obdrapane domki stały 
poprzekrzywiane, jezdnie zarosły trawą. Przed Przewrotem i od razu po nim lepiej było nie 
zapuszczać się w te okolice. Niebezpiecznie było tu to nie tylko nocą, ale również w ciągu 
dnia-dookoła mieściły się przytułki, meliny, mieszkali tu paserzy, profesjonalni zdobywcy 
złota, dające cynk złodziejom prostytutki, bimbrownicy i inni łajdacy. Potem się za nich 
wzięli: jednych wyłapali i wysłali na bagna - mieli robić za parobków u farmerów; innych -
drobnych chuliganów - po prostu rozpędzili na cztery wiatry, kogoś tam w zamieszaniu 
rozstrzelali. Wszystkie znalezione tu cenne rzeczy zostały zarekwirowane i uznane za 
własność miasta. Osiedla opustoszały. Początkowo chodziły tędy patrole, potem je odwołano 
- nie były potrzebne. A ostatnio ogłoszono, że te slumsy zostaną zrównane z ziemią, a na ich 
miejscu, wzdłuż całego urwiska, w granicach miasta zostanie utworzona strefa parków - 
kompleks rozrywkowo-wypoczynkowy.
Selma i Andrzej minęli ostatnią ruderę i poszli wzdłuż urwiska. Rosła tam wysoka, 
soczysta trawa i panował przyjemny chłód - z przepaści niosło fale wilgotnego, rześkiego 
powietrza. Selma kichnęła i Andrzej objął ją za ramiona. Granitowej poręczy jeszcze tutaj nie 
dociągnięto i Andrzej instynktownie starał się trzymać jakieś cztery, pięć metrów od krawędzi 
urwiska.
Nad urwiskiem każdy człowiek czuł się dziwnie, U wszystkich pojawiało się tutaj 
jednakowe wrażenie, że świat, jeśli patrzeć na niego z tego miejsca, dzieli się wyraźnie na 
dwie równe części. Na zachodzie - bezkresna niebieskozielona pustka; nie morze i nawet nie 
niebo, ale właśnie pustka niebieskawozielonego koloru. Niebieskozielona Nicość. Na 
wschodzie - nieogarnięty, wznoszący się pionowo żółty ląd z wąskim paskiem uskoku, na 
którym ciągnęło się Miasto. Żółta Ściana. Żółty Ląd absolutny.
Bezkresna Pustka na zachodzie i nie kończący się Ląd na wschodzie. I nie było żadnej 
możliwości zrozumienia tych dwóch nieskończoności. Jedyne, co można było zrobić, to 
przyzwyczaić się. Ci, którzy nie mogli albo nie umieli się przyzwyczaić, starali się nie 
chodzić nad urwisko. Dlatego rzadko kiedy można było kogoś tutaj spotkać. Teraz 
przychodziły tu tylko zakochane pary, a i to głównie nocą. Nocą w przepaści świeciło się 
jakieś słabe zielonkawe światełko, tak jakby tam, na dole, coś spokojnie gniło przez całe 
wieki. Na tle tego światła doskonale była widoczna czarna, postrzępiona krawędź urwiska. 
Rosła tutaj wyjątkowo wysoka i miękka trawa...
- A gdy już zbudujemy sterowce - odezwała się nagle Selma - to co wtedy? Będziemy 
wznosić się w górę czy spuszczać nad to urwisko?
- Jakie sterówce? - zapytał z roztargnieniem Andrzej.
- Jak to jakie? - zdziwiła się Selma i Andrzej zreflektował się.
- A, aerostaty! - powiedział. - Na dół. Oczywiście, że na dół.
W przepaść.
Wśród większości mieszkańców miasta, codziennie odpracowujących swoją godzinę 
na Wielkiej Budowie, rozpowszechnione było przekonanie, że powstaje tam gigantyczna 
fabryka sterowców. Heiger uważał, że na razie należy to przekonanie podtrzymywać, niczego 
bezpośrednio nie potwierdzając.
- Dlaczego na dół? - zapytała Selma.
- Widzisz... Próbowaliśmy wypuszczać balony - oczywiście bez ludzi. Coś się z nimi 
tam na górze działo - nie wiadomo dlaczego wybuchały. Powyżej kilometra nie wzniósł się 
jeszcze żaden.
- A co może być tam, na dole? Jak myślisz?
Andrzej wzruszył ramionami.
- Pojęcia nie mam.
- Ech, ty, uczony! Pan radca.
Selma podniosła znaleziony w trawie kawałek starej deski z krzywym, zardzewiałym 
gwoździem i rzuciła w przepaść.
- Ktoś dostał w łeb.
- Nie rozrabiaj - powiedział spokojnie Andrzej.
- Taka już jestem. Zapomniałeś?
Andrzej zmierzył ją wzrokiem od stóp do głów.
- Nie, nie zapomniałem. Chcesz, wrzucę cię zaraz w trawę.
- Chcę.
Andrzej rozejrzał się. Na dachu najbliżej stojącej rudery siedziało jakichś dwóch w 
cyklistówkach i paliło papierosy. Obok, na kupie śmieci, stał przekrzywiony, niedbale zbity 
trójnóg z żeliwnym ubijakiem na łańcuchu.
- Gapią się - powiedział. - Szkoda. Już ja bym ci pokazał, pani radczyni.
- Dawaj ją, czego czas marnujesz! - krzyknął przenikliwie ktoś z dachu. - Smarkacz!...
Andrzej udał, że nie słyszy.
- Idziesz prosto do domu? - zapytał.
Selma spojrzała na zegarek.
- Muszę wstąpić do fryzjera - powiedziała.
Andrzej poczuł niezrozumiały niepokój. Nagle z całą jasnością uświadomił sobie, że 
jest radcą, odpowiedzialnym pracownikiem osobistej kancelarii prezydenta, człowiekiem 
szanowanym, że ma żonę, piękną kobietę, i dom - bogaty, dostatni; że jego żona idzie właśnie 
do fryzjera, dlatego że wieczorem będą przyjmować gości, nie pić na umór, tylko urządzać 
przyjęcie, i że ci goście to nie byle kto, tylko ludzie solidni, ważni, najpotrzebniejsi w 
Mieście. Uświadomił sobie też nieoczekiwanie swoją dojrzałość, własne znaczenie, 
odpowiedzialność... Był dorosłym człowiekiem, ukształtowanym, niezależnym, głową 
rodziny. Był mężczyzną dojrzałym, twardo stojącym na własnych nogach. Brakowało tylko 
dzieci - całą resztę już miał. Tak jak prawdziwi dorośli...
- Witam serdecznie pana radcę! - powiedział pełen szacunku głos.
Okazało się, że wyszli już z opuszczonego osiedla. Z lewej strony ciągnęła się 
granitowa poręcz, pod nogami leżały wzorzyste betonowe płyty, z prawej strony i przed nimi 
wznosił się biały masyw Szklanego Domu. Na drodze stał wyprężony, z dwoma palcami 
przyłożonymi do daszka przepisowej czapki, młody, porządnie ubrany Murzyn - policjant w 
błękitnym mundurze straży wewnętrznej.
Andrzej skinął mu w roztargnieniu i zwrócił się do Sełmy:
- Przepraszam, coś mówiłaś, zamyśliłem się...
- Mówiłam, żebyś nie zapomniał zadzwonić do Römera. Człowiek będzie mi teraz 
potrzebny nie tylko do dywanu, wino trzeba kupić, wódkę... Pułkownik lubi whisky, a Dolfus 
- piwo. Wezmę chyba od razu całą skrzynkę...
- Tak! Niech zmienią klosz w ubikacji! - powiedział Andrzej. -A ty zrób mięso po 
burgundzku. Przysłać ci Amalię?
Rozstali się przy bocznej dróżce prowadzącej do Szklanego Domu. Selma poszła 
dalej, a Andrzej odprowadził ją (z przyjemnością) wzrokiem i skręcił w prawo do 
zachodniego wejścia.
Obszerny, wyłożony betonowymi płytami plac wokół budynku był pusty, tylko 
gdzieniegdzie widać było błękitne mundury straży. Pod gęstymi drzewami, okalającymi plac, 
jak zwykle sterczeli gapie - nowicjusze; chciwie pożerali oczami siedzibę władzy, a emeryci z 
laseczkami udzielali im wyjaśnień.
Przed wejściem stał już gruchot Dolfüsa. Maska była jak zwykle podniesiona, z 
silnika sterczała obciągnięta błyszczącą chromową skórą dolna część szofera. Zaraz obok 
cuchnęła brudna, prosto z bagien ciężarówka, wyglądająca na farmerską - nad burtami 
sterczały niechlujnie czerwononiebieskie fragmenty jakiegoś mięsa. Nad mięsem latały 
muchy.
Właściciel ciężarówki, farmer, wykłócał się w drzwiach z ochroną. Trwało to już 
chyba dość długo: zdążył się pojawić dyżurny naczelnik ochrony i trzech policjantów, i 
jeszcze dwóch innych zmierzało w tę stronę niespiesznie z placu, wchodząc po szerokich 
schodach.
Farmer wydał się Andrzejowi znajomy - długi jak tyka, chudy chłop z obwisłymi 
wąsami. Pachniał potem, benzyną i samogonem. Andrzej pokazał swoją przepustkę i wszedł 
do westybulu. Zdążył jeszcze usłyszeć, że chłop domaga się rozmowy z prezydentem 
Heigerem, a ochrona próbuje go przekonać, że to wejście służbowe i że powinien obejść 
budynek dookoła i spróbować szczęścia w biurze przepustek. Kłótnia powoli nabierała mocy.
Andrzej wjechał windą na czwarte piętro i wszedł w drzwi, na której widniał czarno-
złoty napis: "Osobista kancelaria prezydenta ds. nauki i techniki". Na jego widok siedzący 
przed wejściem kurierzy wstali i jednakowym ruchem schowali za plecami niedopałki. W 
białym, szerokim korytarzu oprócz nich nie było nikogo. Zza drzwi pokojów, zupełnie jak 
kiedyś w redakcji, dobiegały dzwonki telefonów, coś komuś dyktujące rzeczowe głosy, trzask 
maszyn do pisania. Kancelaria pracowała pełną parą. Andrzej otworzył drzwi z napisem 
"Radca A. Woronin" i wszedł do poczekalni przed swoim gabinetem.
Tutaj też wstali na jego widok: gruby, wiecznie spocony dyrektor działu geodezji 
Kechada, apatyczny, żałośnie wyglądający białooki kierownik działu kadr Warejkis, wiercąca 
się i niespokojna podstarzała kobieta z działu finansów i nieznajomy chłopak o wyglądzie 
sportowca - pewnie jakiś nowy, czekający na przedstawienie panu radcy. Zza swojego stolika 
z maszyną do pisania szybko wyskoczyła uśmiechnięta Amelia - jego osobisty sekretarz.
- Witam, witam - powiedział głośno Andrzej, przywołując na twarz najbardziej 
dobroduszny z uśmiechów. - Proszę mi wybaczyć, ale te przeklęte autobusy były zapchane po 
dach, musiałem iść piechotą od samej budowy...
Zaczął ściskać dłonie: spoconą łapę Kechady, płetwę Warejkisa, garstkę suchych 
kości kobiety z finansowego (po jaką cholerę do mnie przylazła? Czego ona może chcieć?) i 
żeliwną łopatę nastroszonego nowego.
- Myślę, że damę puścimy przodem... - mówił. - Madam, proszę... - to do kobiety z 
finansowego. - Jest coś pilnego? - to półgłosem do Amelii. - Dziękuję - wziął podany mu 
telefonogram i otworzył drzwi do gabinetu. - Proszę, madam, proszę...
Rozwijając po drodze telefonogram, podszedł do stołu. Patrząc na papier, wskazał 
kobiecie ręką fotel, potem usiadł i położył blankiety telefonogramu przed sobą.
- Słucham.
Kobieta zaczęła trajkotać. Andrzej słuchał jej uważnie, uśmiechając się kącikami ust i 
stukając ołówkiem w blankiet. Już po pierwszych słowach kobiety wiedział wszystko.
- Proszę mi wybaczyć - przerwał jej po półtorej minuty. - Już rozumiem. Właściwie 
nie mamy zwyczaju przyjmować ludzi z protekcji, jestem jednak przekonany, że w pani 
przypadku mamy do czynienia z pewnego rodzaju wyjątkiem. Jeśli pani córka rzeczywiście 
tak bardzo interesuje się kosmografią, że zajmowała się nią samodzielnie jeszcze w szkole... 
Proszę zadzwonić do mojego kierownika kadr. Pomówię z nim. - Wstał. - Bez wątpienia, 
takie ambicje u młodzieży należy wszelkimi sposobami popierać i wspomagać... -
Odprowadził ją do drzwi. - To absolutnie zgodne z duchem nowych czasów. Proszę mi nie 
dziękować, madam, spełniłem tylko swój obowiązek. Wszystkiego dobrego.
Wrócił do biurka i przeczytał telefonogram. "Prezydent zaprasza pana radcę Woronina 
do swojego gabinetu na godzinę 14.00". To wszystko. Ale w jakiej sprawie? Po co? Co ze 
sobą wziąć? Dziwne... Najprawdopodobniej Fritz z nudów chce pogadać. Czternasta zero zero 
- przerwa obiadowa. Znaczy się, obiad jemy u prezydenta... Podniósł słuchawkę telefonu 
wewnętrznego.
- Amalio, niech pani przyśle Kechadę.
Drzwi otworzyły się i wszedł Kechada, ciągnąc za rękaw młodzika - sportowca.
- Chcę panu przedstawić, panie radco - zaczął od progu -tego oto młodego człowieka... 
Douglas Katcher... Jest nowy, przybył do nas dwa miesiące temu. Nie może usiedzieć na 
jednym miejscu.
- Cóż - roześmiał się Andrzej - wszyscy potrzebujemy zmian. Bardzo mi miło, 
Katcher.
Skąd pan pochodzi? Z jakich czasów?
- Dallas, w stanie Teksas - nieoczekiwanie głębokim basem odpowiedział chłopak, 
uśmiechając się nieśmiało. - Sześćdziesiąty trzeci rok.
- Skończył pan coś?
- Zwykły college. Potem byłem na kilku wyprawach geologicznych. Poszukiwanie 
nafty.
- Świetnie - powiedział Andrzej. - To właśnie to, czego potrzebujemy. - Przez chwilę 
bawił się ołówkiem. - Zapewne nie wie pan o tym, ale wszystkim zadajemy to pytanie: uciekł 
pan? Szukał przygód? A może zainteresował się pan Eksperymentem?...
Douglas Katcher zasępił się, ścisnął prawą ręką kciuk lewej i popatrzył w okno.
- Można powiedzieć, że uciekłem - powiedział tubalnym głosem.
- Zastrzelono tam u nich prezydenta - wyjaśnił Kechada, wycierając twarz chusteczką. 
- Właśnie w jego mieście...
-Ach, tak! - powiedział Andrzej ze zrozumieniem. - Znalazł się pan w jakiś sposób w 
kręgu podejrzanych?
Młody chłopak pokręcił głową. Kechada odpowiedział:
- Nie, nie o to chodzi. To długa historia. Wiązali z tym prezydentem wielkie nadzieje, 
uwielbiali go... jednym słowem - psychologia.
- Przeklęty kraj - odezwał się chłopak. - Nie ma już dla nich ratunku.
- Taak. - Andrzej pokiwał ze współczuciem głową. - Czy pan wie, że my nie uznajemy 
już Eksperymentu?
Chłopak wzruszył barczystymi ramionami.
- Mnie tam wszystko jedno. Podoba mi się tutaj. Tyle że ja nie lubię siedzieć na 
jednym miejscu. W mieście mi się nudzi. A mister Kechada zaproponował mi wzięcie udziału 
w ekspedycji...
- Na początek chcę go wysłać z grupą Sona - wyjaśnił Kechada. - Chłopak z niego 
silny, jakieś tam doświadczenie ma, a wie pan, jak trudno znaleźć ludzi do pracy w dżungli.
- No cóż. Bardzo się cieszę, Katcher. Podoba mi się pan. Mam nadzieję, że nie ulegnie 
to zmianie.
Ketcher niezręcznie kiwnął głową i wstał. Kechada również się podniósł, sapiąc.
- Jeszcze jedno. - Andrzej podniósł palec. - Chcę pana uprzedzić, Katcher, że Miastu i 
Szklanemu Domowi zależy, żeby się pan uczył. Nie potrzebujemy zwyczajnych roboli, tych 
mamy pod dostatkiem. Potrzebujemy wyszkolonych kadr. Jestem przekonany, że z pana 
byłby wspaniały inżynier nafciarz... Jak tam z jego ilorazem, Kechada?
- Osiemdziesiąt siedem - uśmiechnął się Kechada.
- No, widzi pan... Mam pełne podstawy w pana wierzyć.
- Będę się starał - burknął Douglas Katcher i spojrzał na Kechadę.
- Z naszej strony to wszystko - oznajmił Kechada.
- Z mojej również - powiedział Andrzej. - Wszystkiego dobrego... i przyślijcie do 
mnie Warejkisa.
Warejkis nie wszedł, tylko jak zwykle wsuwał się do gabinetu po kawałku, co chwila 
spoglądając w szczelinę uchylonych drzwi. Zamknął je za sobą starannie, bezszelestnie 
doczłapał do stołu i usiadł. Smutek na jego twarzy był bardziej widoczny niż zazwyczaj. 
Kąciki ust miał opuszczone.
- Żebym nie zapomniał - odezwał się Andrzej. - Była tu ta kobieta z finansowego...
- Wiem - powiedział cicho Warejkis. - Córka.
- Tak. No więc, nie mam nic przeciwko temu.
- Do Kechady - nie wiadomo, zapytał czy stwierdził Warejkis.
- Nie, myślę, że lepiej do obliczeniowców.
- Dobrze - powiedział Warejkis, wyjmując z wewnętrznej kieszeni marynarki notes. - 
Instrukcja zero siedemnaście - powiedział bardzo cicho.
-Tak?
- Został zakończony kolejny konkurs - prawie zaszeptał Warejkis. - Wyłowiono ośmiu 
pracowników z ilorazem inteligencji niższym od wymaganych siedemdziesięciu pięciu.
- Dlaczego siedemdziesięciu pięciu? Według instrukcji dolna granica wynosi 
sześćdziesiąt siedem.
- Zgodnie z poprawką osobistej kancelarii prezydenta do spraw kadr - wargi Warejkisa 
ledwie się poruszały - dolna granica dla naukowych i technicznych pracowników osobistej 
kancelarii prezydenta wynosi siedemdziesiąt pięć.
- Ach tak... - Andrzej podrapał się w skroń. - Hm... No cóż, to logiczne.
- Oprócz tego - ciągnął Warejkis, - pięcioro z nich nie osiągnęło nawet sześćdziesięciu 
siedmiu. Oto lista.
Andrzej wziął listę, przejrzał ją. Prawie nieznajome imiona i nazwiska, dwóch 
mężczyzn i sześć kobiet.
- Chwileczkę - zmarszczył brwi. - Amalia Torn... Przecież to moja Amalia! Co to za 
sztuczki?
- Pięćdziesiąt osiem - powiedział Warejkis.
- A poprzednio?
- Poprzednio mnie tu nie było.
- Przecież ona jest sekretarzem! - zawołał Andrzej. - Moim! Moim osobistym 
sekretarzem!
Warejkis milczał. Andrzej jeszcze raz przejrzał listę. Raszydow... to, zdaje się, 
geodeta... Ktoś go tam chwalił. A może narzekał na niego?... Tatiana Postnik. Operator. A, to 
ta z kędziorkami, z taką miłą buźką, coś tam było między nią i Kechadą... nie, to inna...
- Dobrze - powiedział. - Sprawdzę to jeszcze i wtedy porozmawiamy. Dobrze by było, 
gdyby pan ze swojej strony wyjaśnił sprawę profesji typu operator, sekretarka... czyli tak 
zwanego personelu wspomagającego. Nie możemy przecież mieć w stosunku do nich takich 
wymagań jak do pracowników naukowych. Zatrudniamy też kurierów...
-Tak jest.
- Coś jeszcze?
- Tak. Instrukcja zero zero trzy. Andrzej zmarszczył brwi.
- Nie pamiętam.
- Propaganda Eksperymentu.
- A - powiedział Andrzej. - No?
- Systematycznie otrzymujemy sygnały na temat następujących osób.
Warejkis położył przed Andrzejem jeszcze jedną kartkę. Na liście były zaledwie trzy 
nazwiska. Sami mężczyźni. Wszyscy trzej -kierownicy sektorów. Głównych. Kosmografii, 
psychologii socjalnej i geodezji. Sullivan, Butz i Kechadą. Andrzej zabębnił palcami po liście. 
Co za utrapienie. Wiecznie to samo. Ale spokojnie, nie ma się co denerwować. Tego tłuka i 
tak nic nie ruszy, a ja będę musiał z nim dalej pracować...
- Niedobrze - powiedział. - Bardzo niedobrze. Jak sądzę, zostało to sprawdzone? 
Żadnych pomyłek?
- Informacja pochodzi z bardzo wielu źródeł i została niejednokrotnie potwierdzona - 
ciągnął bezbarwnym głosem Warejkis. - Sullivan twierdzi, że Eksperyment trwa nadal. 
Według niego Szklany Dom, nawet wbrew swojej woli, kontynuuje linię Eksperymentu. 
Twierdzi, że Przewrót jest tylko jednym z etapów Eksperymentu...
Święte słowa, pomyślał Andrzej. Izia mówi to samo, Fritzowi bardzo się to nie 
podoba. Tylko że Izia może, a biednemu Sullivanowi nie wolno.
- Kechadą - mówił dalej Warejkis. - Przy podwładnych zachwyca się naukowo-
techniczną mocą hipotetycznych eksperymentatorów. Zaniża, znaczenie działalności 
prezydenta i rady prezydenckiej. Dwukrotnie porównywał tę działalność do mysiej krzątaniny 
w tekturowym pudełku po butach...
Andrzej słuchał, nie patrząc Warejkisowi w oczy. Na twarzy miał kamienną maskę.
- Wreszcie Butz. Wrogo wypowiada się o samym prezydencie. Po pijanemu nazwał 
istniejący ustrój polityczny dyktaturą przeciętności nad kretynami.
Andrzej nie wytrzymał - chrząknął. Diabeł ich ciągnie za język, pomyślał ze złością, 
odsuwając papier. I to ma być elita? Sami sobie krzywdę robią...
- A pan wszystko to wie - powiedział do Warejkisa. - O wszystkim panu wiadomo...
Niepotrzebnie to powiedział. Bez sensu. Warejkis z boleścią popatrzył mu prosto w 
twarz.
- Bardzo dobrze pan pracuje, Warejkis. Dzięki panu czuję się bezpieczny. Zapewne ta 
informacja - postukał paznokciem po kartce - została już przekazana dalej zwykłym kanałem?
- Zostanie to zrobione dzisiaj - odparł Warejkis. - Moim obowiązkiem było najpierw 
powiadomić o tym pana.
- Znakomicie - powiedział wesoło Andrzej. - Proszę przekazać to dalej. - Spiął szpilką 
obie kartki i włożył je do niebieskiej teczki z napisem "Przedstawić prezydentowi". - 
Zobaczymy, co w tej sprawie zdecyduje nasz Römer...
- Jako że tego typu informację otrzymaliśmy nie po raz pierwszy - głos Warejkisa nie 
wyrażał żadnych uczuć - sądzę, że pan Römer zasugeruje zwolnienie tych ludzi z 
dyrektorskich stanowisk.
Andrzej popatrzył na Warejkisa, starając się zogniskować spojrzenie w pewnej 
odległości za jego plecami.
- Byłem wczoraj na pokazie nowego filmu - powiedział. - Nadzy i bosi. 
Zaakceptowaliśmy go, więc wkrótce wejdzie na ekrany. Niech pan go koniecznie obejrzy. 
Wie pan, tam jest pokazane...
Zaczął niespiesznie i szczegółowo opowiadać Warejkisowi treść tego koszmarnego 
gniotą, który zresztą naprawdę spodobał się, Fritzowi, w dodatku nie tylko jemu. Warejkis 
słuchał w milczeniu, od czasu do czasu kiwając głową w najbardziej niespodziewanych 
momentach jakby się reflektował. Jego twarz jak zwykle nie wyrażała niczego, prócz 
znużenia i boleści. Widać było, że już dawno stracił wątek i nic nie rozumie. W 
kulminacyjnym momencie, gdy do Warejkisa najwidoczniej dotarło, że będzie musiał 
wysłuchać wszystkiego do samego końca, Andrzej przerwał, otwarcie ziewnął i powiedział 
dobrodusznie:
- I tak dalej, w tym stylu. Niech pan koniecznie obejrzy... A propos, jakie wrażenie 
wywarł na panu młody Katcher?
Warejkis zauważalnie drgnął.
- Katcher? Na razie wydaje mi się, że jest w porządku.
- Mnie też. - Andrzej podniósł słuchawkę. - Ma pan dla mnie coś jeszcze, Warejkis?
Warejkis wstał.
- Nie - odpowiedział. - To wszystko. Mogę odejść? Andrzej życzliwie kiwnął i 
powiedział do słuchawki:
- Amalio, kto tam jeszcze jest?
- Ellizauer, panie radco.
- Jaki Ellizauer? - zapytał Andrzej, patrząc jak Warejkis ostrożnie, po kawałku, 
wysuwa się z gabinetu.
- Zastępca dyrektora działu transportu. W sprawie "Akwamaryna".
- Niech poczeka. Proszę mi przynieść pocztę.
Amalia zjawiła się na progu po minucie. Przez tę minutę Andrzej, posapując, rozcierał 
bicepsy i robił zwroty tułowiem. Po godzinie wytężonej pracy z łopatą w ręku wszystko go 
przyjemnie bolało. Pomyślał z roztargnieniem, że to jednak dobra gimnastyka dla człowieka 
prowadzącego siedzący tryb życia.
Amalia zamknęła za sobą szczelnie drzwi i stukając po parkiecie wysokim obcasami 
stanęła obok niego, kładąc na stole teczkę z korespondencją. Z przyzwyczajenia objął jej 
wąskie, twarde biodra obciągnięte chłodnym jedwabiem i poklepał ją po udzie. Drugą ręką 
otworzył teczkę.
- No, co my tu mamy? - zapytał wesoło.
Amalia tajała pod jego dłonią. Przestała oddychać. Śmieszna dziewczyna i wierna jak 
pies. I dobra sekretarka. Spojrzał na nią. Jak zawsze w chwilach czułości, twarz miała bladą i 
przestraszoną. Gdy ich oczy się spotkały, niepewnie położyła mu wąską, gorącą dłoń na szyi 
pod uchem. Jej palce drżały.
- No co, dzieciaku? - zapytał z czułością. - Jest w tym chłamie coś ważnego? Czy 
zamykamy drzwi i zmieniamy pozycję?
To był ich kod, oznaczający rozrywki w fotelu i na dywanie. Andrzej nie mógłby 
powiedzieć, jaka jest w łóżku. Nie był z nią w łóżku ani razu.
- Projekt kosztorysu... - powiedziała słabym głosikiem Amalia. - Różne tam podania... 
no i listy prywatne, nie otwierałam ich.
- I bardzo dobrze. A może jest tam liścik od jakiejś ślicznotki...
Wypuścił ją. Słabe westchnienie.
- Posiedź chwilę - powiedział. - Nie wychodź, ja zaraz...
Wziął do ręki pierwszy z brzegu list, rozdarł kopertę, przebiegł wzrokiem i skrzywił 
się. Operator Jewsiejenko donosił, że jego bezpośredni przełożony Kechada "niepochlebnie 
wypowiada się o przełożonych, a w szczególności o panu radcy". Andrzej dobrze znał tego 
Jewsiejenkę. Wyjątkowo dziwny i wyjątkowo pechowy człowiek -za co się wziął, same 
klęski. Kiedyś rozpalił wyobraźnię Andrzeja, chwaląc czterdziesty drugi rok pod 
Leningradem. "Dobre były czasy - mówił z jakąś marzycielską nutką w głosie. - Żyjesz, o 
niczym nie myślisz, a jak co potrzeba, powiesz żołnierzom, zdobędą"... Do-wojował się 
stopnia kapitana i w ciągu całej wojny zabił jednego jedynego człowieka - własnego oficera 
politycznego. Wychodzili wtedy z okrążenia, Jewsiejenko zobaczył, że politycznego złapali 
Niemcy i przeszukująmu kieszenie. Strzelił zza krzaków, zabił politycznego i uciekł. Bardzo 
był z siebie dumny: gdyby nie on, zamęczyliby człowieka na śmierć. I co z takim głupkiem 
zrobić? To już jego szósty donos. A przecież nie pisze do Römera czy do Warejkisa, tylko do 
mnie. Zabawna psychologiczna sztuczka. Gdyby napisał do Warejkisa albo do Römera, 
Kechada by poleciał. A ja go nie ruszę, wiem o nim wszystko, ale go nie ruszę, dlatego że go 
cenię i mu wybaczam, wszyscy o tym wiedzą. I wychodzi na to, że obowiązek obywatelski 
spełniony, a człowiekowi krzywda się nie dzieje... Co za potwór z tego Jewsiejenki, Boże 
drogi!...
Andrzej zmiął list, wrzucił do kosza i wziął następny. Charakter pisma na kopercie 
wydał mu się znajomy. Adresu nadawcy nie było. Wewnątrz koperty znalazł kartkę papieru; 
tekst wystukano na maszynie - to była kopia, w dodatku nie pierwsza - a pod spodem widniał 
odręczny dopisek. Andrzej przeczytał, nic nie zrozumiał, przeczytał jeszcze raz, zamarł i 
spojrzał na zegarek. Potem zerwał słuchawkę z białego telefonu i wykręcił numer.
- Radcę Römera, szybko!
- Radca Römer jest zajęty.
- Mówi radca Woronin! Powiedziałem, że to pilne!
- Proszę wybaczyć, panie radco. Radca Römer jest u prezydenta...
Andrzej trzasnął słuchawką, odepchnął osłupiałą Amalię i rzucił się do drzwi. Gdy 
złapał za plastikową klamkę, zrozumiał, że już jest za późno, że już i tak nie zdąży. 
Oczywiście, jeśli to wszystko było prawdą. Jeśli to nie kretyński dowcip...
Powoli podszedł do okna, oparł się o obitą aksamitem poręcz i popatrzył na plac. Był 
jak zwykle pusty. Majaczyły błękitne mundury, w cieniu pod drzewami sterczeli gapie, 
przekuśtykała staruszka, pchając przed sobą dziecinny wózek. Przejechał samochód. Andrzej 
czekał, wbijając dłonie w poręcz.
Amalia podeszła do niego od tyłu, leciutko dotknęła jego ramienia.
- Co się stało? - zapytała szeptem.
- Odejdź - powiedział, nie odwracając się. - Usiądź w fotelu.
Amalia zniknęła. Andrzej znowu popatrzył na zegarek. Minęła kolejna minuta. No 
pewnie, pomyślał. To nie mogło być prawdą. To tylko idiotyczna zgrywa. Albo szantaż... W 
tym momencie spod drzew wyłonił się jakiś człowiek i zaczął powoli iść przez plac. Z tej 
wysokości wydawał się bardzo malutki i Andrzej nie mógł go rozpoznać. Pamiętał, że tamten 
był chudy i zgrabny, a ten wyglądał na ciężkiego, napęczniałego. Dopiero w ostatniej chwili 
Andrzej zrozumiał dlaczego. Zmrużył oczy i odsunął się od okna.
Na placu rozległ się huk - krótki i głośny. Zadrżały i zadźwięczały okna, gdzieś na 
dole z drażniącym brzękiem poleciały szyby, Amalia wydała z siebie stłumiony okrzyk, a na 
placu na dole rozległo się nieprzyjemne wycie...
Jedną ręką odsuwając Amalię, która rwała się - nie wiadomo, do niego czy do okna, 
Andrzej zmusił się, żeby otworzyć oczy i spojrzeć. Tam gdzie przed chwilą stał człowiek, 
teraz widniał zasłaniający wszystko żółtawy słup dymu. Ze wszystkich stron biegły błękitne 
mundury, a nieopodal, pod drzewami, szybko rósł tłum. To był koniec.
Andrzej, nie czując nóg, wrócił do stołu, usiadł i znowu wziął do ręki list.
"Do wszystkich silnych plugawego świata tego!
Nienawidzę kłamstwa, ale wasza prawda jest jeszcze gorsza kłamstwa. Zmieniliście 
miasto w wygodny chlew, jego mieszkańców - w syte świnie. Nie chcę być sytą świnią, ale 
nie chcę też być świniopasem, trzecie wyjście w waszym obmierzłym świecie nie zostało mi 
dane. Jesteście zadufani i nieudolni w swojej słuszności, a przecież wielu z was było kiedyś 
prawdziwymi ludźmi. Są wśród was i moi dawni przyjaciele. Do nich zwracam się przede 
wszystkim. Słowa do was nie trafiają, muszę je wzmocnić moją śmiercią. Może będzie wam 
wstyd, może zadrżycie, a może poczujecie się źle w waszym chlewie. To moja ostatnia 
nadzieja. I niech was Bóg pokarze za nudę! To nie moje słowa, ale podpisuję się pod nimi 
obiema rękami - Danny Lee".
List został napisany na maszynie, przez kalkę. To była trzecia albo czwarta kopia, z 
odręcznym dopiskiem pod spodem:
"Drogi Woronin, żegnaj! Wybuchu dokonam dzisiaj, o trzynastej zero zero, na placu 
pod Szklanym Domem. Jeśli list się nie spóźni, będziesz mógł na mnie popatrzeć. Lepiej mi 
nie przeszkadzajcie - będą tylko niepotrzebne ofiary. Twój były przyjaciel i kierownik działu 
listów twojej byłej gazety - Danny".
Andrzej podniósł oczy i zobaczył Amalię.
- Pamiętasz Danny'ego? - zapytał. - Danny Lee, kierownik działu listo w...
Amalia kiwnęła głową w milczeniu. Po chwili jej twarz wykrzywiła się przerażeniem.
- Niemożliwe! - powiedziała ochryple. - To nie może być prawda...
- Zrobił wybuch... - Andrzej z trudem poruszał wargami. -Pewnie obwiązał się 
dynamitem. Pod marynarką.
- Po co? - zapytała Amalia. Przygryzła wargi, jej oczy wypełniły się łzami, które zaraz 
pociekły po drobnej, białej twarzy i zawisły na podbródku.
- Nie rozumiem - powiedział Andrzej bezradnie. - Nic nie rozumiem... - Bezmyślnie 
wpatrywał się w list. - Niedawno się widzieliśmy... Kłóciliśmy się, dyskutowaliśmy... - 
Znowu popatrzył na Amalię. - Może przychodził do mnie w godzinach przyjęć? Może go nie 
przyjąłem?
Amalia zakryła twarz rękami i potrząsała głową.
Nagle Andrzej poczuł złość. A nawet nie złość, tylko wściekłe rozdrażnienie, takie 
samo, jak dzisiaj rano po prysznicu. Do diabła! Czego oni jeszcze chcą!? Czego im jeszcze 
brakuje, kanaliom!?... Idiota! I co on udowodnił? Świnią nie chce być, świniopasem nie chce 
być... Nudzi mu siej No i idź do diabła razem ze swoją nudą!...
- Przestań ryczeć! - wydarł się na Amalię. - Wytrzyj nos i idź do siebie.
Odepchnął papiery, zerwał się i znowu podszedł do okna.
Na placu czerniał ogromny tłum. W jego środku była pusta, szara przestrzeń, otoczona 
błękitnymi mundurami, krzątali się tam ludzie w białych kitlach. Karetka włączyła syrenę, 
próbując utorować sobie drogę...
...No i co udowodniłeś? Że nie chcesz z nami żyć? A po co było to udowadniać i 
komu? Że nas nienawidzisz? Na próżno. Robimy to, co trzeba. Nie nasza wina, że to 
wszystko świnie. Byli świniami, zanim przyszliśmy, i będą nimi, gdy odejdziemy. Możemy 
ich tylko ubrać i nakarmić, wyzwolić od zwierzęcych cierpień, a duchowych cierpień i tak 
nigdy nie czuli - nie mogli czuć. Tak wiele już dla nich zrobiliśmy! Wystarczy spojrzeć, jak 
teraz wygląda miasto. Czystość, porządek, po tamtym bajzlu nie zostało nawet wspomnienie, 
żarcia - do woli, ciuchów - do woli, wkrótce i rozrywek będzie do woli, dajcie nam tylko 
trochę czasu... I czego oni jeszcze chcą? A ty, czego ty dokonałeś? Zaraz sanitariusze 
zeskrobią twoje wnętrzności z asfaltu - oto co osiągnąłeś... A my musimy pracować dalej, 
pchać naprzód całą tę machinę, bo wszystko, co do tej pory osiągnęliśmy, to dopiero 
początek, trzeba to jeszcze zachować, a jak już zachowamy, pomnożyć... Dlatego, że na 
Ziemi ludzie nie mają nad sobą ani diabła, ani Boga, a tutaj - mają... Ty parszywy demokrato, 
narodowcu, świątobliwcu, bracie moich braci...
Ale przed oczami ciągle miał tego Danny'ego, którego pamiętał z ich ostatniego 
spotkania, sprzed miesiąca czy dwóch. Był wtedy jakiś taki wyschnięty, wymęczony, jakby 
chory, a w wygasłych, smutnych oczach czaiło się jakieś tajemnicze przerażenie. I to, co 
powiedział pod sam koniec ich bezładnego, bezsensownego sporu, gdy już się podniósł i 
rzucił na talerzyk pomięte banknoty: "Boże, no i czym się tak przechwalasz? Na ołtarz kładą 
żołądek... I po co? Ludzi nakarmić! I to ma być cel? W głupiej Danii nauczyli się tego wiele 
lat temu. Dobrze, może nie mam prawa, jak to nazywasz, walczyć tak zaciekle w imieniu 
wszystkich. Niechby nawet nie wszyscy, ale ja i ty dokładnie wiemy, że ludzie potrzebują 
czegoś innego, że prawdziwie nowego świata w ten sposób nie zbudujesz!" "A jak, do cholery 
jasnej, go zbudować? Jak?!" - wrzeszczał wtedy Andrzej, ale Danny machnął tylko ręką i nic 
więcej nie powiedział.
Zadzwonił biały telefon. Andrzej z niechęcią wrócił do stołu i podniósł słuchawkę.
- Andrzej? Mówi Heiger.
- Witaj, Fritz.
- Znałeś go?
- Tak.
- No i co o tym myślisz?
- Histeryk - wycedził Andrzej przez zęby. - Mazgaj.
Heiger przez chwilę milczał.
- Dostałeś od niego list?
-Tak.
- Dziwny człowiek - powiedział Heiger. - No dobrze. Czekam na ciebie o drugiej.
Andrzej odłożył słuchawkę. Telefon natychmiast znowu zadzwonił. Tym razem była 
to Selma, okropnie przerażona. Pogłoska o wybuchu dotarła już do Białego Dworu, 
oczywiście po drodze zniekształcono ją nie do poznania i teraz w Białym Dworze panowała 
panika.
- Wszystko w porządku - zapewnił Andrzej. - Ja jestem cały i Heiger jest cały, 
Szklany Dom też... Dzwoniłaś do Römera?
- Do jakiego Römera, do cholery? - zdenerwowała się Selma. - Bez tchu wyleciałam 
od fryzjera - Dolfusica się tam wdarła, biała jak kreda, tynk się sypie, a ona wyje, że był 
zamach na Heigera, że połowy budynku nie ma...
- Dobra, kończ - zniecierpliwił się Andrzej. - Nie mam czasu.
- Możesz mi powiedzieć, co się stało?
- Jeden maniak... - Andrzej zreflektował się. - Jakiś bałwan niósł przez plac materiały 
wybuchowe i pewnie mu upadły.
- To na pewno nie był zamach? - dopytywała się uparcie Selma.
- Nie wiem! Römer się tym zajmuje, nie ja!
Przez chwilę w słuchawce słychać było tylko jej oddech.
- Coś mi się wydaje, że kłamiesz, panie radco - powiedziała i rozłączyła się.
Andrzej obszedł stół dookoła i wyjrzał do poczekalni. Amalia siedziała na swoim 
miejscu - surowa, z zaciśniętymi zębami, absolutnie nieprzystępna; palce ze zwykłą szaloną 
szybkością latające po klawiszach, na twarzy żadnych śladów łez czy innych emocji. Andrzej 
patrzył na nią z czułością. Zuch baba, pomyślał. A guzik, powiedział w myśli do Warejkisa ze 
złośliwą satysfakcją. Prędzej ciebie stąd wyrzucę na zbity pysk... Amalię nagle ktoś zasłonił. 
Andrzej podniósł oczy. Na nieludzkiej wysokości majaczyła spłaszczona po bokach 
fizjonomia Ellizauera z działu transportu.
- A, Ellizauer... - powiedział Andrzej. - Proszę mi wybaczyć, ale dzisiaj już pana nie 
przyjmę. Niech pan przyjdzie jutro rano.
Ellizauer bez słowa zgiął się wpół w ukłonie i zniknął. Amalia stała w gotowości, z 
notatnikiem i ołówkiem.
- Panie radco?
- Niech pani wejdzie na chwilę.
Wrócił do biurka. W tej samej chwili znowu zadzwonił biały telefon.
- Woronin? - odezwał się nosowy, ochrypły głos. - Mówi Römer. No, co tam?
- Wszystko dobrze - powiedział Andrzej, gestem prosząc Amalię, żeby nie 
wychodziła, że zaraz skończy.
- A jak żona?
- W porządku, prosiła, żeby przekazać ci pozdrowienia. A właśnie, wyślij do niej 
dzisiaj dwóch z działu usług, potrzebni jej w domu...
- Dwóch? Dobra. Kiedy?
- Niech do niej zadzwonią, powie im. Najlepiej niech zadzwonią od razu.
- Dobra - powiedział Römer. - Zrobi się. Może nie od razu, ale się zrobi... Ja się tu, 
rozumiesz, z całym tym gównem babrzę. Oficjalną wersję znasz?
- Skąd? - zapytał gniewnie Andrzej.
- No tak. Nieszczęśliwy wypadek z materiałem wybuchowym. Podczas przenoszenia 
tegoż materiału. Ustalamy szczegóły.
- Jasne.
- Szedł, znaczy się, jakiś robotnik strzałowy, no i niósł ten materiał... Albo 
powiedzmy, gdzieś go tam wiózł... Pijany.
- Dobra, wszystko jasne - opędzał się Andrzej. - Prawidłowo. Zuch.
- Aha - powiedział Römer. - No i potknął się tam, albo... no, szczegóły się ustala. 
Winni zostaną ukarani. Przygotowałem informację, jak ją powielą, to ci przyniosą. I jeszcze 
jedno. Dostałeś list, nie? Ktoś go czytał?
- Nikt.
- A sekretarka?
- Mówię ci, że nikt. Listy prywatne zawsze otwieram sam.
- Prawidłowo - pochwalił Römer. - Dobrze to urządziłeś. A u niektórych, wyobraź 
sobie, jest taki bajzel z listami... Czyta, kto popadnie... Znaczy się, u ciebie nikt nie czytał. To 
dobrze. Schowaj go porządnie, jako ściśle tajne. Zaraz do ciebie przyjdzie jeden fagas, to mu 
go oddasz, dobra?
-A dlaczego?
Römer zmieszał się.
- No, jak ci to powiedzieć... - wymamrotał. - Może się przydać. Znałeś go chyba, nie?
- Kogo?
- No, tego... - Romer zachichotał. - Tego robotnika... z materiałami.
- Znałem.
- No, przez telefon nie mogę, jak ten mój fagas do ciebie przyjdzie, to zada ci parę 
pytań. Odpowiedz mu.
- Nie mam czasu - powiedział gniewnie Andrzej. - Fritz mnie do siebie wzywał.
- Pięć minut - zajęczał Romer. - No, co ci zależy, jak słowo... To już na dwa pytania 
nie możesz odpowiedzieć...
- Dobra, dobra - z niecierpliwił się Andrzej. - To wszystko?
- Już go do ciebie wysłałem, zaraz będzie. Nazywa się Cwirik. Starszy adiutor...
- Dobra, dobra, będę czekał...
- Tylko dwa pytania. Nie zajmie ci dużo czasu.
- To wszystko? - powtórzył pytanie Andrzej.
- Wszystko. Muszę jeszcze obdzwonić innych radców.
- Nie zapomnij przysłać Selmie ludzi.
- Nie zapomnę. Zapisałem sobie. Na razie. Andrzej odłożył słuchawkę i zwrócił się do 
Amalii:
- Pamiętaj, że nic nie widziałaś i nie słyszałaś.
Amelia popatrzyła na niego przestraszona i palcem pokazała na okno.
- Właśnie - powiedział Andrzej. - Nie znasz żadnych nazwisk i w ogóle nie wiesz, co 
się stało.
Drzwi się uchyliły i do gabinetu wsunęła się znajomo wyglądająca blada fizjonomia z 
kaprawymi oczkami.
- Chwileczkę - powiedział ostro Andrzej. - Poproszę pana.
Fizjonomia zniknęła.
- Rozumiesz? - zapytał Andrzej. - Za oknem coś huknęło, poza tym nic nie wiesz. 
Wersja oficjalna brzmi: szedł pijany robotnik, niósł materiał wybuchowy z magazynu, teraz 
szuka się winnych. - Zamilkł i zaczął się zastanawiać. - Gdzie ja tę gębę widziałem? I 
nazwisko znajome... Cwirik... Cwirik...
- Dlaczego on to zrobił? - zapytała cicho Amalia. Jej oczy znowu zrobiły się 
podejrzanie wilgotne.
Andrzej zmarszczył brwi.
- Nie mówmy teraz o tym. Idź, zawołaj tego fagasa.


ROZDZIAŁ 2

Gdy usiedli przy stole, Heiger powiedział do Izi:
- Częstuj się, mój Żydzie. Częstuj się, mój miły.
- Nie jestem twoim Żydem - zaprotestował Izia, nakładając sobie na talerz sałatkę. - 
Sto razy ci mówiłem, że jestem swoim własnym Żydem. To jest twój Żyd - machnął 
widelcem w stronę Andrzeja.
- Soku pomidorowego nie ma? - zapytał zrzędliwie Andrzej, rozglądając się po stole.
- Chcesz pomidorowego? - zapytał Heiger. - Parker! Sok pomidorowy dla pana radcy!
W drzwiach jadalni pojawił się rosły, rumiany młodzieniec - osobisty adiutant 
prezydenta. Podszedł do stołu podzwaniając ostrogami i z lekkim ukłonem postawił przed 
Andrzejem spotniałą karafkę z sokiem pomidorowym.
- Dziękuję, Parker - powiedział Andrzej. - Dziękuję, sam sobie naleję.
Heiger skinął głową i Parker zniknął.
- Aleś go wytresował! - zaciamkał Izia z pełnymi ustami.
- Miły chłopak - powiedział Andrzej.
- A u Mandżuro przy obiedzie podają wódkę - oznajmił Izia.
- Kabel! - w głosie Heigera był wyrzut.
- A to dlaczego? - zdziwił się Izia.
- Jeśli Mandżuro w godzinach pracy pije wódkę, będę musiał go ukarać.
- Wszystkich nie wystrzelasz - wzruszył ramionami Izia.
- Kara śmierci została zniesiona - powiedział Heiger. - A zresztą, nie pamiętam 
dokładnie. Będę musiał zapytać Czaczuy...
- A co się stało z poprzednikiem Czaczuy? -zainteresował się niewinnie Izia.
- To był zwykły przypadek - oświadczył Heiger. - Wywiązała się strzelanina.
- Dobry był z niego pracownik - zauważył Andrzej. - Czaczua zna swoją robotę, ale 
szef!... To był fenomenalny człowiek.
- Taak, poleciało trochę głów... - powiedział Heiger w zadumie. - Byliśmy wtedy 
szczeniakami...
- Wszystko dobre, co się dobrze kończy - stwierdził Andrzej.
- Nic się jeszcze nie skończyło! - zaoponował Izia. - Skąd wam przyszło do głowy, że 
to już koniec?
- W każdym razie strzelaniny już się skończyły - warknął Andrzej.
- Prawdziwa strzelanina nawet się jeszcze nie zaczęła - oświadczył Izia. - Słuchaj, 
Fritz, były już na ciebie zamachy?
Fritz zmarszczył brwi.
- Co za idiotyczna myśl? Oczywiście, że nie.
- Będą - obiecał Izia.
- Dziękuję - powiedział chłodno Heiger.
- Będą zamachy - ciągnął Izia - i będzie narkotykowy boom. Będą bunty sytych. O 
hipisach nawet nie mówię, oni już są. Będą samobójstwa na znak protestu, samospalenia, 
samowybuchy... Zresztą już są.
Heiger i Andrzej spojrzeli po sobie.
- No proszę - zirytował się Andrzej. - Już wie.
- Ciekawe, skąd? - zastanowił się Heiger, wpatrując się w Izie zmrużonymi oczami.
- Co wiem? - zapytał szybko Izia. Odłożył widelec. - Czekajcie no! A! Więc to było 
samobójstwo na znak protestu? A ja tu myślę - co to za brednie? Jacyś pijani strzałowi 
szlajają się z dynamitem... A to takie buty! Szczerze mówiąc, myślałem, że to próba zamachu. 
Teraz jasne... A kto to właściwie był?
- Niejaki Danny Lee - odezwał się Heiger po chwili milczenia. - Andrzej go znał.
- Lee... - powiedział w zadumie Izia, z roztargnieniem rozcierając po klapie marynarki 
smugi majonezu. - Danny Lee... Poczekaj, taki chudy? Dziennikarz?
- Ty też go znałeś - przypomniał Andrzej. - Pamiętasz, u mnie w gazecie...
- Tak, tak, tak! - wykrzyknął Izia. - Zgadza się! Przypominam sobie.
- Tylko, na miłość boską, trzymaj język za zębami - poprosił Heiger.
Izia ze swoim zwykłym nieuchronnym uśmiechem zaczął szarpać brodawkę na szyi.
- Ach, wiec to był on... - mamrotał. - Jasne... rozumiem... obwiązał się dynamitem i 
wyszedł na plac. I pewnie wysłał listy do wszystkich gazet, dziwak... taaak... I co masz 
zamiar teraz zrobić? -zwrócił się do Heigera.
- Już zrobiłem - odpowiedział Heiger.
- No tak, no tak! - zniecierpliwił się Izia. - Wszystko utajniłeś, spreparowałeś oficjalne 
kłamstwo, spuściłeś Römera z łańcucha - ale nie o to mi chodzi.
Co ty o tym wszystkim myślisz? A może sądzisz, że to był przypadek?
- N-nie. Nie sądzę, że to był przypadek - powiedział powoli Heiger.
- Chwała Bogu! - wykrzyknął Izia.
- A ty co o tym myślisz? - zapytał go Andrzej.
Izia odwrócił się do niego szybko.
-Aty?
- Ja myślę, że w każdym normalnym społeczeństwie zdarzają się maniacy. Danny był 
maniakiem, bez dwóch zdań. Miał wyraźnego szmergla na punkcie filozofii. I pewnie nie on 
jeden...
- A co mówił? - zapytał chciwie Izia,
- Mówił, że mu się nudzi. Mówił, że nie znaleźliśmy prawdziwego celu. Mówił, że 
cała nasza praca nad podniesieniem poziomu życia to bzdury, które niczego nie rozwiązują. 
Dużo rzeczy mówił, ale przy tym nie umiał zaproponować nic sensownego. Maniak. Histeryk.
- A czego on właściwie chciał? - zapytał Heiger. Andrzej machnął ręką.
- Zwyczajne narodnickie bzdury. "Wszystko przecierpi i ułoży sobie gościniec jasny, 
szeroki, szczęśliwy"... 
- Nie rozumiem - powiedział Heiger.
- No, uważał, że zadanie wykształconych ludzi polega na podniesieniu narodu do 
swojego poziomu. Ale jak to zrobić, tego już, oczywiście, nie wiedział.
- I dlatego się, zabił?... - zapytał z powątpiewaniem Heiger.
- No przecież ci mówię, że to maniak.
- A według ciebie? - zapytał Heiger Izie.
Izia nie namyślał się nawet sekundy.
- Jeśli maniakiem można nazwać człowieka, który stara się rozwiązać 
nierozwiązywalny problem - to wtedy zgoda, był maniakiem. I ty - Izia wskazał palcem 
Heigera - tego nie zrozumiesz. Należysz do ludzi, którzy biorą się wyłącznie za dające się 
rozwiązać problemy.
- Załóżmy - powiedział Andrzej. - Danny był absolutnie pewien, że jego problem da 
się rozwiązać.
Izia opędził się od niego.
- Obaj nic nie rozumiecie - oświadczył. - Uważacie siebie za technokratów i elitę. 
Demokrata to dla was przezwisko. Każdy powinien znać swoje miejsce. Pogardzacie masami 
i jesteście dumni ze swojej pogardy. A przecież w rzeczywistości jesteście 
najprawdziwszymi, stuprocentowymi niewolnikami tych mas! Wszystko, co robicie, robicie 
dla mas. Wszystko, nad czym łamiecie sobie głowy, potrzebne jest przede wszystkim masom. 
Żyjecie dla mas. Gdyby masy zniknęły, wasze życie straciłoby sens. Jesteście żałosnymi, 
nędznymi rzemieślnikami. I właśnie dlatego nigdy nie staniecie się maniakami. To, czego 
potrzeba masom, stosunkowo łatwo zdobyć. Dlatego z góry wiadomo, że wszystkie wasze 
zadania można rozwiązać. Nigdy nie zrozumiecie ludzi, którzy zabijają się na znak pro testu...
- Dlaczego-nie zrozumiemy? - zirytował się Andrzej. - Co tu w ogóle jest do 
rozumienia? To oczywiste, że robimy to, czego chce przytłaczająca większość. I my tej 
większości dajemy - albo staramy się dać - wszystko, prócz ptasiego mleka, którego zresztą 
większość wcale od nas nie żąda. Ale zawsze jest znikoma mniejszość, której potrzebne jest 
właśnie ptasie mleko. Mają taką, rozumiecie, idee fixe. Idée bzik. Dajcie im ptasiego mleka! I 
to tylko dlatego, że właśnie ptasiego mleka dostać nie można. Tak właśnie rodzą się socjalni 
maniacy. Co tu jest do rozumienia? A może ty rzeczywiście sądzisz, że całe to bydło można 
podnieść do poziomu elity?
- Nie mówimy teraz o mnie - wyszczerzył się Izia. - Ja się za niewolnika większości, 
czyli za sługę narodu nie uważam. Nigdy dla niego nie pracowałem i nie sądzę, żeby moim 
obowiązkiem...
- Dobrze, dobrze - powiedział Heiger. - Wszyscy wiemy, że żyjesz sam dla siebie. 
Wróćmy do naszych samobójstw. Rozumiem z tego, że twoim zdaniem samobójstwa będą się 
zdarzać bez względu na to, jaką mamy politykę.
- Będą się zdarzać właśnie dlatego, że macie taką a nie inną politykę! - zawołał Izia. - 
I im dalej, tym gorzej. Odbieracie ludziom troskę o chleb powszedni, a niczego w zamian nie 
dajecie. Ludzie zaczynają się nudzić i dusić. Dlatego będą samobójstwa, narkomania, 
rewolucje seksualne, idiotyczne bunty z błahych powodów...
- Co ty pleciesz! - wykrzyknął Andrzej z zapałem. - Pomyśl tylko, co ty mówisz, ty 
zawszony eksperymentatorze! Nudno im, przygód im dajcie! I co, proponujesz, żebyśmy 
tworzyli sztuczne braki? Pomyśl tylko, co ci z tego wychodzi!...
- To nie mnie wychodzi. - Izia sięgnął kaleką ręką po rondelek z sosem. - To tobie tak 
wychodzi. A to, że nie możecie im nic dać w zamian, to fakt. Wasze wielkie budowy - to 
bzdura. Eksperyment ponad eksperymentatorami - bredzenie, które nikogo nie obchodzi... I 
przestańcie na mnie napadać, nie mówię tego po to, żeby was osądzać. Po prostu tak właśnie 
wygląda sytuacja. Taki jest los każdego narodnika - bez względu na to, czy stroi się on w togę 
technokraty dobroczyńcy, czy próbuje utrwalić w narodzie ideały, bez których według niego 
naród nie może żyć... Dwie strony jednego miedziaka - orzeł i reszka. A w efekcie - albo bunt 
głodnych, albo bunt sytych, do wyboru. Wy wybraliście bunt sytych i chwała wam za to, 
czemu na mnie napadacie?
- Nie wylewaj sosu na obrus - powiedział surowo Heiger.
- Pardon... - Izia nieuważnie roztarł kałużę serwetką po obrusie. - To przecież 
arytmetyczna oczywistość. Niech nawet będzie tylko jeden procent niezadowolonych. Jeśli w 
Mieście jest milion mieszkańców, to znaczy, że dziesięć tysięcy jest niezadowolonych. 
Niechby nawet jedna dziesiąta procenta - tysiąc niezadowolonych. A jak ten tysiąc zacznie 
hałasować pod oknami! Wiadomo, nigdy nie ma całkowicie zadowolonych. Są tylko 
całkowicie niezadowoleni. A tak to każdemu czegoś brakuje. Ze wszystkiego, rozumiecie, 
zadowolony, tylko nie ma samochodu. Dlaczego? On, rozumiecie, przyzwyczaił się na Ziemi 
do samochodu, a tutaj nic z tego, i co najważniejsze, nie ma żadnych widoków... Macie 
pojęcie, ilu takich jest w Mieście?
Izia przerwał i zaczął łapczywie jeść makaron, polewając go obficie sosem.
- Smaczne tu macie żarcie - powiedział. - Z moimi dochodami tylko w Szklanym 
Domu mogę naprawdę podjeść...
Andrzej popatrzył, jak Izia je, żachnął się i nalał sobie soku pomidorowego. Wypił i 
zapalił papierosa. Co to jest, że jemu zawsze Apokalipsa wychodzi... Siedem czasz gniewu i 
siedem ostatnich plag... Bydło to bydło. Oczywiście, że będzie się buntować, po to właśnie 
trzymamy Rómera. Chociaż rzeczywiście, bunt sytych - to coś nowego, coś w rodzaju 
paradoksu. Zdaje się, że na Ziemi nic takiego jeszcze nie było. Przynajmniej za moich 
czasów. I klasycy też nic o tym nie piszą... Eee tam, bunt to bunt... Eksperyment to 
Eksperyment, piłka nożna to piłka nożna... Tfu!
Popatrzył na Heigera. Fritz, odchylony na oparcie fotela, z roztargnieniem, a 
jednocześnie starannie grzebał palcem w zębach. Andrzeja nagle poraziła prosta i straszna w 
swojej prostocie myśl: przecież to tylko podoficer Wermachtu, żołdak, dyletant, przez całe 
swoje życie nie przeczytał dziesięciu porządnych książek. I to on ma podejmować decyzje! 
Ja, swoją drogą, też mam podejmować decyzje, pomyślał.
- W naszej sytuacji - powiedział do Izi - porządny człowiek po prostu nie miał 
wyboru. Ludzie - kobiety, starcy, dzieci - głodowali, byli wykończeni, bali się, cierpieli... 
Naszym obowiązkiem było stworzenie im przyzwoitych warunków życia...
- Zgoda, zgoda - zniecierpliwił się Izia. - Ja to wszystko rozumiem. Kierowały wami 
litość, miłosierdzie itede, itepe. Ale ja nie o tym. Litować się nad dziećmi i kobietami 
płaczącymi z głodu nie jest trudno, każdy to potrafi. A umiecie się litować nad zdrowym, 
sytym mężczyzną, z takim, o - pokazał - członkiem? Mężczyzną wyjącym z nudów? Danny 
Lee najwidoczniej umiał, a wy? A może od razu go nahajką?
Zamilkł, bo do jadalni wszedł rumiany Parker w towarzystwie dwóch ładniutkich 
dziewcząt w białych fartuszkach. Sprzątnięto stół, podano kawę i bitą śmietanę. Izia od razu 
się nią wysmarował i zaczął oblizywać się, jak kot, po same uszy.
- A w ogóle, to wiecie, co mi się wydaje? - zamyślił się. - Jak tylko społeczeństwo 
rozwiąże jakiś swój problem, natychmiast pojawia się nowy problem tej samej wagi... ba, 
poważniejszy - ożywił się. - Stąd właśnie wynika jedna interesująca rzecz. W końcu kiedyś 
przed społeczeństwem pojawią się problemy tak złożone i trudne, że ludzie nie będą w stanie 
ich rozwiązać. I wtedy zostanie przerwany tak zwany postęp.
- Bzdury - powiedział Andrzej. - Ludzkość nie postawi przed sobą problemu, którego 
nie będzie umiała rozwiązać.
- Ja nie mówię o problemach, które ludzkość przed sobą stawia - sprzeciwił się Izia. - 
Mówię o problemach, które pojawiają się same. Ludzkość nie stawiała przed sobą problemu 
głodu. Po prostu głodowała...
- Ale żeście się rozpędzili! - powiedział Heiger. - Dosyć tego gadania. Tak jakby nic 
innego nie było do roboty, tylko mleć językiem.
- A co mamy innego do roboty? - zdziwił się Izia. - Ja, na przykład, mam teraz 
przerwę obiadową...
- Jak chcesz. Chciałem porozmawiać o twojej ekspedycji. Ale oczywiście możemy to 
odłożyć.
Izia zamarł z czajniczkiem w ręku.
- Poczekaj - powiedział surowo. - Po co to odkładać? Nie ma takiej potrzeby, już tyle 
razy było odkładane...
- No, a po co tak pleciecie? - zapytał Heiger. - Uszy więdną.
- Co to za ekspedycja? - zainteresował się Andrzej. - Po archiwa?
-Wielka ekspedycja na północ! - obwieścił Izia, ale Heiger powstrzymał go gestem 
dużej białej dłoni.
- To rozmowa wstępna - powiedział. - Ale decyzję o ekspedycji już podjąłem, środki 
zostały przyznane. Transport będzie gotowy za trzy, cztery miesiące. A teraz trzeba wytyczyć 
ogólne cele i nakreślić program.
- To znaczy, że ekspedycja będzie kompleksowa? - zapytał Andrzej.
- Tak. Izia dostanie swoje archiwa, a ty swoje obserwacje słońca, i co tam ci jest 
jeszcze potrzebne...
- Dzięki Bogu! Nareszcie!
- Ale będziecie mieli jeszcze przynajmniej jeden cel - powiedział Heiger. - Daleki 
zwiad. Ekspedycja powinna przeniknąć do bardzo odległych terenów na północy. Musicie iść 
jak najdalej, dopóki nie skończy się wam woda i paliwo. Dlatego łudzi należy wybrać w 
szczególny sposób, z wyjątkową starannością. Wyłącznie ochotników i wyłącznie 
najlepszych z nich. Nikt tak naprawdę nie wie, co może was czekać na północy. Bardzo 
możliwe, że oprócz szukania papierków i wpatrywania się w lunety, będziecie zmuszeni 
również strzelać, przedzierać się przez oblężenie i tak dalej. Dlatego w zespole będą 
wojskowi. Kto i ilu - to jeszcze do ustalenia...
- Im mniej, tym lepiej! - skrzywił się Andrzej. - Znam tych twoich wojskowych, nie 
będzie można pracować. - Z irytacją odsunął filiżankę. - I w ogóle, nie rozumiem, po co nam 
wojskowi. Jaka tam może być strzelanina? Przecież to pustynia, ruiny - skąd strzelanina?
- Tam, bracie, może być wszystko - powiedział wesoło Izia.
- Co to znaczy wszystko? A jeśli tam diabły urzędują - to co, mamy ze sobą zabrać 
popów?
- A może jednak pozwolicie mi dokończyć? - zapytał Heiger.
- Kończ - powiedział zdenerwowany Andrzej.
Zawsze to samo. Jak już spełnia się jakieś życzenie, to na takich warunkach, że już 
lepiej, żeby się w ogóle nie spełniało. Nie, figa z makiem. Ja tej ekspedycji panom oficerom 
nie oddam. Kierownik ekspedycji - Kechada. Kierownik naukowy i dowódca całej grupy. A 
jak nie, to idźcie do diabła, nie będzie żadnej kosmografii, i niech sobie wasi feldfeble 
komenderują Izią. Ekspedycja jest naukowa i dowódcą ma być naukowiec. W tym momencie 
przypomniał sobie, że Kechada jest politycznie niepewny, i to go tak rozzłościło, że 
przepuścił część tego, co mówił Heiger.
- Co, co? - drgnął.
-Pytam się, w jakiej odległości od miasta może być koniec świata?
-A dokładniej początek - dodał Izia.
Andrzej gniewnie wzruszył ramionami.
- Czy ty w ogóle czytasz moje raporty? - zapytał Heigera.
- Czytam. Piszesz o tym, że im dalej na pomoc, tym słońce będzie bliżej horyzontu. A 
więc gdzieś daleko na pomocy ono siądzie na horyzoncie i w ogóle zniknie z pola widzenia. I 
właśnie teraz cię pytam: jak daleko jest do tego miejsca? Możesz to określić?
- Nie czytasz moich raportów - stwierdził Andrzej. - Gdybyś je czytał, wiedziałbyś, że 
celem całej tej ekspedycji jest wyjaśnienie, gdzie jest ów początek świata.
- To wiem - powiedział cierpliwie Heiger. - Ja pytam o wartości przybliżone. Czy 
możesz choćby w przybliżeniu określić tę odległość? Ile to będzie - tysiąc kilometrów? Sto 
tysięcy? Milion?... Określamy cel ekspedycji, rozumiesz? Jeśli ten cel znajduje się w 
odległości miliona kilometrów to już przestaje być celem Ajeśli...
- Jasne, rozumiem. Trzeba było od razu tak mówić. A więc... Cała trudność polega na 
tym, że nie znamy zakrzywienia świata ani odległości od słońca. Gdybyśmy mieli możliwość 
obserwacji wzdłuż całej linii Miasta - rozumiesz? nie obecnego Miasta, ale od początku do 
końca - wtedy moglibyśmy nazwać te wielkości. Potrzebny jest duży łuk, przynajmniej 
kilkaset kilometrów. A my mamy łuk długości pięćdziesięciu kilometrów. Dlatego 
dokładność jest taka marna.
- Podaj mi minimalną i maksymalną odległość - powiedział Heiger.
- Maksymalna - to nieskończoność, jeśli ten świat jest płaski. A minimalna - około 
tysiąca kilometrów.
- Darmozjady! - Heiger popatrzył na nich ze wstrętem. - Tyle forsy w was 
władowałem, a pożytku...
- Daj spokój - powiedział Andrzej. - Od dwóch lat namawiam cię na tę ekspedycję. 
Chcesz wiedzieć, na jakim świecie żyjesz - daj pieniądze, transport, ludzi. Inaczej nic z tego 
nie będzie. Potrzebujemy tylko pięciuset kilometrów. Zmierzymy grawitację, zmianę 
natężenia, zmianę wysokości...
- Dobrze - przerwał mu Heiger. - Nie mówmy teraz o tym. To szczegóły. 
Uświadomcie sobie tylko, że jednym z celów ekspedycji jest dotarcie na początek świata. 
Uświadomiliście sobie?
- Owszem - skinął głową Andrzej. - Ale po co ci to? Tego już nie wiem.
- Chcę wiedzieć, co tam jest - powiedział Heiger. - A że coś tam jest, to pewne. Coś 
takiego, od czego wiele może zależeć.
- Na przykład? - zapytał Andrzej.
- Na przykład Antymiasto.
Andrzej prychnął.
- Antymiasto... Ciągle w nie wierzysz?
Heiger podniósł się, założył ręce za plecy i przeszedł się po jadalni.
- Wierzę, nie wierzę... - powiedział. - Muszę mieć absolutną pewność, czy ono 
istnieje, czy nie.
- Ja na przykład - zaczął Andrzej - już dawno doszedłem do wniosku, że Antymiasto 
to wymysł starego rządu...
- Podobnie jak Czerwony Budynek - zachichotał cichutko Izia.
Andrzej nachmurzył się,
- Czerwony Budynek nie ma tu nic do rzeczy. Heiger sam mówił, że stary rząd 
szykował wojskową dyktaturę i że do tego było mu potrzebne zagrożenie z zewnątrz. Właśnie 
wasze Antymiasto.
Heiger zatrzymał się przed nim.
- A dlaczego ty właściwie protestujesz przeciwko temu, żeby dojść do samego końca? 
Czyżby cię zupełnie nie interesowało, co: tam może być? Ładnych mam radców!
- Przecież tam nic nie ma! - wykrzyknął Andrzej, trochę jednak zmieszany. - Ziąb, 
wieczna noc, pustynia lodowa... Ciemna strona księżyca, rozumiesz?
- Mam inne informacje - powiedział Heiger. - Antymiasto istnieje. Nie ma tam żadnej 
pustyni lodowej, a jeśli nawet jest, to można przez nią przejść. Tam jest miasto, takie samo 
jak tutaj, ale co się tam dzieje - nie wiemy. Niektórzy opowiadają, że tam wszystko jest na 
odwrót. Gdy u nas jest dobrze, u nich źle... - przerwał i znowu?; zaczął chodzić po jadalni.
- Boże-jęknął Andrzej. - Co to za bzdury?
Spojrzał na Izie i ugryzł się w język. Izia siedział z rękami za oparciem fotela. Krawat 
mu się przekrzywił, a on sam promieniał i patrzył zwycięsko na Andrzeja.
- Jasne -powiedział Andrzej. - Można wiedzieć, z jakich źródeł pochodzą te 
informacje? - zapytał Izie.
- Cały czas z tych samych, skarbie - uśmiechnął się Izia. - Historia to wielka nauka. A 
w naszym mieście ma szczególnie dużo do powiedzenia. Co, oprócz wielu innych, jest zaletą 
naszego miasta? Z niewiadomych przyczyn nie niszczy się tu archiwów! Wojen nie ma, 
najazdów nie ma, a tego, co napisane piórem, nie wyrąbiesz nawet toporem.
- Te twoje archiwa... - zirytował się Andrzej.
- A co! Niech Fritz sam powie, kto znalazł węgiel? Trzysta tysięcy ton węgla w 
podziemnym składzie! Może twoi geolodzy? Nie, i łaskawy panie, to Katzman znalazł. Nie 
wychodząc przy tym ze swojego gabinetu...
- Krótko mówiąc - powiedział Heiger, znowu siadając w swoim fotelu - nauka nauką, 
archiwa archiwami, ale ja chciałbym się dowiedzieć czegoś jeszcze. Po pierwsze: co jest za 
nami? Czy można tam żyć? Czy znajdzie się tam coś, co może się nam przydać?; Po drugie: 
kto tam żyje? I to na całej tej przestrzeni: od tego miejsca - postukał paznokciem w stół - do 
samego końca świata, czy początku, czy gdzie tam dojdziecie... Co to są za ludzie? Czy to w 
ogóle ludzie? Dlaczego tam są? Jak się tam znaleźli? Z czego żyją? I po trzecie: wszystko, co 
uda się wam dowiedzieć o Antymieście. To cel polityczny! I musisz zrozumieć, Andrzej, że 
to jest prawdziwy cel ekspedycji. Poprowadzisz tę ekspedycję, wyjaśnisz wszystko, o czym 
mówiłem, i tu, w tym pokoju, zdasz mi relację z rezultatów.
- C-co? - zapytał Andrzej.
- Zdasz relację. Tutaj. Osobiście.
- Chcesz mnie tam wysłać?
- Oczywiście! A jak myślałeś?
- Chwileczkę... - Andrzej zmieszał się. - Z jakiej racji? Nigdzie się nie wybierałem... 
Mam tutaj kupę spraw, komu je przekazać? I w ogóle, nie chcę nigdzie iść!
- Co to znaczy - nie chcesz? To po co mi zawracałeś głowę? Kogo mam wysłać, jak 
nie ciebie?
- O Boże! A kogo chcesz! Mianuj kierownikiem Kechadę... to doświadczony 
zwiadowca. Albo, na przykład, Butza...
Umilkł pod badawczym spojrzeniem Heigera.
- Nie mówmy lepiej ani o Kechadzie, ani o Butzu - powiedział półgłosem Heiger.
Andrzej nie wiedział, co odpowiedzieć, i zapanowała niezręczna cisza. Heiger nalał 
sobie zimnej kawy.
- W tym mieście - powiedział takim samym tonem - ufam dosłownie dwóm, trzem 
ludziom. Spośród nich na kierownika ekspedycji nadajesz się tylko ty, bo jestem pewien, że 
jeśli poproszę cię, żebyś doszedł do końca, dojdziesz do końca. Nie zawrócisz w pół drogi i 
nikomu na to nie pozwolisz. A gdy przedstawisz mi potem sprawozdanie, będę mógł w nie 
uwierzyć. Sprawozdaniu Izii też mógłbym uwierzyć, ale Izia jest beznadziejnym 
administratorem i fatalnym politykiem. Rozumiesz mnie? Wybieraj. Albo stajesz na czele 
ekspedycji, albo nie mamy o czym rozmawiać.
Znowu zapanowało milczenie. Izia, czując się niezręcznie, powiedział:
- Ho, ho, ho... Może powinienem Wyjść, panowie administratorzy?
- Siedź - rozkazał Heiger, nie odwracając się do niego. - Jedz ciastka.
Andrzej myślał gorączkowo. Rzucić wszystko. Selmę. Amalię. Dom. Ustabilizowane, 
spokojne życie... I po co mi to? Wlec sienie wiadomo dokąd. Upał. Błoto. Ohydne żarcie... 
Zestarzałem się, czy co? Parę lat temu przyjąłbym taką propozycję z zachwytem. A teraz nie 
chcę. Nie chcę zupełnie. Izia codziennie, i to w homerycznych dawkach. Wojskowi. Zabawa 
w koszary. I pewnie na piechotę- cały ten tysiąc kilometrów na piechotę i w dodatku z 
plecakiem na plecach, i to pewnie, cholera, nie z pustym... I broń. Matko Boska, może tam 
trzeba będzie strzelać! I po jaką cholerę miałbym sterczeć pod kulami? Po cholerę kozie 
lutnia? Po diabła wilkowi kamizelka?... Trzeba będzie wziąć ze sobą wujka Jurę, nie wierzę 
tym wojskowym, jak psom... Upał, odciski i smród... A na samym końcu pewnie potworny 
ziąb. Dobrze, że chociaż przez całą drogę słońce będzie nam świecić w plecy. I Kechadę 
trzeba będzie wziąć. Bez Kechady nie pójdę i koniec - co mnie obchodzi, że mu nie wierzysz, 
za to z nim będę spokojny co do spraw naukowych... I tyle czasu bez kobiety - zwariuję jak 
nic, tak się przyzwyczaiłem. Ale ty mi za to zapłacisz. Podrzucisz mi cywilów do działu 
psychologii socjalnej... i do geodezji też. Po drugie, Warejkis dostanie po łapach. I w ogóle, 
wszystkie te ideologiczne ograniczenia - żebym ich widział. W innych działach - proszę 
bardzo, inne działy mnie nie obchodzą... Przecież tam nie ma wody, do licha! Dlaczego niby 
całe Miasto przesuwa się na południe? Bo na północy wysychają źródła! I co, mam tę wodę 
nieść ze sobą? Tyle, żeby starczyło na tysiąc kilometrów?
- I co, może mam tę wodę nieść na grzbiecie? - zapytał zirytowany.
Heiger, zdumiony, uniósł brwi.
- Jaką wodę? Andrzej zreflektował się.
- No dobra, zgoda. Ale jeśli tak nalegasz na wojskowych, to pamiętaj, ja sam ich 
wybieram. Znając ciebie, dałbyś mi różnych bałwanów... I żadnych dodatkowych 
kierowników! - zawołał groźnie, podnosząc palec. - Ja jestem dowódcą!
- Ty, ty - uspokoił go Heiger. Uśmiechał się, odchylony na oparcie fotela. - Sam 
dobierzesz sobie wszystkich uczestników. Narzucam ci tylko jednego człowieka - Izie. Całą 
resztę wybierzesz sam. Zatroszcz się o dobrych mechaników, o lekarza...
- A właśnie, będę miał jakiś transport?
- Będziesz - odpowiedział Heiger. - I to porządny. Takiego jeszcze nie mieliśmy. Nic 
nie trzeba będzie nieść, najwyżej broń Ale to są drobiazgi. Będziemy je jeszcze dokładnie 
omawiać później, jak już wybierzesz kierowników pododdziałów... Ale chcę zwrócić waszą 
uwagę na coś innego: na problem zachowania tajemnicy. Musicie mi to zagwarantować. 
Oczywiście, nie da się takiego przedsięwzięcia utrzymać w zupełnej tajemnicy. Trzeba będzie 
coś wymyślić - wyprawa po naftę czy coś w tym stylu. Ale o politycznych celach tej 
ekspedycji nie ma prawa wiedzieć nikt prócz was. Umowa stoi?
- Stoi - powiedział Andrzej z troską w głosie.
- Izia, mówię przede wszystkim do ciebie. Słyszysz?
- Uhum - odparł Izia z pełnymi ustami.
- A po co właściwie robić z tego taką tajemnicę? - zapytał Andrzej. - Co my takiego 
mamy zdziałać, żeby aż się z tym kryć?
- Nie rozumiesz? - skrzywił się Heiger.
-Nie rozumiem - powiedział Andrzej. - Nie widzę tu nic, co mogłoby zagrozić 
systemowi.
- Nie systemowi, głupku! - zawołał Heiger. - Tobie! Tobie to może zagrozić! Czy ty 
nie rozumiesz, że oni tak samo boją się nas, jak my ich?
- Jacy oni? Mieszkańcy twojego Antymiasta, czy co?
- Oczywiście! Jeśli my zdecydowaliśmy się w końcu wysłać zwiad, to skąd możemy 
wiedzieć, że oni nie zrobili tego już dawno? Że w Mieście nie ma ich szpiegów? Nie 
uśmiechaj się, idioto! To nie są żarty! Wejdziecie w pułapkę i wyrżną was jak kurczęta...
- Dobra - powiedział Andrzej. - Przekonałeś mnie. Będę milczał.
Przez jakiś czas Heiger przyglądał mu się z powątpiewaniem, w końcu powiedział:
- No dobrze. Cele, jak rozumiem, są dla was jasne. Co się tyczy tajemnicy - też. To by 
było właściwe wszystko. Dzisiaj podpiszę rozkaz dotyczący twojej nominacji na kierownika 
operacji... no, powiedzmy... mmm...
- "Noc i mgła" - podpowiedział Izia, przewracając niewinnie oczami.
- Co? Nie, za długie. Powiedzmy... "Zygzak". Operacja "Zygzak". Nieźle brzmi, co? - 
Heiger wyciągnął z kieszeni na piersi notesik i coś w nim napisał. - Andrzej, możesz 
przystąpić do przygotowań. Mam na myśli sprawy czysto naukowe. Wybierz ludzi, uściślij 
zadania, zamów wyposażenie... Dam twoim zamówieniom zielone światło. Kto jest twoim 
zastępcą?
- W kancelarii? Butz.
Heiger zmarszczył się.
- No dobra - powiedział. - Niech będzie Butz. Zwal na niego całą kancelarię, a sam 
zupełnie przestaw się na operację "Zygzak"... I uprzedź swojego Butza, żeby mniej trzepał 
językiem! - warknął nagle.
- Właśnie - podchwycił Andrzej. - Umówmy się...
- Nie, nie! - zawołał Heiger. - Nie chcę teraz o tym rozmawiać. Wiem, co chcesz mi 
powiedzieć! Ale ryba zaczyna gnić od głowy, panie radco, a w tej twojej kancelarii rozplenili 
się... do licha!
- Jakobini - podpowiedział Izia.
- Cicho bądź, Żydzie! - wrzasnął Heiger - Żeby was wszystkich diabli wzięli, gaduły 
jedne! Zamącili mi zupełnie... O czym to ja mówiłem?
- Że nie masz ochoty o tym rozmawiać - powiedział Izia.
Heiger popatrzył na niego nic nie rozumiejącym wzrokiem i wtedy Andrzej 
powiedział umyślnie bardzo spokojnym tonem:
- Bardzo cię proszę, Fritz, żebyś odgrodził moich pracowników od tych wszystkich 
ideologicznych głupot. Sam tych ludzi wybierałem, wierzę im, a ty, jeśli rzeczywiście chcesz 
mieć w Mieście naukę, to zostaw ich w spokoju.
- Dobrze, dobrze - zawarczał Fritz. - Nie mówmy o tym dzisiaj...
- Właśnie że mówmy - powiedział krótko Andrzej, rozczulając się nad samym sobą. - 
Znasz mnie, jestem całkowicie po twojej stronie. Proszę cię, zrozum: ci ludzie nie mogą nie 
zrzędzić. Tacy już są. Kto nie zrzędzi, ten nic nie jest wart. Niech zrzędzą, a ideologicznej 
moralności w mojej kancelarii już jakoś sam dopilnuję. Możesz być spokojny. I powiedz, 
proszę, naszemu drogiemu Römerowi, żeby sobie zakarbował na swoim pawianim nosie...
- A można bez ultimatów? - zapytał wyniośle Fritz.
- Można - odparł już zupełnie potulnie Andrzej. - Wszystko można. Bez ultimatów 
można, bez nauki można, bez ekspedycji można...
Heiger wpatrywał się w niego, oddychając głośno przez rozdęte nozdrza.
- Nie chcę.teraz o tym rozmawiać! - krzyknął.
I Andrzej zrozumiał, że na dzisiaj wystarczy. Tym bardziej że na takie tematy lepiej 
rozmawiać w cztery oczy.
- Nie chcesz, to nie - powiedział pojednawczo. - Tak tylko chciałem... Warejkis mi 
dzisiaj dał, rozumiesz... Posłuchaj, mam jeszcze jedno pytanie: ogólny ciężar ładunku, który 
mogę ze sobą wziąć. Przynajmniej orientacyjnie.
Heiger jeszcze przez chwilę wciągał powietrze przez nos, potem spojrzał na Izie i 
zagłębił się w fotelu.
- Możesz liczyć na pięć, sześć ton... możliwe, że na trochę więcej - powiedział w 
końcu. - Skontaktuj się z Mandżuro... Tylko pamiętaj - o prawdziwych celach ekspedycji nie 
wie nawet on, chociaż jest czwartą osobą w państwie. Odpowiada za transport. Od niego 
dowiesz się o wszystkich szczegółach.
Andrzej kiwnął głową.
- Dobrze. A z wojskowych, wiesz, kogo chcę wziąć? Pułkownika.
Heiger drgnął.
- Pułkownika? On jest najlepszy! A z kun ja tu zostanę? Na pułkowniku trzyma się 
cały sztab generalny!
- No i bardzo dobrze - powiedział Andrzej. - To znaczy, że pułkownik przeprowadzi 
przy okazji dogłębny rekonesans. Osobiście, że tak powiem, zbada potencjalny teatr działań. 
Poza tym, jestem z nim w dobrych stosunkach... A właśnie, przyjaciele, dzisiaj urządzam 
niewielkie przyjęcie. Będzie mięso po burgundzku. Co wy na to?
Na twarz Heigera wpłynął wyraz zakłopotania.
- Hmm... Dzisiaj? Nie wiem, stary, nie mogę nic obiecać... Po prostu nie wiem. Może 
wpadnę na minutę.
Andrzej westchnął.
- No cóż. Tylko jeśli sam nie przyjdziesz, to nie przysyłaj zamiast siebie Römera, jak 
ostatnim razem. Nie zapraszam prezydenta, tylko Fritza Heigera. I nie potrzebuję oficjalnych 
ekwiwalentów.
- Zobaczymy, zobaczymy... - mruknął Heiger. - Jeszcze po filiżance? Mamy czas. 
Parker!
Rumiany Parker pojawił się na progu, nachylając głowę z idealnym przedziałkiem, 
wysłuchał polecenia i powiedział delikatnym głosem:
- Radca Römer czeka na pana prezydenta przy telefonie.
- O wilku mowa... - zawarczał Heiger, wstając. - Przepraszam, chłopaki, zaraz wrócę.
Wyszedł. Natychmiast pojawiły się dziewczęta w białych fartuszkach. Szybko i 
bezszelestnie podały kawę i zniknęły razem z Parkerem.
- No, a ty przyjdziesz? - zapytał Andrzej Izie.
- Z przyjemnością - odpowiedział Izia, pijąc kawę z poświstem i cmokaniem. - A kto 
będzie?
- Pułkownik będzie, Dolfusy będą, może Czaczua... A kto ci jest potrzebny?
- Szczerze mówiąc raczej nie Dolfusica.
- Nie przejmuj się, na Dolfusicę napuścimy Czaczuę...
Izia kiwnął głową, a potem nagle powiedział:
- Dawno żeśmy się nie zbierali, co?
- To prawda, stary, zajęty jestem...
- Kłamiesz jak z nut, czym ty możesz być zajęty? Siedzisz, przecierasz swoją 
kolekcję... Uważaj, żebyś się kiedyś przypadkiem nie zastrzelił. A, właśnie! Zdobyłem dla 
ciebie pistolecik. Prawdziwy Smith and Wesson. Prosto z prerii.
- Naprawdę!?
- Ale jest cały zardzewiały...
- Tylko go nie czyść! - krzyknął Andrzej, podskakując. - Przynieś taki, jaki jest, bo 
jeszcze zepsujesz! Maślane łapy! I to nie jest! żaden pistolecik, tylko rewolwer! Gdzie go 
znalazłeś?
- Gdzie było trzeba, tam znalazłem. Poczekaj, na ekspedycji tyle tego znajdziemy, że 
do domu nie doniesiesz...
Andrzej odstawił filiżankę z kawą. O tym aspekcie ekspedycji do tej pory nie 
pomyślał. Od razu poczuł niezwykły zapał - wyobraził sobie unikalną kolekcję coltów, 
brauningów, mauzerów, parabellum, walterów, naganów, zauerów... i jeszcze dalej, w głąb ; 
czasu: rewolwery Lefeaucheux i Lepage do pojedynków... ogromne abordażowe pistolety z 
bagnetem... wspaniałe pistolety samoróbki z Dzikiego Zachodu... wszystkie te niezwykłe 
skarby, o których nawet nie śmiał marzyć, czytając katalog prywatnych zbiorów i milionera 
Brunnera, który jakimś cudem znalazł się w Mieście. Futerały, skrzynki, magazyny pełne 
broni... Może będzie miał szczęście i znajdzie czeską zbrojowkę... albo astrę dziewięćset, a 
może nawet "dziewiątkę" - mauzer zero osiem, rzadkość, marzenie... Taak...
- A min przeciwczołgowych nie zbierasz? - zapytał Izia. - Albo, powiedzmy, 
kolubryn?
- Nie. - Andrzej uśmiechnął się radośnie. - Tylko osobistą broń strzelecką...
- Bo proponują mi bazukę. Nawet niedrogą, chcą dwieście tugrików wszystkiego.
- Z bazukami to idź do Römera - zaproponował Andrzej.
- Dziękuję. U Römera już byłem - powiedział Izia i uśmiech zamarł mu na ustach.
Cholera, pomyślał Andrzej, ale chlapnąłem. Na szczęście w tym momencie wrócił 
Heiger. Był zadowolony.
- No, nalejcie filiżankę prezydentowi - powiedział. - O czym gadaliście?
- O literaturze i sztuce - odparł Izia.
- O literaturze? - Heiger wypił łyk kawy. - No proszę! I co tam moi radcy mówią o 
literaturze?
- Głupoty gada - zniecierpliwił się Andrzej. - Mówiliśmy o mojej kolekcji, a nie o 
literaturze.
- A coś się tak nagle zainteresował literaturą? - zapytał Izia, patrząc z ciekawością na 
Heigera. - Zawsze był z ciebie taki praktyczny prezydent...
- Właśnie dlatego mnie zainteresowała - powiedział Heiger. -Policzcie - zaproponował 
i zaczął zaginać palce. - W Mieście wychodzą dwa czasopisma literackie, cztery literackie 
dodatki do gazet, co najmniej dziesięć seryjnych wydań przygodowych bzdur... no, to chyba 
wszystko. I jeszcze z kilkanaście książek na rok. A przy tym ani jednej pozycji na chociażby 
przyzwoitym poziomie. Rozmawiałem z ludźmi, którzy mają o tym pojęcie. Ani przed 
Przewrotem, ani potem w Mieście nie pojawiło się nawet jedno wartościowe dzieło. Sama 
makulatura. Dlaczego?
Izia i Andrzej popatrzyli na siebie. Tak, Heiger zawsze umiał zaskoczyć, nie ma co.
- Mimo wszystko czegoś tu nie rozumiem - powiedział Izia do Heigera. - Co cię to 
właściwie obchodzi? Szukasz pisarza, który napisałby twoją biografię?
- Możesz być poważny? - zapytał cierpliwie Heiger. - W Mieście jest milion 
mieszkańców, z czego ponad tysiąc to literaci. I same beztalencia. To znaczy, ja, oczywiście, 
nie czytałem...
- Beztalencia, beztalencia - machnął ręką Izia. - Zostałeś dobrze poinformowany.
Żadnych Dostojewskich ani Tołstojów nie widać. Ani Lwów, ani nawet Aleksych...
- No właśnie, i dlaczego? - zapytał Andrzej.
- Utalentowanych pisarzy brak - ciągnął Heiger. - Malarzy brak. Kompozytorów - 
brak. Tych... rzeźbiarzy też brak.
- Architektów brak - podchwycił Andrzej. - Reżyserów brak...
- Nic! - zawołał Heiger. - Na milion mieszkańców! Najpierw mnie to zdziwiło, a 
potem, szczerze mówiąc, zaniepokoiło.
- Dlaczego? - zapytał natychmiast Izia.
Heiger zawahał się.
- Trudno to wyjaśnić - przyznał się. - Osobiście nie wiem, po co to jest potrzebne, ale 
słyszałem, że w każdym porządnym społeczeństwie to wszystko jest. A skoro u nas nie ma, to 
znaczy, że coś jest nie tak... Powiedzmy, że przed Przewrotem życie w Mieście było ciężkie, 
że był burdel i ludzie mieli na głowie ważniejsze sprawy niż sztuka. Ale teraz życie tak jakby 
zaczęło się układać...
- Nie - przerwał mu zamyślony Andrzej. - To nie ma nic do rzeczy. O ile wiem, 
mistrzowie światowej sławy pracowali właśnie w warunkach totalnego bajzlu. Na to ma nie 
reguły. Mistrz mógł być nędzarzem, wariatem, pijakiem, a mógł być też człowiekiem 
zamożnym, jak na przykład Turgieniew. Nie wiem.
- W każdym bać razie -. powiedział Izia do Heigera - jeśli masz zamiar na przykład 
ostro podnieść poziom życia swoich literatów...
- Tak! Na przykład! - Heiger znowu upił kawy i oblizując wargi popatrzył na Izie 
zmrużonymi oczami.
- To nic z tego nie wyjdzie - ciągnął Izia, nie wiadomo dlaczego zadowolony. - 
Żadnych szans!
- Poczekajcie - powiedział Andrzej. - A może utalentowani twórcy po prostu nie 
trafiają do Miasta? Nie zgadzają się tutaj przyjść?
- Albo, powiedzmy, nikt im tego nie proponuje - dodał Izia.
- Dajcie spokój - powiedział Heiger. - Pięćdziesiąt procent ludności w Mieście to 
młodzież. Na Ziemi nie znaczyli nic. Jak można było ustalić, czy mają talent czy nie?
- A może właśnie da się to jakoś ustalić - zastanowił się Izia.
- Powiedzmy - powiedział Heiger. - W Mieście jest kilkadziesiąt tysięcy osób, które 
urodziły się i wyrosły tutaj. Co z nimi? A może talent to sprawa genów?
- Właśnie, to rzeczywiście dziwne - stwierdził Andrzej. - Inżynierów mamy 
wspaniałych. Naukowców też nie najgorszych, może nie Mendelejewów, ale na światowym 
poziomie. Weźmy chociażby tego Butza... Utalentowanych ludzi nie brakuje - wynalazcy, 
administratorzy, rzemieślnicy... i w ogóle wszelkiego rodzaju specjaliści.
- Otóż to - powiedział Heiger. - To właśnie mnie dziwi.
- Posłuchaj, Fritz - zaczął Izia. - Po co ci dodatkowe kłopoty? Pojawią się genialni 
pisarze, zaczną cię obsmarowywać w swoich genialnych utworach - i ciebie, i twoje porządki, 
i twoich radców... I wyjdą z tego paskudne nieprzyjemności. Najpierw będziesz ich 
przekonywać, potem im grozić, potem zaczniesz aresztować...
- Dlaczego koniecznie musieliby mnie obsmarowywać? - oburzył się Heiger. - A 
może właśnie zechcą mnie wychwalać?
- Nie - pokręcił głową Izia. - Nie zechcą. Andrzej ci to dzisiaj tłumaczył na 
przykładzie uczonych. Wielcy pisarze też zawsze zrzędzą. To ich stan normalny - są przecież 
chorym sumieniem narodu, którego istnienia samo społeczeństwo często nawet nie 
podejrzewa. A skoro symbolem społeczeństwa w danym przypadku jesteś ty, ciebie obrzucą 
błotem w pierwszej kolejności... - Izia zachichotał. - Wyobrażam sobie, jak rozprawiliby się z 
twoim Römerem!
Heiger wzruszył ramionami.
- Oczywiście, jeśli Römer ma wady, to prawdziwy pisarz powinien o nich napisać. Po 
to właśnie jest pisarzem, żeby przecinać wrzody.
- Jeszcze nigdy pisarze nie przecinali żadnych wrzodów - zaprotestował Izia. - Chore 
sumienie narodu jest po prostu chore, i tyle...
-Ale w końcu nie o to chodzi - przerwał mu Heiger. - Odpowiedz mi po prostu: czy 
uważasz obecną sytuację za normalną, czy nie?
- A co jest normą? - zapytał Izia. - Czy sytuację na Ziemi można uznać za normalną?
- Nie zaczynaj! - skrzywił się Andrzej. - Pytanie było proste: czy może istnieć 
społeczeństwo bez twórców? Dobrze cię zrozumiałem, Fritz?
- Uściślę moje pytanie jeszcze bardziej - dodał Heiger. - Czy to normalne, żeby 
milionowe społeczeństwo - wszystko jedno, czy tutaj, czy na Ziemi - przez dziesiątki lat nie 
wydało ani jednego utalentowanego człowieka?
Izia milczał, z roztargnieniem szczypiąc brodawkę. Andrzej powiedział:
- Jeśli sądzić po starożytnej Grecji, to bardzo nienormalne.
- W takim razie dlaczego tak jest? - zapytał Heiger.
- Eksperyment to Eksperyment - powiedział Izia. - Ale jeśli sądzić po Mongołach, to z 
nami wszystko w porządku.
- Co chcesz przez to powiedzieć? - zapytał podejrzliwie Heiger.
- Nic takiego - zdziwił się Izia. - Po prostu ich też jest milion, a może nawet więcej. 
Jako przykład można by jeszcze wziąć, powiedzmy, Koreańczyków... albo prawie każdy 
arabski kraj...
- Weź jeszcze Cyganów - mruknął niezadowolony Fritz.
Andrzej ożywił się.
- A właśnie, chłopaki - zapytał. - Czy w mieście są Cyganie?
- A żeby was! - zawołał gniewnie Heiger. - Z wami w ogóle nie można poważnie 
porozmawiać...
Chciał coś jeszcze dodać, ale w tym momencie na progu pojawił się rumiany Parker i 
Heiger spojrzał na zegarek.
- Dosyć tego - powiedział wstając. - Zagadaliśmy się - westchnął i zaczął zapinać 
trencz. - Panowie radcy! Na miejsca! Na miejsca!


ROZDZIAŁ 3

Otto Friża nie kłamał: dywan rzeczywiście był wspaniały. Czarno-purpurowy, o 
głębokich, szlachetnych odcieniach, zajął całą lewą ścianę w gabinecie, naprzeciwko okien. 
Gabinet zaczął teraz zupełnie inaczej wyglądać. To było diabelnie piękne, eleganckie, 
znaczące.
Andrzej, zachwycony, cmoknął Selmę w policzek. Poszła z powrotem do kuchni, żeby 
przypilnować służby, a on przechadzał się po gabinecie, przyglądając się dywanowi ze 
wszystkich stron. Patrzył wprost, oglądał go z boku i z ukosa. Potem otworzył swoją 
bezcenną szafę i wyciągnął stamtąd pokaźny mauzer. To było jego ulubione, 
dziesięcionabojowe monstrum, które narodziło się w dziale specjalnym fabryki w 
Mauzerwerke. W czasie wojny ojczyźnianej osławiona broń komisarzy w zakurzonych 
hełmach oraz japońskich imperatorskich oficerów w płaszczach z kołnierzami z psiego filtra.
Mauzer był starannie wyczyszczony, jego oksydowana stal lśniła. Wrażenie pełnej 
gotowości bojowej psuła zeszlifowana iglica. Andrzej potrzymał go chwilę w dwóch rękach, 
potem złapał za okrągłą, wyżłobioną rękojeść, opuścił, a następnie podniósł do oczu i 
wycelował w pień jabłoni za oknem, tak jak Heiger na strzelnicy.
Potem odwrócił się w stronę dywanu i przez chwilę wybierał na nim miejsce. Znalazł 
je szybko. Zdjął pantofle, wlazł na sofę i przyłożył mauzer do wybranego punktu. 
Przyciskając go jedną ręką do ściany, odchylił się jak mógł najdalej i popatrzył. Wspaniale. 
Zeskoczył na podłogę, w samych skarpetkach wyleciał do przedpokoju, wyciągnął skrzynkę z 
narzędziami i wrócił pod dywan.
Powiesił mauzer, potem lugier z celownikiem optycznym (z tego lugra w ostatni dzień 
Przewrotu Ciota zastrzelił dwóch milicjantów)! i właśnie próbował powiesić brauning, model 
z tysiąc dziewięćset! szóstego roku - malutki, prawie kwadratowy - gdy usłyszał za plecami 
znajomy głos:
- Bardziej na prawo, Andrzeju. I o centymetr niżej.
- Tak? - zapytał Andrzej, nie odwracając się.
- Tak.
Andrzej zamocował brauning, tyłem zeskoczył z sofy i cofnął się aż do stołu, żeby 
przyjrzeć się swojemu dziełu.
- Ładnie - pochwalił Nauczyciel.
- Ładnie, ale za mało - westchnął Andrzej.
Nauczyciel, stąpając bezszelestnie, podszedł do szafy, przykucnął, poszperał i wyjął 
wojskowy nagan.
- A ten? - zapytał.
- Nie ma drewienka przy rękojeści - powiedział ze smutkiem j Andrzej. - Ciągle mam 
zamiar zamówić i ciągle zapominam... - włożył pantofle, przysiadł na parapecie obok stołu i 
zapalił. - Na górze będę miał broń do pojedynków. Pierwsza połowa dziewiętnastego wieku. 
Można spotkać przepiękne egzemplarze, ze srebrną inkrustacją, o najdziwniejszych kształtach 
- od takich malutkich do  ogromnych, z długą lufą...
- Lepage - powiedział Nauczyciel.
- Nie, rewolwery Lepage są akurat małe. A na dole, nad samą sofą, zawieszę broń z 
siedemnastego i osiemnastego wieku...
Zamilkł, wyobrażając sobie, jak pięknie będzie to wyglądać. Nauczyciel, ciągle 
kucając, grzebał w szafie. Za oknem niedaleko warczała kosiarka do strzyżenia trawników. 
Ćwierkały ptaki.
- To był dobry pomysł, żeby powiesić tu dywan, prawda? - zapytał Andrzej.
- Wspaniały - powiedział Nauczyciel, podnosząc się. Wyjął z kieszeni chusteczkę i 
wytarł ręce. - Tylko lampę postawiłbym w tamtym kącie, obok telefonu. I telefon powinien 
być biały.
- Biały mi nie przysługuje - westchnął Andrzej.
- To nic. Wrócisz z ekspedycji, dostaniesz biały.
- A więc to dobrze, że zgodziłem się pójść?
- A co, miałeś wątpliwości?
- Tak. - Andrzej zgasił niedopałek w popielniczce. - Po pierwsze, nie chciało mi się. 
Po prostu. W domu mi dobrze, życie mam spokojne, pracy dużo. A po drugie, szczerze 
mówiąc, trochę się bałem.
- No, no - powiedział Nauczyciel.
- Naprawdę. A pan, czy może mi pan powiedzieć, co mnie tam czeka? No, widzi pan! 
Niepewność... Kilkanaście strasznych Iziowych legend i zupełna niepewność. Plus wszystkie 
uroki wędrownego życia. Znam ja te ekspedycje! I w archeologicznych brałem udział, i we 
wszystkich innych...
Tak jak się spodziewał, Nauczyciel zainteresował się:
- A w tych ekspedycjach... jak by to powiedzieć... co jest w nich najstraszniejsze, 
najbardziej nieprzyjemne?
Andrzej bardzo lubił to pytanie. Odpowiedź wymyślił już dawno temu, nawet ją sobie 
zapisał i potem nieraz wykorzystywał w rozmowach z różnymi panienkami.
- Najstraszniejsze? - powtórzył dla zwiększenia efektu. - Proszę sobie wyobrazić: 
namiot, noc, dookoła pustka, żadnych ludzi, wilki wyją, grad, burza... - zawiesił głos i 
popatrzył na Nauczyciela, który nachylił się, zasłuchany. - Grad, rozumie pan? Wielkości 
gołębiego jaja... I trzeba iść za potrzebą.
Na napiętej twarzy Nauczyciela pojawił się zakłopotany uśmiech, który po chwili 
przerodził się w głośny śmiech.
- Zabawne. Sam pan to wymyślił?
- Sam - powiedział z dumą Andrzej.
- Zuch, bardzo zabawne... - Nauczyciel znowu się zaśmiał, kręcąc głową. Potem usiadł 
w fotelu i popatrzył na sad. - Ładnie tu u was w Białym Dworze.
Andrzej odwrócił się i też spojrzał na sad. Zalana słońcem zieleń, motyle nad 
kwiatami, nieruchome jabłonie, a dwieście metrów dalej, za krzakami bzu - białe ściany i 
czerwony dach sąsiedniego domku. I Wan w długiej białej koszuli powoli, spokojnie kroczy 
za terkoczącą kosiarką, a obok drepcze, trzymając się nogawki, jego mały synek...
- Tak, Wan ma swój spokój - powiedział Nauczyciel. - Możliwe, że to najszczęśliwszy 
człowiek w Mieście.
- Bardzo możliwe - zgodził się Andrzej. - W każdym razie o innych moich znajomych 
nie mogę tego powiedzieć.
- Pomyśl, jakich masz teraz znajomych - zaoponował Nauczyciel. - Wan to wśród nich 
wyjątek. Powiedziałbym nawet, że to w ogóle człowiek z innego kręgu. Nie twojego.
- Taak - powiedział w zadumie Andrzej. - A przecież kiedyś razem woziliśmy śmieci, 
siedzieliśmy przy jednym stole, piliśmy z jednego kubka...
Nauczyciel wzruszył ramionami.
- Każdy dostaje to, na co zasługuje.
- To, o co zabiega - wymamrotał Andrzej.
- Można to i tak nazwać. Właściwie to jedno i to samo. Przecież Wan zawsze chciał 
być na samym dole. Wschód to Wschód. My tego nie zrozumiemy. No i wasze drogi rozeszły 
się.
- Najzabawniejsze - powiedział Andrzej - że jest mi z nim tak samo dobrze, jak 
dawniej. Zawsze mamy o czym pogadać, co powspominać.. . Przy nim nigdy nie czuję się 
niezręcznie.
- A on?
Andrzej zastanowił się.
- Nie wiem. Ale pewnie raczej tak. Czasem mi się wydaje, że on ze wszystkich sił 
stara się trzymać ode mnie z daleka.
Nauczyciel przeciągnął się, strzeliły stawy palców.
- Ale czy o to chodzi? - zapytał. - Gdy przy butelce wódki siedzi z tobą Wan i 
wspominacie, jak dawniej bywało, Wan odpoczywa. A gdy siedzisz przy butelce szkockiej z 
pułkownikiem, to czy któryś z was odpoczywa?
- Jaki tam odpoczynek... - zamamrotał Andrzej. - Pułkownik jest mi po prostu 
potrzebny. A ja jemu.
-A jak jesz obiad z Heigerem? A gdy pijesz piwo z Dolfusem? A gdy Czaczua 
opowiada ci przez telefon nowy dowcip?
- Tak. Zgadza się. Tak.
- Chyba tylko z Izią zachowujecie się jak dawniej, a i to...
- Otóż właśnie. Nawet to.
- Niee, nawet nie ma o czym mówić! - powiedział stanowczo Nauczyciel. - Wyobraź 
sobie tylko: tutaj siedzi pułkownik, zastępca dowódcy sztabu waszej armii, stary angielski 
arystokrata, potomek znakomitego rodu. A tutaj siedzi Dolfus, radca do spraw budownictwa, 
niegdyś znany wiedeński inżynier. I jego żona - baronowa, córka pruskiego junkra. A 
naprzeciwko nich Wan. Dozorca.
- Taak - bąknął Andrzej. Podrapał się po karku i zaśmiał się. - Wychodzi z tego 
nietakt...
- Nie, nie! Zapomnij o nietakcie towarzyskim, Bóg z nim. Wyobraź sobie, jak czułby 
się Wan!
- Rozumiem, rozumiem... - powiedział Andrzej. - Rozumiem. A, do diabła z tym! 
Zaproszę go jutro, siądziemy sobie we dwóch, pogadamy. Majlin z Selmą zrobią nam jakiś 
czi fan, a chłopcu dam "buldoga" - mam tu takiego bez kurka...
- Wypijecie! - podchwycił Nauczyciel. - Porozmawiacie sobie o życiu - i on ma ci 
niejedno do opowiedzenia, i ty też umiesz opowiadać. A przecież on nic nie wie ani o 
Pendżykencie, ani o Charbazie... Będzie bardzo miło. Nawet wam trochę zazdroszczę.
- Niech pan przyjdzie - zaśmiał się Andrzej.
Nauczyciel też się roześmiał.
- Myślami będę przy was.
W tym momencie ktoś zadzwonił do drzwi. Andrzej spojrzał na zegarek. Była punkt 
ósma.
- To na pewno pułkownik - podniósł się. - Pójdę, dobrze?
- Oczywiście! - wykrzyknął Nauczyciel. - I proszę, żebyś na przyszłość nie zapominał, 
że Wanów jest w Mieście setki tysięcy, a radców tylko dwudziestu...
To był rzeczywiście pułkownik. Zawsze zjawiał się dokładnie o wyznaczonej 
godzinie, a więc zawsze był pierwszy. Andrzej przywitał go w przedpokoju, uścisnął mu dłoń 
i zaprosił do gabinetu. Pułkownik był po cywilnemu. Jasnoszary garnitur leżał na nim jak na 
manekinie, rzadkie siwe włosy były starannie zaczesane, buty lśniły, gładko wygolone 
policzki również. Średniego wzrostu, suchy, postawa bez zarzutu, ale przy tym lekko 
rozluźniony, nie było w nim tej sztywności, tak charakterystycznej dla niemieckich oficerów, 
których w wojsku było pełno.
Wchodząc do gabinetu, zatrzymał się przed dywanem, założył za plecy suche, białe 
dłonie, przez chwilę przyglądał się purpurowo-czarnemu przepychowi, a szczególnie 
rozwieszonej na jego tle broni. Potem powiedział: "O!" i popatrzył z aprobatą na Andrzeja.
- Niech pan siada, pułkowniku - powiedział Andrzej. - Cygaro? Whisky?
- Dziękuję - odparł pułkownik siadając. - Kropelka czegoś pobudzającego nie 
zaszkodzi. - Wyjął z kieszeni fajkę. - Cóż to był za obłąkany dzień - oświadczył. - Co tam u 
was zaszło na placu? Dostałem rozkaz ogłoszenia alarmu w koszarach.
- Jakiś dureń - mówił Andrzej, grzebiąc w barku - dostał w magazynie dynamit i nie 
znalazł lepszego miejsca, żeby się z nim potknąć, jak pod moimi oknami.
- A, to znaczy, że to jednak nie był zamach?
- Dobry Boże, pułkowniku! - powiedział Andrzej nalewając whisky. - To przecież nie 
Palestyna.
Pułkownik uśmiechnął siei wziął szklaneczkę od Andrzej a.
- Ma pan rację. W Palestynie tego rodzaju incydenty nikogo nie dziwiły. Zresztą w 
Jemenie również...
-A u pana, jak rozumiem, wszczęto alarm? - zapytał Andrzej, siadając naprzeciwko ze 
swoją szklanką.
- Niech pan sobie wyobrazi - pułkownik wypił łyk ze szklanki pomyślał, uniósł brwi, 
potem ostrożnie postawił szklankę na stojącym w pobliżu stoliku obok telefonu i zaczął 
nabijać fajkę. Ręce miał stare, pokryte srebrnym puchem, ale nie drżały.
- No, i jak wypadła gotowość bojowa? - zainteresował się Andrzej, również upijając 
ze szklanki.
Pułkownik znowu się uśmiechnął i Andrzej poczuł ukłucie zawiści - bardzo by chciał 
umieć się tak uśmiechać.
- To tajemnica wojskowa - powiedział pułkownik. - Ale panu powiem. To był 
koszmar! Czegoś takiego nie widziałem nawet w Jemenie. Co tam w Jemenie! Czegoś takiego 
nie widziałem nawet podczas tresury czarnuchów w Ugandzie! Połowy żołnierzy w ogóle nie 
było w koszarach. Połowa drugiej połowy stawiła się bez broni. Ci którzy zjawili się z bronią, 
nie mieli amunicji, bo naczelnik magazynu razem z kluczem odrabiał swoją godzinę na 
Wielkiej Budowie...
- Mam nadzieję, że pan żartuje - powiedział Andrzej.
Pułkownik rozpalił fajkę i, rozwiewając dym dłonią, popatrzył! na Andrzeja 
bezbarwnymi, starczymi oczami. Dookoła oczu miał siateczkę zmarszczek. Wyglądało to tak, 
jakby się uśmiechał.
- Może trochę przesadziłem - stwierdził - ale niech pan osądzi sam, panie radco. Nasze 
wojsko zostało stworzone bez określonego celu, tylko dlatego, że pewna znana nam obu 
osoba nie wyobraża sobie organizacji państwowej bez armii. To oczywiste, że żadne wojsko 
nie może funkcjonować bez realnego przeciwnika. Choćby, nawet potencjalnego. Od 
dowódcy sztabu generalnego do ostatniego kucharza, w całym wojsku panuje przekonanie, że 
całe to przedsięwzięcie to po prostu zabawa w ołowiane żołnierzyki.
- A gdyby założyć, że potencjalny przeciwnik jednak istnieje?
Pułkownik znowu zasnuł się miodowym dymem.
- W takim razie nazwijcie go, panowie politycy!
Andrzej znowu upił ze szklanki, pomyślał chwilę i zapytał:
- Niech mi pan powie, pułkowniku, czy sztab generalny ma jakieś plany operacyjne na 
wypadek ataku z zewnątrz?
- Cóż... nie nazwałbym tego planami operacyjnymi. Niech pan sobie wyobrazi 
chociażby wasz rosyjski sztab generalny na Ziemi, Czy posiada plany operacyjne na wypadek 
ataku z Marsa?
- Bo ja wiem - powiedział Andrzej. -Nie wykluczam, że coś w tym rodzaju mogłoby 
istnieć...
- "Coś w tym rodzaju" istnieje również u nas - uśmiechnął się pułkownik. - Nie 
oczekujemy ataku ani z dołu, ani z góry. Nie wierzymy w poważne zagrożenie z południa... 
wykluczając oczywiście możliwość buntu pracujących na wsiach kryminalistów, ale na to 
jesteśmy przygotowani. Pozostaje pomoc. Wiemy, że w czasie Przewrotu i po nim na pomoc 
zbiegła spora liczba stronników poprzedniego reżymu. Dopuszczamy - teoretycznie - że mogą 
oni zorganizować się i podjąć próbę dywersji lub nawet restauracji... - zaciągnął się. - Ale 
jaką rolę mogłoby tu odgrywać wojsko? To oczywiste, że w razie tych zagrożeń w zupełności 
wystarczy specjalna policja pana Römera, a jeśli chodzi o taktykę - wystarczy najbardziej 
pospolita taktyka kordonu.
Andrzej odczekał chwilę i zapytał:
- Czy dobrze pana zrozumiałem, że sztab generalny nie jest gotowy na poważny atak z 
północy?
- Ma pan na myśli atak Marsjan? - zapytał w zadumie pułkownik. - Nie, nie jest. 
Rozumiem, co chce pan powiedzieć. Ale my nie przeprowadzaliśmy zwiadu. Nikt nigdy nie 
brał pod uwagę możliwości takiego ataku. Nie mamy po prostu żadnych danych. Nie wiemy 
nawet, co dzieje się na pięćdziesiątym kilometrze od Szklanego Domu. Nie mamy map 
przedmieść na północy... - zaśmiał się, wyszczerzając długie żółtawe zęby. - Archiwariusz 
miejski, pan Katzman, przekazał sztabowi generalnemu coś w rodzaju mapy tych rejonów... 
O ile wiem, sporządził ją sam. Ten wspaniały dokument leży w moim sejfie. Oglądając go nie 
można mieć wątpliwości, że pan Katzman pracował nad nim przy jedzeniu, niejednokrotnie 
upuszczając nań kanapki i wylewając kawę...
- Ale przecież, pułkowniku - powiedział Andrzej z wyrzutem -moja kancelaria dała 
panu zupełnie przyzwoite mapy!
- Bez wątpienia, panie radco, bez wątpienia. Ale są to przede wszystkim mapy 
zamieszkanej części miasta i południowych przedmieść. Zgodnie z regulaminem wojsko 
powinno znajdować siew pełnej gotowości bojowej na wypadek zamieszek, a zamieszki mogą 
mieć miejsce właśnie w wymienionych rejonach. Czyli pańska praca była absolutnie 
niezbędna - dzięki panu do zamieszek jesteśmy przygotowani. Co się jednak tyczy ataku... -
pułkownik pokręcił głową.
- O ile pamiętam - powiedział znacząco Andrzej - moja kancelaria nie otrzymała od 
sztabu generalnego żadnych zamówień na sporządzenie map rejonów pomocnych.
Przez dłuższą chwilę pułkownik patrzył na niego. Jego fajka zgasła.
- Muszą powiedzieć - zaczął powoli - że z takimi zamówieniami zwracaliśmy się 
bezpośrednio do prezydenta. Odpowiedzi były, przyznaję, bardzo niejednoznaczne... - znowu 
zamilkł. - A wiec sądzi pan, panie radco, że dla powodzenia całej sprawy byłoby lepiej, 
gdybyśmy zwracali się do pana?
Andrzej skinął głową.
- Jadłem dzisiaj obiad u prezydenta - powiedział. - Długo o tym rozmawialiśmy. 
Problem sporządzenia map północnych rejonów został tak jakby rozwiązany. Jednakże 
konieczny jest udział wojskowych specjalistów. Doświadczony pracownik operacyjny... no, 
sam pan rozumie.
- Rozumiem - przytaknął pułkownik. - A propos, skąd pan ma taki mauzer, panie 
radco? Ostami raz, jeśli się nie mylę, widziałem takie monstra w Batumi, w osiemnastym 
roku...
Andrzej zaczaj opowiadać, gdzie i w jaki sposób zdobył ten rewolwer, ale w tym 
momencie w przedpokoju rozległ się dzwonek. Andrzej przeprosił i poszedł przywitać gości.
Miał nadzieję, że przyszedł Katzman. Wbrew oczekiwaniom, był to Otto Friża, 
którego Andrzej właściwie w ogóle nie zapraszał. Jakoś wypadło mu to z głowy. Otto Friża 
ciągle wylatywał mu z głowy, mimo że jako dyrektor Wydziału Administracyjno-
Gospodarczego w Szklanym Domu był człowiekiem wyjątkowo pożytecznym, wręcz 
niezastąpionym. Selma nigdy o tym nie zapominała. Teraz na przykład przyjmowała od Otto 
koszyk, troskliwie okryty cieniutką batystową serwetką, i malutki bukiecik kwiatów. Otto 
został miłościwie dopuszczony do jej ręki. Trzaskał obcasami, rumienił się i najwyraźniej był 
szczęśliwy.
- A, przyjacielu! - zawołał Andrzej. - Jesteś!
Nagle pomyślał, że z nich wszystkich Otto zmienił się najmniej. Właściwie w ogóle. 
Ta sama chuda szyjka, ogromne odstające uszy, wyraz ciągłej niepewności na piegowatej 
fizjonomii. I trzaskające obcasy. Był w niebieskim mundurze policji specjalnej, do którego 
miał przypięty medal "Za zasługi".
- Ogromne dzięki za dywan - mówił Andrzej, obejmując go za ramiona i prowadząc 
do swojego gabinetu. - Zaraz ci pokażę, jak on się u mnie prezentuje... Coś pięknego, mówię 
ci, padniesz z zawiści.
A jednak wszedłszy do gabinetu Otto nie zaczął rozpływać się nad dywanem, ani tym 
bardziej padać z zawiści. Zobaczył pułkownika.
Starszy szeregowy volkssturmu Otto Friża czuł do pułkownika Saint-Jamesa coś w 
rodzaju uwielbienia. W jego obecności zupełnie tracił zdolność mowy, stalowymi sworzniami 
mocował na swojej twarzy uśmiech i gotów był trzaskać obcasami bez przerwy i coraz 
mocniej.
Odwrócił się do wspaniałego dywanu plecami, stanął na baczność, wypiął pierś, 
przycisnął dłonie do bioder, odchylił łokcie i tak silnie skłonił głowę, że w całym gabinecie 
słychać było, jak zachrzęściły mu kręgi szyjne. Uśmiechając się leniwie, pułkownik wstał i 
wyciągnął rękę. W drugiej ręce trzymał szklankę.
- Cieszę się, że pana widzę - powiedział. - Witam pana, panie... yy...
- Starszy szeregowiec Otto Friża, panie pułkowniku! -wykrzyknął z zachwytem Otto, 
zgiął się wpół i lekko dotknął palców pułkownika. - Melduje swoje przybycie!
- Otto, Otto! - powiedział z wyrzutem Andrzej. - Po co te formalności?
Otto zachichotał żałośnie, wyjął chusteczkę i wytarł czoło. I natychmiast 
przestraszony zaczaj wpychać ją z powrotem, nie mogąc przy tym trafić do kieszeni.
- Pamiętam, że pod El Alamei - powiedział pułkownik dobrodusznie, - moi chłopcy 
przyprowadzili do mnie niemieckiego feldfebla...
W przedpokoju znowu rozległ się dzwonek. Andrzej przeprosił ponownie i wyszedł, 
zostawiając nieszczęsnego Ottona brytyjskiemu lwu na pożarcie.
To był Izia. Gdy całował Selmę w oba policzki, gdy na jej żądanie czyścił buty i 
poddawał się obróbce szczotki do ubrań, wpakowali się jednocześnie Czaczua i Dolfus z 
Dolfusicą. Czaczua ciągnął Dolfiisicę pod rękę, w biegu oczarowując ją dowcipami, a Dolfus 
z bladym uśmiechem wlókł się z tyłu. Na tle pełnego temperamentu dyrektora kancelarii 
prawniczej wydawał się wyjątkowo szary, bezbarwny i mało ważny. Przez ręce miał 
przewieszone ciepłe płaszcze - na wypadek ochłodzenia w nocy.
- Proszę do stołu! - zawołała dźwięcznie Selma, klaszcząc w dłonie.
- Moja droga! - zaprotestowała Dolfusicą. - Muszę doprowadzić się do porządku!...
- Po co? - zdziwił się Czaczua, przewracając zaczerwienionymi białkami oczu. - Taka 
piękna i jeszcze chce się doprowadzać do jakiegoś tam porządku? Zgodnie z artykułem 
dwieście osiemdziesiątym kodeksu postępowania karnego prawo może zabronić...
Zaczął się zwykły gwar. Andrzej nie nadążał z uśmiechami. Nad jego lewym uchem 
klekotał i bulgotał Izia, opowiadając coś o dzikim burdelu w koszarach podczas dzisiejszego 
alarmu, a nad prawym Dolfiis mówił coś o toaletach i głównej magistrali kanalizacyjnej, 
która już niedługo zapcha się zupełnie. Potem wszyscy ruszyli, do jadalni. Andrzej, 
zapraszając, sadzając, sypiąc dowcipami i komplementami, kątem oka zobaczył, jak 
otworzyły się drzwi gabinetu i wsuwając fajkę do bocznej kieszeni, wyszedł stamtąd 
uśmiechnięty pułkownik. Sam. Andrzej zamarł, ale w tym momencie pojawił się również 
starszy szeregowiec Otto Friża - najwidoczniej po prostu starał się zachować w stosunku do 
starszego stopniem regułami nową odległość pięciu metrów. Zaczęło się trzaskanie obcasami.
- Będziemy pić, będziemy szaleć! - krzyczał gardłowo Czaczua. Zadźwięczały 
sztućce. Nie bez trudu usadziwszy Ottona miedzy Selmą i Dolfusicą, Andrzej zajął swoje 
miejsce i obejrzał stół. Wszystko było w porządku.
- I niech pani sobie wyobrazi, moja droga, w dywanie była o, taka dziura! To do pana, 
panie Friża, niegrzeczny chłopcze!
- Mówią, że kogoś tam pan rozstrzelał na oczach innych żołnierzy, pułkowniku?
- Zapamiętajcie moje słowa: kanalizacja, właśnie kanalizacja zgubi kiedyś nasze 
Miasto!
- Taka piękna i taki mały kieliszek?
- Otto, najdroższy, zostaw tę kość... Tu masz dobry kawałek!...
- Nie, Katzman, to tajemnica wojskowa. Wystarczy mi tych nieprzyjemności, których 
doznałem od Żydów w Palestynie...
- Wódki, panie radco?
- Z przyjemnością, panie radco!
I trzaskanie obcasów pod stołem.
Andrzej wypił dwa kieliszki wódki z rzędu dla kurażu, z przyjemnością zakąsił i 
razem ze wszystkimi zaczął słuchać nieskończenie długiego i fantastycznie nieprzyzwoitego 
toastu, wygłaszanego przez Czaczuę. Gdy w końcu wyjaśniło się, że radca sprawiedliwości 
wznosi ten malutki kielich z ogromnym uczuciem, nie po to, żeby agitować obecnych do 
wszystkich wymienionych przez siebie seksualnych zboczeń, a tylko po to, by wypić za 
"najgorszych i najbardziej bezlitosnych moich wrogów, z którymi przez całe życie walczę i z 
którymi przez całe życie przegrywam, a więc - za piękne kobiety!..." Andrzej razem ze 
wszystkimi roześmiał się z ulgą chlapnął trzeci kieliszek. Dolfusica, wyczerpana, zawodziła i 
chichotała, zasłaniając twarz serwetką.
Wszyscy jakoś szybko się wstawili. Z drugiego końca stołu dobiegało znajome "Tak! 
O, tak!" Czaczua zawiesił ruchliwy nos nad oślepiającym dekoltem Dolfusicy i mówił, nie 
milknąc nawet na sekundę. Dolfusica bezsilnie pohukiwała, kokieteryjnie odsuwając się od 
niego i napierając na Ottona szerokimi plecami. Otto już dwa razy upuścił widelec. Siedzący 
obok Andrzeja Dolfiis zostawił wreszcie w spokoju kanalizację, zupełnie bez sensu wpadł w 
służbowy entuzjazm i po kolei, jak leci, zaczął wydawać tajemnice państwowe.
- Autonomia! - mówił groźnie. - Klucz do an... aun... autonomii to chlorella! Wielka 
Budowa? Nie rozśmieszajcie mnie. Jakie sterówce? Chlorella!
- Panie radco, panie radco - uspokajał go Andrzej. - Na miłość boską! Nie wszyscy 
muszą o tym wiedzieć. Niech pan mi lepiej opowie, jak wygląda sytuacja w korpusie 
laboratoryjnym...
Służba wynosiła brudne talerze i przynosiła czyste. Zakąski uprzątnięto, podano mięso 
po burgundzku.
- Wznoszę ten malutki kielich!
- Tak, o, tak!
- Niegrzeczny chłopiec! Jak można pana nie lubić?...
- Izia, odczep się od pułkownika! Pułkowniku, może ja siądę obok pana?
- Czternaście metrów kwadratowych chlorelli - to nic... Autonomia!
- Whisky, panie radco?
- Z przyjemnością, panie radco!
W samym środku zabawy w jadalni pojawił się nagle rumiany Parker.
- Pan prezydent prosi o wybaczenie - zameldował. - Nieoczekiwane zebranie. Prosił, 
żeby przekazać państwu Woronin oraz ich wszystkim gościom gorące pozdrowienia...
Parkera zmuszono do wypicia wódki - zajął się tym nieodparty Czaczua. Wzniesiono 
toast za prezydenta i za powodzenie wszystkich jego zamiarów. Zrobiło się trochę ciszej, 
podano kawę z lodami i likierami. Otto Friża płaczliwie narzekał na pecha w miłości. 
Dolfusicą opowiadała Czaczuy o miłym Königsbergu, na co Czaczua kiwał nosem i żarliwie 
mówił:
- A jakże, pamiętam... Generał Czerniachowski... Pięć dni i pięć nocy waliły armaty...
Parker zniknął, za oknami zrobiło się ciemno. Dolfus łapczywie pił kawę i roztaczał 
przed Andrzejem wizje projektów rekonstrukcji północnych dzielnic. Pułkownik opowiadał 
Izi:
-... Dali mu dziesięć dni za chuligaństwo i dziesięć lat ciężkich robót za rozgłaszanie 
państwowej i wojskowej tajemnicy.
Izia parskał, bulgotał i odpowiadał:
- Stare jak świat, Saint-James! U nas to opowiadali jeszcze o Chruszczowie!
- Znowu polityka! - zawołała obrażona Selma. Jednak wcisnęła się między Izie i 
pułkownika. Stary wojak po ojcowsku gładził japo kolanie.
Andrzejowi nagle zrobiło się smutno.
- Przepraszam - rzucił w przestrzeń, wstał i chwiejnie poszedł: do swojego gabinetu. 
Tam usiadł na parapecie, zapalił papierosa i zaczął patrzeć na sad.
W sadzie było ciemno, przez czarne liście krzaków bzu jaskrawo przeświecały okna 
sąsiedniego domku. Noc była ciepła, w trawie migotały świetliki. A jutro? - pomyślał 
Andrzej. Powiedzmy, że pójdę na tę ekspedycję, powiedzmy, że przeprowadzimy 
rozpoznanie... przywlokę kupę broni, poprzebieram, porozwieszam... i co dalej?
Z jadalni dobiegał gwar rozmów.
- A wie pan, pułkowniku - wrzeszczał Izia - że alianci obiecywali za głowę Czapajewa 
dwadzieścia tysięcy!
Andrzej od razu przypomniał sobie dalszy ciąg: "Alianci, wasza miłość, mogli obiecać 
nawet więcej. Przecież za nimi jest Guriew, a w Guriewie - nafta. Hę, hę, hę.
- Czapajew? - zapytał pułkownik. - A, to ten wasz kawalerzysta. Zdaje się, że go 
rozstrzelali?...
Selma nagle zaśpiewała wysokim głosem:
- A rankiem Kasię budziła matka... Wstawaj, wstawaj Kasiu, okręty już stoją...
W tym momencie przerwał jej aksamitny ryk Czaczuy:
- Przyniosłem ci kwiaty... Ach, jakie piękne kwiaty! Ale ty ich nie wzięłaś... Ach, 
dlaczego ich nie wzięłaś?
Andrzej zamknął oczy i nagle z gwałtownym smutkiem pomyślał o wujku Jurze. I 
Wana nie ma przy stole, i wujka Jury nie ma... No i po jaką cholerę mi ten Dolfus?...
Otoczyły go zjawy.
Na sofie siedział Donald w swoim obszarpanym, teksaskim kapeluszu. Założył nogę 
na nogę, sterczące kolano objął mocno splecionymi palcami; "Odchodząc nie smuć się, 
przychodząc nie ciesz"... Przy stole usiadł Kensi w starym policyjnym mundurze - oparł 
łokieć o blat, a na pięści oparł podbródek. Patrzył na Andrzeja bez potępienia, ale nie było 
również w tym spojrzeniu serdeczności. A wujek Jura klepał Wana po plecach i powtarzał: 
"To nic, Wania, nie martw się, zrobimy cię ministrem, Pobiedą będziesz się rozbijał"... 
Andrzej poczuł znajomy, wzruszający zapach machorki, potu i samogonu. Z trudem 
odetchnął, potarł zdrętwiałe policzki i znowu popatrzył na sad.
Wśród drzew stał Budynek.
Wyglądał zupełnie naturalnie, tak jakby stał tu od dawna, od zawsze, i miał zamiar 
stać tak do skończenia świata - czerwony, ceglany, trzypiętrowy. Tak jak wtedy, okna na 
parterze zasłaniały okiennice, a dach pokrywała ocynkowana blacha. Do drzwi prowadziły 
cztery kamienne schodki, a obok jedynego komina sterczała dziwna, podobna do krzyża 
antena. Ale teraz wszystkie okna były ciemne, na parterze gdzieniegdzie brakowało okiennic, 
szyby były brudne, pochlapane i porysowane. Na niektóre z nich naklejono paski papieru, 
część zastąpiono kawałkami wykrzywionej dykty. Nie było już uroczystej i posępnej muzyki 
- od Budynku ciągnęła się niewidoczna mgła ciężkiej, gęstej ciszy.
Andrzej bez zastanowienia przełożył nogi przez parapet i zeskoczył do sadu, w 
miękką, gęstą trawę. Poszedł w stronę Budynku, strasząc świetliki, coraz głębiej zatapiając się 
w martwą ciszę, nie spuszczając oczu ze znajomej miedzianej klamki na dębowych drzwiach. 
Teraz klamka była matowa i pokryta zielonymi plamami.
Wszedł na schodki i obejrzał się. W jaskrawo oświetlonych oknach jadalni wesoło 
skakały, łamiąc się dziwacznie, ludzkie cienie, dobiegały słabe dźwięki muzyki i, nie 
wiedzieć czemu, brzęk sztućców. Machnął na to ręką, odwrócił się i nacisnął mokrą, 
rzeźbioną miedź. W przedpokoju panował teraz półmrok, wilgoć i stęchlizna. Rozłożysty 
wieszak sterczał w kącie nagi, jak martwe, uschnięte drzewo. Na marmurowych schodach nie 
było dywanu, nie było też metalowych prętów - zostały tylko pokryte śniedzią pierścionki, 
stare, pożółkłe niedopałki i jakieś śmieci na stopniach. Stawiając ciężko kroki i nie słysząc nic 
prócz nich i własnego oddechu, Andrzej powoli wszedł na półpiętro.
Z dawno wygasłego kominka dolatywał zapach starej spalenizny i amoniaku, coś tam 
szeleściło, szurało i tupało. W wielkiej sali również było zimno, ciągnęło po nogach. Z 
niewidocznego sufitu zwisały czarne, zakurzone szmaty, na marmurowych ścianach 
ciemniały niechlujne, podejrzane plamy i lśniły zacieki wilgoci. Złoto i purpura poodpadały, a 
dumne popiersia - gipsowe, marmurowe, brązowe i złote - ślepo, ze smutkiem spoglądały z 
nisz poprzez zakurzoną pajęczynę. Parkiet pod nogami skrzypiał i poddawał się przy każdym 
kroku, na zaśmieconej podłodze leżały kwadraty księżycowego światła, a z przodu biegła w 
głąb jakaś galeria, na której Andrzej nigdy wcześniej nie był. Nagle spod jego nóg 
wyskoczyło stado szczurów, z piskiem i tupotem przebiegło po galerii i zniknęło w 
ciemnościach.
Gdzie są wszyscy? - myślał bezładnie Andrzej, snując się po galerii. Co się z nimi 
stało? - zastanawiał się, schodząc w zatęchłe głębie budynku po łomoczących metalowych 
schodach. Jak to się stało? - dumał, chodząc od pokoju do pokoju. Pod jego nogami chrzęścił 
tynk i potłuczone szkło, mlaskało porośnięte puszystymi kępkami pleśni błoto... Słodkawo 
pachniało rozkładem, gdzieś tykała, spadając kropla po kropli, woda, a na obdartych ścianach 
czerniały ogromne, oprawione w potężne ramy obrazy, na których nie można było nic 
zobaczyć...
Teraz już zawsze tak tu będzie, pomyślał Andrzej. Zrobiłem coś takiego, wszyscy 
zrobiliśmy coś takiego, że teraz już zawsze tak tu będzie. Budynek nie ruszy się już stąd, 
zostanie tu na zawsze, będzie gnić i niszczeć, jak każdy zwyczajny, stary dom, i w końcu 
rozbiją go żeliwnymi babami, śmieci spalą, a opalone cegły wywiozą na wysypisko... Ani 
jednego głosu! I w ogóle ani jednego dźwięku, tylko zrozpaczone szczury piszczą po kątach...
Zobaczył ogromną szwedzką szafę z rozsuwanymi drzwiami i nagle przypomniał 
sobie, że taka sama szafa stoi w jego małym pokoiku - sześć metrów kwadratowych, jedyne 
okno wychodzi na podwórko-studnię, obok kuchnia. Na szafie pełno starych gazet, 
zwiniętych w rulony plakatów, które przed wojną zbierał ojciec, i jeszcze jakieś papiery, 
śmieci... Gdy ogromnemu szczurowi pułapka przytrzasnęła pyszczek, udało mu się jakoś 
wejść na tę szafę, długo tam szeleścił i kręcił się, i każdej nocy Andrzej bał się, że spadnie mu 
na głowę. Kiedyś wziął lornetkę i z daleka, z parapetu popatrzył, co się tam dzieje w tych 
papierach. I zobaczył - albo może wydawało mu się, że zobaczył? - sterczące uszy, szary 
łepek i straszny, błyszczący, jakby polakierowany pęcherz zamiast mordki. Wyglądało to tak 
okropnie, że wybiegł ze swojego pokoju i przez jakiś czas siedział w korytarzu na skrzyni, 
czując, że go mdli. Był sam w mieszkaniu, nie miał się kogo wstydzić, ale i tak było mu 
wstyd za swój strach. W końcu wstał, poszedł do dużego pokoju i nastawił na patefonie: 
"Riorita". A po kilku dniach w jego pokoiku pojawił się mdlący słodkawy zapach, taki jak 
tutaj...
W głębokim jak studnia pomieszczeniu z łukowym sklepieniem dziwnie i 
nieoczekiwanie świeciły rzędy ołowianych piszczałek ogromnych organów, martwych od 
dawna, ostygłych, niemych, jak zapuszczony cmentarz muzyki. Obok krzesła organisty leżał 
skulony człowieczek owinięty podartym dywanem, przy jego głowie lśniła pusta butelka po 
wódce. Andrzej zrozumiał, że to naprawdę koniec, i pospiesznie poszedł do wyjścia.
Schodząc ze schodków do swojego sadu, zobaczył Izie. Izia był pijany, wyjątkowo 
rozczochrany i nieporządny. Stał, chwiejąc się, jedną ręką trzymał się jabłoni i patrzył na 
Budynek. Jego zęby, odsłonięte w zastygłym uśmiechu, błyszczały w mroku.
- Po wszystkim - powiedział Andrzej. - Koniec.
- Majaczenie wzburzonego sumienia! - powiedział niewyraźnie Izia.
- Tylko szczury biegają. Zgnilizna.
- Majaczenie wzburzonego sumienia... - powtórzył Izia i zachichotał.


CZĘŚĆ 5
PRZERWANIE CIĄGŁOŚCI


ROZDZIAŁ 1

Pokonując odruch wymiotny, Andrzej przełknął ostatnią łyżkę brei, ze wstrętem 
odrzucił manierkę i sięgnął po kubek. Herbata była jeszcze gorąca. Andrzej wziął kubek w 
dłonie i zaczął pić małymi łykami, wpatrując się w syczący ognik benzynowej lampy. 
Herbata była okropnie mocna, za długo stała, jechało od niej miotłą. Miała nieprzyjemny 
posmak - może od tej wstrętnej wody, której nabrali na osiemset dwudziestym kilometrze, 
albo może Kechada znowu dosypał całemu kierownictwu tego świństwa od biegunki. A może 
po prostu kubek został źle umyty - był dzisiaj jakiś taki tłusty i lepki.
Za oknem na dole żołnierze brzęczeli kociołkami. Dowcipniś Tewosian palnął coś o 
Wywłoce, żołnierze zarechotali. W tym momencie rozległ się ryk sierżanta Vogla: "Na służbę 
idziecie, czy babie do wyra, płazy jedne! Dlaczego boso? Gdzie wasze buty, troglodyto?" 
Ponury głos zaczaj tłumaczyć, że nogi ma obtarte do mięsa, a miejscami nawet do kości. 
"Zamknijcie gębę, byku niechrzczony! Natychmiast założyć buty i na służbę! Szybciej!"...
Andrzej z przyjemnością poruszał pod stołem palcami bosych stóp. Na chłodnym 
parkiecie nogi już trochę odpoczęły. Przydałaby się miska z zimną wodą. Włożyłoby się do 
niej nogi... Zajrzał do kubka. Była jeszcze połowa herbaty i Andrzej, przeklinając w myśli to 
wszystko, nieoczekiwanie dla samego siebie wypił tę resztę trzema ogromnymi łapczywymi 
łykami. W żołądku od razu zaburczało. Przez jakiś czas Andrzej z niepokojem przysłuchiwał 
się temu, co się tam dzieje, potem odstawił kubek, wytarł pot grzbietem dłoni i popatrzył na 
metalową skrzynię z dokumentami. Trzeba wyjąć wczorajsze raporty. Nie miał ochoty. 
Zdążę. Położyłbym się teraz, wyciągnął na całą długość, przykrył kurtką i zamknął oczy 
gdzieś tak na sześćset minut...
Za oknem nagle zawarczał wściekle silnik traktora. Zabrzęczały w oknach resztki 
szyb, na podłogę obok lampy upadł kawałek tynku. Pusty kubek drżąc przesuwał się w 
kierunku krawędzi stołu. Andrzej skrzywił się, wstał, poczłapał bosymi stopami do okna i 
wyjrzał.
Poczuł na twarzy żar nie ostygłej ulicy, gryzący dym z rury wydechowej i mdlący 
smród rozgrzanego oleju. W zakurzonym świetle przenośnego reflektora brodaci ludzie, 
siedząc na jezdni, leniwie grzebali łyżkami w manierkach i kociołkach. Wszyscy byli bosi i 
prawie wszyscy rozebrani do pasa. Spocone białe ciała lśniły, twarze wydawały się czarne. 
Dłonie również były czarne, jakby wszyscy mieli rękawiczki. Andrzej zdał sobie sprawę, że 
nikogo nie poznaje. Stado nieznajomych nagich małp... W kręgu światła pojawił się sierżant 
Vogel z ogromnym aluminiowym czajnikiem w ręku. Małpy zaczęły się ruszać, wiercić i 
wyciągnęły w stronę czajnika swoje kubki. Odsuwając kubki wolną ręką, sierżant zaczął coś 
krzyczeć. Zagłuszał go łoskot silnika.
Andrzej wrócił do stołu, szarpnięciem podniósł wieko skrzyni, wyciągnął dziennik i 
wczorajsze raporty. Na stół upadł jeszcze jeden kawałek tynku. Andrzej spojrzał w górę. 
Pokój był bardzo wysoki - mógł mieć cztery, może nawet pięć metrów. Modelowany sufit 
miejscami poodpadał, widać było dranicę. Przywoływało to słodkie wspomnienia domowych 
pierogów z powidłami, które podawano do ogromnych ilości cudownie zaparzonej, 
klarownej, podawanej w przezroczystych szklankach z cieniutkiego szkła herbaty. Z cytryną. 
A można było po prostu wziąć pustą szklankę i nalać sobie w kuchni zimnej wody... ile się 
tylko chciało...
Andrzej pokręcił głową, znowu wstał, przeciął na ukos pokój i podszedł do sporej 
biblioteczki. Szyb w drzwiach nie było, książek też nie - zostały tylko puste, pokryte kurzem 
półki. Andrzej wiedział o tym, ale mimo to obejrzał je jeszcze raz i nawet pomacał ręką w 
ciemnych kątach.
Trzeba przyznać, że pokój zachował się w całkiem niezłym stanie. Zostały dwa 
zupełnie porządne fotele i jeszcze jeden z wypchniętym siedzeniem - niegdyś komfortowy, 
obity tłoczoną skorą. Pod ścianą naprzeciwko okna stało kilka krzeseł, na środku pokoju 
niziutki stolik, a na nim kryształowa waza z jakimś czarnym, zaschniętym draństwem w 
środku. Tapety się poodklejały, miejscami poodpadały zupełnie, parkiet rozsechł się i 
wybrzuszył, ale i tak pokój był w całkiem niezłym stanie - niedawno, może z dziesięć lat 
temu, ktoś tutaj mieszkał.
Po raz pierwszy po pięćsetnym kilometrze Andrzej zobaczył tak dobrze wyglądający 
dom. Po wielu kilometrach spalonych do cna, zmienionych w czarną, zwęgloną pustynię 
dzielnic, po wielu kilometrach porośniętych burymi cierniami ruin, wśród których wznosiły 
się drżące ze starości, puste, wielopiętrowe pudełka z dawno zawalonymi stropami, po wielu 
dziesiątkach kilometrów pustki, wysadzonej przegniłymi zrębami bez dachów, gdzie widok 
na uskok rozciągał się z drogi od Żółtej Ściany na wschodzie aż do brzegu urwiska na 
zachodzie - tutaj znowu zaczynały się prawie nie zniszczone dzielnice, wybrukowana droga, 
może nawet byli gdzieś ludzie, w każdym razie pułkownik wydał rozkaz podwojenia wart.
Ciekawe, jak tam pułkownik. Staruszek jakoś przygasł w ciągu ostatnich dni. Zresztą 
wszyscy przygaśli. Bardzo dobrze, że właśnie dzisiaj, po raz pierwszy od dwunastu dni, będą 
nocować pod dachem, a nie pod gołym niebem. Żeby tak znaleźć wodę, można by zrobić 
dłuższy postój. Tylko że wody chyba tu jednak nie ma. W każdym razie Izia mówi, że nie ma 
co na to liczyć. W całej tej bandzie tylko z Izi i pułkownika jest jakiś pożytek...
Do drzwi ktoś zapukał, ledwie słyszalnie przez łoskot silnika. Andrzej pospiesznie 
wrócił na miejsce, narzucił kurtkę, otworzył dziennik i krzyknął:
- Tak!
To był tylko Dagan - suchy, stary, podobny pod tym względem do swojego 
pułkownika, gładko ogolony, czysty, zapięty na wszystkie guziki.
- Pozwoli pan, że posprzątam, sir? - krzyknął.
Andrzej skinął głową. Boże, pomyślał, ile wysiłku trzeba włożyć, żeby w tym bajzlu 
tak wyglądać... A przecież Dagan nie jest ani oficerem, ani nawet sierżantem, zwykły 
ordynans. Lokaj.
- Jak tam pułkownik? - zapytał.
- Słucham, sir? - Dagan zamarł z brudnymi naczyniami w ręku, zwracając ku 
Andrzejowi długą, pooraną twarz.
- Jak się czuje pułkownik?! - ryknął Andrzej i w tym samym momencie silnik za 
oknem umilkł.
- Pułkownik pije herbatę - wrzasnął Dagan w zapadłej ciszy i skonfundowany dodał, 
ściszając głos: - Przepraszam, sir. Pułkownik czuje się dobrze. Zjadł kolację i teraz pije 
herbatę.
Andrzej nieuważnie skinął głową i przerzucił kilka stron dziennika.
- Czy życzy pan sobie czegoś, sir? - zapytał Dagan.
- Nie, dziękuję - powiedział Andrzej.
Po wyjściu Dagana wziął się w końcu za wczorajsze raporty. Wczoraj nic nie napisał. 
Miał taki atak biegunki, że ledwie doczekał końca wieczornego zebrania, a potem do północy 
się męczył - sterczał w kucki pośrodku drogi z gołym tyłkiem wypiętym w stronę obozu, z 
napięciem wpatrując się i wsłuchując w nocną ciemność, z pistoletem w jednej ręce i latarką 
w drugiej.
"Dzień dwudziesty ósmy" - napisał na czystej kartce i podkreślił dwiema grubymi 
liniami. Wziął do ręki raport Kechady.
"Przeszliśmy 28 kilometrów - napisał tamten. - Wysokość słońca 63° 51' 13 ". 2 (979 
kilometr). Średnia temperatura: w cieniu +23° w słońcu +31°C. Prędkość wiatru 2,5m/sek. 
Wilgotność 0,42. Przyciąganie 0,998. Przeprowadzono wiercenia - 979,981,986 kilometr, 
Wody nie ma. Zużycie paliwa"...
Andrzej wziął teraz wysmarowany brudnymi palcami raport Ellizauera i długo starał 
się rozszyfrować jego bazgroły.
"Zużycie paliwa 1,32 normy. Pod koniec 28 dnia pozostało 32001 kg. Stan silników: 
?1 - zadowalający; ?2 - zużyte sworznie i coś z cylindrami"...
Co się właściwie stało z cylindrami, Andrzejowi nie udało się dowiedzieć, chociaż 
przysuwał kartkę do samej lampy.
"Stan grupy: fizyczny - prawie u wszystkich starte nogi, dalej biegunka, u Permiaka i 
Palotry nasiliła się wysypka na plecach. Żadnych szczególnych przypadków. Dwukrotnie 
pokazywały się wilki, zostały odpędzone wystrzałami. Zużycie amunicji 12 nabojów. Zużycie 
wody 40 litrów. Pod koniec 28 dnia pozostało 1100 kg. Zużycie prowiantu 20 racji. Pod 
koniec 28 dnia pozostało 730 racji..."
Za oknem przenikliwie zatrajkotała Wywłoka, żołnierze zarżeli. Andrzej podniósł 
głowę, nasłuchując. A, cholera, może to i dobrzej| że się do nas przyczepiła. Zawsze to jakaś 
rozrywka dla chłopaków... Szkoda tylko, że ostatnio zaczęli się z jej powodu bić.
Do drzwi znowu ktoś zapukał.
- Wejść - powiedział niezadowolony Andrzej.
Wszedł sierżant Vogel - potężny, z czerwoną gębą i szerokimi ciemnymi plamami 
potu pod pachami trencza.
- Sierżant Vogel prosi o pozwolenie zwrócenia się do pana radcy! - szczeknął, 
przyciskając dłonie do bioder i rozstawiając łokcie.
- Słucham, sierżancie.
Sierżant popatrzył na okno.
- Proszę o pozwolenie na poufną rozmowę - powiedział, ściszając głos.
Coś nowego, pomyślał Andrzej nieprzyjemnie zaskoczony.
- Proszę, niech pan siada - powiedział.
Sierżant na palcach zbliżył się do stołu, przycupnął na brzegu fotela i nachylił się w 
stronę Andrzeja.
- Ludzie nie chcą dalej iść - oznajmił półgłosem.
Andrzej odchylił się na oparcie krzesła. Proszę, do czego to doszło... Cudownie... 
Gratuluję, panie radco...
- Co to znaczy nie chcą? - zapytał. - Kto się ich pyta?
- Są wykończeni, panie radco - powiedział Vogel poufnie. - Tytoń się skończył, a 
biegunka nie. A co najważniejsze, boją się. Są przerażeni, panie radco.
Andrzej popatrzył na niego w milczeniu. Trzeba było coś zrobić. Teraz. Natychmiast. 
Tyle że nie wiedział co.
- Jedenasty dzień idziemy po tym pustkowiu, panie radco - ciągnął szeptem Yogel. - 
Pan radca pamięta, jak nas ostrzegano, że będzie trzynaście dni pustkowia, a potem - wszyscy 
zginą. Zostały dwa dni, panie radco...
Andrzej oblizał wargi.
- Sierżancie! - huknął. - Jak panu nie wstyd! Stary żołnierz, a przesądny jak baba. Nie 
spodziewałem się tego po panu!
Vogel uśmiechnął się krzywo i poruszył ogromną dolną szczęką.
- Nie, panie radco, mnie nie tak łatwo przestraszyć. Żebym tam miał - pokazał 
wielkim krzywym paluchem na okno - żebym miał samych Niemców, albo chociaż 
Japońców, nie byłoby tej rozmowy, panie radco. Ale to zbieranina. Jacyś Ormianie, 
Italiańcy...
- Dosyć! - podniósł głos Andrzej. - To wstyd. Nie zna pan regulaminu? Dlaczego 
zwraca się pan z tym do mnie? Co to za porządki, sierżancie? Wstać!
Vogel podniósł się ciężko i stanął na baczność.
- Siadać - powiedział po krótkiej chwili Andrzej.
Vogel tak samo ciężko usiadł. Przez jakiś czas panowało milczenie.
- Dlaczego zwrócił się pan do mnie, a nie do pułkownika?
- Proszę o wybaczenie, panie radco. Do pana pułkownika już się zwracałem. Wczoraj.
- No i co?
Vogel zawahał się i odwrócił oczy.
- Pan pułkownik nie uznał za stosowne przyjąć mojego meldunku do wiadomości, 
panie radco.
Andrzej uśmiechnął się.
- Otóż to! Jaki z pana, do diabła, sierżant, jeśli nie umie pan utrzymać dyscypliny 
wśród swoich ludzi? Boją się! Jak małe dzieci... Oni powinni się pana bać, sierżancie! - 
ryknął. - Pana! A nie trzynastego dnia!
- Gdyby to byli Niemcy... - zaczął znowu ponuro Vogel.
- Co to ma znaczyć? - zapytał uprzejmie Andrzej. - Ja, kierownik ekspedycji, mam 
pana, jak ostatnią ofermę, uczyć, co trzeba robić, gdy podwładni się buntują? Wstyd, Vogel! 
Jeśli pan nie wie, proszę sobie poczytać regulamin. O ile wiem, tam zostało wszystko 
przewidziane.
Vogel znowu się kpiąco uśmiechnął, ruszając dolną szczęką. Najwidoczniej takie 
wypadki nie zostały przewidziane w regulaminie.
- Miałem o panu lepsze zdanie, Vogel - powiedział ostro Andrzej. - Dużo lepsze! I 
niech pan sobie zapamięta: to, czy pańscy ludzie chcą iść, czy nie, nikogo nie interesuje. 
Wszyscy wolelibyśmy siedzieć teraz w domu, a nie leźć przez to piekło. Wszystkim chce się 
pić, wszyscy są wykończeni. A mimo to wypełniają swój obowiązek, Vogel. Czy to jasne?
- Tak jest, panie radco - warknął Vogel. - Czy mogę odejść?
-Tak.
Sierżant wyszedł, bezlitośnie katując butami rozeschnięty parkiet.
Andrzej zrzucił kurtkę i znowu podszedł do okna. Publiczność jakby się uspokoiła. W 
kręgu światła górował niemożliwie wysoki Ellizauer. Właśnie nachylał się nad jakąś kartką, 
chyba mapą, którą trzymał przed nim barczysty, przysadzisty Kechada. Wysuwając się z 
ciemności, przeszedł obok nich i zniknął w budynku jakiś żołnierz - bosy, rozebrany, 
rozczochrany, z automatem w ręku. Tam, skąd szedł, czyjś głos zawołał w ciemnościach:
- Nosaty! Ej, Tewosian!
- Czego chcesz? - odkrzyknięto z przyczepy, gdzie czerwonymi świetlikami zapalały 
się i gasły ogniki papierosów.
- Przekręć no reflektor! Ni cholery tu nie widać...
- A po co? Nie możesz po ciemku?
- Zasrali tu wszystko... nie wiem, gdzie się ruszyć...
- Wartownik nie może się ruszać - wmieszał się nowy głos. - Wal tam, gdzie stoisz.
- Poświećcie, do jasnej cholery! Tak wam ciężko tyłek ruszyć?
Tyczkowaty Ellizauer wyprostował się, w dwóch krokach znalazł się przy traktorze i 
przekręcił reflektor, tak żeby świecił na ulicę. Andrzej zobaczył wartownika. Przytrzymując 
opuszczone spodnie, wartownik niepewnie dreptał na ugiętych nogach obok tego ogromnego, 
żelaznego posągu, który jacyś dziwacy nie wiedzieć czemu postawili wprost na chodniku 
przy skrzyżowaniu. Posąg przedstawiał krępego typa, z nieprzyjemną żabią fizjonomią, która 
teraz, w świetle reflektora, wydawała się czarna. Lewa ręka wskazywała niebo, a prawa z 
rozcapierzonymi palcami unosiła się nad ziemią. Teraz na tej ręce wisiał automat.
- W porządku, dzięki! - krzyknął radośnie wartownik i pewniej przykucnął. - Możecie 
zgasić!
- Dawaj, dawaj! - dopingowali go z przyczepy. - W razie czego będziemy cię osłaniać!
- Zabierzcie to światło, chłopaki! - błagał kapryśny wartownik.
- Niech pan nie zabiera, panie inżynierze! - poradził ktoś z przyczepy. - On tylko tak 
żartuje. I regulamin zabrania...
Ale Ellizauer zabrał światło. Było słychać, jak na przyczepie przepychają się i 
chichoczą. Potem jakichś dwóch zagwizdało marsz.
Wszystko jak zwykle, pomyślał Andrzej. Dzisiaj nawet są jakby weselsi niż 
zazwyczaj. Ani wczoraj, ani przedwczoraj nie słyszałem takich żartów. Może to dzięki tym 
domom? Tak, to bardzo możliwe. Przez cały czas pustynia i pustynia, a teraz domy. 
Przynajmniej można spokojnie spać, wilki nie podejdą... Tylko że Vogel nie jest panikarzem. 
Nie, on nie z tych... Andrzej nagle wyobraził sobie, jak jutro daje rozkaz wymarszu, a oni 
zbijają się w najeżoną automatami kupę i mówią: "Nie pójdziemy!" Może właśnie dlatego tak 
im wesoło - wszystko już obgadali, zdecydowali, że jutro Wracają (,,...a co on nam może 
zrobić, wymoczek jeden, urzędniczyna parszywy?...").
I rób tu człowieku, co chcesz, żeby mieli sczeznąć, to i tak wrócą. A Kechada, drań, z 
nimi. Od ilu już dni jęczy, że nie ma po co dalej iść... na wieczornych zebraniach patrzy na 
mnie wilkiem... marzy mu się, że wrócę do Heigera z podwiniętym ogonem...
Andrzeja przeszedł dreszcz. Zimno. Sam jest sobie winien, mięczak jeden, popuścił 
cugli, demokrata parszywy, narodofil... Trzeba było wtedy tego rudego Chnojpeka postawić 
pod ścianą, od razu wziąć za pysk całą tę bandę - teraz by chodzili jak w zegarku! Zbiorowy 
gwałt, w dodatku brutalny, w dodatku na miejscowej, w dodatku na nieletniej... I jak to ten 
Chnojpek bezczelnie się uśmiechał - bezczelnie, ohydnie, z zadowoleniem - gdy się na nich 
wydzierałem... i jak pozielenieli, gdy wyjąłem pistolet... Ach, pułkowniku, pułkowniku! 
Liberał z pana, a nie oficer! "No, po co od razu strzelać, panie radco? Istnieją przecież inne 
metody wpływania na ludzi!"... Niee, pułkowniku, jak widać, na takich Chnojpeków innych 
metod nie ma... A potem to już wszystko zaczęło się rozwalać. Dziewczyna uczepiła się nas, 
przegapiłem to beznadziejnie (ze zdziwienia?), a potem z jej powodu zaczęły się kłótnie i 
bijatyki... I znowu, trzeba było zadziałać po pierwszej bójce, postawić któregoś pod ścianą, a 
dziewczynie złoić skórę i wypędzić precz z obozu... Tylko dokąd ją wypędzić? Zaczęły się 
spalone dzielnice, brak wody, pojawiły się wilki...
Na dole ktoś nagle wściekle zaryczał, sypiąc przekleństwami, coś upadło i potoczyło 
się z hukiem. Z bramy w krąg światła wyleciała zupełnie naga małpa, pacnęła na tyłek, 
wznosząc tuman kurzu, i zanim zdążyła się pozbierać, z tej samej bramy skoczyła na nią jak 
tygrys druga małpa, też goła. Szczepiły się, potoczyły po brukowanej ulicy wyjąc, rycząc, 
chrypiąc, plując i tłukąc się z całych sił.
Andrzej jedną rękę zacisnął na parapecie, drugą bez sensu macał pas, zapominając, że 
kabura leży na fotelu. W tym momencie z ciemności wyskoczył sierżant Vogel. Nadlatując 
jak czarna, spocona, gnana huraganem chmura, zawisł nad draniami. Już trzymał jednego za 
włosy, drugiego za brodę, poderwał ich z ziemi, z suchym trzaskiem uderzył o siebie i 
odrzucił na boki jak szczeniaków.
- Bardzo dobrze, sierżancie! - rozległ się słaby, ale twardy głos pułkownika. - 
Przywiązać tych łobuzów na noc do łóżek, a jutro pójdą jako straż przednia, poza kolejnością.
-Tak jest, panie pułkowniku - odezwał się sierżant, ciężko dysząc. Spojrzał w prawo, 
gdzie na bruku bezskutecznie usiłowała się podnieść goła małpa, i niepewnie dodał: - 
Ośmielam się zameldować, że jeden nie jest od nas. To kartograf Rulier.
Andrzej potrząsnął głową, zwalniając miejsce w krtani, i nieswoim głosem zawołał:
- Kartografa Ruliera do straży przedniej na trzy dni, w pełnym rynsztunku! A jeżeli się 
to powtórzy, rozstrzelać obu na miejscu! - W gardle coś go boleśnie ścisnęło. - Rozstrzelać na 
miejscu każdego łobuza, który ma czelność urządzać bijatyki! - wysyczał.
Doszedł do siebie dopiero przy stole. Za późno, pomyślał, wpatrując się tępo w swoje 
drżące palce. Za późno. Trzeba było wcześniej ... Ale już wy mi zatańczycie! Będziecie robić, 
co się wam każe! Połowę każę rozstrzelać... sam rozstrzelam... ale druga połowa będzie 
chodzić jak w zegarku. Dosyć tego... Dosyć! A Chnojpekowi -kula w łeb przy pierwszej 
okazji. Kula w łeb!
Sięgnął ręką za plecy, przesunął kaburę z pasem i wyjął pistolet. Lufa była zapchana 
błotem. Odwiódł zamek, ale nie chciał iść; w końcu dał się odciągnąć do połowy i zaklinował 
się na amen. Do licha, wszystko ubabrane... Za oknem było bardzo cicho, tylko w oddali 
stukały po bruku podkute buty wartowników, a na parterze ktoś smarkał i głośno syczał przez 
zęby.
Andrzej podszedł do drzwi i wyjrzał na korytarz.
- Dagan! - zawołał półgłosem.
W kącie coś zaszeleściło. Andrzej drgnął i przyjrzał się lepiej: to był Niemowa. 
Siedział w swojej zwykłej pozie, krzyżując i w skomplikowany sposób splatając nogi. Jego 
oczy lśniły wilgocią w mroku.
- Dagan! - zawołał Andrzej głośniej.
- Idę, sir! - odkrzyknięto z głębi domu. Rozległy się kroki.
- Czemu tu siedzisz? - zapytał Andrzej Niemowę. - Wejdź do pokoju.
Niemowa podniósł szeroką twarz i patrzył na niego bez ruchu. Andrzej wrócił do 
stołu. Gdy Dagan zapukał i zajrzał do pokoju, polecił:
- Proszę wyczyścić mój pistolet.
- Tak jest, sir - powiedział z szacunkiem Dagan i wziął broń. W drzwiach odsunął się, 
przepuszczając Izie,
- Aha, lampa! - zawołał Izia, podchodząc prosto do stołu. - Słuchaj, Andrzej, nie 
mamy więcej takich lamp? Mam już dosyć tej latarki, oczy bolą...
Przez ostatnie dni Izia bardzo schudł. Wszystko na nim wisiało, wszystko było w 
strzępach. I jechało od niego jak od starego kozła. Zresztą od wszystkich tak jechało. Oprócz 
pułkownika.
Andrzej patrzył, jak Izia, nie zwracając na nic uwagi, bierze krzesło, siada i przysuwa 
do siebie lampę. Teraz zaczął wyjmować zza pazuchy stosy jakichś pomiętych, starych 
papierów i rozkładać je przed sobą. Przy tym jak zwykle lekko podskakiwał na krześle, krążył 
po papierach wzrokiem, jakby próbował czytać je wszystkie na raz. Od czasu do czasu 
poszczypywał brodawkę. Ciężko mu się było teraz do niej dostać przez gęstą, kędzierzawą 
szczecinę, pokrywającą mu policzki, szyję i nawet chyba uszy.
- Słuchaj, może byś się jednak ogolił - oświadczył surowo Andrzej.
- Po co? - zapytał nieuważnie Izia.
- Całe dowództwo się goli - oświadczył surowo Andrzej. - Tylko ty jeden wyglądasz 
jak strach na wróble.
Izia podniósł głowę i przez chwilę patrzył na Andrzeja, rozchylając szczecinę i 
pokazując żółte, dawno niemyte zęby.
- Tak? Wiesz co, ja tam nie mam takich ambicji. Popatrz na moją kurtkę.
Andrzej popatrzył.
- Nic by ci się nie stało, gdybyś ją załatał. Jak sam nie umiesz, i daj Daganowi.
- Wydaje mi się, że Dagan i beze mnie ma co robić... A propos, do kogo masz zamiar 
strzelać?
- Do kogo będzie trzeba - powiedział posępnie Andrzej.
- No, no... - Izia znowu zatopił się w papierach.
Andrzej spojrzał na zegarek. Było już za dziesięć. Westchnął, zajrzał pod stół, 
namacał tam buty, wyjął z nich sztywne skarpetki, powąchał je ukradkiem, potem zadarł 
prawą nogę i obejrzał startą piętę. Wyglądała już trochę lepiej, ale ciągle bolała. Krzywiąc się, 
Andrzej włożył brudne skarpetki i poruszał stopą. Skrzywił się jeszcze bardziej i sięgnął po 
buty. Włożył je, założył pas z pustą kaburą, poprawił i zapiął kurtkę.
- Masz - powiedział Izia i przysunął mu przez stół stertę zapisanych kartek.
- Co to jest? - zapytał Andrzej bez żadnego zainteresowania.
- Papier.
- Aaa... - Andrzej zebrał karteluszki i schował do kieszeni kurtki. - Dziękuję.
Izia znowju czytał. Szybko, jak maszyna.
Andrzej przypomniał sobie, jak nie chciał brać Izii na tę ekspedycję - z jego 
niechlujnym wyglądem stracha na wróble, z jego wyzywająco żydowską twarzą, z jego 
bezczelnym chichotem, z oczywistą nieprzydatnością do ciężkiego fizycznego wysiłku. 
Wiedział doskonale, że Izia dostarczy mu masę kłopotów, a pożytku z archiwariusza w 
warunkach polowych będzie tyle, co kot napłakał. Ale wyszło zupełnie inaczej.
To znaczy, nie do końca. Izia pierwszy obtarł nogi. Od razu obie. Był niemożliwy na 
wieczornych zebraniach ze swoimi idiotycznymi dowcipami nie na miejscu i nie proszoną 
poufałością. Trzeciego dnia pochodu udało mu się wpaść do jakiejś piwnicy i trzeba go było z 
niej wyciągać. Piątego dnia zgubił się i opóźnił wymarsz o kilka godzin.
W czasie potyczki na trzysta czterdziestym kilometrze zachowywał się jak ostatni 
kretyn i tylko cudem udało mu się przeżyć. Żołnierze z niego kpili, a Kechada ciągle się z nim 
kłócił. Ellizauer okazał się żydofobem i trzeba było w związku z Izia udzielić mu specjalnego 
upomnienia... Tak było, ale przy tym wszystkim Izia bardzo szybko stał się najbardziej 
popularną osobą wśród członków ekspedycji, no może poza pułkownikiem. A w pewnym 
sensie może nawet bardziej popularną.
Po pierwsze, umiał znaleźć wodę. Geolodzy długo i na próżno szukali źródeł, wiercili 
w skałach, pocili się, Organizowali wykańczające wyprawy w czasie postojów. Izia po prostu 
siedział na przyczepie pod koszmarnym parasolem-samoróbką i grzebał w starych papierach, 
których nazbierało się już kilka skrzyń. I cztery razy przepowiedział, gdzie szukać 
podziemnych cystern. Co prawda jedna z nich była wyschnięta, a w drugiej woda zdążyła 
stęchnąć, ale dwa razy ekspedycja miała wspaniałą wodę. Tylko i wyłącznie dzięki Izii.
Po drugie, znalazł magazyn oleju solarowego. Po tym fakcie antysemityzm Ellizauera 
stał się raczej pojęciem abstrakcyjnym. "Nienawidzę parchów - mówił do swojego głównego 
mechanika. - Nie ma na świecie nic gorszego od parcha. Ale nigdy nic nie miałem przeciwko 
Żydom! Weź na ten przykład Katzmana"...
Dalej. Izia wszystkim dostarczał papieru. Zapasy srajtaśmy skończyły się od razu po 
pierwszym ataku dolegliwości żołądkowych. I wtedy popularność Izii - jedynego posiadacza i 
stróża papierowych bogactw, w miejscu gdzie nie tylko łopianu, ale nawet kępki trawy nie 
było - wtedy popularność Izii sięgnęła szczytów.
Nie minęły nawet dwa tygodnie, gdy Andrzej z pewną zazdrością zauważył, że Izie 
lubią. Wszyscy. Nawet żołnierze, co już było absolutnie niepojęte. Podczas postojów tłoczyli 
się wokół niego i z otwartymi ustami słuchali jego paplaniny. Z własnej woli i z wyraźną 
ochotą przenosili z miejsca na miejsce jego metalowe skrzynie z dokumentami. Skarżyli mu 
się i wywnętrzali się przed nim, jak uczniowie przed ulubionym nauczycielem. Vogla 
nienawidzili, przed pułkownikiem drżeli, z naukowcami się bili, z Izia - śmiali się. Już nie z 
niego - z nim!... "Wie pan co, Katzman - powiedział pewnego dnia pułkownik. - Nigdy nie 
rozumiałem, po co są w wojsku potrzebni komisarze. Sam nigdy nie miałem komisarza, ale 
pana to bym chyba wziął"...
Izia skończył przeglądać jedną stertę papierów i wyjął zza pazuchy drugą.
- Jest coś ciekawego? - zapytał Andrzej. Nie dlatego że naprawdę go to interesowało, 
po prostu chciał jakoś wyrazić czułość, którą nagle poczuł do tego niezgrabnego, 
niechlujnego, a nawet nieprzyjemnego z wyglądu człowieka.
Izia nie zdążył odpowiedzieć - zdążył tylko pokręcić głową. Drzwi otworzyły się i do 
pokoju wszedł pułkownik Saint-James.
- Pozwoli pan, panie radco? - zapytał.
- Oczywiście, pułkowniku - odpowiedział Andrzej, podnosząc się. - Dobry wieczór.
Izia zerwał się i podsunął pułkownikowi fotel.
- Bardzo miło z pańskiej strony, komisarzu - powiedział pułkownik i powoli, w dwóch 
etapach, usiadł. Wyglądał jak zwykle - starannie ubrany, świeży, pachnący wodą kolońską i 
dobrym tytoniem. Tylko policzki ostatnio trochę mu się zapadły, a wpadniętych oczu niemal 
nie było już widać. I zamiast swojej szpicruty nosił długą czarną laskę, na której opierał się, 
gdy stał.
- Ta skandaliczna bójka pod oknami... - zaczął pułkownik. - Muszę pana przeprosić, 
panie radco, za mojego żołnierza.
- Miejmy nadzieję, że to była ostatnia bójka - odparł posępnie Andrzej. - Nie mam 
zamiaru dłużej tego tolerować.
Pułkownik z roztargnieniem pokiwał głową.
- Żołnierze zawsze się biją - zauważył. - W armii brytyjskiej nawet się to popiera. 
Duch walki, zdrowa agresja i tak dalej... Ale oczywiście ma pan rację. W tak trudnych 
polowych warunkach to niedopuszczalne. - Odchylił się w fotelu, wyjął fajkę i zaczął ją 
powoli nabijać. - A potencjalnego przeciwnika w dalszym ciągu nie widać, panie radco! - 
powiedział żartobliwie. - Przewiduję w związku z tym poważne komplikacje dla mojego 
biednego sztabu generalnego. Dla panów polityków również, jeśli mam być szczery...
- Wręcz przeciwnie! - wykrzyknął Izia. - Właśnie teraz nastaną dla nas wszystkich 
najbardziej gorące dni! Ponieważ prawdziwego przeciwnika nie ma, trzeba go koniecznie 
wymyślić. A jak uczy historia, najbardziej niebezpieczny przeciwnik to przeciwnik 
wymyślony. Zapewniam pana, że to będzie prawdziwy potwór. Trzeba dwukrotnie zwiększyć 
stan liczebny armii.
- Ach tak? - powiedział pułkownik tym samym żartobliwym tonem. - Interesujące, kto 
go wymyśli? Czy przypadkiem nie pan, drogi komisarzu?
- Pan! - zawołał Izia triumfalnie. - Przede wszystkim pan - zaczął zaginać palce. - Po 
pierwsze, będziecie musieli stworzyć przy sztabie wydział propagandy politycznej...
Do drzwi ktoś zapukał i zanim Andrzej zdążył odpowiedzieć, wszedł Kechada z 
Ellizauerem. Kechada był ponury, Ellizauer uśmiechał się tajemniczo spod sufitu.
- Siadajcie, panowie - zaproponował chłodno Andrzej. Postukał po stole knykciami 
palców i zwrócił się do Izii: - Katzman, zaczynamy.
Katzman przerwał w pół słowa i z gotowością odwrócił się do Andrzeja, przekładając 
rękę przez oparcie fotela. Pułkownik znowu się wyprostował i położył ręce na gałce laski.
- Proszę, Kechada - powiedział Andrzej.
Kierownik odcinka naukowego siedział przed nim, szeroko rozstawiając grube jak u 
sztangisty nogi, żeby nie pocić się w kroku, a Ellizauer jak zawsze usiadł za jego plecami i 
schylił się, żeby za bardzo nie wystawać.
- Jeśli chodzi o geologię, to nic nowego - zaczął ponuro Kechada. - Glina i piasek. 
Żadnych śladów wody. Tutejszy wodociąg wysechł dawno temu. Może właśnie dlatego stąd 
odeszli, nie wiem... Dane dotyczące słońca, wiatru i tak dalej... - wyjął z kieszeni na piersi 
kartkę papieru, rzucił Andrzejowi. - To na razie wszystko.
Andrzejowi nie spodobało się to "na razie", ale tylko kiwnął głową i popatrzył na 
Ellizauera.
- Transport?
Ellizauer wyprostował się i zaczął mówić nad głową Kechady:
- Przeszliśmy dzisiaj trzydzieści osiem kilometrów. Traktor numer dwa trzeba będzie 
zostawić, silnik wymaga generalnego remontu. Bardzo mi przykro, panie radco, ale niestety.
- Tak - mruknął Andrzej. - Co to znaczy remont generalny?
- Dwa, trzy dni - odparł Ellizauer. - Trzeba będzie wymienić część zespołów, a 
pozostałe doprowadzić do porządku. Może to nawet potrwać cztery dni. Albo pięć.
- Albo dziesięć - powiedział Andrzej. - Proszę dać mi raport.
- Albo dziesięć - zgodził się Ellizauer, przez cały czas uśmiechając się tajemniczo. Nie 
wstając, podał swój raport nad ramieniem Kechady.
- Żartuje pan sobie? - Andrzej starał się mówić spokojnie.
- O co chodzi, panie radco? - przestraszył się Ellizauer. Albo udawał, że się 
przestraszył.
- Trzy dni albo dziesięć dni, panie specjalisto?
- Bardzo mi przykro, panie radco... - wymamrotał Ellizauer. - Boję się podać dokładną 
liczbę... Nie jesteśmy w garażu, a poza tym mój Permiak ma jakąś wysypkę, a dzisiaj przez 
cały dzień wymiotował. .. To mój główny mechanik, panie radco.
- A pan? - zapytał Andrzej.
- Zrobię wszystko, co w mojej mocy. Inna sprawa, że w naszych warunkach... mam na 
myśli warunki polowe...
Przez jakiś czas jeszcze mamrotał coś o mechanikach, dźwigu, którego ze sobą nie 
wzięli, a przecież on uprzedzał... o wiertarce, której niestety tu nie ma, znowu o mechaniku i 
jeszcze coś o tłokach i sworzniach... Mówił coraz ciszej, coraz mniej wyraźnie i w końcu 
zamilkł. Andrzej przez cały czas patrzył mu w oczy. Było oczywiste, że ten długi, tchórzliwy 
cwaniak zaplątał się we własne kłamstwa, sam to już zrozumiał i spostrzegł, że wszyscy już o 
tym wiedzą; teraz próbuje jakoś to odkręcić i nie umie, ale i tak ma zamiar twardo trzymać się 
swoich kłamstw. Aż do ostatecznego zwycięstwa.
Andrzej opuścił oczy i zaczął wpatrywać się w jego raport, w wielkie, koślawe 
bazgroły, ale nic nie widział i nic nie rozumiał. Spisek, pomyślał z rozpaczą. Oni też spiskują. 
No i co ja mam teraz z wami zrobić?... Szkoda, że nie mam pistoletu... Trzasnąć Ellizauera... 
albo zastraszyć tak, żeby się zesrał... Nie, lepiej Kftchadę. To on jest przywódcą. Wszystko 
chce zwalić na mnie... Całe to śmierdzące przedsięwzięcie chce zwalić na mnie jednego... 
kanalia, tłusty wieprz... Miał ochotę się wrzasnąć i z całych sił uderzyć pięścią w stół.
Milczenie robiło się nie do zniesienia. Izia nagle nerwowo za-wiercił się na krześle i 
zaczął mamrotać:
- O co właściwie chodzi? W końcu nie mamy się dokąd spieszyć. Zrobimy 
przystanek... W budynkach mogą być dokumenty. Wody tu, co prawda nie ma, ale po wodę 
możemy wysłać naprzód grupę...
W tym momencie przerwał mu Kechada:
- Brednie - rzucił ostro. - Dosyć tego gadania, panowie. Postawmy wreszcie kropkę 
nad i. Wody nie znaleźliśmy. Nafty również. Zresztą nie mogliśmy jej znaleźć przy takiej 
organizacji zwiadów. Lecimy jak opętani, ludzi wykończyliśmy, zniszczyliśmy maszyny. O 
dyscyplinie nie chcę nawet mówić - karmimy różne przybłędy, ciągniemy ze sobą jakichś 
typów rozprzestrzeniających plotki... Nadziei nie ma już dawno, wszyscy mają wszystko 
gdzieś. Ludzie nie chcą dalej iść, nie rozumieją po co, i my nie wiemy, co im powiedzieć. 
Dane kosmograficzne nie są warte funta kłaków: przygotowywaliśmy się do biegunowego 
zimna, a zajechaliśmy na rozpaloną pustynię. Skład ekspedycji został źle dobrany - od Sasa 
do łasa. Jeśli chodzi o lekarstwa, jest jeszcze gorzej. W rezultacie mamy to, czego mogliśmy 
się spodziewać: morale upada, żadnej dyscypliny, cichy opór, a wkrótce możemy się 
spodziewać buntu. To wszystko.
Kechada umilkł, wyjął papierośnicę i zapalił.
- Co pan właściwie proponuje, Kechada? - zapytał Andrzej kamiennym głosem. 
Nienawistna twarz z grubymi wąsami pływała przed nim w pajęczynie jakichś linii. Miał 
ogromną ochotę mu przyłożyć. Lampą. Prosto w wąsy...
- Według mnie to oczywiste - odrzekł z pogardą Kechada. - Zawracamy. I to 
natychmiast. Póki jesteśmy cali.
Spokojnie, mówił do siebie Andrzej. Teraz tylko spokój. Jak najmniej słów. W 
żadnym razie nie kłócić się. Spokojnie słuchać i milczeć. Ale bym mu przyłożył!...
- Rzeczywiście - odezwał się Ellizauer. - Jak długo można iść? Moi ludzie pytają 
mnie: co to będzie, panie inżynierze? Mówiło się, że będziemy iść, dopóki słońce nie siądzie 
na horyzoncie. A ono jest coraz wyżej. Potem się mówiło, że dopóki nie będzie w zenicie... I 
znowu - nie podnosi się, nie dochodzi do zenitu, tylko skacze, to w dół, to w górę...
Tylko się nie kłócić, powtarzał w myśli Andrzej. Niech sobie pogadają. To nawet 
może być ciekawe, co oni jeszcze wymyślą... Pułkownik nie zdradzi, a to wojsko decyduje o 
wszystkim. Wojsko! Czyżby to oni namówili Vogla, łajzy?
- No, a pan co? - zapytał Izia Ellizauera. - Co pan?
- Jak to, co ja?
- Że oni pana pytają, to rozumiem, ale co pan im odpowiada?
Ellizauer wzruszył ramionami i uniósł rzadkie brwi.
- Dziwi mnie pana pytanie... - mamrotał przy tym. - A co ja mogę im odpowiedzieć? 
Też chciałbym wiedzieć, co powinienem im odpowiedzieć!
- To znaczy, że nic im pan nie odpowiada?
-A co ja mam mówić? Co?! Mówię, że dowództwo widocznie ma swój e racje...
- Też mi odpowiedź! - wykrzyknął Izia, wytrzeszczając oczy. - Takimi odpowiedziami 
całą armię można rozwalić, nie tylko kilku kierowców... Wiecie, chłopaki, ja to bym nawet 
zaraz wracał, ale ten drań dowódca nie puszcza... A pan, czy pan w ogóle wie, po co my 
idziemy? Przecież jest pan ochotnikiem, nikt pana nie zmuszał!
- Słuchajcie, Katzman - próbował mu przerwać Kechada. - Wróćmy do rzeczy...
Izia nawet na niego nie spojrzał.
- Wiedział pan, że będzie ciężko, Ellizauer? Wiedział pan. Wiedział pan, że nie 
idziemy po pierniczki? Wiedział. Wiedział, że Miasto potrzebuje tej ekspedycji? Wiedział, 
jest pan wykształconym człowiekiem, inżynierem... Wiedział pan o rozkazie: iść, dopóki 
starczy paliwa i wody? Doskonale pan o tym wiedział, Ellizauer!
- Przecież nie mówię, że nie! - zaczął szybko przestraszony Ellizauer. - Wyjaśniam 
tylko, że moje wyjaśnienia... to znaczy, że nie wiem do końca, co im odpowiadać, dlatego że 
przecież mnie pytają...
- Niech pan przestanie kręcić, Ellizauer! - powiedział stanowczo Izia. - Sprawa jest 
jasna: boi się pan dalej iść, prowadzi pan moralny sabotaż, zdemoralizował pan własnych 
podwładnych, a teraz przyleciał się pan tutaj poskarżyć... A przecież pan nie męczy za bardzo 
nóg. Przez cały czas w samochodzie...
Dawaj, Izia, dawaj, kochany! myślał Andrzej z rozrzewnieniem. Wlep mu, draniowi, 
wlep! Już się zesrał, zaraz poprosi do klozetu...
- I w ogóle nie rozumiem, z jakiego powodu ta cała panika - ciągnął Izia tym samym 
tonem. - Geologia zawiodła? Bóg z nią, poradzimy sobie i bez niej. Bez kosmografii też sobie 
damy radę... Czy nie jest oczywiste, że najważniejszym naszym zadaniem jest zbadanie 
terenu, zebranie informacji? Jestem przekonany, że ekspedycja zrobiła już bardzo dużo, a 
może zrobić jeszcze więcej. Traktor się zepsuł? To nic. Niech go naprawiają, dwa czy 
dziesięć dni, nie wiem - zostawimy tu najbardziej zmęczonych i chorych, a drugim traktorem 
powoli pojedziemy dalej. Jak znajdziemy wodę, to się zatrzymamy i poczekamy na tamtych. 
To takie proste, nie ma tu nic...
- Tak, oczywiście, to bardzo proste, Katzman - powiedział zgryźliwie Kechada. - A 
nie chce pan przypadkiem kuli w plecy? Albo w łeb? - Za bardzo się pan zatopił w swoich 
archiwach, nie widzi pan, co się dzieje dookoła. Żołnierze dalej nie pójdą. Wiem o tym, 
słyszałem, jak rozmawiali...
Ellizauer nagle wyrósł za jego plecami i mamrocząc niezrozumiałe przeprosiny, 
wyszedł z pokoju. Szczur, pomyślał ze złośliwą radością Andrzej. Tchórz parszywy. Kabel...
Kechada jakby nic nie zauważył.
- Spośród moich geologów mogę liczyć tylko na jednego - ciągnął. - Na żołnierzy i 
kierowców w ogóle nie można liczyć. Oczywiście, możecie rozstrzelać jednego czy dwóch 
dla przykładu, możliwe nawet, że to pomoże. Nie wiem. Raczej wątpię. I nie jestem pewien, 
czy macie moralne prawo tak postępować. Oni nie chcą iść, bo czują się oszukani dlatego, że 
ta wyprawa nic im nie dała, a teraz to już nawet nie wierzą, że mogłaby im coś dać. Ta piękna 
legenda, którą tak sprytnie wymyślił pan Katzman, legenda o Kryształowym Pałacu, przestała 
działać. Większą popularnością cieszą się, Katzman, inne legendy...
- Że co? - Izia zająknął się z oburzenia. - Ja nic nie wymyślałem!...
Kechada opędził się od niego niemal dobrodusznie.
- Dobrze, dobrze, teraz to już i tak nie ma znaczenia. Teraz stało się jasne, że Pałacu 
nie będzie, a więc nie ma o czym mówić... Doskonale wiecie, moi panowie, że trzy czwarte 
waszych ochotników szło na tę wyprawę tylko i wyłącznie po łup. A co dostali zamiast 
niego? Krwawą biegunkę i zawszoną idiotkę do nocnych rozrywek. .. Ale nawet nie o to 
chodzi. Nie dość, że są rozczarowani, to jeszcze się boją. Podziękujmy panu Katzmanowi. 
Podziękujmy panu Pakowi, któremu tak uprzejmie zaproponowaliśmy udział w ekspedycji. 
Dzięki staraniom tych dwóch panów ludzie zbyt dużo wiedzą o tym, co nas czeka, jeśli 
pójdziemy dalej. Boją się trzynastego dnia. Boją się mówiących wilków... Nie dość było 
zwykłych wilków - obiecano nam jeszcze mówiące! Boją się żelaznogłowych... A biorąc pod 
uwagę to, co już widzieli - niemowy z wyciętymi językami, porzucone obozy koncentracyjne, 
zdziczałych kretynów, którzy modlą się do źródeł, i dobrze uzbrojonych kretynów, którzy ni z 
tego, ni z owego strzelają zza rogu... Biorąc pod uwagę to, co zobaczyli dzisiaj , w tych 
domach - te kości w zabarykadowanych mieszkaniach... Wszystko to razem daje piękny, 
pouczający obraz! I jeśli wczoraj żołnierz najbardziej na świecie bał się sierżanta Vogla, to 
dzisiaj przestał - są na świecie rzeczy bardziej przerażające...
Kechada w końcu zamilkł i, nabierając tchu, otarł pot z tłustej twarzy. Wtedy 
pułkownik, unosząc ironicznie jedną brew, powiedział:
- Mam wrażenie, że pan również jest nieźle przestraszony, panie Kechada. A może się 
mylę?
Kechada spojrzał na niego kątem czerwonego oka.
- O mnie proszę się nie bać, pułkowniku - zawarczał. - Jeśli się czegoś boję, to właśnie 
kuli w plecy. Za niewinność. Od ludzi, którym współczuję.
-Ach tak? - powiedział pułkownik. - No cóż... Nie mnie sądzić o znaczeniu tej 
ekspedycji i nie ja będę-mówić kierownikowi ekspedycji, jak ma postępować. Do mnie należy 
wypełnianie poleceń. Jednakże uważam za swój obowiązek powiedzieć, że wszystkie te 
rozważania o buncie i nieposłuszeństwie to przelewanie z pustego w próżne. Niech pan 
pozostawi moich żołnierzy mnie, panie Kechada! Jeśli pan sobie życzy, może mi pan również 
powierzyć tych z pańskich geologów, którym pan nie ufa. Zajmę się nimi z przyjemnością... 
Muszę zwrócić pańską uwagę, panie radco - z tą samą zabójczą uprzejmością kontynuował 
pułkownik, zwracając się do Andrzeja - że dzisiaj zbyt wiele mówią o żołnierzach te osoby, 
które oficjalnie nie powinny mieć z nimi nic wspólnego ...
- O żołnierzach mówią te osoby - przerwał mu ze złością Kechada - które na okrągło z 
nimi pracują, jedzą i śpią...
W zapadłej ciszy dał się słyszeć skrzyp skórzanego fotela: pułkownik wyprostował się 
zupełnie. Jakiś czas milczał. Cichutko uchyliły się drzwi, wszedł smutnie uśmiechnięty 
Ellizauer i, lekko się kłaniając, przekradł się do swojego miejsca.
No! niecierpliwił się Andrzej, wpatrując się w pułkownika. No! Przywal mu! Po 
wąsach! Po mordzie go, po mordzie!...
W końcu pułkownik odezwał się:
- Muszę również zwrócić pańską uwagę, panie radco, na to, że wśród pewnej części 
dowództwa daje się dzisiaj zauważyć otwartą przychylność, mało tego, pobłażanie zupełnie 
zrozumiałym i naturalnym, ale jednak absolutnie niepożądanym nastrojom wśród najniższych 
rangą żołnierzy. Jako starszy oficer chciałbym oznajmić, co następuje: jeśli ta pobłażliwość i 
przychylność przyjmą jakiekolwiek formy praktyczne, będę postępować z pobłażającymi i 
sprzyjającymi w sposób przyjęty w warunkach polowych. Co się zaś tyczy innych spraw, 
mogę pana zapewnić, panie radco, że wojsko będzie nadal wypełniać wszystkie pańskie 
rozkazy.
Andrzej ukradkiem odetchnął i z zadowoleniem popatrzył na Kechadę. Kechada, 
krzywo uśmiechnięty, przypalał nowego papierosa od niedopałka poprzedniego. Ellizauera w 
ogóle nie było widać.
- A jak się właściwie postępuje z pobłażającymi i przychylnymi w warunkach 
polowych? - zapytał ogromnie zaintrygowany Izia, również bardzo zadowolony.
- Wiesza się ich - odparł sucho pułkownik.
Znowu zapadła cisza. No tak, pomyślał Andrzej. Mam nadzieję, że wszystko jest dla 
pana jasne, panie Kechada? Albo może ma pan jakieś pytania? A skąd! Jakie pan mógłby 
mieć pytania? Wojsko! Wojsko decyduje o wszystkim, moi drodzy... A ja i tak nic nie 
rozumiem, pomyślał. Skąd on ma taką pewność? Albo może to tylko maska, panie 
pułkowniku? Ja też wyglądam na pewnego siebie. W każdym razie powinienem tak 
wyglądać. Muszę.
Popatrzył spode łba na pułkownika. Ten dalej siedział wyprostowany, trzymając w 
zaciśniętych zębach wygasłą fajkę. Był bardzo blady. Może ze złości... Do licha, do licha, 
pomyślał w panice Andrzej. Długi postój! Jak najszybciej! I niech Katzman znajdzie mi 
wodę. Dużo wody. Dla pułkownika. Tylko dla pułkownika. Począwszy od dzisiejszej nocy 
dla pułkownika podwójna porcja wody!
Ellizauer, skrzywiony, wysunął się zza grubego ramienia Kechady i żałośnie 
zaskrzypiał:
- Proszę o pozwolenie... Muszę znowu...
- Niech pan siada - powiedział Andrzej. - Już kończymy. - Odchylił się na oparcie i 
oparł ręce na poręczy. - Rozkaz na jutro. Ogłasza się długi postój. Ellizauer! Wszystkie siły 
na naprawienie traktora. Daję panu trzy dni, proszę, żebyście zdążyli. Kechada. Jutro przez 
cały dzień ma się pan zajmować chorymi. Pojutrze niech pan się przygotuje na daleki zwiad. 
Katzman, pojedzie pan z nami... Potrzebujemy wody! - postukał palcami po stole. - Wody, 
Katzman! Panie pułkowniku! Jutro rozkazuję panu odpoczywać. Pojutrze przejmie pan 
dowodzenie obozem. To wszystko, panowie. Jesteście wolni.


Rozdział 2

Świecąc sobie pod nogi latarką, Andrzej pospiesznie wszedł na kolejne piętro - zdaje 
się, że już czwarte. Cholera, nie zdążę... Przystanął i napiął się cały, przeczekując ostry atak. 
W żołądku coś się z głuchym burczeniem zakotłowało, trochę mu ulżyło. Do diabła, 
wszystkie piętra zasrane, nie ma gdzie stanąć. Dopadł półpiętra i pchnął pierwsze drzwi. 
Otworzyły się ze skrzypieniem. Andrzej wcisnął się do środka i pociągnął nosem. Tak jakby 
w porządku... Poświecił latarką. Na rozeschniętym parkiecie, wśród zaskorupiałych 
łachmanów, bielały kości i szczerzyła zęby oblepiona kępkami włosów czaszka. No jasne, 
zajrzeli i się przestraszyli... Andrzej niemal biegł korytarzem. Pokój gościnny... coś w rodzaju 
sypialni... Do licha, gdzie jest toaleta? A, tutaj...
Potem, już spokojny, chociaż ból w żołądku i tak nie ucichł do końca, zlany zimnym, 
lepkim potem, znowu wyszedł na korytarz, zapiął w ciemności rozporek i wyjął z kieszeni 
latarkę. Niemowa już tu był - stał oparty ramieniem o jakąś polerowaną, niesamowicie 
wysoką szafę. Duże, białe dłonie wsunął za pas.
- Pilnujesz? - zapytał Andrzej z nieuważną dobrodusznością. -Pilnuj, pilnuj, bo jak 
mnie zza rogu zdzielą czymś ciężkim przez łeb, to co zrobisz?
Złapał się na tym, że przyzwyczaił się rozmawiać z tym dziwnym człowiekiem jak z 
wielkim psem. Poczuł się głupio. Po przyjacielsku poklepał Niemowę po nagim, chłodnym 
ramieniu i teraz, już bez pośpiechu, zaczął chodzić po mieszkaniu, świecąc latarką na prawo i 
lewo. Z tyłu słychać było miękkie kroki Niemowy, który cały czas utrzymywał tę samą 
odległość.
To mieszkanie wyglądało jeszcze bardziej luksusowo. Mnóstwo pokojów, zapchanych 
ciężkimi, zabytkowymi meblami, potężne żyrandole, ogromne, pociemniałe obrazy w 
muzealnych ramach. Prawie wszystkie meble były pomszczone - fotele miały poodrywane 
poręcze, krzesła walały się bez nóg i bez oparć, szafy stały z wyrwanymi drzwiczkami. Palili 
tymi meblami czy co? pomyślał Andrzej. W taki upał? Dziwne...
Dom w ogóle był, prawdę powiedziawszy, dość dziwny - mógł zrozumieć żołnierzy. 
Niektóre mieszkania, otwarte na oścież, były po prostu puste - nic, gołe ściany. Inne 
zamknięto od wewnątrz, czasem nawet zabarykadowano meblami. Jeśli udało się wedrzeć do 
środka, okazywało się, że na podłodze leżą ludzkie kości. Tak samo wyglądały mieszkania w 
sąsiednich domach i można było przypuszczać, że inne domy w tej dzielnicy nie różnią się 
pod tym względem.
To wszystko nie miało w ogóle żadnego sensu - nawet Izia Katzman nie umiał 
wymyślić żadnego logicznego wyjaśnienia, dlaczego jedni mieszkańcy uciekli, zabierając ze 
sobą wszystko, co mogli unieść, nawet książki, a inni zabarykadowali się w swoich 
mieszkaniach, żeby tam umrzeć z głodu i pragnienia. A może z zimna - w niektórych 
mieszkaniach znaleziono żałosne imitacje żelaznych piecyków, a w innych ogień palono albo 
wprost na podłodze, albo na kawałkach zardzewiałej blachy, najprawdopodobniej zerwanych 
z dachu.
- Rozumiesz, co tu się stało? - zapytał Andrzej Niemowę.
Ten powoli pokręcił głową.
- Byłeś tu już kiedyś?
Niemowa kiwnął.
- Mieszkał tu wtedy ktoś?
Nie - pokazał Niemowa.
- Jasne... - wymamrotał Andrzej, próbując zorientować się, co przedstawia poczerniały 
obraz. Zdaje się, że to portret. Chyba jakaś kobieta.
- Czy to niebezpieczne miejsce? - zapytał.
Niemowa patrzył na niego znieruchomiałym oczami.
- Rozumiesz pytanie?
Tak.
- Możesz odpowiedzieć?
Nie.
- Dobre i to - powiedział w zadumie Andrzej. - To znaczy, że może nie jest źle. 
Chodź, idziemy do domu.
Wrócili na pierwsze piętro. Niemowa został w swoim kącie, a Andrzej poszedł do 
siebie. Koreańczyk Pak już na niego czekał, rozmawiając z Izią. Na widok Andrzeja umilkł i 
wstał.
- Niech pan siada, Pak - powiedział Andrzej i sam też usiadł. Pak odczekał chwile, i 
ostrożnie opadł na krzesło, kładąc ręce na kolanach. Jego żółta twarz była spokojna, senne 
oczy lśniły wilgotnym blaskiem przez szparki pomiędzy spuchniętymi powiekami. Pak 
zawsze podobał się Andrzejowi, może dlatego że w jakiś sposób przypominał Kaneko, a 
może po prostu dlatego że zawsze schludnie wyglądał, był serdeczny, ale bez poufałości, 
małomówny, ale grzeczny i uprzejmy - zawsze trochę na dystans... A może dlatego że to 
właśnie on, Pak, przerwał to idiotyczne starcie na trzysta czterdziestym kilometrze - w samym 
środku strzelaniny wyszedł z ruin, uniósł do góry otwartą dłoń i powoli ruszył w stronę 
wystrzałów... - Nie obudzono pana, Pak? - zapytał Andrzej.
- Nie, panie radco. Jeszcze się nie kładłem.
- Żołądek boli?
- Nie bardziej niż innych.
-Ale pewnie i nie mniej... - zauważył Andrzej. - A jak tam pańskie nogi?
- Lepiej niż u innych.
- To dobrze - powiedział Andrzej. - A ogólnie jak się pan czuje? Bardzo zmęczony?
- Wszystko w porządku, dziękuję panu, panie radco.
- To dobrze - powtórzył Andrzej. - Zastanawia się pan zapewne, dlaczego pana 
niepokoję. Na jutro ogłoszono początek długiego postoju. Ale pojutrze chciałbym z grupą 
specjalną przeprowadzić rozpoznanie. Jakieś pięćdziesiąt, siedemdziesiąt kilometrów 
naprzód. Musimy znaleźć wodę, panie Pak. Będziemy szli bez bagażu, ale szybko.
- Rozumiem, panie radco. Proszę o pozwolenie przyłączenia się.
- Dziękuję. Chciałem pana o to prosić. A więc wyruszamy pojutrze, o szóstej rano. 
Prowiant i wodę dostaniecie od sierżanta. Wszystko jasne? A teraz... Jak pan sądzi, uda nam 
się znaleźć tu wodę?
- Myślę, że tak - powiedział Pak. - Słyszałem coś niecoś o tych rejonach. Gdzieś tutaj 
powinno się znajdować źródło. Podobno kiedyś było bardzo obfite, teraz zapewne nieco 
wyschło. Ale możliwe, że dla naszego obozu wystarczy. Trzeba będzie zobaczyć.
- A może ono zupełnie wyschło? Pak pokręcił głową.
- To możliwe, ale bardzo mało prawdopodobne. Nigdy nie słyszałem o źródłach, które 
zupełnie wysychają. Ujście wody może się zmniejszyć, i to nawet dość poważnie, ale nie 
wyschnąć.
- W dokumentach nie znalazłem na razie nic pożytecznego - wtrącił się Izia. - Wodę 
do miasta dostarczano akweduktem, a teraz ten akwedukt jest suchy jak... jak nie wiem co.
Pak nic nie powiedział.
- A co pan jeszcze słyszał o tych terenach?
- Różne mniej lub bardziej przerażające rzeczy - powiedział Pak. - Część z nich to 
oczywiście wymysły. Co się zaś tyczy pozostałych pogłosek... - wzruszył ramionami.
- No, na przykład? - zapytał dobrodusznie Andrzej.
- Właściwie już panu to wszystko opowiadałem, panie radco. Na przykład to, że 
gdzieś niedaleko stąd jest tak zwane miasto Żelaznogłowych. Ale kim są ci Żelaznogłowi, nie 
zrozumiałem... Krwawy wodospad - ale do niego jest jeszcze, zdaje się, dość daleko. 
Najprawdopodobniej chodzi o potok, który rozmywa jakąś czerwoną skałę. W każdym razie 
będzie tam dużo wody... Słyszałem legendy o mówiących zwierzętach - ale to już na 
pograniczu bajek. A o tym, co znajduje się poza tym pograniczem, nie ma nawet co mówić... 
Zresztą, Eksperyment to Eksperyment.
- Zapewne ma pan dość tego typu pytań - uśmiechnął się Andrzej. - Wyobrażam sobie, 
jakie to musi być dla pana nudne, powtarzać w kółko to samo. Ale niech nam pan wybaczy, 
panie Pak. Z nas wszystkich pan jest najlepiej poinformowany.
Pak znowu wzruszył ramionami.
- Niestety, moje informacje nie są wiele warte - powiedział sucho. - Większość plotek 
nie znajduje potwierdzenia. I na odwrót - spotykamy się z rzeczami, o których nigdy nie 
słyszałem... Jeżeli zaś chodzi o wypytywanie - to nie wydaje się panu, panie radco, że 
szeregowi uczestnicy ekspedycji znają za dużo plotek? Ja odpowiadam tylko na pytania 
dowódców. Uważam, panie radco, za niesłuszne, że żołnierze i inni szeregowi pracownicy 
wiedzą o tych wszystkich plotkach. To może mieć zły wpływ na morale.
- Zgadzam się z panem w zupełności. - Andrzej starał się nie odwracać wzroku. - I 
wolałbym, żeby krążyło więcej plotek o rzekach płynących miodem i mlekiem.
- Tak - powiedział Pak. - Dlatego, gdy żołnierze mnie o coś pytają, staram się pomijać 
nieprzyjemne tematy i głosić przede wszystkim legendę o Kryształowym Pałacu... Co 
prawda, ostatnio nie chcą już o nim słuchać. Wszyscy bardzo się boją i chcą wracać do domu.
- Pan też? - zapytał Andrzej ze współczuciem.
- Ja nie mam domu - odparł spokojnie Pak. Jego twarz była nieprzenikniona, oczy 
zrobiły się bardzo senne.
- Taak... - Andrzej zabębnił palcami po stole. - No cóż, panie Pak. Jeszcze raz 
dziękuję. Teraz proszę odpocząć. Dobrej nocy.
Odprowadził wzrokiem opięte wyblakłą błękitną serżą plecy, poczekał, aż zamkną się 
drzwi, i powiedział:
- Chciałbym wiedzieć, dlaczego on poszedł z nami?
- Jak to dlaczego? - drgnął Izia. - Sami nie mogli zorganizować zwiadu, to przyłączyli 
się do ciebie...
- A po co im właściwie zwiad?
- Cóż, mój drogi, nie każdemu podoba się panowanie Heigera tak jak tobie! Przedtem 
nie chcieli panowania mera - to cię nie dziwi? A teraz nie chcą panowania prezydenta. Chcą 
żyć sami dla siebie, rozumiesz?
- Rozumiem. Tylko że moim zdaniem nikt im tego nie zabrania.
- Twoim zdaniem - odpowiedział Izia. - Ale nie ty jesteś prezydentem.
Andrzej sięgnął do metalowej skrzyni, wyjął płaską piersiówkę ze spirytusem i 
odkręcił nakrętkę.
- Czy ty sobie wyobrażasz - powiedział Izia - że Heiger pozwoli na to, żeby pod jego 
bokiem powstała dobrze uzbrojona, silna kolonia? Dwie setki zahartowanych, twardych 
facetów zaledwie trzysta kilometrów od Szklanego Domu... To oczywiste, że nie da im żyć. A 
to oznacza, że muszą pójść dalej na północ. Dokąd?
Andrzej ochlapał spirytusem ręce i z całych sił zaczął je rozcierać.
- Boże, jak mam dosyć tego brudu... - zamamrotał ze wstrętem. - Nie masz pojęcia...
- Taak, brud - powiedział Izia z roztargnieniem. - Brud to nie cukier... Powiedz mi, 
czemu ty przez cały czas czepiasz się Paka? Co on ci zrobił? Znam go od dawna, niemal od 
pierwszego dnia. To szalenie uczciwy, bardzo kulturalny człowiek. Coś się go uczepił? Tylko 
twoją zwierzęcą nienawiścią do inteligencji można wytłumaczyć te nie kończące się jezuickie 
przesłuchania. Jeśli już tak koniecznie musisz wiedzieć, kto rozprzestrzenia plotki, to 
przesłuchuj swoich informatorów, Pak nie ma z tym nic wspólnego...
- Nie mam informatorów - odparł zimno Andrzej.
Zamilkli. Potem Andrzej nieoczekiwanie dla samego siebie powiedział:
- Szczerze?
- No? - zapytał chciwie Izia.
- Cóż, ostatnio mam wrażenie, że ktoś chce przerwać naszą ekspedycję. Zupełnie 
przerwać, rozumiesz? Nie chodzi o to, żebyśmy zawrócili i poszli do domu, lecz o to, żeby 
nas zabić. Zniszczyć. Żebyśmy przepadli bez wieści.
- Noo, stary!... - zawołał Izia. Jego palce ze skrzypem grzebały w brodzie, szukając 
brodawki.
- Tak, tak! Przez cały czas próbuję zrozumieć, komu na tym zależy, i wychodzi na to, 
że zależy na tym twojemu Pakowi. Cicho! Pozwól mi mówić! Jeśli przepadniemy bez wieści, 
Heiger niczego się nie dowie - ani o kolonii, ani o niczym innym... A drugą taką ekspedycję 
nieprędko zorganizuje. I wtedy nie będą musieli iść na północ, porzucać zagrzanego miejsca... 
Tak mi właśnie wychodzi, rozumiesz?
- Moim zdaniem, oszalałeś! - zawołał Izia. - Skąd ci się to wzięło? Jeśli chodzi o 
zawrócenie, to do tego nie trzeba żadnych przeczuć. Wszyscy chcą wracać... Ale skąd ci 
przyszło do głowy, że chcą nas załatwić?
-Nie wiem! Mówię ci przecież, że to takie wrażenie... - zamilkł. - W każdym razie to 
był dobry pomysł, żeby wziąć ze sobą Paka na ten zwiad. Beze mnie nie ma co robić w 
obozie.
- Co on tu ma do rzeczy?! - wrzasnął Izia. - No, pomyślże, chociaż raz rusz głową! 
Pozabija nas i co dalej? Osiemset kilometrów na piechotę? Bez wody?!
- A skąd ja mam wiedzieć? - odciął się Andrzej. - Może umie prowadzić traktor.
- Jeszcze tylko brakuje, żebyś zaczął podejrzewać Wywlokę -powiedział Izia. - Jak w 
bajce o królu Dadonie... Szamachańska królowa .
- Taak... Wywłoka... - powiedział w zadumie Andrzej. - Kto ją tam wie... I ten 
Niemowa... Kim on jest? Skąd się wziął? Dlaczego chodzi za mną krok w krok jak pies? 
Nawet do toalety... A wiesz, że on już tutaj był?
- Też mi odkrycie! - wykrzyknął z pogardą Izia. - Już dawno to zrozumiałem. Ci bez 
języków przyszli z północy...
- Może to właśnie tutaj obcięli im języki? - zapytał Andrzej półgłosem.
Izia popatrzył na niego.
- Napijmy się, co? - zaproponował.
- Nie ma czym rozcieńczyć.
- To może ci Wywłokę przyprowadzić?
- Idź do diabła... - Andrzej wstał i krzywiąc się poruszał w bucie obtartą nogą. - 
Dobra, pójdę, zobaczę, co tam słychać - poklepał się po pustej kaburze. - Masz pistolet?
- Gdzieś mam. A co?
- Dobra, pójdę bez.
Wyjmując po drodze latarkę, Andrzej wyszedł na korytarz. Na jego widok Niemowa 
wstał. Z prawej strony, zza uchylonych drzwi, z głębi mieszkania dobiegała niegłośna 
rozmowa. Andrzej przystanął.
-... W Kairze, Dagan, w Kairze! - mówił z naciskiem pułkownik. - Teraz widzę, że 
wszystko pan zapomniał, Dagan. Dwudziesty pierwszy pułk strzelców z Yorkshire, a 
dowodził nim wtedy staruszek Bili, piąty baronet Stratford.
- Za pozwoleniem, panie pułkowniku - mówił z szacunkiem Dagan. - Możemy 
odwołać się do pamiętników pana pułkownika...
- Nie trzeba żadnych pamiętników, Dagan! Proszę się zająć swoim pistoletem. Obiecał 
mi pan jeszcze poczytać...
Andrzej wyszedł na klatkę schodową i jak na słup telegraficzny wpadł na Ellizauera, 
który palił papierosa, schylony i oparty tyłem o metalową poręcz.
- Ostatni przed snem? - zapytał Andrzej.
- Tak jest, panie radco. Zaraz się kładę.
- Niech się pan kładzie jak najszybciej - powiedział Andrzej, mijając go. - Wie pan: 
więcej śpisz, mniej grzeszysz.
Ellizauer zachichotał z szacunkiem. Drągal jeden, pomyślał Andrzej. A spróbuj się nie 
wyrobić w ciągu tych trzech dni, to ciebie zaprzęgnę do przyczepy...
Najniżsi stopniem kwaterowali na parterze (ale srać to się nauczyli na wyższych 
piętrach). Nie było słychać rozmów  najwidoczniej wszyscy, albo prawie wszyscy, już spali. 
Z otwartych dla przewiewu drzwi wychodzących na westybul mieszkań dobiegało chrapanie, 
senne pocmokiwanie, mamrotanie i ochrypły kaszel.
Andrzej zajrzał najpierw do mieszkania po lewej. Tutaj byli wojskowi. W malutkim 
pokoiku bez okien świeciło się światło. Sierżant Vogel w samych majtkach i zsuniętej na kark 
czapce siedział przy stoliku i starannie pisał jakiś wykaz. W wojsku panował porządek: drzwi 
od pokoiku były otwarte na oścież, żeby nikt nie mógł wejść czy wyjść niezauważony. 
Słysząc kroki, sierżant szybko podniósł głowę i zaczął wpatrywać się w ciemność, osłaniając 
twarz przed światłem lampki.
- To ja, Vogel - powiedział Andrzej półgłosem i wszedł.
Sierżant błyskawicznie przysuną mu krzesło. Andrzej usiadł i rozejrzał się. Tak, w 
wojsku był porządek. Wszystkie trzy bidony z wodą stały tutaj. Skrzynki z konserwami i 
sucharami na jutrzejsze śniadanie - również. I skrzynka z papierosami. Pięknie wyczyszczony 
pistolet sierżanta leżał na stole. Powietrze w pokoju było ciężkie, obozowo-polowe, 
przesiąknięte zapachem mężczyzn. Andrzej położył rękę na oparciu krzesła.
- Co na śniadanie, sierżancie? - zapytał.
- Jak zwykle, panie radco - zdziwił się Vogel.
- Niech pan wymyśli coś innego niż zwykle - powiedział Andrzej. - Może ryż z 
cukrem na gęsto... Są jeszcze owoce konserwowe?
- Można by ryż z suszonymi śliwkami - zaproponował sierżant.
- Niech będzie ze śliwkami. Wody niech pan wyda podwójną porcję. I po pół tabliczki 
czekolady. Czekolada jeszcze jest?
- Jeszcze trochę zostało - odparł niechętnie sierżant.
- No to niech pan wyda... To ostatnia skrzynka papierosów? -Tak jest.
- No cóż, trudno. Jutro - tak jak zwykle, a od pojutrza zmniejszajcie racje... Aha, 
jeszcze jedno. Od jutra pułkownik ma dostawać podwójną porcję wody.
- Ośmielę się zameldować... - zaczął sierżant.
- Wiem - przerwał mu Andrzej. - Proszę powiedzieć, że to mój rozkaz.
-Tak jest... Czy pan radca zechce... Anastasis! Dokąd?
Andrzej odwrócił się. W korytarzu, chwiejąc się i przytrzymując ręką ściany, stał 
zupełnie nieprzytomny, zaspany żołnierz - też tylko w gaciach i butach.
- Przepraszam, panie sierżancie... - zamamrotał. Wdać było, że nic do niego nie 
dociera. Potem wyciągnął race wzdłuż szwów. -Proszę o pozwolenie oddalenia się do 
ubikacji, panie sierżancie!
- Potrzebujecie papieru? Żołnierz zamlaskał i pokręcił głową.
-Nie, panie sierżancie... Mam... - pokazał zaciśnięty w ręce kawałek papieru, 
najwyraźniej z archiwów Izi. - Czy mogę odejść?
- Idź... Bardzo przepraszani, panie radco. Przez całą noc tak biegają. A bywa, że i pod 
siebie robią. Przedtem to chociaż nadmanganian potasu pomagał, a teraz to już nic nie 
pomaga... Czy pan radca zechce sprawdzić warty?
- Nie. - Andrzej wstał.
- Odprowadzić pana radcę?
- Nie. Proszę zostać.
Andrzej znowu wyszedł do westybulu. Tutaj było tak samo gorąco, ale mniej 
śmierdziało. Obok bezszelestnie pojawił się Niemowa. Dało się słyszeć, jak na schodach 
piętro wyżej cofa i się i syczy szeregowy Anastasis. Nie dojdzie do toalety, nawali na 
podłogę, pomyślał Andrzej z pełnym odrazy współczuciem.
- No co? - zapytał półgłosem Niemowę. - Zobaczymy, jak się cywile urządzili?
Przeciął westybul i wszedł do mieszkania naprzeciwko. Obozowo-polowy zapach 
czuć było i tutaj, ale brakowało wojskowego porządku. Przygaszona lampa w korytarzu słabo 
oświetlała rzucone byle jak narzędzia w brezentowych pokrowcach, broń, brudny 
rozbebeszony plecak, leżące pod ścianą manierki i kubki. Andrzej wziął lampę i wszedł do 
najbliższego pokoju. Od razu nadepnął na czyjś but.
Tutaj spali kierowcy - nadzy, spoceni, rozciągnięci na pomiętym brezencie. Nawet nie 
rozłożyli prześcieradeł... Zresztą prawdopodobnie prześcieradła były jeszcze brudniejsze niż 
brezent. Jeden z kierowców nagle podniósł się, usiadł, nie otwierając oczu podrapał się po 
ramionach i zamruczał niewyraźnie: "Na polowanie idziemy, a nie do łaźni, na polowanie, 
rozumiesz? Woda jest żółta... pod śniegiem, rozumiesz?" Nim skończył mówić, oklapł i 
zwalił się na bok.
Andrzej upewnił się, że wszyscy czterej kierowcy są tutaj, i poszedł do następnego 
pokoju. Tutaj już mieszkała inteligencja. Spali na łóżkach polowych, przykrytych szarymi 
prześcieradłami, spali niespokojnie, niezdrowo chrapiąc, pojękując i zgrzytając zębami. 
Dwóch kartografów w jednym pokoju, dwóch geologów w sąsiednim.
W pokoju geologów Andrzej poczuł nieznajomy słodkawy zapach. Od razu 
przypomniał sobie, że krążą plotki, jakoby geologowie popalali haszysz. Przedwczoraj 
sierżant Vogel zabrał papierosa z haszem szeregowcowi Tewosianowi, obtańcował go i 
obiecał, że zgnoi w awangardzie. I chociaż pułkownik potraktował ten wypadek dość 
żartobliwie, Andrzejowi się to nie spodobało.
Pozostałe pokoje w mieszkaniu były puste, tylko w kuchni, zakutana z głową w jakieś 
szmaty, spała Wywloką - musieli dać jej nieźle w kość. Spod szmat wystawały chude, gołe 
nogi, całe w siniakach i jakichś plamach. Jeszcze jeden kłopot, pomyślał Andrzej. 
Szamachańska królowa... Diabli by ją wzięli, przeklętą sukę. Brudna dziwka... Skąd? Jak się 
nazywa? Mamrocze coś niezrozumiale w nieznanym języku... Skąd w Mieście niezrozumiały 
język? Jak to się mogło stać? Izia, jak usłyszał - zgłupiał... Wywłoką... to przecież Izia ją tak 
nazwał. Dobrze ją nazwał. Pasuje. Wywłoka.
Andrzej wrócił do pokoju kierowców, podniósł lampę nad głową i wskazał Niemowie 
Permiaka. Niemowa bezszelestnie prześliznął się pomiędzy śpiącymi, nachylił się nad 
Permiakiem i złapał go obiema dłońmi za uszy. Potem wyprostował się. Permiak już siedział, 
jedną ręką opierając się o podłogę, a drugą ocierając ślinę.
Łapiąc jego spojrzenie, Andrzej machnął głową w stronę korytarza. Permiak od razu 
wstał - lekko i bezgłośnie. Poszli do pustego pokoju w głębi mieszkania. Niemowa zamknął 
starannie drzwi i oparł się o nie plecami. Andrzej rozejrzał się, gdzie by tu usiąść. Pokój był 
pusty, więc usiadł na podłodze. Permiak przykucnął przed nim. W świetle lampy jego 
dziobata twarz wyglądała na brudną, poplątane włosy spadały na czoło, a poprzez nie czerniał 
krzywy tatuaż: "Niewolnik Chruszczowa".
- Chcesz się napić? - zapytał Andrzej półgłosem.
Permiak kiwnął głową. Na jego twarzy pojawił się znajomy łobuzerski uśmiech. 
Andrzej wyciągnął z tylnej kieszeni płaską piersiówkę, na dnie której chlupotała woda, i 
podał mu. Patrzył, jak Permiak pije - małymi, skąpymi łyczkami, głośno oddychając przez 
nos, ruszając zarośniętą grdyką. Wypita woda od razu wystąpiła na ciele kropelkami potu.
- Ciepła - wychrypiał Permiak oddając pustą piersiówkę. - Żeby tak zimnej... prosto z 
kranu... Ech!
- Co tam u was z silnikiem? - zapytał Andrzej, wsuwając piersiówkę z powrotem do 
kieszeni.
Permiak rozcapierzoną dłonią zebrał pot z czoła.
- Gówno, nie silnik - powiedział. - Na końcu go robili, nie mogli zdążyć na czas... I 
tak cud, że do dzisiaj wytrzymał.
- Da się zreperować?
- Da się. Ze dwa, trzy dni nad nim posiedzimy i zrobimy. Tylko że nie na długo. Ze 
dwieście kilometrów pociągnie i znowu się będzie palił. Gówno, nie silnik.
- Jasne - powiedział Andrzej. - Zauważyłeś może, czy Koreańczyk Pak kręci się koło 
żołnierzy?
Permiak z irytacją opędził się od tego pytania. Przysunął się do Andrzeja i wyszeptał 
mu w samo ucho:
- Dzisiaj podczas postoju na obiad żołnierze umówili się, że dalej nie pójdą.
- To już wiem - powiedział Andrzej zaciskając zęby. - Powiedz mi lepiej, kto tam u 
nich jest przywódcą?
- Nie mogę się zorientować, panie kierowniku - świszczącym szeptem odpowiedział 
Permiak. - Najwięcej gada Tewosian, ale to przecież papla, a w ogóle ostatnio co ranek jest na 
haju...
- Na czym?
- Na haju...No, nawalony, upalony. Nikt go nie słucha. A kto jest prawdziwym 
prowodyrem - nie wiem.
- Chnojpek?
-A cholera go wie. Może i on. Autorytet ma... Kierowcy też tak jakby są za, to znaczy, 
żeby dalej nie iść. Z pana Ellizauera nie ma żadnego pożytku, tylko chichocze jak hiena i 
wszystkim stara się dogodzić... boi się. Ja też niewiele mogę. Podjudzam ich tylko, że na 
żołnierzach nie można polegać, że oni kierowców nienawidzą. Że to niby my jedziemy, a oni 
idą. Im racje żołnierskie, a nam jak panom naukowcom... Za co mieliby nas lubić? Przedtem 
działało, a teraz jakoś gorzej. A najważniejsze, że pojutrze jest trzynasty dzień...
- A jak naukowcy? - przerwał mu Andrzej.
- A bo ja wiem. Klną jak szewcy, a na kogo - nie mogę wyrozumieć. Każdy boży 
dzień się przez Wywlokę tłuką... A pan Kechada, wie pan, co mówi? Że pułkownik długo nie 
pociągnie.
- Komu to mówił?
- Myślę, że wszystkim. Sam słyszałem, jak tłumaczył swoim geologom, żeby się z 
bronią nie rozstawali. Właśnie w związku z tym. Nie ma pan papierosa, Andrzeju 
Michajłowiczu?
- Nie. A jak sierżant?
- Do sierżanta nie podejdziesz. Twardy jak kamień, ani ugryźć. Jego pierwszego 
zabiją. Nienawidzą go tak, że nie wiem.
- Dobrze - powiedział Andrzej. - A co z tym Koreańczykiem? Agituje żołnierzy czy 
nie?
- Nie widziałem. Zawsze trzyma się z boku. Jeśli pan chce, to mogę go specjalnie 
poobserwować, ale według mnie nie ma po co...
- No tak. Od jutra postój. Pracy nie ma żadnej, tylko przy traktorze. A żołnierze w 
ogóle będą leniuchować i mleć ozorami. Musisz ustalić, kto tam u nich jest najważniejszy. To 
dla ciebie zadanie numer jeden. Wymyśl coś, zresztą sam najlepiej wiesz, jak to zrobić... - 
Wstał, Permiak też się zerwał. - To prawda, że dzisiaj wymiotowałeś?
- Tak, coś mnie tam... Teraz już jakby lepiej.
- Potrzebujesz czegoś?
- Nie, już nie. Papierosa...
- Dobrze. Jak zreperujecie traktor, to będzie premia. Idź.
Permiak omijając Niemowę wyśliznął się za drzwi. Andrzej podszedł do okna i oparł 
się o parapet. Czekał, aż minie umówione pięć minut. W odblaskach reflektora czerniał 
masyw włók i drugiego traktora, w oknach domu naprzeciwko lśniły resztki szyb. Z prawej 
strony niewidoczny w ciemności wartownik stukał obcasami, chodził tam i z powrotem po 
ulicy i cicho gwizdał coś smętnego.
To nic, pomyślał Andrzej. Poradzimy sobie. Żeby tylko znaleźć prowodyra... Znowu 
sobie wyobraził, jak na jego komendę sierżant ustawia nie uzbrojonych żołnierzy w jeden 
szereg i jak on, Andrzej, kierownik ekspedycji, z pistoletem w opuszczonej ręce idzie powoli 
wzdłuż tego szeregu, przygląda się skamieniałym, zarośniętym twarzom, jak zatrzymuje się 
przed ohydną, rudą gębą Chnojpeka i strzela mu w brzuch - raz, potem drugi. Bez sądu i bez 
dochodzenia. I tak będzie z każdym draniem i tchórzem, który ośmieli się...
A pan Pak rzeczywiście chyba nie ma tu nic do rzeczy, pomyślał. Dobre i to. W 
porządku. Jutro jeszcze nic się nie zdarzy. Jeszcze przez trzy dni nic się nie zdarzy, a przez 
trzy dni można wymyślić tyle rzeczy... Można na przykład znaleźć porządne źródło, sto 
kilometrów stąd. Do wody pewnie pognają jak konie... Ale tu jednak zaduch. Jeden dzień tu 
jesteśmy, a już wszędzie gównem śmierdzi... Poza tym czas zawsze pracuje na korzyść 
dowództwa, nie buntowników. Zawsze i wszędzie tak było... Dzisiaj się umówili, że jutro 
dalej nie pójdą. Wstaną najeżeni - a my im postój. Nigdzie nie trzeba iść, chłopaki, i po co się 
było najeżać? A tu jeszcze i ryż ze śliwkami, i drugi kubek herbaty, i czekolada... tak, panie 
Chnojpek! Już ja się do ciebie dobiorę, czekaj no! Ależ chce się spać. I pić... No, o piciu to 
zapomnij, panie radco, ale spać to rzeczywiście trzeba.! Jutro skoro świt... Niech cię diabli 
wezmą, Fritz, z tą twoją ekspedycją... też mi - imperator wszechgówna...
- Chodźmy - powiedział do Niemowy.
Izia ciągle siedział przy stole i przeglądał swoje kartki. Teraz j miał nowy nawyk - 
gryzł brodę. Zawinie włosy na dłoń, wsadził do ust i gryzie. Co za straszydło... Andrzej 
podszedł do połówki zaczął rozkładać prześcieradło. Prześcieradło kleiło się do rąk jak cerata.
Izia nagle odwrócił się do niego całym ciałem:
- No więc tak. Żyli tu pod panowaniem Ukochanego i Prostego. Wszystko, zauważ, od 
wielkiej litery. Dobrze im się żyło, wszystkiego mieli w bród. Później zaczął zmieniać się 
klimat, nastąpiło silne ochłodzenie. A potem wydarzyło się coś jeszcze i oni wszyscy zginęli. 
Znalazłem czyjś dziennik. Właściciel zabarykadował się w mieszkaniu i umarł z głodu. To 
znaczy nie umarł, tylko się powiesił, ale powiesił się właśnie z głodu - zwariował. Zaczęło się 
od tego, że na ulicy pojawiło się migotanie...
- Co się pojawiło? - zapytał Andrzej, przerywając ściąganie butów.
- Jakieś migotanie. Migotanie! Ten, kto wpadł w to migotanie, znikał. Czasem zdążył 
jeszcze wrzasnąć, a czasem nawet tego nie - po prostu rozpływał się w powietrzu.
- Co za brednie! - warknął Andrzej. - No?
- Ci, którzy wyszli z domu, wszyscy zginęli w tym migotaniu. A ci, którzy się 
przestraszyli albo zorientowali, w czym rzecz, na razie przeżyli. Na początku rozmawiali ze 
sobą przez telefon, a potem zaczęli stopniowo umierać. Nie było co jeść, na dworze mróz, 
drewna nie mieli, ogrzewanie nie działało...
- A co się stało z migotaniem?
- Nic o tym nie pisze. Mówię ci, że on pod koniec zwariował. To jego ostami 
zapisek... - Izia zaszeleścił papierami. - O, słuchaj: "Już nie mogę. A zresztą po co? Już czas. 
Dzisiaj rano Ukochany i Prosty szedł po ulicy i zajrzał do mojego okna. To uśmiech. Już 
czas". To wszystko. Zauważ, że jego mieszkanie było na czwartym piętrze. Biedak, 
przywiązał pętlę do żyrandola... Pętla wisi do tej pory.
- Wygląda na to, że rzeczywiście zwariował - powiedział Andrzej, wchodząc do łóżka. 
- Z głodu to się zdarza. Słuchaj, a jak z wodą, nic?
- Na razie nic. Myślę, że jutro trzeba będzie pójść do końca akweduktu... Ty co, 
idziesz już spać?
- Tak. I tobie też radzę. Przykręć lampę i zmiataj.
- Posłuchaj - powiedział żałośnie Izia - chciałem jeszcze trochę poczytać. Masz dobrą 
lampę.
- A gdzie twoja? Miałeś taką samą.
- Rozbiła się. W przyczepie... postawiłem na niej niechcący skrzynię.
- Kretyn. Dobra. Zabieraj lampę i spadaj.
Izia pospiesznie zaszeleścił papierami, przesunął krzesło i powiedział:
- A! Był tutaj Dagan, przyniósł ci pistolet. I coś przekazywał od pułkownika, ale 
zapomniałem...
- Daj mi pistolet - powiedział Andrzej.
Wsunął broń pod poduszkę i odwrócił się do Izi plecami.
- Chcesz, przeczytam ci jeden list - zaproponował usłużnie Izia. - Oni tu, rozumiesz, 
mieli coś w rodzaju poligamii...
- Poszedł won - powiedział spokojnie Andrzej.
Izia zachichotał. Andrzej z zamkniętymi oczami słuchał, jak się krząta, szeleści, 
trzeszczy rozeschniętym parkietem. Potem skrzypnęły drzwi i gdy Andrzej otworzył oczy, 
było już ciemno.
Jakieś migotanie... Taak. Zobaczymy. Na to nie mam żadnego wpływu. Myśleć trzeba 
tylko o tym, na co mogę mieć wpływ... W Leningradzie nie było żadnego migotania, tylko 
mróz - silny, okrutny, potworny. Zamarzający ludzie krzyczeli w oblodzonych bramach -
coraz ciszej, długo, godzinami... Zasypiał, słuchając, jak ktoś krzyczy, i budził go ten sam 
beznadziejny krzyk; nawet nie można powiedzieć, że to było straszne, raczej męczące. A gdy 
rano, opatulony po same oczy, schodził po zalanych zamarzniętym gównem schodach po 
wodę i trzymał za rękę matkę, ciągnącą sanki z przywiązanym wiadrem, ten, co krzyczał, 
leżał na dole pod windą, pewnie w tym samym miejscu, gdzie wczoraj upadł, na pewno, sam 
wstać nie mógł, czołgać się też, a przecież nikt do niego nie wyszedł... I nie trzeba było 
żadnego migotania. Przeżyliśmy tylko dlatego, że matka miała zwyczaj kupowania drewna 
nie latem, tylko wczesną wiosną. Drewno nas uratowało. I koty. Dwanaście dorosłych kotów i 
jeden malutki, który był tak głodny, że gdy chciałem go pogłaskać, rzucił się na moją rękę i 
chciwie gryzł palce... Was by tam, łajdaków posłać, pomyślał z nieoczekiwaną złością o 
żołnierzach. To nie jakiś tam Eksperyment. .. I tamto miasto było straszniejsze od tego. 
Zwariowałbym tam jak nic. Uratowało mnie to, że. byłem mały. Dzieci po prostu umierały...
A miasta i tak nie oddaliśmy, pomyślał. Ci, którzy zostali, stopniowo wymierali. 
Składano ich jak sagi w drewutniach, żywych próbowano wywozić. Mimo wszystko władza 
była i życie, dziwne, niedorzeczne życie szło swoją koleją. Ktoś po prostu spokojnie umierał, 
ktoś dokonywał bohaterskich czynów, a potem umierał, ktoś do ostatniej chwili pracował w 
fabryce i umierał, gdy przychodził na niego czas... Ktoś się na tym wszystkim bogacił, za 
kawałki chleba skupował kosztowności, złoto, perły, kolczyki, a potem i on umierał - 
sprowadzali go na dół, nad Newę i strzelali, a potem wchodzili na górę, nie patrząc na siebie, 
zarzucali karabiny na płaskie plecy... Ktoś polował z toporem w zaułkach, jadł ludzkie mięso, 
próbował nawet handlować tym mięsem, a potem i tak umierał... Nie było w mieście nic 
bardziej naturalnego niż śmierć. Ale została władza, a dopóki była władza, miasto się 
trzymało.
Ciekawe swoją drogą, czy było im nas żal? Czy po prostu o nas nie myśleli? 
Zwyczajnie, wykonywali rozkaz, a w rozkazie była mowa o mieście, nie o nas... To znaczy, o 
nas oczywiście też, ale dopiero w punkcie "g"... Na dworcu Fińskim, pod jasnym, białym od 
mrozu niebem stały eszelony. W naszym wagonie pełno było dzieci, takich jak ja, 
dwunastolatków - wyglądało to jak jakiś dom dziecka. Nic więcej nie pamiętam. Pamiętam 
słońce w oknach i parę buchającą z ust, i dziecinny głos, który przez cały czas powtarzał to 
samo zdanie, tym samym bezsilnie złym tonem: "Idź stąd w cholerę!" i znowu: "Idź stąd w 
cholerę!", i znowu...
Nie o tym chciałem,.. Rozkaz i litość - o tym chciałem mówić. Mnie na przykład 
szkoda żołnierzy. Doskonale ich rozumiem i nawet im współczuję. Wybieraliśmy przecież 
ochotników, a zgłaszali się przede wszystkim poszukiwacze przygód, szalone pałki, którym 
znudziło się ustabilizowane, miejskie życie, którzy chcieli zobaczyć kawałek świata, przy 
okazji pobawić się automatem, połazić po ruinach, a po powrocie - wypchać kieszenie 
gratyfikacjami, przyczepić nowe belki, pochwalić się dziewczynom... A zamiast tego 
wszystkiego - biegunka, krwawiące odciski, cholera wie co jeszcze... Jak się tu nie 
zbuntować!
A mnie? Czy mnie jest lżej? Ja co - po biegunkę tu szedłem? Też nie mam ochoty 
dalej iść, też nie widzę przed nami nic dobrego, też, do cholery, miałem jakieś nadzieje - 
własny, żeby was szlag, Kryształowy Pałac na horyzoncie! Może ja z radością wydałbym 
rozkaz: dosyć tego, chłopaki, wracamy!... Mnie przecież też mdli od tego brudu, ja też jestem 
rozczarowany, ja też się, do cholery, boję - tego jakiegoś szkodliwego dla ludzi migotania czy 
ludzi z żelaznymi głowami. Może we mnie też wszystko zamarło, gdy zobaczyłem tych z 
obciętymi językami: oto przestroga - nie idź, wracaj... A wilki? Gdy szedłem sam w 
ariergardzie, dlatego że wy wszyscy posraliście się ze strachu, to myślicie, że mi było 
przyjemnie? Wyskoczy taki z kurzu, wyrwie pół tyłka i tyle go widzieli... Tak, tak, 
gołąbeczki, łajdaki moje kochane, nie tylko wam jest ciężko, we mnie też już wszystko z 
gorąca popękało...
No dobrze, powiedział sobie. A po jaką cholerę ty tam idziesz? Od razu jutro możesz 
wydać rozkaz, pomkniemy jak strzała, za miesiąc będziemy w domu. A Heigerowi rzucisz 
pod nogi swoje pełnomocnictwa i powiesz: do diabła z tobą, stary, sam sobie idź, jeśli już tak 
koniecznie potrzebna ci ta ekspansja, jeśli już tak cię świerzbi... Albo nie, po co od razu tak? 
Bądź co bądź, przeszliśmy osiemset kilometrów, sporządziliśmy mapę, zdobyliśmy dziesięć 
skrzyń archiwów - co, mało? Dalej już nic nie ma! Jak długo jeszcze można zdzierać buty? To 
przecież nie Ziemia, nie kula! I żadnego Antymiasta nie ma - nikt nigdy o nim tutaj nie 
słyszał... Zresztą usprawiedliwienia się znajdą. Usprawiedliwienia... O to właśnie chodzi, że 
to usprawiedliwienia!
Umówiliśmy się przecież, że będziemy szli do końca. I rozkaz brzmiał: iść do końca. 
Tak? Tak. A teraz: możesz dalej iść? Mogę. Żarcie jest, paliwo jest, broń w porządku... 
Ludzie są oczywiście zmęczeni, ale nikt nie zginął i nie ma żadnych rannych... No i nie są w 
końcu aż tak zmęczeni, skoro mają jeszcze siłę kotłować po nocach Wywlokę... Nie, stary, tak 
nie da rady. Gówniany z ciebie dowódca, powie Heiger, zawiodłem się na tobie! A jak mu 
jeszcze Kechada zacznie podszeptywać, Permiak, pewnie i Ellizauer będzie pod ręką...
Tę ostatnią myśl Andrzej starał się jak najszybciej odpędzić, ale było za późno. Z 
przerażeniem zdał sobie sprawę, że pozycja pana radcy nie jest dla niego bez znaczenia i że 
wcale mu się nie podoba perspektywa gwałtownych zmian.
A niechby nawet, bronił się w myśli. Czyja z głodu zdechnę bez tej pozycji? Proszę 
bardzo! Niech pan Kechada zajmuje moje miejsce, a ja zajmę jego. Sprawa od tego ucierpi, 
czy co?... Mój Boże, pomyślał nagle. Jaka właściwie sprawa? Co ja w ogóle gadam? Już nie 
jesteś szarym człowieczkiem, teraz o losach świata masz decydować. A świat obejdzie się i 
beze mnie, i bez Heigera... Każdy powinien wypełniać swoje-obowiązki na swoim 
stanowisku? Proszę bardzo, nie przeczę. Jestem gotowy spełniać swoje obowiązki na swoim 
stanowisku. Na swoim. Na tym samym. Na stanowisku posiadającego władzę. Otóż właśnie, 
panie radco!... A dlaczego nie? Dlaczego były podoficer zwyciężonej armii ma prawo rządzić 
milionowym miastem, a ja, bez pięciu minut kandydat nauk, człowiek z wyższym 
wykształceniem, komsomolec - nie mam prawa kierować działem naukowym? Co - gorzej mi 
to wychodzi niż jemu? O co tu chodzi?...
To wszystko brednie - "mam prawo, nie mam prawa"... Prawo do władzy ma ten, kto 
ma władzę. A jeśli sobie życzycie, jeszcze dokładniej - prawo do władzy ma ten, kto tę 
władzę realizuje. Umiesz podporządkować sobie innych - masz prawo do władzy. Nie umiesz 
trudno!...
Już wy będziecie szli, łajzy! - pogroził śpiącej ekspedycji. I to nie dlatego, że ja sam 
się wyrywam, jak ten brodaty pawian, w dale niezmierzone, ale dlatego że taki dostaniecie 
rozkaz. A ja wam rozkażę iść, sukinsyny, niedbaluchy, landsknechci parszywi, nie z poczucia 
obowiązku przed Miastem ani, nie daj Boże, przed Heigerem, ale dlatego że mam władzę i że 
muszę tę władzę przez cały czas potwierdzać, i przed wami, kanalie, i przed samym sobą. I 
przed Heigerem... Przed wami, bo inaczej byście mnie zjedli. Przed Heigerem - bo w 
przeciwnym razie mnie wygoni i będzie miał rację. A przed sobą... Cóż, królowie i inni tam 
monarchowie mieli kiedyś fajnie. Władzę mieli od Boga i ani sobie siebie bez władzy nie 
wyobrażali, ani ich poddani. A i tak mieli kupę problemów. A my, zwykli ludzie, w Boga nie 
wierzymy. Nie jesteśmy pomazańcami bożymi. Sami musimy się o siebie troszczyć. U nas to 
tak: kto śmiały, ten i cały. Nie trzeba nam samozwańców -ja tu jestem dowódcą. Nie ty, nie 
on, nie oni i nie one. Ja. Wojsko mnie poprze...
Ale nakombinowałem, pomyślał z niechęcią. Przewrócił się na drugi bok, i żeby było 
wygodniej, wsunął rękę pod poduszkę, tam było trochę chłodniej. Jego palce wymacały 
pistolet.
...No i jak ma pan zamiar wprowadzić w życie te swoje plany, panie radco? Tam 
przecież strzelać trzeba będzie! I to nie w wyobraźni ("Szeregowy Chnojpek wystąp!..."), nie 
zajmować się myślowym onanizmem, lecz wziąć i strzelić żywemu, może nie uzbrojonemu, 
może niczego nie podejrzewającemu, może nawet niewinnemu... i w końcu przecież, do licha! 
- żywemu człowiekowi - w żołądek, w bebechy... Nie, nie umiem tego zrobić. Nigdy tego nie 
robiłem i nawet nie potrafię sobie tego nie wyobrazić... Oczywiście, na trzysta czterdziestym 
kilometrze strzelałem, tak jak wszyscy, ze strachu, nic nie rozumiejąc... Ale tam nikogo nie 
widziałem, tam do mnie, do cholery, też strzelali!...
No dobrze, pomyślał. No dobrze - humanizm, brak nawyku i takie tam... A jeśli oni 
mimo wszystko nie pójdą? Ja wydam rozkaz, a oni do mnie: idź, bracie, w cholerę, idź sam, 
jeśli cię tak swędzi...
A gdyby tak, pomyślał, wydać tym kanaliom trochę wody, trochę żarcia na drogę 
powrotną i niech reperują zepsuty traktor... Idźcie, idźcie, obejdziemy się bez was. Jak by to 
było cudownie - za jednym zamachem uwolnić się od tego całego gówna! Od razu wyobraził 
sobie twarz pułkownika słuchającego tej propozycji. Taak, pułkownik tego nie zrozumie. To 
człowiek innego rodzaju. On jest właśnie z tych... z monarchów. Możliwość nieposłuszeństwa 
po prostu nie mieści mu się w głowie. A już na pewno nie zastanawiałby się nad takimi 
problemami... Wojskowa arystokracja. Takiemu to dobrze -jego ojciec był pułkownikiem, 
dziad był pułkownikiem i pradziad - proszę, jakie imperium sobie sprawili, kupę ludzi pewnie 
pozabijali... w razie czego niech on strzela. W końcu to jego ludzie. Nie mam zamiaru 
mieszać się do jego spraw. Boże, jak ja mam już tego dosyć! Co ze mnie za inteligencina 
kaprawy, gnojowisko pod czaszką... Mają iść i koniec! Wykonuję rozkaz wy też bądźcie 
łaskawi go wykonać. Nie pogłaszczą mnie po główce, jak go nie wykonam, i wam też, niech 
was diabli, wam też to na zdrowie nie wyjdzie! I koniec. I do diabła z tym. Już lepiej myśleć o 
kobietach niż o tym bagnie. Też sobie znalazłem temat - filozofia władzy...
Znowu się przekręcił, zwijając pod sobą prześcieradło, i z wysiłkiem wyobraził sobie 
Selmę. W tym jej lilowym peniuarze -jak schyla się przed łóżkiem i stawia na stoliku tacę z 
kawą... Dokładnie wyobraził sobie, jak by to było z Selmą, a potem nagle, już bez żadnego 
wysiłku, znalazł się w pracy, w swoim gabinecie, gdzie w wielkim fotelu siedziała Amalia ze 
spódnicą podciągniętą do samej brody... Zrozumiał, że posunął się za daleko.
Odrzucił prześcieradło, specjalnie usiadł tak, żeby brzeg łóżka wbijał mu się w tyłek, i 
przez jakiś czas tak siedział, wpatrując się w słabo oświetlony prostokąt okna. Potem spojrzał 
na zegarek. Było już po dwunastej. Wstanę, pomyślał. Zejdę na parter... gdzie ona tam śpi, w 
kuchni? Zawsze przedtem ta myśl wywoływała w nim wstręt. Teraz nie. Wyobraził sobie 
gołe, brudne nogi Wywłoki, ale nie zatrzymał się na nich, poszedł dalej... Nagle poczuł 
ciekawość, jak ona wygląda nago. W końcu kobieta to kobieta...
- Boże! - powiedział głośno.
Jednocześnie skrzypnęły drzwi i na progu stanął Niemowa. Czarny cień w 
ciemnościach. Tylko białka oczu widać.
- No i po co przyszedłeś? - zapytał Andrzej z udręką. - Idź spać.
Niemowa zniknął. Andrzej nerwowo ziewnął i bokiem padł na połówkę.
Obudził się przerażony, cały mokry.
- ...Stój, kto idzie?! - krzyknął pod oknem wartownik. Głos miał przenikliwy, 
rozpaczliwy, brzmiało to tak, jakby wołał pomocy.
W tym samym momencie Andrzej usłyszał ciężkie, chrzęszczące uderzenia, tak jakby 
jakiś wielkolud miarowo walił młotem w kruszący się kamień.
- Będę strzelać! - zapiszczał przenikliwe wartownik nieludzkim głosem i rozległy się 
strzały.
Andrzej nie pamiętał, jak znalazł się przy oknie. W ciemności, po prawej stronie, 
konwulsyjnie drgały płomienie wystrzałów. W ognistych odblaskach czerniało coś 
masywnego, nieruchomego, o niewyraźnych kształtach. Wylatywały z tego snopy 
zielonkawych iskier. Andrzej nie zdążył nic zrozumieć. Wartownikowi skończył się 
magazynek, przez chwilę było cicho, potem wartownik w ciemnościach znowu zaczął dziko 
kwiczeć, zupełnie jak koń. Zatupał butami i nagle znalazł się w kręgu światła tuż pod oknem - 
wleciał, zakręcił się w miejscu, wymachując automatem, a potem, nie przestając kwiczeć, 
rzucił się w stronę traktora, wcisnął się w czarny cień pod gąsienicę. Przez cały czas próbował 
wyszarpnąć zza pasa zapasowy magazynek i nie mógł... I wtedy znowu dały się słyszeć 
chrzęszczące uderzenia młota o kamień: bumm - bumm - bumm...
Gdy Andrzej, w samej kurtce, bez spodni, w butach z majtającymi się sznurowadłami 
i z pistoletem w ręku, wyskoczył na ulicę, był tam już tłum ludzi. Sierżant Vogel wydzierał 
się:
- Tewosian, Chnojpek! Wprawo! Przygotować się do strzału! Anastasis! Na traktor, za 
kabinę! Obserwować, przygotować się do strzału! Szybciej! Co się wleczecie jak zdechłe 
świnie! Wasilienko! W lewo! Padnij... W lewo, ofermo! Padnij, obserwuj!... Palotti! Gdzie, 
makaroniarzu!
Chwycił biegnącego na oślep Włocha za kark, ze straszną siłą kopnął go w tyłek i 
popchnął w stronę traktora.
- Za kabinę, bydlaku! Anastasis, światło na ulicę! Andrzeja szturchali w plecy, w 
ramiona. Zaciskając zęby starał się utrzymać na nogach. Zupełnie o niczym nie myśląc, 
walczył z przemożnym pragnieniem wykrzyczenia czegoś bezsensownego. Przywarł do 
ściany i, wysuwając przed siebie pistolet, rozglądał się lękliwie. Dlaczego oni biegną w tamtą 
stronę? A jeśli tamci napadną z tyłu? Albo z dachu? Albo z domu naprzeciwko?...
- Kierowcy! - wrzeszczał Vogel. - Kierowcy, do traktorów!... Który tam strzela, 
debile?! Przerwać ogień!...
Andrzej powoli odzyskiwał przytomność umysłu. Okazało się, że sytuacja wyglądała 
lepiej, niż mu się wydawało. Żołnierze leżeli tam, gdzie im kazano, zamieszanie zostało 
opanowane i w końcu ktoś na traktorze odwrócił reflektor i oświetlił ulicę.
- Tam jest! - krzyknął zduszony głos.
Krótka seria z automatów i znowu cisza. Andrzej zdążył tylko zauważyć coś 
ogromnego, niemal wyższego od domów, potwornego, ze sterczącymi we wszystkie strony 
mackami i kikutami. Rzuciło na ulicę olbrzymi cień i dwie przecznice dalej skręciło za róg. 
Zniknęło. Ciężkie uderzenia młota po chrzęszczącym kamieniu stawały się coraz cichsze, aż 
w końcu umilkły zupełnie.
- Co się tu działo, sierżancie? - rozległ się spokojny głos pułkownika nad głową 
Andrzeja.
Pułkownik, zapięty na wszystkie guziki, stał przy oknie, lekko nachylając się do 
przodu i opierając rękami o parapet.
- Wartownik ogłosił alarm, panie pułkowniku - powiedział sierżant Vogel. - 
Szeregowy Terman.
- Szeregowy Terman, do mnie! - zawołał pułkownik.
Żołnierze zaczęli się oglądać.
- Szeregowy Terman! - ryknął sierżant. - Do pułkownika!
W słabym świetle reflektora było widać, jak szeregowy Terman gorączkowo 
wygrzebuje się spod gąsienicy. Znowu mu się tam coś zaczepiło. Szarpnął się z całych sił, 
wstał i krzyknął cienkim głosem:
- Szeregowy Terman melduje się na rozkaz!
- Co za straszydło! - powiedział pogardliwie pułkownik. - Pozapinajcie się.
W tym momencie włączyło się słońce. To było tak niespodziewane, że z dziesiątków 
gardeł wyrwały się i przeleciały nad obozem stłumione okrzyki. Wiele osób zasłoniło twarz 
rękami. Andrzej zmrużył oczy.
- Dlaczego ogłosiliście alarm, szeregowy Terman? - zapytał pułkownik.
- Obcy, panie pułkowniku! - z rozpaczą w głosie wypalił Terman. - Nie chciał się 
odezwać. Szedł prosto na mnie. Aż ziemia drżała!... Zgodnie z regulaminem dwa razy 
zawołałem, potem otworzyłem ogień...
- No cóż - powiedział pułkownik. - Bardzo dobrze.
W ostrym świetle wszystko stało się inne niż pięć minut temu. Obóz wyglądał teraz 
jak obóz - obmierzłe włóki, brudne metalowe beczki z paliwem, pokryte kurzem traktory... 
Na tym zwykłym, obrzydłym tle stali, leżeli i kucali porozbierani, uzbrojeni ludzie. Ze 
swoimi cekaemami i automatami, rozczochrani, z pomiętymi twarzami i zwichrzonymi 
brodami, wyglądali śmiesznie i głupio. Andrzej przypomniał sobie, że sam też jest bez 
spodni, że ma nie zasznurowane buty - i poczuł się niezręcznie. Ostrożnie cofnął się do drzwi, 
ale tam stali kierowcy, kartografowie i geolodzy.
- Melduję posłusznie, panie pułkowniku - mówił tymczasem Terman, który nabrał 
śmiałości. - To nie był człowiek, panie pułkowniku.
- A więc co to było?
Terman zastanowił się.
- Najbardziej był podobny do słonia, panie pułkowniku - oświadczył autorytatywnie 
Vogel. - Albo do jakiegoś przedpotopowego potwora.
- Najbardziej do stegozaura - odezwał się
Tewosian. Pułkownik zatrzymał na nim wzrok i przez jakiś czas mu się przyglądał.
- Sierżancie - powiedział w końcu. - Dlaczego pańscy ludzie odzywają się bez 
pozwolenia?
Ktoś złośliwie zachichotał.
- Już ja mu dam! - powiedział strasznym szeptem sierżant. - Pozwoli pan, że go 
ukarzę, panie pułkowniku?
- Sądzę... - zaczął pułkownik, ale mu przerwano.
- Wwwa wa wa ww... - cichutko, a potem coraz głośniej zajęczał ktoś i Andrzej 
potoczył wzrokiem po obozie, zastanawiając się, kto i dlaczego wyje.
Wszyscy się przestraszyli, zaczęli się kręcić i rozglądać. W końcu Andrzej zobaczył, 
co się stało: stojący za kabiną traktora Anastasis, cały biały, ba, prawie zielony, wyciąga 
przed siebie rękę, nie mogąc wydusić ani jednego sensownego słowa. Andrzej napiął się i 
gotowy na wszystko, popatrzył w stronę, którą Anastasis wskazywał ręką, ale nic nie 
zobaczył. Ulica była pusta, gdzieś w oddali drżało gorące powietrze Potem sierżant nagle 
odkaszlnął, nasunął czapkę na czoło i jakoś tak cicho, z rozpaczą zaklął. Andrzej w dalszym 
ciągu nic nie rozumiał. Dopiero gdy jakiś nieznajomy człowiek nad jego uchem wychrypiał 
"Boże wszechmogący!"... Andrzej pojął co się stało. Poczuł dreszcz na karku i słabość w 
nogach.
Posągu na rogu nie było. Ogromny metalowy człowiek z żabią Uwarzą i patetycznie 
rozpostartymi rękami zniknął Na skrzyżowaniu został tylko zaschnięty kał, który wczoraj 
nawalili dookoła posągu żołnierze.


ROZDZIAŁ 3

Pójdę już, panie pułkowniku - powiedział Andrzej wstając. Pułkownik również wstał i 
ciężko oparł się na lasce. Dzisiaj był jeszcze bledszy, twarz miał ściągniętą i wyglądał jak 
staruszek. Nawet z jego postawy nic nie zostało.
- Szczęśliwej drogi, panie radco - powiedział! Jego wyblakłe oczy patrzyły z 
poczuciem winy. - Do diabła, przecież właściwie takie rozpoznanie należy do moich 
obowiązków...
Andrzej wziął ze stołu automat i zarzucił go na ramię.
- Nie wiem, nie wiem... Ja mam z kolei takie wrażenie, jakbym uciekał i wszystko 
zostawiał na pańskiej głowie... A przecież pan jest chory, pułkowniku.
- Tak, niech pan sobie wyobrazi, że dzisiaj... - pułkownik przerwał. - Sądzę, że wróci 
pan przed zmrokiem?
- Wrócę znacznie wcześniej - powiedział Andrzej. - Traktuję to raczej jak wycieczkę 
niż zwiad. Chcę przede wszystkim pokazać tym tchórzom, że przed nami nie ma nic 
strasznego. Chodzące posągi, rzeczywiście! - zreflektował się. -Nie chciałem nic zarzucić 
pańskim żołnierzom, panie pułkowniku...
- Głupstwo... - pułkownik słabo opędził się wychudłą ręką. - Ma pan absolutną rację. 
Żołnierze zawsze są tchórzami. Jeszcze nigdy nie widziałem odważnych żołnierzy. I 
właściwie dlaczego mieliby być odważni?
- No - uśmiechnął się Andrzej - gdyby przed nami były tylko czołgi przeciwnika...
- Czołgi! - zawołał pułkownik. - Czołgi to zupełnie co innego. Doskonale pamiętam, 
jak drużyna spadochroniarzy odmówiła wejścia do wsi, w której żył znany w całej okolicy 
czarownik. Andrzej zaśmiał się i wyciągnął do pułkownika rękę.
- Do zobaczenia.
- Chwileczkę! - zatrzymał go pułkownik. - Dagan!
W pokoju pojawił się Dagan z oplecioną srebrną siatką piersiów-ką w ręku. Na stole 
zjawiła się srebrna taca, a na tacy - srebrne kieliszki.
- Proszę - powiedział pułkownik.
Wypili i uścisnęli sobie ręce.
- Do zobaczenia - powtórzył Andrzej.
Zszedł po śmierdzących schodach do westybulu, chłodno skinął Kechadzie, który na 
podłodze robił coś z jakimś przyrządem przypominającym teodolit, i wyszedł na dyszącą 
żarem ulicę. Jego krótki cień padł na zakurzone, popękane płytki chodnika. Natychmiast obok 
pojawił się drugi cień i Andrzej przypomniał sobie o Niemowie. Obejrzał się. Niemowa stał w 
swojej zwykłej pozie, wsuwając dłonie za szeroki pas, z którego zwisał groźnie wyglądający 
topór. Jego gęste, czarne włosy były nastroszone, bose nogi rozstawione. Brązowa skóra 
lśniła jak posmarowana tłuszczem.
- Może jednak weźmiesz automat? - zapytał Andrzej.
Niemowa pokręcił głową.
- Jak chcesz...
Andrzej obejrzał się. Izia i Pak siedzieli w cieniu przyczepy nad rozłożonymi mapami 
i oglądali plan miasta. Dwóch żołnierzy wyciągało szyje i zaglądało im ponad głowami. Jeden 
z nich pochwycił spojrzenie Andrzeja, pospiesznie odwrócił oczy i szturchnął drugiego w 
bok. Obaj od razu odeszli i schowali się za przyczepą.
Przy drugim traktorze krzątali się kierowcy z Ellizauerem na czele. Kierowcy byli 
niedbale ubrani, Ellizauer zaś miał na głowie gigantyczny kapelusz z szerokim rondem. Obok 
nich stało jeszcze dwóch żołnierzy - coś tam doradzali, często spluwając.
Andrzej popatrzył na ulicę. Pusto. Rozpalone powietrze drży nad jezdnią. Dalej niż na 
sto metrów nic nie widać -jak w wodzie.
- Izia! - zawołał.
Izia i Pak obejrzeli się i wstali. Koreańczyk podniósł z jezdni i włożył pod pachę swój 
mały automat samoróbkę.
- Co, już? - zapytał wesoło Izia.
Andrzej kiwnął głową i poszedł przed siebie.
Wszyscy na niego patrzyli: Permiak, mrużący oczy przed słońcem; przygłupiasty 
Ungern, przestraszony, z wiecznie otwartymi ustami; ponury Goryl - Jackson, powoli 
wycierający ręce kawałkiem pakuł... Ellizauer, przypominający brudny, obszarpany grzybek z 
placu zabaw, z bardzo uroczystą i współczującą miną przyłożył dwa palce do ronda 
kapelusza. Spluwający żołnierze przestali spluwać, wymienili przez zęby ciche uwagi i 
zgodnie się wycofali. Tchórzycie, łajdaki, mściwie pomyślał Andrzej. Jakbym was teraz dla 
zgrywy zawołał - pełno w gaciach...
Minęli wartownika, który pospiesznie stanął na baczność, i zaczęli iść po bruku: 
najpierw Andrzej z automatem na ramieniu, zaraz za nim Niemowa z plecakiem, w którym 
były cztery konserwy, paczka sucharów i dwie butelki z wodą. Z tyłu, jakieś sześć metrów za 
nimi, klapał rozwalonymi butami Izia - na plecach miał pusty plecak, w jednej ręce trzymał 
plan, a drugą gorączkowo obmacywał kieszenie, jakby sprawdzając, czy czegoś nie 
zapomniał. Ostami szedł Koreańczyk Pak - lekko, krokiem człowieka przywykłego do 
długich marszów. Pod pachą miał automat z krótką lufą.
Na rozżarzonej ulicy słońce paliło łopatki i plecy. Od ścian domów leniwymi falami 
napływał upał. Wiatru nie było zupełnie.
Z tyłu, w obozie, włączyli nieszczęsny silnik - Andrzej nie obejrzał się. Nagle poczuł 
się wolny. Na kilka wspaniałych godzin znikli z jego życia cuchnący żołnierze z ich prostą, 
niezrozumiałą psychologią, obrzydły Kechada z swoimi widocznymi jak na dłoni intrygami, 
wstrętne troski o cudze obtarte nogi, o cudze skandale i bójki, o to, że ktoś wymiotuje - może 
to zatrucie? - a ktoś ma krwawą biegunkę - może to dyzenteria?... Żeby was wszystkich szlag 
trafił, myślał Andrzej w uniesieniu. Żebym was jak najdłużej na oczy nie widział. Boże, jak 
mi bez was dobrze!...
Co prawda, od razu przypomniał sobie o podejrzanym Koreańczyku i na sekundę 
jasne niebo wolności zasnuło się chmurami nowych kłopotów i podejrzeń. Ale natychmiast 
lekkomyślnie machnął na to ręką. Koreańczyk jak Koreańczyk. Człowiek spokojny, nigdy na 
nic się nie skarży. Dalekowschodni wariant Józefa Katzmana, to wszystko... Przypomniał 
sobie, jak brat opowiadał mu kiedyś, że wszystkie narody Dalekiego Wschodu, a zwłaszcza 
Japończycy, mają do Koreańczyków taki stosunek, jak wszystkie narody Europy, a zwłaszcza 
Rosjanie i Niemcy, do Żydów. Teraz wydało mu się to zabawne. Nagle, nie wiedzieć czemu, 
przypomniał sobie o Kaneko... Tak, Kaneko by się tu przydał, wujek Jura, Donald... Hę, hę... 
Gdyby udało mu się namówić na tę ekspedycję wujka Jurę, wszystko wyglądałoby teraz 
zupełnie inaczej...
Przypomniał sobie, jak na dzień przed wymarszem specjalnie wykroił kilka godzin, 
wziął od Heigera limuzynę z kuloodpornymi szybami i pojechał do wujka Jury. Jak pili w 
wielkiej, piętrowej chałupie, w której było tak czysto, jasno, tak apetycznie pachniało miętą, 
domowym dymem, świeżym chlebem. Pili samogon, zagryzali prosiakiem w galarecie i 
chrupiącymi ogórkami małosolnymi, jakich Andrzej nie jadł od Bóg wie jak dawna, obgryzali 
baranie żeberka, maczali kawałki chleba w przesiąkniętym zapachem czosnku sosie... A 
potem tęga Holenderka Marta, żona wujka Jury, ciężarna już trzeci raz, wniosła gwiżdżący 
samowar, za który swego czasu wujek Jura oddał wóz chleba i wóz ziemniaków, i długo, z 
namaszczeniem pili herbatę, pojadając przy tym jakieś nieznane konfitury - pocili się, 
odpoczywali, ocierali mokre twarze czystym, wyszywanym ręcznikiem.. . A wujek Jura przez 
cały czas dudnił: "Nic to, bracie, teraz to można nawet nieźle żyć... Przywożą mi tu 
codziennie pięciu pasożytów z obozu, wychowuję ich przez pracę, sił nie żałuję - a jak co, od 
razu w zęby - ale za to żrą u mnie to, co i ja, nie myśl sobie, że jestem jakimś tam 
wyzyskiwaczem". A przy pożegnaniu, gdy Andrzej już wsiadał do samochodu, wujek Jura, 
ściskając jego dłoń w swoich grabach, które zmieniły się w jeden wielki odcisk, powiedział, 
szukając oczami jego wzroku: "Przebaczysz mi, Andrzej, ja wiem... Wszystko bym zostawił, i 
babę swoją bym zostawił... Ale tych dwóch nie mogę zostawić, nie mogę"... - i wskazał 
wielkim palcem na dwóch białowłosych chłopczyków, którzy po cichu, żeby ich nie 
usłyszano, tłukli się za gankiem.
Andrzej odwrócił się. Obozu nie dało się już zobaczyć, zasłoniło go drgające 
powietrze. Terkotanie silnika też ledwie było słychać - jak przez watę. Izia szedł obok Paka, 
machał mu przed nosem planem i krzyczał coś o skali. Pak nie kłócił się z nim. Uśmiechał się 
tylko, a gdy Izia chciał się zatrzymać, żeby rozłożyć plan i pokazać mu wszystko czarno na 
białym, delikatnie brał go za łokieć i ciągnął do przodu. Poważny człowiek, bez dwóch zdań, 
Gdyby był taki sam i pod innymi względami, można by całkowicie na nim polegać. Ciekawe, 
co tam wynikało między nim a Heigerem? To prawda, są zupełnie różni...
Pak uczył się w Cambridge i miał tytuł doktora filozofii. Po powrocie do Korei 
Południowej wziął udział w jakichś studenckich wystąpieniach przeciwko reżymowi i Li 
Syng Manwsadził go do mamra. Stamtąd w pięćdziesiątym roku wyzwoliła go 
północnokoreańska armia. Napisano o nim w gazetach jako o prawdziwym synu narodu 
koreańskiego, który nienawidzi kliki Li Syng Mana i amerykańskich imperialistów. Zrobili go 
zastępcą rektora, a po miesiącu znowu wsadzili do pudła, gdzie bez przedstawienia zarzutów 
przetrzymano go aż do desantu w Czemulpo, kiedy to wiezienie zaczęła ostrzeliwać Pierwsza 
Dywizja Kawaleryjska, która gnała na północny wschód. W Seulu było piekło, Pak nie liczył 
już, że uda mu się przeżyć, i wtedy właśnie zaproponowano mu udział w Eksperymencie.
Do Miasta trafił na długo przed Andrzejem, dwadzieścia razy zmieniał zawód, wszedł 
oczywiście w konflikt z merem, wreszcie trafił do podziemnej organizacji inteligentów, 
popierającej wówczas ruch Heigera. Potem coś tam zaszło miedzy nim i Heigerem. Tak czy 
inaczej, jeszcze na dwa lata przed Przewrotem większa część konspiratorów potajemnie 
opuściła Miasto i udała się na północ. Mieli szczęście: na trzysta pięćdziesiątym kilometrze 
znaleźli w ruinach "pocisk czasów" - potężną metalową cysternę, załadowaną przeróżnymi 
przedmiotami kultury i wzorcami technologii. Miejsce było dobre - woda, żyzna gleba pod 
samą Ścianą, sporo ocalałych budynków. Zostali tam.
Nie mieli pojęcia o tym, co zaszło w Mieście, więc gdy pojawiły się opancerzone 
traktory ekspedycji, myśleli, że jadą po nich. Na szczęście w głupiej i zajadłej strzelaninie 
zginął tylko jeden człowiek. Pak poznał Izie, swojego starego przyjaciela, i zrozumiał, że to 
pomyłka... A potem poprosił Andrzeja o możliwość przyłączenia się do ekspedycji. 
Powiedział, że powoduje nim ciekawość i że już od dawna planował wyprawę na pomoc, ale 
emigranci nie mieli na to środków. Andrzej niespecjalnie mu wierzył, ale zabrał ze sobą. 
Wydawało mu się, że Pak ze swoją wiedzą będzie użyteczny - tak rzeczywiście było. Robił 
dla ekspedycji, co tylko mógł, wobec Andrzeja zawsze był serdeczny i uprzedzająco 
grzeczny, dla Izi tym bardziej, ale wyciągnąć z niego czegokolwiek nie umieli. Ani Andrzej, 
ani nawet Izia nie dowiedzieli się, skąd ma tyle mitycznych i prawdziwych informacji o 
dalszej drodze, po co właściwie przyłączył się do ekspedycji i co w ogóle myślał - o Heigerze, 
o Mieście, o Eksperymencie... Pak nigdy nie podtrzymywał rozmowy na tematy abstrakcyjne.
Andrzej przystanął i, doczekawszy się na swoją ariergardę, zapytał:
- No i co, uzgodniliście, co właściwie nas interesuje?
- Co właściwie? - Izia rozwinął w końcu swój plan. - Popatrz -pokazał mu palcem z 
żałobą za paznokciem. - Teraz jesteśmy tutaj. A to oznacza, że za jedną, dwie... za sześć 
przecznic będzie plac. O, tutaj jest taki wielki budynek, pewnie rządowy. Musimy tu 
koniecznie dojść. No, a jeśli po drodze trafi się coś szczególnie ciekawego... Tak! Dobrze by 
było dojść też tutaj. Trochę daleko, ale ta skala jest do kitu, tak że możliwe, że to jest tuż 
obok... Widzisz, jest napis: "Panteon". Lubię panteony.
- No cóż... - Andrzej poprawił automat. - Można, czemu nie... A wody nie będziemy 
dzisiaj szukać?
- Do wody jest daleko - powiedział półgłosem Pak.
- Tak, stary - podchwycił Izia. - Do wody, stary... Widzisz, tutaj jest napisane - wieża 
wodociągowa... To tam? - zapytał Paka.
Pak wzruszył ramionami.
- Nie wiem. Ale jeśli gdzieś na tych osiedlach w ogóle jest woda, to tylko tutaj.
- Taak... - powiedział Izia. - Daleko. Ze trzydzieści kilometrów, w ciągu jednego dnia 
nie zdążymy wrócić... No tak, skala... Słuchaj, a po co ci właściwie teraz woda? Po wodę 
pójdziemy jutro, tak jak się umawialiśmy... a raczej pojedziemy.
- Dobrze - zgodził się Andrzej. - Chodźmy.
Szli teraz obok siebie i przez jakiś czas nic nie mówili. Izia nie przestawał kręcić 
głową, zachowywał się tak, jakby węszył, ale ani z prawej, ani z lewej strony nie było nic 
ciekawego. Dwu- trzypiętrowe domy, niektóre dość ładne. Powybijane szyby. Niektóre okna 
zabite pokrzywioną dyktą. Na balkonach na wpół rozwalone skrzynki na kwiaty. Wiele 
domów oplatał twardy, zakurzony bluszcz. Wielki sklep - ogromne, zakurzone witryny, które 
dziwnym trafem ocalały, ale drzwi wyłamane... Izia zerwał się, pobiegł do sklepu, zajrzał i 
wrócił.
- Pusto - powiedział. - Zupełny pogrom.
Jakiś budynek publiczny - teatr, a może sala koncertowa albo kino. Potem znowu 
sklep - tym razem witryna była rozbita - i jeszcze jeden, po drugiej stronie... Izia zatrzymał się 
nagle, głośno pociągnął nosem i uniósł brudny palec.
- Oho! - zawołał. - Gdzieś tutaj!
- Co? - zapytał Andrzej, rozglądając się.
- Papier - odpowiedział krótko Izia.
Nie patrząc na nikogo, pewnym krokiem udał się do budynku po prawej stronie ulicy. 
Budynek wyglądał zwyczajnie, niczym szczególnym nie różnił się. od pozostałych, może 
tylko tym, że wejście było bardziej ozdobne; czuło się tutaj jakiś gotycki akcent. Izia zniknął 
w bramie. Nie zdążyli nawet przejść przez ulicę, gdy wyłonił się znowu i z zapałem 
wykrzyknął:
- Pak, niech pan tu przyjdzie! Biblioteka!...
Andrzej, zachwycony, tylko pokręcił głową. Ten Izia!
- Biblioteka? - zapytał Pak przyspieszając kroku. - Niemożliwe!
W westybulu, po zalanej żarem żółtej ulicy, było chłodno i ciemnawo. Wysokie 
gotyckie okna, wychodzące najwidoczniej na podwórko, ozdabiały kolorowe witraże. 
Podłoga była wyłożona wzorzystymi kafelkami. Schody z białego kamienia odchodziły w 
prawą i w lewą stronę. Po tych lewo już wbiegał Izia. Pak szybko go dogonił. Przeskakując 
po trzy stopnie, znikli z pola widzenia.
- A my po jaką cholerę mamy się tam ciągnąć? - zapytał Andrzej Niemowę.
Niemowa był tego samego zdania. Andrzej rozejrzał się, gdzie by tu przysiąść, i w 
końcu przycupnął na chłodnych białych schodach. Automat zdjął i położył obok siebie. 
Niemowa już przykucnął pod ścianą. Zamknął oczy i objął kolana silnymi rękami. Było 
cicho, tylko na górze niezrozumiale dudniły głosy.
Mam tego dosyć, pomyślał Andrzej z irytacją. Mam dosyć tych martwych osiedli. Tej 
rozpalonej ciszy. Tych zagadek... Żeby tak ludzi znaleźć, pożyć z nimi, popytać... 
poczęstować czymś... wszystko jedno czym, byle nie tą ohydną owsianką... I chłodne wino! 
Dużo, do woli... albo piwo. Zaburczało mu w żołądku. Zesztywniał, przestraszony, i zaczął 
nasłuchiwać. Nie, nic. Dzisiaj - odpukać - nie biegał ani razu, dobre i to. I pięta chyba się 
zagoiła...
Na górze coś runęło z łoskotem, coś się posypało.
- No i gdzie pan lezie, jak słowo daję!... - wrzasnął Izia. Rozległ się śmiech i głosy 
znowu zaczęły dudnić.
Grzebcie, grzebcie, pomyślał Andrzej. W was cała nadzieja. Tylko od was można 
oczekiwać czegoś sensownego... Z całej tej durnej wyprawy zostanie tylko mój raport i 
dwadzieścia cztery Iziowe skrzynie z papierami!
Wyprostował nogi i rozciągnął się na schodach, opierając się na łokciach. Niemowa 
kichnął, głośno odpowiedziało mu echo. Andrzej odchylił głowę i zaczął przyglądać się 
wysokiemu sklepieniu.
Porządnie budowali, ładnie, nie to co u nas. I w ogóle, jak widać, nieźle im się żyło. A 
i tak zginęli... Nie spodoba się to Fritzowi -pewnie by wolał potencjalnego przeciwnika. A tu 
nic takiego - żyli, budowali, czcili jakiegoś swojego Heigera... Ukochanego i Prostego... A w 
rezultacie - pustka. Tak jakby nigdy nikogo nie było. Same kości, i nawet tych jest mało jak 
na tylu mieszkańców. Tak, panie prezydencie! Człowiek planuje sobie różne rzeczy, a pan 
Bóg mu jakieś migotanie spuści i koniec...
Też kichnął i pociągnął nosem. Chłodno tu jakoś... A Kechadę dobrze by było oddać 
pod sąd, jak wrócimy... Jego myśli skierowały się na dawny tor: jak zapędzić Kechadę w kozi 
róg, tak żeby nawet nie mógł pisnąć, żeby cała dokumentacja była jak na dłoni i żeby Heiger 
od razu wiedział w czym rzecz... Opędził się od tych myśli - nie czas i nie miejsce. Teraz 
trzeba myśleć wyłącznie o jutrzejszym dniu. O dzisiejszym też by nie zaszkodziło. Na 
przykład, gdzie się podział posąg? Przyszedł jakiś rogaty... jakiś stegozaur... wziął go pod 
pachę i poszedł. Po co? A poza tym, ważył przecież ładnych kilkadziesiąt ton. Więc co, jak 
mu się zachce, to traktor też sobie zabierze? Trzeba się stąd wynosić, nie ma co. Gdyby nie 
pułkownik, już by nas tu nie było... Zaczaj myśleć o pułkowniku i nagle złapał się na tym, że 
nasłuchuje.
Pojawił się jakiś oddalony, niejasny dźwięk - nie głosy, bo głosy przez cały czas 
dudniły tak samo - coś na ulicy, za wysokimi, uchylonymi drzwiami. Zadźwięczały kolorowe 
szyby witrażu, zawibrowały kamienne schody pod łokciami i tyłkiem, jakby gdzieś w pobliżu 
były tory i teraz jechał po nich pociąg - ciężki, towarowy. Niemowa nagle otworzył oczy i 
odwrócił głowę, nasłuchując w napięciu.
Andrzej ostrożnie podciągnął pod siebie nogi i wstał, trzymając automat za pasek. 
Niemowa też od razu wstał, patrząc na niego jednym okiem i cały czas nasłuchując.
Trzymając automat w pogotowiu, Andrzej bezszelestnie podbiegł do drzwi i wyjrzał. 
Gorące, zakurzone powietrze sparzyło mu twarz. Ulica była żółta, rozpalona i pusta. Tylko 
wchłaniająca dźwięki cisza już nie istniała. Ogromny młot z tępą jednostajnością walił gdzieś 
w jezdnię. Odgłosy uderzeń - ciężkich, chrzęszczących, miażdżących bruk dobiegały z 
daleka, ale przez cały czas się przybliżały.
W domu naprzeciwko z głośnym brzękiem rozsypała się pęknięta witryna. Andrzej 
zaskoczony cofnął się, ale od razu się opanował, zacisnął zęby i przeładował automat. Diabli 
mnie tu przynieśli, pomyślał przelotnie.
Młot nadciągał, ale zupełnie nie wiadomo było, z której strony. Uderzenia były coraz 
częstsze, coraz głośniejsze. Słyszało się w nich jakąś niezłomność i nieodwracalność 
zwycięstwa. Kroki losu, przemknęło Andrzejowi przez głowę. Niepewnie obejrzał się na 
Niemowę.
Przeżył szok. Niemowa stał, opierając się o ścianę, i w skupieniu manipulował swoim 
toporem, obcinając paznokieć przy małym palcu lewej ręki. Minę miał przy tym zupełnie 
obojętną, nawet znudzoną.
- Co?! - zapytał ochryple Andrzej. - Coś ty?...
Niemowa popatrzył na niego, kiwnął głową i znowu zajął się swoim paznokciem. 
Bumm, bumm, bumm - rozlegało się już zupełnie blisko, ziemia drżała pod nogami. I nagle 
zapadła cisza. Andrzej znowu wyjrzał. Na najbliższym skrzyżowaniu, sięgając głową do 
drugiego piętra, stała ciemna figura. Posąg. Zabytkowy metalowy posąg. Ten sam typ z żabią 
mordą, tylko że teraz stał wyciągnięty, zadzierając w górę obfity podbródek, jedną rękę miał 
za plecami, drugą z wyciągniętym palcem wskazującym uniósł w górę - nie wiadomo czy 
grożąc, czy pokazując na niebo ...
Andrzej, znieruchomiały jak w koszmarze, patrzył na tego potwora z sennych 
majaczeń. Ale widział, że to nie sen. Posąg wyglądał normalnie - niedorzecznie nieudolna 
konstrukcja z metalu, pokryta ni to zgorzeliną, ni to czarnym tlenkiem, postawiona bez sensu, 
w idiotycznym miejscu... W unoszącym się nad jezdnią gorącym powietrzu jej zarysy drżały i 
kołysały się, dokładnie tak samo jak zarysy domów przy ulicy.
Andrzej poczuł na swoim ramieniu rękę. Obejrzał się - uśmiechnięty Niemowa 
uspokajająco kiwał głową. Bumm, bumm, bumm -rozległo się znowu na ulicy. Niemowa 
trzymał go za ramię - gładził, poklepywał i ugniatał mu mięśnie delikatnymi palcami. Andrzej 
odsunął go gwałtownie i wyjrzał. Posąg zniknął. Znowu było cicho.
Andrzej odepchnął Niemowę i na miękkich nogach pobiegł po schodach na górę, 
gdzie, jak gdyby nigdy nic, ciągłe dudniły głosy.
- Dosyć! - krzyknął, wdzierając się do biblioteki. - Idziemy stąd!
Głos załamał mu się, ale oni niczego nie usłyszeli, a może usłyszeli, ale nie zwrócili 
uwagi - byli zbyt zajęci. Ogromne pomieszczenie uchodziło w głąb diabli wiedzą jak daleko, 
załadowane książkami regały tłumiły dźwięki. Jeden z regałów się przewrócił, na podłodze 
leżała góra książek. Właśnie w niej grzebali Izia i Pak - obaj bardzo zadowoleni, 
rozgorączkowani, spoceni, roznamiętnieni... Andrzej podszedł do nich depcząc po książkach i 
podniósł obu za kołnierze.
- Idziemy stąd - powiedział. - Dosyć. Idziemy.
Izia popatrzył na niego zamglonym wzrokiem, szarpnął się, wyrwał i od razu 
oprzytomniał. Szybko obejrzał Andrzeja od stóp do głów.
- Co z tobą? - zapytał. - Stało się coś?
- Nic się nie stało - odpowiedział ze złością Andrzej. - Starczy tej grzebaniny. Gdzie 
chcieliście iść? Do panteonu? To chodźmy do panteonu.
Pak, którego przez cały czas trzymał za kołnierz, delikatnie poruszył ramionami i 
odchrząknął. Andrzej puścił go.
- Wiesz, co my tu znaleźliśmy?... - zaczął Izia z zapałem i od razu przerwał. - No, co 
się takiego stało?
Andrzej już się opanował. Wszystko, co zdarzyło się na dole, tutaj - w tej dusznej, 
surowej sali, pod pytającym wzrokiem Izi, obok niezachwianie poprawnego Paka - wydawało 
się niedorzeczne i niemożliwe
- Nie możemy tracić tyle czasu na każdy obiekt - powiedział marszcząc brwi. - Mamy 
tylko dobę. Chodźmy.
- Biblioteka to nie byle obiekt! - sprzeciwił się natychmiast Izia. - To pierwsza 
biblioteka w naszej wyprawie. Słuchaj, przecież ty wyglądasz jak trup. Co się, do licha, 
stało?!
Andrzej ciągle nie mógł zdecydować się na opowiedzenie. Zupełnie nie wiedział, jak 
to zrobić.
- Chodźmy - burknął, odwrócił się i depcząc książki ruszył ku wyjściu.
Izia dogonił go, wziął pod rękę i dalej szedł obok niego. Stojący w drzwiach Niemowa 
przesunął się, pozwalając im przejść. Andrzej ciągle nie wiedział, jak zacząć. Wszystkie 
słowa wydawały mu się idiotyczne. Potem przypomniał sobie o pamiętniku.
- Czytałeś mi wczoraj pamiętnik... - zaczął. Schodzili już po schodach. - No, tego... co 
się powiesił...
- No?
- No i masz!
Izia zatrzymał się.
- Migotanie?
- Czy wy nic nie słyszeliście? - zapytał Andrzej z rozpaczą.
Izia pokręcił głową, a Pak odpowiedział:
- Pewnie za bardzo zajęliśmy się książkami. Spieraliśmy się. - Maniacy... - powiedział 
Andrzej. Konwulsyjnie wciągnął powietrze, obejrzał się na Niemowę i w końcu wykrztusił: - 
Posąg. Przyszedł i poszedł... Szlajają się, rozumiesz, po mieście, jak żywe...
Zamilkł.
- No? - zapytał niecierpliwie Izia.
- Co - no! To wszystko!
- No i co z tego? No, posąg... Nocą też jeden łaził i co z tego?
Andrzej otworzył i znowu zamknął usta.
- Żelaznogłowi - odezwał się Pak. - Wygląda na to, że legenda powstała właśnie 
tutaj...
Andrzej, nie mogąc wydobyć głosu, patrzył to na Izie, to na Paka. Izia ze 
współczuciem - w końcu do niego dotarło! - zacisnął wargi i próbował poklepać Andrzeja po 
ręce, a Pak, sądząc widocznie, ze wszystko już zostało wyjaśnione, rzucał przez ramię 
ukradkowe spojrzenia na bibliotekę.
-Taak... -wykrztusił w końcu Andrzej.-Bardzo miło. To znaczy, że wy od razu w to 
uwierzyliście?...
- Posłuchaj, uspokój się - powiedział Izia, któremu w końcu! udało się chwycić 
Andrzeja za rękaw. - Oczywiście, że uwierzyliśmy, dlaczego mielibyśmy nie uwierzyć? 
Eksperyment to mimo wszystko Eksperyment. Przez te wszystkie nasze biegunki i kłótnie 
zapomnieliśmy o nim, ale przecież... rany boskie, no i co takiego? No, posągi, no, chodzą... A 
my tu mamy bibliotekę! I wiesz, do czego doszliśmy? Ludzie, którzy tutaj żyli, to nasi 
współcześni, z dwudziestego wieku...
- Rozumiem - odparł Andrzej. - Puść rękaw.
Wiedział już, że zrobił z siebie głupka. A zresztą tych dwóch naprawdę nie widziało 
jeszcze posągu. Zobaczymy, jak będą śpiewać gdy go zobaczą. Co prawda, Niemowa też 
jakoś tak dziwnie...
- Nie macie mnie co namawiać - powiedział. - Teraz nie mamy czasu na tę bibliotekę. 
Jak będziemy tędy przejeżdżać z traktorami -zabierzcie sobie nawet całą przyczepę. A teraz 
chodźmy. Obiecałem, że wrócimy przed zachodem słońca.
- No dobrze - powiedział uspokajająco Izia. - Chodźmy.
Taak, myślał Andrzej, w pośpiechu zbiegając po schodach. Jak ja tak mogłem, myślał 
z zakłopotaniem, otwierając na oścież bramę i wychodząc na ulicę jako pierwszy, żeby nikt 
nie mógł zobaczyć jego twarzy. A przecież nie jestem byle żołnierzem czy jakimś kierowcą, 
myślał, idąc po rozżarzonym bruku. To wszystko przez Fritza, złościł się. Ogłosił, uważasz, 
że nie ma już żadnego Eksperymentu, a ja uwierzyłem... To znaczy, wcale nie uwierzyłem, 
skąd, po prostu przyjąłem nową ideologię - z lojalności i obowiązku... Nie, moi drodzy, 
wszystkie te nowe ideologie są dla głupków, dla mas... Ale w końcu żyliśmy sobie cztery lata, 
o żadnym Eksperymencie nie myśleliśmy, tyle było innych spraw... Karierę robiliśmy, 
pomyślał zjadliwie. Dywany zdobywaliśmy, eksponaty do prywatnych kolekcji...
Na skrzyżowaniu zatrzymał się, zerknął w zaułek. Posąg tam był - groził 
półmetrowym czarnym paluchem, nieprzyjemnie uśmiechając się żabią paszczą. Jakby chciał 
powiedzieć - już ja was wszystkich, sukinkoty!...
- Ten? - zapytał niedbale Izia.
Andrzej kiwnął głową i poszedł dalej.
Szli i szli, stopniowo tępiejąc od upału i oślepiającego światła, włażąc na własne 
krótkie, pokraczne cienie. Pot jak słona skorupa zastygał na czole i skroniach. Nawet Izia 
przestał już narzekać na to, że zawaliły się jego zręczne hipotezy, nawet niezmordowany Pak 
powłóczył nogą - oderwała mu się podeszwa, a Niemowa od czasu do czasu szeroko 
rozdziawiał usta i, wysuwając straszny strzęp języka, zaczynał szybko dyszeć, jak pies... Nic 
się nie działo, tylko raz Andrzej nie zdążył nad sobą zapanować i drgnął, gdy przypadkiem 
podniósł oczy i w otwartym oknie na trzecim piętrze zobaczył ogromną, pozieleniałą twarz, 
wpatrującą się w niego niewidzącymi, wytrzeszczonymi oczami. Widok był rzeczywiście 
ohydny - trzecie piętro i pokryta plamami zielona gęba wielkości okna.
Potem wyszli na plac.
Czegoś takiego jeszcze nie widzieli. Plac był podobny do wyciętego dzikiego lasu, 
tylko zamiast pni były postumenty, mnóstwo, jeden przy drugim. Okrągłe, sześcienne, 
sześciograniaste, podobne do gwiazd, abstrakcyjnych jeży, wież artyleryjskich, 
mitologicznych zwierząt - kamienne, mosiężne, z marmuru, piaskowca, stali nierdzewnej, 
nawet chyba ze złota... I wszystkie puste, tylko z pięćdziesiąt metrów przed nimi na głowie 
skrzydlatego lwa stała ułamana nad kolanem goła noga wielkości człowieka, bosa, z 
niezwykle umięśnioną łydką.
Plac był ogromny, przeciwległy koniec zasłaniało drżące powietrze. Z prawej strony, 
pod samą Żółtą Ścianą, widniały zniekształcone strumieniami gorącego powietrza zarysy 
długiego, niskiego budynku z fasadą z gęsto poustawianych kolumn.
- No, no! - wyrwało się Andrzejowi. Izia wygłosił niezrozumiale:
- To jest w brązie, a to w marmurze, to z fajką, a to bez fajki... -Potem zapytał: - A 
gdzie oni się właściwie podziali?
Nikt mu nie odpowiedział. Wszyscy patrzyli i nie mogli się napatrzeć, nawet 
Niemowa. Potem odezwał się Pak:
- Chyba powinniśmy stąd odejść...
- To jest ten wasz panteon? - zapytał Andrzej, żeby cokolwiek powiedzieć, a Izia 
odezwał się z oburzeniem:
- Nie rozumiem! Co z nimi - wszystkie się po mieście wałęsają? To dlaczego ich nie 
widzieliśmy? Przecież powinny ich być tysiące, tysiące!...
- Miasto Tysiąca Posągów - powiedział Pak.
Izia szybko odwrócił się do niego.
- Co, taka legenda też istnieje?
- Nie, ale tak bym to nazwał.
- Ale, ale! - wykrzyknął Andrzej, którego olśniła nieoczekiwana myśl. - Jak my tędy 
przejedziemy naszymi ciągnikami? Żadnego dynamitu nie starczy, żeby te pachołki 
wyrównać...
- Myślę, że powinna być jakaś droga dookoła placu - powiedział Pak. - Nad 
urwiskiem.
- Idziemy? - zapytał Izia. Niecierpliwił się.
Poszli prosto do panteonu, klucząc pomiędzy postumentami po bruku, który tutaj był 
rozbity i pokruszony na biały, mieniący się w słońcu pył. Od czasu do czasu zatrzymywali 
się, nachylali albo stawali na palcach i czytali napisy na postumentach. Napisy były tak 
dziwne, że aż ogarniała ich konsternacja.
"Na dziewiąty dzień od uśmiechu błogosławienie Muskulus gluteus twojego 
uratowały ich. Wzniosło się słońce i zgasła zorza miłości, ale". Albo po prostu: "Kiedy!" Izia 
chichotał i pohukiwał, bił pięścią w dłoń, Pak uśmiechał się, kręcąc głową, a Andrzej czuł się 
niezręcznie. Ta wesołość wydawała mu się nie na miejscu, nawet nieprzyzwoita, ale te 
uczucia były dość niesprecyzowane, więc tylko niecierpliwie poganiał ich:
- Dosyć, starczy - powtarzał. - Chodźmy. No, co jest? Spóźniamy się, tak nie można...
Szlag go trafiał, jak patrzył na tych idiotów - rzeczywiście, znaleźli sobie powód do 
śmiechu. A oni co chwila przystawali, wodzili brudnymi palcami po wytłoczonych literach, 
szczerzyli zęby, wygłupiali się. W końcu machnął na nich ręką. Gdy zdał sobie sprawę, że ich 
głosy zostały daleko w tyle i nie można zrozumieć tego, co mówią, poczuł ogromną ulgę
Od razu lepiej bez tej idiotycznej świty, pomyślał zadowolony. W końcu jakoś sobie 
nie przypominam, żeby ich zapraszano. Coś tam się o nich mówiło, ale co? Czy proszono ich, 
żeby włożyli mundury galowe, czy może żeby w ogóle nie przychodzili... A zresztą, jakie to 
ma teraz znaczenie? Ostatecznie posiedzą trochę na dole. Pak to jeszcze, ale jak Izia zacznie 
czepiać się słów albo, nie daj Boże, sam będzie chciał przemawiać... Nie, nie, już lepiej bez 
nich, prawda, Niemowo? Trzymaj się za moimi plecami, o tak, z prawej strony, i rozglądaj się 
uważnie! Tu nie wolno nic przegapić. Pamiętaj, należymy do prawdziwych oponentów, to nie 
jakiś tam Kechada czy Chnojpek. Masz, weź automat, ja potrzebuję swobody ruchów, i w 
ogóle nie wypada przecież pchać się na katedrę z automatem -chwała Bogu, nie jestem 
Heigerem... chwileczkę, a gdzie moje tezy? Masz babo placek! Co ja bez nich zrobię?...
Panteon górował nad nim i nad wszystkimi swoimi kolumnami, rozbitymi, 
wyszczerbionymi stopniami, wyszczerzonymi zardzewiałą armaturą. Spoza kolumn ciągnęło 
lodowatym chłodem; tam było ciemno, dolatywał zapach oczekiwania i rozkładu. 
Gigantyczne złocone skrzydła drzwi już były otwarte, pozostawało tylko wejść. Andrzej 
wchodził powoli po schodach, uważając, żeby nie daj Boże się nie potknąć, nie upaść na 
oczach wszystkich. Przez cały czas obmacywał kieszenie, ale tez nigdzie nie było. 
Oczywiście, zostały w metalowej skrzyni... nie, w nowej marynarce, chciałem przecież 
włożyć nową marynarkę, a potem zdecydowałem, że tak będzie bardziej efektownie...
...Do diabła, co ja bez nich zrobię? - pomyślał wchodząc do ciemnego westybulu. Co 
tam było w tych moich tezach? - myślał stąpając ostrożnie po podłodze z czarnego marmuru. 
Zdaje się, że coś o wielkości, przypomniał sobie, wytężając pamięć. Jednocześnie czuł, jak 
lodowaty chłód wpełza mu pod koszulę. W westybulu było bardzo zimno, mogli byli 
uprzedzić, mimo wszystko na dworze lato, poza tym mogli posypać podłogę piaskiem, ręce 
by im nie odpadły, a tak to nawet pośliznąć się można...
...No, myślał, i co teraz, w prawo, w lewo? Ach, tak, pardon... Znaczy się tak. Po 
pierwsze, było tam o wielkości, myślał, idąc w stronę zupełnie ciemnego korytarza. O, dywan 
to już zupełnie co innego. Jednak! Ale żeby światło jakieś, to już nie pomyśleli. U nich to tak 
zawsze: albo postawią jakieś pochodnie czy nawet jupitery, albo tak jak tutaj... A więc - 
wielkość.
...Mówiąc o wielkości, przypominamy sobie tak zwane wielkie imiona. Archimedes. 
Bardzo dobrze! Syrakuzy, eureka, łaźnie... czyli, wanny. Nago. Dalej. Atylla! Wenecki doża. 
To znaczy, proszę o wybaczenie: to Otello był weneckim dożą. Atylla to król Hunów. Jedzie. 
Niemy i mroczny jak mogiła... Ale po co aż tak daleko sięgać po przykłady? Piotr! Wielkość. 
Wielki. Piotr Wielki. Pierwszy. Piotr Drugi i Piotr Trzeci już nie byli wielcy. Bardzo 
możliwe, że dlatego że to nie byli pierwszymi. Wielki i pierwszy bardzo często Występują 
jako synonimy. Chociaaaaż... Katarzyna Druga, Wielka. Druga, ale Wielka. Ten wyjątek 
warto zaznaczyć. Często będziemy mieć do czynienia z wyjątkami tego rodzaju, które, jak to 
się mówi, tylko potwierdzają regułę...
Mocno splótł ręce za plecami, oparł podbródek o pierś i wysuwając dolną wargę, kilka 
razy przeszedł się tam i z powrotem, za każdym razem elegancko omijając swój taboret. 
Potem odsunął stołek nogą, oparł napięte palce o blat, ściągnął brwi i popatrzył ponad 
słuchaczami.
Stół - zupełnie pusty, obity szarą cynkowaną blachą - ciągnął się przed nim jak szosa. 
Drugiego końca w ogóle nie było widać. W żółtawej mgle migotały tam kołysane 
przeciągiem ogniki świec. Andrzej z przelotną irytacją pomyślał, że do licha, to nie w 
porządku, że już kto jak kto, ale on powinien widzieć, kto siedzi na końcu stołu. Zobaczenie 
go jest dużo ważniejsze, niż tych tu... A zresztą, to nie mój kłopot...
Z roztargnieniem i wyrozumiałością obejrzał rzędy tych. Spokojnie zasiadali po obu 
stronach stołu, zwracając ku niemu uważne twarze - kamienne, mosiężne, miedziane, złote, 
brązowe, gipsowe, agatowe... i jakie tam oni mogą mieć jeszcze twarze. Na przykład srebrne. 
Albo, powiedzmy, nefrytowe... Niewidzące oczy patrzyły nieprzyjemnie. I w ogóle, co mogło 
być przyjemnego w tych masywnych cielskach, których kolana sterczały metr, a czasem dwa 
nad stołem? Dobrze chociaż, że się nie ruszali i milczeli. Jakikolwiek ruch byłby teraz nie do 
zniesienia. Andrzej z. rozkoszą, a nawet pewną zachłannością słuchał, jak upływają ostatnie 
sekundy wspaniale zaplanowanej pauzy.
- Ale jaka jest reguła? Na czym polega? Na czym polega jej substancjonalna istota, 
immanentna tylko jej i żadnemu innemu predykatowi?... Obawiam się, że będę tu musiał 
mówić o rzeczach, których nie jesteście przyzwyczajeni słuchać i które mogą być dla was 
nieprzyjemne... Wielkość! Ach, jakże dużo już o niej powiedziano, narysowano, zatańczono i 
zaśpiewano! Czym byłby gatunek ludzki bez kategorii wielkości? Banda gołych małp, w 
porównaniu z którymi nawet szeregowy Chnojpek wydawałby się wykwitem wysoko 
rozwiniętej cywilizacji. Czyż nie tak?... Przecież każdy oddzielnie wzięty Chnojpek nie zna 
miary rzeczy. Natura nauczyła go tylko konsumpcji i rozmnażania się. Każde inne działanie 
wspomnianego Chnojpeka nie może zostać przez niego samodzielnie ocenione ani jako dobre, 
ani jako złe, ani jako pożyteczne, ani jako zbędne czy szkodliwe. I właśnie dlatego dany 
Chnojpek wcześniej czy później trafia pod sąd wojenno-polowy, który to sąd decyduje, co z 
nim zrobić... W ten sposób brak osądu wewnętrznego słusznie wypełniany jest obecnością 
sądu zewnętrznego, na przykład wojenno-polowego... Jednakże, panowie, społeczeństwo 
złożone z Chnojpeków oraz, niewątpliwie, z Wywłok, po prostu nie było w stanie udzielić 
tyle uwagi sądowi zewnętrznemu - nieważne, czy był to sąd wojenno-polowy, czy sąd 
przysięgłych, tajny sąd inkwizycji czy sąd Lyncha, sąd skorupkowy czy też tak zwany sąd 
honorowy. Nie mówiąc już o sądach koleżeńskich i innych... Należało znaleźć taką formułę 
organizacji tego chaosu, składającego się z narządów płciowych i trawiennych, tak 
Chnojpeków, jak i Wywłok, taką formę tego wszechświatowego burdelu, żeby chociaż część 
funkcji wspomnianych sądów zewnętrznych była przekazana osądowi wewnętrznemu. I 
właśnie wtedy przydała się kategoria wielkości! Chodzi o to, panowie, że w ogromnym i 
absolutnie amorficznym tłumie Chnojpeków, w ogromnym i jeszcze bardziej amorficznym 
tłumie Wywłok od czasu do czasu pojawiają się jednostki, dla których sens życia nie 
ogranicza się tylko do funkcji seksualnych i trawiennych. Pojawia się trzecia potrzeba! 
Takiemu osobnikowi nie wystarcza strawienie czegoś tam i korzystanie z czyichś tam 
wdzięków. On chciałby jeszcze coś stworzyć i to coś takiego, czego wcześniej, przed nim, nie 
było. Na przykład strukturę instancyjną albo, powiedzmy, hierarchiczną. Jakiegoś koziorożca 
na ścianie. Z jajami. Albo mit o Afrodycie... Po co mu to wszystko - tego to już nawet on sam 
nie wie. No bo po co właściwie takiemu Chnojpekowi zrodzona z piany Afrodyta, albo taki 
koziorożec? Z jajami. Istnieją oczywiście pewne hipotezy, o, i to sporo! Przecież koziorożec 
to w sumie góra mięsa. Nie mówiąc już o Afrodycie... Właściwie, szczerze mówiąc, 
pochodzenie tej trzeciej potrzeby jest ciągle dla naszej materialistycznej nauki zagadką. Ale w 
tej chwili nie to powinno nas interesować. W tej chwili co jest dla nas najważniejsze? To, że 
w szarym tłumie nagle pojawia się jednostka, która nie chce zadowolić się owsianką czy 
brudną Wywloką z nogami obsypanymi kurzajkami, a więc nie zadowala się powszechnie 
dostępnym realizmem. Zaczyna idealizować, abstrahować, jej wyobraźnia przemienia 
owsiankę w soczystego koziorożca z sosem czosnkowym, a Wywłokę w przepiękną, czysto 
wymytą kobietę z biodrami - kobietę z oceanu. Z wody... Mój Boże! Przecież taki człowiek 
jest bezcenny! Takiego człowieka należy postawić gdzieś wysoko i przyprowadzać do niego 
Chnojpeków i Wywłoki całymi stadami, żeby się nauczyli, gdzie jest ich miejsce. A co, 
łajdaki, umiecie tak jak on? Ty, ty, rudy, zawszony, umiesz narysować kotlet i to tak, żeby 
ślinka pociekła? Albo chociaż wymyślić dowcip? Nie umiesz? To gdzie się tu, bydlaku, 
pchasz? Z nim chcesz się równać? Do pługa, do pługa! Ryby łowić, muszlami handlować!...
Andrzej odepchnął się od stołu i, zacierając z entuzjazmem ręce, znowu przeszedł się 
tam i z powrotem. Bardzo dobrze mu to wychodziło. Wspaniale! I to bez żadnych tez. 
Wszystkie posągi słuchały z zapartym tchem. Żeby chociaż jeden się poruszył... Cóż, taki już 
jestem. Ja to nie Katzman, nie gadam tyle co on, ale jeżeli mnie pytają, jeżeli mnie proszą... 
Co prawda, w tamtym niewidocznym końcu stołu też ktoś zaczął przemawiać. Jakiś Żyd. 
Może to Katzman? No, jeszcze zobaczymy kto kogo.
- A więc wielkość jako kategoria powstała z twórczości, albowiem wielki jest tylko 
ten, kto tworzy, czyli konstruuje coś nowego, coś, czego wcześniej nie było. Ale zadajmy 
sobie, moi panowie, pytanie, któż wtedy będzie ich gnoić? Kto im powie: gdzie się chłystku 
pchasz, gdzie leziesz? Kto stanie się, że tak powiem, kapłanem twórcy - nie boję się tego 
słowa? Otóż stanie się nim ten, moi drodzy, kto rysować tego kotleta czy Afrodyty nie umie, 
ale łowić ryb też za nic nie chce - twórca-organizator, twórca-ustawiacz w szeregu, twórca 
dary zbierający i darami obdzielający!... I tutaj właśnie doszliśmy do problemu roli Boga i 
diabła w historii. Do problemu, powiedzmy to otwarcie, arcytrudnego, skomplikowanego, do 
problemu, w którym, naszym zdaniem, wszyscy się pogubili... Przecież nawet niewierzące 
dziecię wie, że Bóg to ktoś dobry, a diabeł to ten zły. Ale przecież to, moi panowie, 
kompletna bzdura! Co my tak naprawdę o nich wiemy? Że Bóg wziął chaos w swoje ręce i 
uporządkował go, a diabeł przeciwnie, każdego dnia, w każdej chwili stara się ten porządek, 
tę strukturę naruszyć i przywrócić chaos. Czyż nie tak? Ale z drugiej strony historia uczy nas, 
że człowiek jako taki dąży właśnie do chaosu. Chce żyć według swoich własnych zasad. Chce 
robić tylko to, na co ma ochotę. Bez przerwy powtarza, że urodził się wolny. Po co daleko 
szukać przykładów - weźmy chociażby tego sławetnego Chnojpeka!... Mam nadzieję, że 
rozumiecie, do czego zmierzam? Czym, pytam, zajmowali się na przestrzeni dziejów 
najbardziej okrutni tyrani? Przecież właśnie starali się ten właściwy człowiekowi chaos, tę 
chaotyczną, amorficzną chnojpekowywłokowatość należycie uporządkować, zorganizować, 
ukształtować, ustawić -najlepiej w jeden szereg - wymierzyć w jeden punkt i w ogóle 
ukontradupić. Albo mówiąc jeszcze prościej, udupić. I przecież zazwyczaj im się to udawało! 
Co prawda, nie na długo i wyłącznie za cenę ogromnego przelewu krwi... I teraz pytam was: 
kto jest naprawdę dobrym człowiekiem? Ten, który dąży do realizacji chaosu - czyli 
wolności, równości i braterstwa, czy ten, który dąży do zminimalizowania 
chnojpekowywłokowatości (czytaj: entropii socjalnej!)? Kto? Oto jest problem!
Wspaniale mu to wyszło. Sucho, celnie, ale nie bez pewnej pasji... No i czemu ten tam 
gardłuje - tam, na końcu? Co za chamidło! I pracować przeszkadza, i w ogóle...
Andrzej, nieprzyjemnie zaskoczony, zauważył nagle, że kilku słuchaczy odwróciło się 
do niego tyłem. Zaczął się im przyglądać. Bez wątpienia, siedzieli tyłem. Jeden, dwóch... 
sześciu! Zakasłał z całych sił i groźnie postukał knykciami po ocynkowanym blacie. Nie 
pomogło. O, poczekajcie, pomyślał. Już ja wam zaraz! Jak to będzie po łacinie?...
- Quos ego! - krzyknął. - Wam się chyba wydaje, że coś znaczycie? Że wy jesteście 
potężni, a my gdzieś się tam plączemy na dole? Że wy - z kamienia, a my - gnijące ciała? Wy 
na wieki wieków, a my proch, jednodniówki? A figę! Kto o was pamięta? Nastawiali was 
jakimś dawno zapomnianym wałkoniom... Archimedes - rzeczywiście! Owszem, był taki 
jeden, wiem, wiem, goły biegał po ulicach, wstydu za grosz... No i co? Przy odpowiednim 
poziomie rozwoju cywilizacji jaja by mu za to wyrwali. Żeby nie biegał. Eureka, coś 
takiego... Albo i ten Piotr Wielki. No dobrze, car, imperator wszech Rosji... Widywaliśmy już 
takich. A jak miał na nazwisko? Co? Nie wiecie? Ale pomników to nastawiali! Dzieł 
ponapisywali! A zapytajcie studenta na egzaminie - dobrze, jak jeden na dziesięciu będzie 
pamiętał jego nazwisko. Wielki!... I tak ze wszystkimi! Albo nikt o was nie pamięta, tylko 
udają, albo pamiętają imię, ale nazwiska to już nie. I na odwrót: nazwisko pamiętają - na 
przykład nagroda Kallingi - ale imię... co tu zresztą mówić o imieniu! A kim on był? Może 
pisarzem, a może spekulantem wełną... A zresztą, komu to potrzebne? Chcieć o was 
wszystkich pamiętać, to by człowiek zapomniał, ile wódka kosztuje.
Teraz już z dziesięciu odwróciło się tyłem. To było przykre. A Katzman w tamtym 
końcu stołu przemawiał coraz głośniej, coraz bardziej natarczywie, ale ciągle tak samo 
niezrozumiale.
- Przynęta! - zawołał Andrzej na całe gardło. - Oto czym jest wasza zachwalana 
wielkość! Przynętą! Patrzy na was Chnojpek i myśli: no proszę, jacy to ludzie byli! To i ja 
teraz rzucę palenie, rzucę picie i przestanę się ze swoją Wywloką po krzakach kodować, do 
biblioteki pójdę się zapisać i też to wszystko osiągnę... To, oczywiście, tylko założenie, że 
niby tak powinien myśleć. Ale patrząc na was myśli sobie zupełnie co innego. I jeśli nie 
postawi się obok was warty, nie otoczy się was płotkiem, to on narobi dookoła, nabazgrze coś 
kredą i pójdzie z powrotem do swojej Wywłoki, cały szczęśliwy. Macie swoją funkcję 
wychowawczą! Macie pamięć ludzkości!... Apo co właściwie takiemu Chnojpekowi pamięć? 
Po cholerę ma o was pamiętać, możecie mi powiedzieć? To znaczy, oczywiście, były takie 
czasy, że pamiętanie o was wszystkich było w dobrym tonie. Co było robić, pamiętali. 
Aleksander Macedoński, urodzony wtedy i wtedy, zmarł wtedy i wtedy. Zdobywca. Bucefał. 
"Hrabino, pani Bucefał jest zmęczony, a przy okazji, nie chciałaby się pani przespać ze mną?" 
Kulturalnie, jak należy... Teraz, oczywiście, uczniowie też muszą zakuwać. Urodzony wtedy i 
wtedy, zmarł wtedy i wtedy, przedstawiciel oligarchii. Wyzyskiwacz. Teraz to już w ogóle nie 
wiadomo, komu to potrzebne. Egzamin zdałeś -i do widzenia. "Aleksander Macedoński 
również był wielkim wodzem, ale po co od razu niszczyć taborety?"... Był taki film 
Czapajew. Widzieliście? "Brat umiera, Mitka, prosi o uchę..." Oto i całe zastosowanie 
waszego Aleksandra....
Andrzej umilkł. Cała ta gadanina do niczego nie prowadziła. Nikt go nie słuchał. 
Wszyscy odwrócili się ryłem, widział tylko karki -mosiężne, kamienne, stalowe, nefrytowe... 
ogolone, łyse, kędzierzawe, z warkoczem, ze szczerbami, albo schowane pod kolczugami, 
hełmami, trójgraniastymi kapeluszami... Nie podoba się, pomyślał z goryczą. Prawda w oczy 
kole. Przyzwyczajeni do hymnów, dytyrambów. Exegi monumentum... A co ja im takiego 
powiedziałem? Nie kłaniałem, nie płaszczyłem się, powiedziałem tylko to, co myślę. Przecież 
nie mam nic przeciwko wielkości. Puszkin, Lenin, Einstein... Nie lubię tylko 
bałwochwalstwa. Dziełom trzeba się pokłonić, nie posągom. A może nawet dziełom nie 
trzeba. Dlatego że każdy robi to, na co go stać. Jeden - rewolucję, drugi - fujarkę. A może 
mnie stać tylko na fujarkę - to co, jestem gównem?...
Głos za żółtą mgłą nie przestawał dudnić. Teraz można było usłyszeć pojedyncze 
słowa: "... niesłychane i niezwykłe... z katastrofalnej sytuacji... tylko wy... zasłużyło na 
wieczną wdzięczność i wieczną sławę"... Tego właśnie szczególnie nie znoszę, pomyślał 
Andrzej. Nie znoszę, jak szastają wiecznościami. Bracia na zawsze. Wieczna przyjaźń. Na 
zawsze razem. Wieczna sława... I skąd oni to wszystko biorą? Co oni widzieli wiecznego?
- Dosyć tych kłamstw! - krzyknął przez stół. - Trzeba mieć sumienie!
Nikt nie zwrócił na niego uwagi. Andrzej odwrócił się i wyszedł, czując jak przeciąg 
przenika go do szpiku kości, cuchnący, przesiąknięty zapachem grobowca, rdzy, utlenionej 
miedzi... A przecież to nie Izia tam przemawiał. Izia nigdy w życiu nie używał takich słów. 
Niepotrzebnie na niego naskoczyłem... Niepotrzebnie w ogóle tu przychodziłem. Po co mnie 
właściwie przyniosło? Pewnie mi się wydawało, że coś zrozumiałem. Przecież jestem już po 
trzydziestce, wypadałoby wiedzieć, co do czego. Co za dziki pomysł -przekonywać pomniki, 
że nie są nikomu potrzebne! To tak jakby przekonywać ludzi, że nie są nikomu potrzebni... 
Może tak właśnie jest, ale kto w to uwierzy?
Coś się ze mną stało przez te ostanie lata, pomyślał. Coś straciłem. .. Cel straciłem. 
Jakieś pięć lat temu dokładnie wiedziałem, po co robię to czy tamto. A teraz nie wiem. Wiem, 
że Chnojpeka trzeba zastrzelić. Ale dlaczego - nie rozumiem. To znaczy, rozumiem, że wtedy 
będzie mi dużo łatwiej pracować, ale po co ma mi być łatwiej pracować? Przecież to 
potrzebne tylko mnie. Dla samego siebie. Ile ja już lat żyję dla samego siebie... Może to i 
słuszne: nikt nie będzie za mnie dla mnie żył, trzeba się samemu o to zatroszczyć. Ale to 
przecież nudne, smutne, nie mam już siły... i wyboru też nie mam, pomyślał. Oto co 
zrozumiałem. Człowiek nie umie i nie może niczego, oprócz życia dla siebie. Andrzej aż 
zazgrzytał zębami od beznadziejnej jasności i konkretności tej myśli.
Wyszedł z grobowca w cień kolumn i zmrużył oczy. Żółty rozpalony plac z setką 
pustych postumentów leżał przed nim. Stąd, jak z pieca, napływały fale gorącego powietrza. 
Upał, pragnienie, wycieńczenie... To był świat, w którym trzeba było żyć, a zatem także 
działać.
Izia spał z głową wspartą na otwartym tomiku, wyciągnięty na kamiennych płytach w 
cieniu. Na spodniach z tyłu ziała ogromna dziura, buty były dziwacznie wykoślawione. Potem 
jechało od niego na kilometr. Niemowa też tutaj był - siedział w kucki z zamkniętymi oczami, 
opierając się plecami o kolumnę. Na kolanach miał automat.
- Wstawać - powiedział Andrzej zmęczonym głosem. Niemowa otworzył oczy i wstał. 
Izia podniósł głowę i popatrzył na Andrzeja spod spuchniętych powiek.
- Gdzie Pak? - zapytał Andrzej rozglądając się.
Izia usiadł, wczepił się zgiętymi palcami w swoją zakurzoną czuprynę i zaczął się 
drapać.
- Cholera... - zamamrotał niezrozumiale. - Słuchaj, jestem potwornie głodny... Ile 
można?
- Zaraz pójdziemy - powiedział Andrzej. Cały czas się rozglądał. - Gdzie jest Pak?
- Poszeeeautekii - odpowiedział Izia, ziewając rozdzierająco. -O żeż ty, ale mnie 
rozebrało...
- Gdzie poszedł?
- Do biblioteki. - Izia podskoczył, podniósł swój tomik i zaczął wpychać go do 
plecaka. - Zdecydowaliśmy, że on na razie wybierze książki... Która to godzina? Zegarek mi 
stanął.
Andrzej spojrzał na swój.
- Trzecia. Idziemy.
- Może byśmy najpierw coś zjedli? - zaproponował nieśmiało Izia.
- Po drodze - powiedział Andrzej.
Czuł niejasny niepokój. Coś mu się nie podobało. Coś było nie tak. Wziął od 
Niemowy automat i, mrużąc oczy, wszedł na rozpalone schody.
- No tak... - warczał z tyłu Izia. - Teraz to jeść po drodze... Ja tu na niego czekam, a on 
mi nawet zjeść jak należy nie pozwala... Niemowa, daj mi plecak...
Andrzej, nie oglądając się, szedł szybko pomiędzy postumentami. Też mu się chciało 
jeść, ssało go okropnie, ale coś nie pozwalało mu zwolnić. Poprawił na ramieniu pasek od 
automatu i znowu przelotnie spojrzał na zegarek. Przez cały czas była za minutę trzecia. 
Podniósł nadgarstek do ucha. Zegarek stał.
- Ej, panie radco! - zawołał Izia. - Trzymaj pan!
Andrzej zatrzymał się i wziął od niego dwa suchary z tłustą konserwowaną świniną. 
Izia już z apetytem chrumkał i ciamkał. Oglądając po drodze kanapkę - z której strony 
najwygodniej zacząć -Andrzej zapytał:
- Kiedy Pak poszedł?
- Prawie od razu - odparł Izia z pełnymi ustami. - Obejrzeliśmy ten panteon, nie 
znaleźliśmy nic ciekawego i poszedł.
- Niepotrzebnie - powiedział Andrzej. Zrozumiał już, co go niepokoiło.
- Co niepotrzebnie? Andrzej nie odpowiedział.


ROZDZIAŁ 4

Paka w bibliotece nie było. Oczywiście, nie miał nawet zamiaru tu przychodzić. 
Książki leżały nie ruszone.
- Dziwne... - powiedział zaskoczony Izia, kręcąc głową. - Powiedział przecież, że 
wybierze wszystkie socjologiczne...
- Powiedział, powiedział... - wycedził przez zęby Andrzej. Kopnął pierwszy z brzegu 
opasły tom, odwrócił się i zbiegł po schodach. A jednak. Jednak oszukał. Skośnooki oszust. 
Dalekowschodni Żyd... Właściwie nie wiedział sam, na czym polegało to oszustwo 
dalekowschodniego Żyda, ale całym sobą czuł - oszukał!
Szli teraz blisko ścian - Andrzej po prawej stronie ulicy, Niemowa, który też już 
zrozumiał, że sprawa nie wygląda dobrze, po lewej. Izia chciał iść środkiem, ale Andrzej tak 
na niego naskoczył, że archiwariusz błyskawicznie cofnął się i teraz szedł za nim krok w 
krok, sapiąc z oburzeniem i pogardliwie prychając. Widoczność była kiepska, na jakieś 
pięćdziesiąt metrów, dalej ulica wyglądała jak zanurzona w akwarium - wszystko drżało, 
migotało, błyszczało. Nawet coś w rodzaju wodorostów kołysało się nad jezdnią.
Gdy podeszli do kina, Niemowa nagle przystanął. Obserwujący go kątem oka Andrzej 
również się zatrzymał. Niemowa stał nieruchomo, jakby czemuś się przysłuchując. W 
opuszczonej ręce trzymał topór.
- Jedzie spalenizną.,. - powiedział cicho Izia.
Andrzej od razu poczuł zapach spalenizny. Aha, pomyślał, zaciskając zęby.
Niemowa podniósł rękę z siekierą, machnął w stronę ulicy i poszedł dalej. Przeszli 
jeszcze ze dwieście metrów, zachowując maksymalną ostrożność. Coraz mocniej pachniało 
spalenizną. Woń gorącego metalu, płonących szmat, oleju solarowego i jeszcze jakiś 
słodkawy, niemal apetyczny zapach. Co się tam stało? - zastanawiał się Andrzej, zaciskając 
zęby do chrzęstu w skroniach. Co on tam narobił? - myślał ze smutkiem. Co się tam pali? Bo 
że się pali, nie miał wątpliwości... Wtedy zobaczył Paka.
Od razu pomyślał, że to on - trup miał na sobie znajomą kurtkę z wyblakłej błękitnej 
serży. Nikt inny w obozie nie miał takiej kurtki. Koreańczyk leżał na rogu, z rozrzuconymi 
nogami, z głową na automacie samoróbce. Krótka lufa automatu była wycelowana w stronę 
obozu. Pak wyglądał dziwnie grubo, jak napompowany. Dłonie miał czarnosine i błyszczące.
Andrzej nie zdążył jeszcze do końca zrozumieć, co właściwie widzi, gdy Izia z 
charkotem odepchnął go, depcząc mu po nogach, rzucił się na skrzyżowanie i padł na kolana 
obok trupa. Andrzej przełknął ślinę i popatrzył na Niemowę. Niemowa energicznie kiwał 
głową i wskazywał toporem coś przed nimi. Na samej granicy widoczności Andrzej zobaczył 
jeszcze jedno ciało. Ktoś leżał na środku ulicy, też gruby i czarny. Poprzez drgające powietrze 
można było teraz zobaczyć, jak nad dachami domów unosi się zniekształcony refrakcją słup 
szarego dymu.
Andrzej opuścił automat i szybko przeciął skrzyżowanie. Izia już wstał z kolan. 
Podchodząc do niego Andrzej zrozumiał dlaczego - od trupa w błękitnej kurtce nieznośnie 
jechało czymś słodkawym i mdlącym.
- Mój Boże... - powiedział Izia, odwracając do Andrzeja zlaną potem, zmartwiałą 
twarz. - Zabili go, dranie... Wszyscy razem nie są warci jego jednego...
Andrzej przelotnie popatrzył pod nogi, na straszną, rozdętą kukłę z czarnym wrzodem 
zamiast karku. Słońce słabo odbijało od rozsypanych obok miedzianych gilz. Andrzej ominął 
Izie. I już się nie chowając, nie garbiąc, przeciął ulicę i podszedł do drugiej rozdętej kukły, 
nad którą kucał Niemowa.
Trup leżał na plecach. Twarz miała potwornie opuchniętą i czarną, ale Andrzej mimo 
to go rozpoznał: Ted Kamiński, specjalista od pomiarów, zastępca Kechady. Najstraszniejsze 
było to, że miał na sobie tylko slipki i waciak, jaki nosili kierowcy. Najwidoczniej dostał serię 
w plecy i kule przeszły na wylot - na piersiach waciak był cały w dziurach, z których 
sterczały kępki szarej watoliny. Pięć metrów dalej leżał automat bez magazynka.
Niemowa położył Andrzejowi rękę na ramieniu i pokazał coś przed sobą. Tam, po 
prawej stronie ulicy, opierał się o ścianę jeszcze jeden skulony trup. Permiak. Najwidoczniej 
trafili go na środku ulicy, na bruku była jeszcze czarna zaschnięta plama, ale konając do-
czołgał się do ściany, zostawiając za sobą gęsty czarny ślad, i tam umarł, wykręcając głowę i 
z całych sił przyciskając ręce do rozerwanego kulami brzucha.
Zabijali się w przystępie niepohamowanej wściekłości, jak rozjuszone drapieżniki, jak 
rozzłoszczone tarantule, jak oszalałe z głodu szczury. Jak ludzie.
W poprzek nie brukowanej przecznicy, przy samym obozie, na zaschniętych 
ekskrementach leżał Tewosian. Gonił traktor, który skręcił w tę przecznicę i jechał w stronę 
urwiska, ryjąc spaloną ziemię niecierpliwymi gąsienicami. Tewosian gonił go od samego 
obozu, strzelał w biegu, z traktora strzelali do niego i tutaj, na skrzyżowaniu, gdzie tamtej 
nocy stał posąg z żabią mordą, trafili go. Leżał tu teraz, szczerząc żółte zęby, w swoim 
wysmarowanym pyłem, nieczystościami i krwią żołnierskim mundurze. Ale przed śmiercią, a 
może już po śmierci, on też trafił: w połowie drogi do urwiska, wbijając zgięte palce w 
pokruszoną gąsienicami ziemię, wzdęty, ogromny jak góra, leżał sierżant Vogel. Dalej traktor 
jechał już bez niego - do samego urwiska i jeszcze dalej, w dół, w przepaść.
W obozie leniwie dopalała się przyczepa. Po poprzewracanych, podziurawionych 
kulami, czarnych od gorąca beczkach jeszcze pełzały dymiące języki pomarańczowych 
płomieni. W blade niebo powoli wzbijały się kłęby tłustego dymu. Z czarnego zapieczonego 
stosu na przyczepie sterczały czyjeś spalone nogi. Czuć było ten sam słodkawy, apetyczny 
zapach, ale teraz od niego mdliło.
Z okna pokoju kartografów zwisało nagie ciało Ruliera - długie, owłosione ręce 
prawie dosięgały chodnika. Na chodniku leżał automat. Cała ściana wokół okna była 
poobtłukiwana i poharatana kulami. Po przeciwległej stronie ulicy leżeli na sobie trafieni 
jedną serią Wasilienko i Palotti. Obok nich nie było broni. Na wychudłej twarzy Wasilienki 
zastygł wyraz niewiarygodnego zdumienia i przerażenia. Drugiego geologa, drugiego 
kartografa i zastępcę do spraw technicznych Ellizauera rozstrzelano. Leżeli teraz pod 
podziurawionymi drzwiami - Ellizauer w kalesonach, pozostali nago.
A w samym centrum tej cuchnącej hekatomby, dokładnie na środku ulicy, na długim 
stole z aluminiowymi nóżkami, przykryty brytyjską flagą, ze złożonymi na piersiach rękami 
leżał pułkownik Saint-James, w galowym mundurze, ze wszystkimi odznaczeniami na piersi, 
ciągle tak samo suchy, niewzruszony i nawet ironicznie uśmiechnięty. Obok, przywarty do 
nogi od stołu, opierając siwą głowę o jezdnię, leżał Dagan - też w mundurze galowym. W 
zaciśniętej ręce trzymał złamaną łaskę pułkownika.
To było wszystko. Sześciu żołnierzy - wśród nich Chnojpek, inżynier Kechada, 
przybłęda Wywloką - drugi traktor z drugą przyczepą znikli. Pozostały trupy, zwalony na 
kupę sprzęt geologów i kilka automatów. I smród. I tłusty dym. I duszący swąd spalonego 
mięsa, dolatujący z dogasającej przyczepy. Andrzej wtargnął do swojego pokoju, padł na 
fotel i z jękiem opuścił głowę na ręce. To koniec. Zupełny koniec. I nie było już ratunku od 
bólu, nie było ratunku od wstydu, nie było ratunku od śmierci.
...Ja ich tu przyprowadziłem. Ja. Ja ich porzuciłem samych, ja, tchórz, łajdak. 
Odpoczynku mi się zachciało. Od ich ryjów zachciało mi się odpocząć, śmierdzielowi, 
mazgajowi, paniczykowi jednemu... Pułkowniku, pułkowniku! Dlaczego pan nie żyje?... 
Gdybym nie poszedł, żyłby teraz. Gdyby on żył, nikt by nawet nie śmiał pisnąć. Zwierzęta... 
Hieny! Strzelać trzeba było, strzelać!...
Znowu przeciągle zajęczał i potarł mokry policzek o rękaw. W bibliotekach się 
chłodził... Do posągów przemawiał... Debil, papla, wszystko przesrał, wszystko stracił. A 
zdychaj teraz, bydlaku! Nikt po tobie nie zapłacze. Po jaką cholerę, komu jesteś potrzebny?... 
Ale przecież to straszne, straszne... Gonili się, strzelali, do leżących, do martwych strzelali, 
pod ścianą stawiali, klęli, bili... Do czego żeście doszli, chłopaki? Do czego was 
doprowadziłem?... I po co? Po co?!
Uderzył zaciśniętymi pięściami w blat, wyprostował się, otarł twarz dłonią. Słychać 
było, jak za oknem niezrozumiale, przenikliwie wykrzykuje coś Izia, a Niemowa 
uspokajająco grucha jak gołąb. Nie chcę żyć, pomyślał Andrzej. Nie chcę. Do diabła z tym 
wszystkim. .. Wstał od stołu, chciał pójść do Izi, do ludzi, i nagle zobaczył przed sobą otwarty 
dziennik ekspedycji. Ze wstrętem odepchnął go od siebie, ale w tym momencie zauważył, że 
ostatnia strona zapisana jest nie jego ręką. Usiadł z powrotem i zaczął czytać.
Kechada pisał:
"Dzień trzydziesty pierwszy. Wczoraj rano, trzydziestego dnia ekspedycji radca 
Woronin z archiwariuszem Katzmanem i emigrantem Pakiem wyruszyli na rozpoznanie. 
Mieli zamiar wrócić przed zmrokiem, lecz nie wrócili. Dzisiaj o godzinie czternastej 
trzydzieści zmarł na atak serca tymczasowo pełniący obowiązki dowódcy ekspedycji 
pułkownik Saint-James. Ponieważ radca Woronin w dalszym ciągu nie wrócił z rozpoznania, 
przejmuję dowodzenie ekspedycją. Podpisano: zastępca kierownika ekspedycji ds. nauki D. 
Kechada. Trzydziesty pierwszy dzień ekspedycji, godzina piętnasta czterdzieści pięć".
Dalej były zwykłe brednie o zużyciu wody i prowiantu, o temperaturze i wietrze, a 
także rozkaz dotyczący mianowania sierżanta Vogla na stanowisko zmarłego pułkownika, 
nagana dla Ellizauera za powolność i rozkaz dla niego - maksymalnie przyspieszyć remont 
drugiego traktora. Dalej Kechada pisał:
"Mam zamiar jutro dokonać uroczystego pogrzebu przedwcześnie zmarłego 
pułkownika Saint-Jamesa, a zaraz po ceremonii wysłać uzbrojony oddział na poszukiwanie 
grupy zwiadowczej radcy Woronina. W przypadku nieodnalezienia zaginionej grupy, mam 
zamiar wydać rozkaz powrotu, gdyż dalszy pochód uważam za jeszcze bardziej bezsensowny 
niż dotychczas".
"Dzień trzydziesty drugi. Grupa zwiadowcza nie wróciła. Za skandaliczną bójkę 
ubiegłej nocy kartograf Rulier oraz szeregowi Chnojpek i Tewosian zostali pozbawieni 
dziennej racji wody i otrzymali ostatnie ostrzeżenie".
Dalej na papierze widniał atramentowy kleks. Na tym kończyły się zapiski. 
Najwidoczniej na ulicy zaczęła się strzelanina, Kechada wyskoczył i już nie wrócił.
Andrzej przeczytał notatki dwa razy. Tak, Kechada, tego właśnie chciałeś. Masz, 
czego chciałeś. A ja przez cały czas źle myślałem o Paku, świeć Panie nad jego duszą... 
Przygryzł wargę i zmrużył oczy, gdy przed jego oczami znowu pojawiła się rozdęta kukła w 
niebieskiej wyblakłej kurtce. Nagle do niego dotarło: trzydziesty drugi dzień. Jak to 
trzydziesty drugi? Trzydziesty! Wczoraj pisałem za dwudziesty ósmy... Pospiesznie 
przerzucił kartkę. Tak. Dwudziesty ósmy... I te wzdęte trupy-leżą tu już od kilku dni... Boże, 
jak to możliwe? Jeden, dwa... Jaki dzisiaj dzień? Przecież wyszliśmy dzisiaj rano!
Przypomniał mu się upalny, zastawiony pustymi postumentami plac i lodowata 
ciemność panteonu, i niewidzące posągi za nieskończenie długim stołem... To było dawno. 
Taak... A więc omotali mnie, omamili, zamącili w głowie, ogłupili... Przecież mogłem wrócić 
tego samego dnia, pułkownik jeszcze by żył, wszystko byłoby inaczej...
Drzwi otworzyły się i do pokoju wszedł zmieniony Izia - wychudły, z wyciągniętą, 
kościstą twarzą, posępny, rozzłoszczony, jakby to nie on dopiero co krzyczał pod oknami. 
Rzucił w kąt prawie pusty plecak, usiadł w fotelu naprzeciwko Andrzeja i powiedział:
- Trupy leżą już co najmniej trzy dni. Rozumiesz coś z tego?
Andrzej bez słowa podsunął mu dziennik. Izia złapał go chciwie, błyskawicznie 
pochłonął zapiski i podniósł na Andrzeja czerwone oczy.
Andrzej uśmiechnął się krzywo:
- Eksperyment to Eksperyment.
- Co za parszywe draństwo... - powiedział Izia z nienawiścią i wstrętem. Jeszcze raz 
przeleciał zapiski wzrokiem i rzucił dziennik na stół.- Łajdaki!
- Według mnie to na placu nas tak wzięło - odezwał się Andrzej . - Tam, gdzie te 
postumenty...
Izia kiwnął głową, odchylił się w fotelu, zadarł do góry brodę i zamknął oczy.
- Co teraz zrobimy, panie radco? - zapytał. Andrzej milczał.
- Nawet nie myśl o samobójstwie! - wykrzyknął Izia. - Znam ja was... komsomolcy... 
orlęta...
Andrzej znowu krzywo się uśmiechnął i pociągnął za kołnierz.
- Posłuchaj - powiedział. - Chodźmy stąd, gdziekolwiek... Izia otworzył oczy i zaczął 
się w niego wpatrywać.
- Smród... - wykrztusił Andrzej. - Nie mogę...
- Chodźmy do mnie - zaproponował Izia.
Wyszli na korytarz. Na ich widok Niemowa wstał. Andrzej chwycił go za obnażoną, 
umięśnioną rękę i pociągnął za sobą. Weszli do pokoju Izi. Okna wychodziły na inną ulicę. 
Za oknami, nad niskimi dachami wznosiła się Żółta Ściana. Tutaj w ogóle nie czuło się 
smrodu, panował chłód, nie było tylko gdzie usiąść - całą podłogę z przyległościami zawalały 
papiery i książki.
- Siadajcie na podłodze - odezwał się Izia, a sam zwalił się na swoją rozgrzebaną, 
brudną pościel. - Myślmy - powiedział. - Nie zamierzam tu zdychać. Mam jeszcze masę 
spraw do załatwienia.
- O czym tu myśleć? - odezwał się ponuro Andrzej. - I tak już wszystko jedno... Wodę 
zabrali, a całe żarcie spłonęło. Drogi powrotnej nie ma - przez pustynię nie przejdziemy. 
Nawet gdybyśmy dogonili tych drani... Ale gdzie tam - w życiu ich nie dogonimy, tyle dni 
minęło... - Zamilkł na chwilę. - Gdybyśmy znaleźli wodę... Daleko do tej twojej stacji pomp?
- Ze dwadzieścia kilometrów - odparł Izia. - Może trzydzieści...
- Gdybyśmy szli nocą, jak jest chłodniej...
- Nocą nie da rady - powiedział Izia. - Ciemno. I wilki.
- Tu nie ma żadnych wilków - sprzeciwił się Andrzej.
- Skąd wiesz?
- No to zostaje nam samobójstwo i do diabła z tym wszystkim.
Wiedział już, że się nie zastrzeli. Chciał żyć. Nigdy wcześniej nie przypuszczał, że 
można tak bardzo chcieć żyć.
- No dobra. A poważnie?
- Poważnie to ja mam zamiar żyć. I przeżyję. Teraz to już gwiżdżę na wszystko. Teraz 
jesteśmy tylko my dwaj, rozumiesz? Teraz musimy przeżyć. I koniec. I do diabła z nimi 
wszystkimi. Po prostu znajdziemy wodę i będziemy koło niej żyć.
- Słusznie - powiedział Izia. Usiadł na łóżku, włożył rękę pod koszulę i zaczął się 
drapać. - W dzień będziemy pić wodę, a nocami...
Andrzej popatrzył na niego, nie rozumiejąc.
- Masz jakieś inne propozycje? - zapytał.
- Na razie nie. Masz rację, najpierw trzeba znaleźć wodę. Bez wody koniec z nami. A 
co dalej - to się jeszcze zobaczy... Teraz myślę o czymś innym. Wszystko wskazuje na to, że 
oni uciekali stąd na łeb, na szyję, od razu po tej rzezi. Przestraszyli się. Załadowali się na 
przyczepę i chodu! Trzeba by jeszcze w domu poszukać - niewykluczone, że i woda, i żarcie 
gdzieś tu jeszcze są...
Chciał dodać coś jeszcze, ale zamilkł z otwartymi ustami. Wytrzeszczył oczy.
- Patrz! - wyszeptał z przerażeniem. Andrzej natychmiast odwrócił się do okna.
Na początku nic specjalnego nie zauważył, usłyszał tylko jakiś oddalony łoskot, jakby 
coś się waliło, jakby gdzieś sypały się kamienie... Potem jego oczy pochwyciły jakiś ruch na 
żółtym pionowym zboczu ponad dachami.
Z góry, z błękitnej bladej mgły, w której chował się świat, szybko, ostrzem w dół 
spadał dziwny, trójkątny obłok. Spadał z niewiarygodnej wysokości i był jeszcze bardzo 
daleko od podnóża ściany, ale już teraz widać było, że na ostrzu miota się wściekle, 
podskakując i obijając się o niewidoczne występy, jakiś ciężki kształt o męcząco znajomych 
zarysach. Przy każdym uderzeniu odpadały od niego kawałki, które spadały potem obok. 
Leciały kamienne odłamki, nabrzmiewały kłęby jasnego pyłu, zapadając się powoli w obłok, 
kształtując go, rozchodząc się trójkątnie jak fala za rufą szybkiego kutra. Oddalony huk 
stawał się coraz bliższy, głośniejszy, rozpadał się na oddzielne uderzenia, stukot odłamków o 
monolit, groźne szuranie gigantycznego osuwiska...
- Traktor! - zawołał zduszonym głosem Izia.
Andrzej zrozumiał go dopiero w ostatniej chwili, gdy zniekształcona, zniszczona 
maszyna znikła za dachami, podłoga pod nogami drgnęła od strasznego uderzenia, wzbił się 
słup ceglanego pyłu, a odłamki i kawałki blachy poleciały w powietrze. Po chwili wszystko 
skryło się pod żółtą lawiną.
Milczeli, przysłuchując się grzmotom, łoskotowi, chrzęstowi. Podłoga pod nogami 
przez cały czas drżała. Nad dachami wznosił się nieruchomy żółty obłok.
- Nieźle! - powiedział Izja. - Jak ich tam zaniosło?
- Kogo? - zapytał tępo Andrzej.
- Przecież to nasz traktor, durniu!
- Jaki nasz? Ten, który uciekł?
Izia nie odezwał się, z całych sił trąc nos brudnymi palcami.
-Nie wiem - powiedział. - Nic nie rozumiem... A ty rozumiesz? - zapytał nagle, 
odwracając się do Niemowy.
Ten obojętnie skinął głową. Izia z irytacją uderzył dłonią w kolano, ale w tym 
momencie Niemowa zrobił dziwny gest: wyciągnął przed siebie palec wskazujący, 
gwałtownie opuścił go do podłogi, potem podniósł nad głowę rysując w powietrzu 
wyciągnięte koło.
- No? - zapytał chciwie Izia. - No?
Niemowa wzruszył ramionami i powtórzył ten sam gest. Andrzej przypomniał sobie - 
przypomniał sobie i od razu wszystko zrozumiał.
- "Spadające gwiazdy"! - zawołał. - I w takim momencie! -zaśmiał się gorzko. - 
Dopiero w takim momencie to zrozumiałem!...
- Co zrozumiałeś?! - wrzasnął Izia. - Jakie gwiazdy?!
Andrzej, nie przestając się śmiać, machnął ręką.
- Nieważne -powiedział. -Nieważne, nieważne, nieważne! Co nas to teraz obchodzi? 
Dosyć tego gadania, Katzman! Musimy przeżyć, rozumiesz? Przeżyć! W tym podłym, 
nieprawdopodobnym świecie! Potrzebujemy wody, Katzman!...
- Poczekaj, poczekaj... - mamrotał Izia.
- Niczego więcej nie chcę! - krzyczał Andrzej potrząsając zaciśniętymi pięściami. - 
Nie chcę już niczego rozumieć! Nie chcę już nic więcej wiedzieć!... Przecież tam są trupy, 
Katzman! Trupy! Przecież oni też chcieli żyć, Katzman! A teraz po prostu leżą spuchnięci i 
gniją!
Izia wysunął podbródek, zszedł z łóżka, chwycił Andrzeja za kurtkę i siłą posadził na 
podłodze.
- Cicho! - powiedział, sapiąc strasznie. - Dać ci w mordę? Zaraz ci dam. Baba!
Andrzej zgrzytnął zębami i zamilkł. Izia dysząc ciężko wrócił na połówkę i znowu 
zaczął się drapać.
- Trupów nie widział... - warczał. - Świata nie widział... Baba.
Andrzej schował twarz w dłoniach. Dusił w sobie straszne, bezsensowne wycie. Ale 
jakąś cząstką świadomości pojął już, co się z nim dzieje. To pomagało. Czuł się jak w 
koszmarze, tutaj, wśród tych trupów, jeszcze żywy, ale tak naprawdę to już martwy... Izia coś 
mówił, ale on go nie słuchał. Potem mu przeszło.
- Co mówiłeś? - zapytał odsłaniając twarz.
- Mówię, że pójdę się rozejrzeć w pokojach żołnierzy, a ty zrób to samo u 
inteligentów. I w pokoju Kechady - gdzieś tam u niego powinien być przydział dla 
geologów... Nic się nie bój, damy radę...
W tym momencie zgasło słońce.
- Szlag by to! Co za niefart! - wykrzyknął Izia. - Teraz trzeba poszukać latarki... 
czekaj, czekaj, przecież gdzieś tu powinna być twoja lampa...
- Zegarek - wykrztusił Andrzej. - Zegarek trzeba ustawić...
Podniósł nadgarstek do oczu, obejrzał fosforyzujące wskazówki i ustawił je na 
dwunastą zero zero. Izia, klnąc przez zęby, miotał się w ciemnościach, nie wiadomo po co 
przesuwał łóżko, szeleścił papierami. Potem trzasnęła i zapłonęła zapałka. Izia stał na 
czworakach na środku pokoju i przesuwał zapałkę to w lewo, to w prawo.
- No i co tak siedzicie, do diabła!... - wrzasnął. - Lampy szukajcie! Szybciej, mam 
tylko trzy zapałki!...
Andrzej podniósł się niechętnie, ale Niemowa znalazł już lampę, podniósł szybkę i 
podał ją Izi. Zrobiło się jaśniej. Izia w skupieniu, ruszając brodą ustawiał palnik. W jego 
maślanych łapach palnik nie miał zamiaru dać się wyregulować. Lśniący od potu Niemowa 
wrócił w kąt, usiadł w kucki i stamtąd żałośnie i z oddaniem patrzył na Andrzeja szeroko 
otwartymi oczami dziecka. Waleczność... Ogryzki zwyciężonej armii...
- Daj mi lampę - polecił Andrzej.
Zabrał lampę Izi, wyregulował palnik i zakomenderował:
- Idziemy.
Pchnął drzwi do pokoju pułkownika. Okna były szczelnie pozamykane, szyby całe, 
może dlatego w ogóle nie czuło się smrodu. Pachniało tytoniem i wodą kolońską. 
Pułkownikiem.
Wszystko leżało starannie poukładane, dwie spakowane walizki lśniły 
wysokogatunkową skórą, łóżko polowe było zaścielone bez jednej fałdki, w głowie łóżka na 
gwoździu wisiał bandolet z kaburą i czapka z ogromnym daszkiem. Na masywnej komodzie 
w kącie stała na filcowym krążku lampa gazowa, obok pudełko zapałek, stos książek, binokle 
w futerale...
Andrzej postawił swoją lampę na stole i jeszcze raz się rozejrzał. Taca z butelką i 
przewróconymi kieliszkami stała na półce pustego regału.
- Podaj - powiedział do Niemowy.
Niemowa rzucił się, chwycił tacę i postawił ją na stole obok lampy. Andrzej nalał 
koniaku do kieliszków. Kieliszki były tylko dwa. Sobie nalał do nakrętki.
- Bierzcie. Za życie.
Izia popatrzył na niego z aprobatą, wziął kieliszek i powąchał z miną znawcy.
- To jest coś! - uśmiechnął się. - A więc za życie! I to ma być życie? - zachichotał, 
stuknął się z Niemową i wypił. Oczy mu zwilgotniały. - Dobree... - powiedział lekko 
schrypniętym głosem.
Niemowa też wypił - jak wodę, bez żadnego zainteresowania. A Andrzej ciągle 
jeszcze stał z pełną nakrętką. Nie spieszył się. Coś chciał jeszcze powiedzieć, ale co - nie 
wiedział. Kolejny etap kończył się i zaczynał się nowy. I chociaż nie wierzył, żeby następny 
dzień mógł być lepszy, to mimo wszystko był realnością - realnością tym bardziej dotkliwą, 
że być może będzie to jeden z niewielu dni, jakie im pozostały. Andrzej po raz pierwszy czuł 
coś takiego i po raz pierwszy z taką siłą.
Nie wymyślił w końcu, co powiedzieć.
- Za życie - powtórzył tylko i wypił.
Potem zapalił gazową lampę pułkownika, wręczył ją Izi i obiecał, że jeśli tę też 
zepsuje, to oberwie.
Izia wyszedł mamrocząc coś obrażonym tonem. Andrzej cały czas zwlekał z 
wyjściem, z roztargnieniem rozglądał się po pokoju. Właściwie należało by tu poszperać, 
Dagan na pewno miał schowane dla pułkownika coś niecoś, ale szperanie właśnie w tym 
pokoju wydawało mu się jakieś takie... wstydliwe?
- Ależ Andrzeju, niech się pan nie krępuje - usłyszał nagle znajomy głos. - Martwi nie 
potrzebują niczego.
Niemowa siedział na brzegu stołu i machał nogą. Właściwie to już nie był Niemowa, a 
raczej - niezupełnie on. W dalszym ciągu miał na sobie tylko spodnie, a za szerokim pasem 
topór, ale jego skóra stała się sucha i matowa, twarz zaokrągliła się, na policzkach pojawił się 
zdrowy brzoskwiniowy rumieniec. To był Nauczyciel - we własnej osobie. Po raz pierwszy 
na jego widok Andrzej nie poczuł ani radości, ani nadziei, ani entuzjazmu. Poczuł tylko 
irytację i zakłopotanie.
- A, to znowu pan... - zawarczał, odwracając się do Nauczyciela plecami. - Dawno się 
nie widzieliśmy...
Podszedł do okna, przywarł czołem do ciepłej szyby i popatrzył w ciemność, słabo 
rozświetloną płomieniami dogasającej przyczepy.
- A my tu, jak pan widzi szykujemy się do śmierci.
- A to dlaczego? - zapytał wesoło Nauczyciel. - Żyć trzeba! Wie pan przecież, jak to 
jest - na śmierć nigdy nie jest za późno, zawsze za wcześnie.
- A jeśli nie znajdziemy wody?
- Znajdziecie. Zawsze znajdowaliście, to i teraz znajdziecie.
- No dobrze. Znajdziemy. I co, mamy spędzić przy niej resztę życia? To po co w 
takim razie żyć?
- A po co w ogóle się żyje?
- Też się właśnie ciągle zastanawiam: po co? Głupie było to moje życie. Idiotyczne... 
Kręciłem się przez cały ten czas jak gówno w przeręblu - ani na dół, ani do góry. Najpierw 
walczyłem za jakieś idee, potem za deficytowe dywany, a potem to już zupełnie zgłupiałem... 
ludzie przeze mnie zginęli...
- No, no, to niepoważne - powiedział Nauczyciel. - Ludzie zawsze giną. Co pan ma do 
tego? Zaczyna pan nowy etap, Andrzeju, i, według mnie, decydujący. W pewnym sensie to 
nawet dobrze, że tak się stało. Wcześniej czy później i tak musiało do tego dojść. Przecież 
ekspedycja była z góry skazana. Ale mógł pan zginąć przed przekroczeniem tej ważnej 
granicy...
- Ciekawe, co to za ważna granica? - uśmiechnął się Andrzej. Odwrócił się do 
Nauczyciela przodem. - Idee już były - cała ta bieganina wokół społecznego szczęścia i temu 
podobne brednie dla smarkaczy... Karierę już robiłem, dziękuję, wystarczy, dosyć mam 
naczelnikowania... Więc co mi się jeszcze może przydarzyć?
- Zrozumienie! - powiedział Nauczyciel, lekko podnosząc głos.
- Co - zrozumienie? Zrozumienie czego?
- Zrozumienie - powtórzył. - Tego właśnie nie miał pan nigdy - zrozumienia!
- Tego waszego zrozumienia mam teraz potąd! - Andrzej postukał się kantem dłoni po 
grdyce. - Teraz już wszystko rozumiem. Trzydzieści lat do tego zrozumienia dochodziłem i w 
końcu doszedłem. Ani ja nikomu nie jestem potrzebny, ani mnie nikt nie jest potrzebny. Czy 
jestem, czy mnie nie ma, czy walczę, czy leżę na kanapie - bez różnicy. Nic nie można 
zmienić, nic nie można naprawić. Można się tylko urządzić, lepiej albo gorzej. Nie mam 
żadnego wpływu na to, co się dzieje. Oto wasze zrozumienie, więcej nie ma tu nic do 
rozumienia... Lepiej niech mi pan powie, co ja mam z tym zrozumieniem zrobić? Zakisić go 
na zimę czy teraz zjeść?
Nauczyciel pokiwał głową.
- Otóż to. To właśnie jest ostatnia granica: co zrobić ze zrozumieniem? Jak z nim żyć? 
Bo przecież żyć mimo wszystko trzeba!
- Żyć to trzeba, jak się nie rozumie! - powiedział gniewnie Andrzej. - A jak już się 
zrozumie, to trzeba umrzeć! I gdybym tylko nie był takim tchórzem... gdyby tylko nie wyła 
we mnie ta przeklęta protoplazma, wiedziałbym, co mam zrobić. Znalazłbym mocny 
sznurek...
Zamilkł.
Nauczyciel wziął butelkę, ostrożnie nalał do jednego kieliszka, potem do drugiego i w 
zadumie zakręcił butelkę.
- A więc, zacznijmy od tego, że nie jest pan tchórzem - powiedział. - I sznurka nie 
użył pan nie dlatego, że się pan boi... gdzieś w podświadomości, i zapewniam, że nie tak 
znowu głęboko, siedzi w panu nadzieja, mało tego, pewność, że można żyć nawet ze 
zrozumieniem. I to nieźle żyć. Ciekawie. - Zaczął przesuwać paznokciem w stronę Andrzeja 
jeden z kieliszków. Niech pan sobie przypomni, jak ojciec zmuszał pana do przeczytania 
Wojny światów - jak pan nie chciał, jak się pan złościł, jak chował przeklętą książkę pod 
kanapę, żeby wrócić do ilustrowanego Barona Münchhausena... Wells pana nudził, robiło się 
panu od niego niedobrze, nie wiedział pan, po jaką cholerę on panu, nie chciał go pan... A 
potem przeczytał pan tę książkę dwanaście razy, nauczył się jej na pamięć, rysował do niej 
ilustracje, nawet próbował pan napisać dalszy ciąg...
- No i co? - zapytał posępnie Andrzej.
- Coś takiego zdarzało się panu nieraz! - przypomniał Nauczyciel. - I jeszcze nieraz się 
zdarzy. Dopiero co wbito w pana zrozumienie, mdli pana od niego, nie wie pan, po co ono 
panu, nie chce go pan... - Wziął swój kieliszek. - Za dalszy ciąg! - wykrzyknął.
Andrzej podszedł do stołu, podniósł do ust swój kieliszek i z dobrze znaną ulgą 
poczuł, jak znowu rozpraszają się wszystkie ponure wątpliwości, jak pojawią się nikłe 
światełko w tej, wydawałoby się, nieprzeniknionej ciemności. Trzeba wypić i wesoło uderzyć 
pustym kieliszkiem w stół, i powiedzieć coś energicznego, raźnego, i wziąć się do roboty... 
Ale w tym momencie ktoś trzeci, kto do tej pory zawsze milczał, nie odzywał się przez 
trzydzieści lat - może spał, a może leżał pijany, a może mu wszystko wisiało - nagle 
zachichotał i wymówił coś bezsensownego: "Ti li li, ti li li!..."
Andrzej wylał koniak na podłogę, rzucił kieliszek na tacę, włożył ręce do kieszeni i 
powiedział:
- Zrozumiałem coś jeszcze, Nauczycielu... Niech pan pije na zdrowie, ja nie mam 
ochoty. - Nie mógł dłużej patrzeć na tę rumianą twarz. Odwrócił się do niego tyłem i znowu 
podszedł do okna. - Za bardzo mi pan przytakuje, Nauczycielu. Zbyt bezceremonialnie mi pan 
przytakuje, panie Woronin drugi, moje ty sumienie, żółte, gumowe, moja ty zużyta 
prezerwatywo... Wszystko ci się, Woronin, podoba, wszystko cię, kochany, urządza. 
Najważniejsze żebyśmy my zdrowi byli, oni niech sobie zdychają. Jak się żarcie skończy, to 
Katzmana zastrzelę, nie? Ładnie, nie ma co!
Drzwi za plecami skrzypnęły. Andrzej obejrzał się. Pokój był pusty. I kieliszki były 
puste, i butelka też, i w piersiach też było jakoś tak pusto, jakby wycięto mu coś wielkiego, 
coś, do czego się przyzwyczaił. Może guz. A może serce...
Przywykając powoli do tego nowego wrażenia, Andrzej podszedł do łóżka 
pułkownika, zdjął z gwoździa pas z pistoletem, opasał się nim, zacisnął go z całej siły i 
przesunął kaburę na brzuch.
- Na pamiątkę - powiedział głośno do śnieżnobiałej poduszki.


CZĘŚĆ 6
ZAKOŃCZENIE


Słońce było w zenicie. Miedziany od pyłu dysk wisiał pośrodku bladego, 
przybrudzonego nieba. Pokraczny cień kurczył się. i jeżył tuż pod podeszwami, to szary i 
rozmyty, to jakby nagle ożywając nabierał ostrości, robił się. czarny i wyjątkowo wstrętny. 
Nie było tu żadnej drogi - tylko guzowata, szarożółta sucha glina, popękana, ubita, twarda jak 
kamień. Jej gładka, niemal wypolerowana powierzchnia nasuwała pytanie, skąd bierze się 
taka masa pyłu.
Na szczęście wiatr wiał w plecy. Gdzieś daleko za nimi wsysał w siebie niezliczone 
tony wstrętnych, rozżarzonych drobinek pyłu i z tępym uporem przesypywał je wzdłuż 
wypalonego słońcem występu, wciśniętego pomiędzy przepaść i Żółtą Ścianą. Wzbijał je w 
szalonym kołowrocie w niebo, skręcał w giętkie, kokieteryjne, łabędzie szyje trąb 
powietrznych albo po prostu pchał przed siebie kłębiący się wał, a potem w ataku wściekłości 
ciskał kłującą mąkę w plecy, we włosy, rozjuszony smagał nią po mokrym od potu karku, 
chłostał po rękach, po uszach, wpychał do kieszeni, wsypywał za kołnierz...
Była tu pustka i to od bardzo dawna. Może od zawsze. Słońce, glina, wiatr. Tylko 
czasem przeleci, podskakując i wijąc się jak błaznujący kuglarz, kolczasty szkielet krzewu, 
wydartego z korzeniami Bóg wie jak daleko stąd. Ani kropli wody, żadnych oznak życia. 
Tylko pył, pył, pył, pył...
Czasem glina pod nogami gdzieś znikała i zaczynał się kamienny miał. Wszystko było 
rozpalone, jak w piekle. To z prawej, to z lewej strony z kłębów wędrującego pyłu wystawały 
gigantyczne fragmenty skał - siwych, jakby przyprószonych mąką. Wiatr i upał nadawały im 
najbardziej fantastyczne i niespodziewane kształty. Pojawiały się i znikały jak zjawy, jakby 
bawiły się w kamiennego chowanego. Kamienne okruchy pod nogami stawały się coraz 
grubsze, nagle kruszywo kończyło się i pod nogami znowu dźwięczała glina.
Kamienie zachowywały się bardzo podstępnie. Usuwały się spod nóg, starały jak 
najgłębiej wbić w podeszwę, przebić ją, dobrać się do żywego ciała. Glina zachowywała się 
trochę lepiej, ale i ona robiła co mogła. Nagle wypiętrzała się łysawymi pagórkami, albo ni z 
tego, ni z owego formowała siew idiotyczne zbocza, rozstępowała się w głębokie, strome 
doły, na których dnie nie pozwalał oddychać tysiącletni, zastany upał... Ona też grała w swoją 
grę, w swojego glinianego berka, przechodziła metamorfozy na miarę swojej ograniczonej, 
glinianej fantazji. Tutaj wszystko grało w swoją grę. I to do jednej bramki...
- Ej, Andrzej - zawołał ochryple Izia. - Andriuchaa!...
- Czego chcesz? - zapytał przez ramię Andrzej i zatrzymał się. Wózek, chybocząc się 
na rozchwianych kółkach, siłą rozpędu wpadł na niego i podciął kolana.
- Uważaj!...
Izia stał jakieś dziesięć metrów od niego i pokazywał coś, co trzymał w wyciągniętej 
ręce.
- Co to? - zapytał Andrzej bez specjalnego zainteresowania. Izia naparł na postronki i, 
nie opuszczając ręki, dotoczył swój wózek do Andrzeja. Andrzej przyglądał mu się - Izia 
wyglądał strasznie, z tą brodą do piersi, z nastroszoną, szarą od pyłu czupryną, w 
niewiarygodnie obszarpanej kurtce, z widocznymi przez dziury kawałkami mokrego, 
owłosionego ciała. Strzępy spodni ledwie zakrywały kolana, prawy but wołał pić, 
wypuszczając na światło dzienne brudne palce z połamanymi, czarnymi paznokciami... 
Koryfeusz ducha. Kapłan i apostoł wiecznej świątyni kultury...
- Grzebień! - zawołał triumfalnie Izia, podchodząc bliżej.
Grzebień był z gatunku tych najtańszych - plastikowy, z połamanymi zębami. 
Właściwie był to zaledwie fragment grzebienia. W miejscu złamania można nawet jeszcze 
było dojrzeć jakieś GOST, ale plastik był wybielony dziesięcioleciami leżenia na słońcu i 
porządnie wyżarty przez pył.
- No widzisz - powiedział Andrzej. - A ty ciągle marudzisz: nikt przed nami, nikt 
przed nami.
- Marudzę zupełnie inaczej - odparł pojednawczo Izia. - Posiedźmy chwilę, co?
- Dobra - zgodził się Andrzej bez entuzjazmu. Izia od razu, nawet nie zdejmując 
postronków, klapnął tyłkiem wprost na ziemię i zaczął wsuwać kawałek grzebienia do 
kieszeni na piersi.
Andrzej postawił swój wózek bokiem do wiatru, zrzucił postronki i usiadł, opierając 
się plecami i karkiem o gorące kanistry. Wiatru zrobiło się jakby mniej, za to goła glina 
bezlitośnie parzyła w pośladki przez przetarty materiał.
- No i gdzie ten twój rezerwuar? - zapytał z pogardą. - Papla.
- Szszuka, szszuka! - odezwał się Izia. - Musi tu jest!
- Co ty gadasz?
- To taki dowcip, o kupcu - wyjaśnił natychmiast Izia. - Poszedł jeden kupiec do domu 
publicznego...
- Zaczyna się! - zawołał Andrzej. - Znowu o tym samym? Troszkę spokoju, Katzman, 
jak słowo daję!
- Nie mogę sobie pozwolić na spokój - oświadczył Izia. - Pełna gotowość w każdej 
chwili.
- Zdechniemy tu.
- Mowy nie ma! Nawet o tym nie myśl!
- Nie myślę - odpowiedział Andrzej.
To była prawda. Myśl o nieuchronnej śmierci ostatnio bardzo rzadko przychodziła mu 
do głowy. Cholera wie dlaczego. Może dlatego, że poczucie beznadziejności zupełnie się 
stępiło, może ciało było już tak wyschnięte i znękane, że przestało krzyczeć i wyć, i tylko 
ledwo, ledwo chrypiało gdzieś na granicy słyszalności... A może to ilość przeszła w końcu w 
jakość i zaczęła działać ciągła obecność Izi z jego niemal nienaturalną obojętnością wobec 
śmierci. A śmierć przez cały czas krążyła wokół nich, to podchodziła bardzo blisko, to nagle 
znowu się oddalała, ale nigdy nie traciła ich z pola widzenia... Tak czy inaczej, od jakiegoś 
czasu jeśli nawet Andrzej zaczynał mówić o nieuchronnym końcu, to tylko po to, żeby 
przekonać się o swojej rosnącej wobec niego obojętności.
- Co mówisz? - odpowiedział pytaniem na pytanie.
- Mówię, że najważniejsze to nie bać się tu zdechnąć...
- Sto razy mi to mówiłeś. Już od dawna się nie boję, a ty ciągle swoje...
- To dobrze - powiedział pokojowo Izia. Wyciągnął przed siebie nogi. - Czym by tu 
podwiązać podeszwę? - zastanowił się. - Jak nie podwiążę, to mi za chwilę odpadnie...
- Odetnij kawałek od postronków i podwiąż... Dać ci nóż? Przez jakiś czas Izia w 
milczeniu oglądał wystające z buta palce.
- Dobra - powiedział w końcu. - Jak zupełnie odpadnie, to wtedy... Może weźmiemy 
po łyku?
- Rączki marznąć, nóżki marznąć? - zapytał Andrzej i od razu przypomniał sobie 
wujka Jurę. Rzadko go teraz wspominał. Był postacią z innego życia.
- Czy nie pora sobie chlapnąć? - podchwycił natychmiast Izia, przypochlebnie 
zaglądając Andrzejowi w oczy.
- Figą z makiem! - powiedział z zadowoleniem Andrzej. -Wiesz, czego się napij? Tej 
wody, o której gdzieś tam wyczytałeś. Kłamałeś o tym rezerwuarze, co?
Tak jak się spodziewał, Izia od razu się wściekł.
- Idź w cholerę! Co ja jestem - twoja guwernantka?
- To twój rękopis kłamał...
- Idiota - powiedział Izia z pogardą. - Rękopisy nie kłamią. To nie książki. Trzeba 
tylko umieć je czytać...
- No, to znaczy, że ty nie umiesz...
Izia tylko na niego popatrzył i od razu zakrzątnął się, wstając.
- Będzie mi tutaj... - mamrotał. - Wstawaj! Chcesz rezerwuar? To czego siedzisz? 
Wstawaj, mówię!
Wiatr triumfalnie smagnął ich pyłem po uszach i radośnie, jak wesoły pies, zatoczył 
pyliste koło nad nagą gliną. Glina z wysiłkiem przyłączyła się do niego. Przez jakiś czas 
zachowywała się grzecznie, jakby zbierając siły, a potem nagle zaczęła spadać zboczem.
Żebym to ja chociaż wiedział, gdzie mnie diabli niosą, pomyślał Andrzej. Przez całe 
życie gdzieś mnie nosi, nie mogę usiedzieć w jednym miejscu... A przecież nie ma to już 
żadnego sensu. Wcześniej, mimo wszystko, zawsze był jakiś sens. Nawet najmarniejszy, 
najgłupszy, ale jednak. Gdy, powiedzmy, bili mnie po mordzie, zawsze mogłem sobie 
powiedzieć: to nic, to -i w imię, to - walka...
...Wszystko na świecie jest gówno warte, powiedział Izia. (To było w Kryształowym 
Pałacu, dopiero co zjedli po kawałku kury, pieczonej pod ciśnieniem, i teraz leżeli na 
kolorowych, sztucznych materacach na brzegu basenu z przezroczystą, podświetlaną wodą.) 
Wszystko na świecie jest gówno warte, powiedział Izia, grzebiąc w zębach starannie umytym 
palcem. Wszyscy ci nasi oracze, tokarze, blumingi, krakingi, kłosiste pszenice, lasery i 
masery. Wszystko to gówno, nawóz. Wszystko przemija. Albo mija bez śladu i na zawsze, 
albo mija, bo ulega przemianie. I wszystko wydaje się ważne, bo większość uważa je za 
ważne. A większość tak myśli, bo stara się napchać żołądek i dogodzić sobie jak 
najmniejszym kosztem. Ale jeśli się zastanowić, to co kogo obchodzi większość? Ja na 
przykład nic do niej nie mam, sam w pewnym sensie jestem większością. Ale mnie większość 
nie interesuje. Historia większości ma swój początek i swój koniec. Na początku większość 
żre, co jej dają. A potem przez całe swoje życie zajmuje się problemem wyboru - co by tu 
takiego wybrać do żarcia? Czego jeszcześmy nie żarli?... No, do tego to na razie jeszcze 
daleko, zaprotestował Andrzej. Nie aż tak daleko, jak ci się wydaje, zaprzeczył Izia. A nawet 
jeśli daleko, to i tak nie o to chodzi. Najważniejsze, że jest początek i jest koniec... Wszystko, 
co ma początek, ma też koniec, powiedział Andrzej. Słusznie, zgodził się Izia niecierpliwie. 
Aleja mówię w skali historii, a nie w skali wszechświata. Historia większości ma swój koniec, 
natomiast historia mniejszości zakończy się dopiero razem ze wszechświatem... Parszywy 
elitarysta, powiedział leniwie Andrzej, wstał ze swojego materaca i wskoczył do basenu. 
Długo pływał, prychał w chłodnej wodzie i nurkował na samo dno, gdzie woda była 
lodowata, i pił ją chciwie, jak ryba...
...Nie, skąd, wcale jej nie pił. Dopiero teraz by pił. O Boże, i to jak by pił! Cały basen 
by wypił, nic Izi nie zostawił, niech szuka tego swojego rezerwuaru...
Z prawej strony, zza szarożółtych kłębów pyłu wyjrzały jakieś ruiny - na wpół 
zawalona ściana, najeżona zakurzonymi roślinami, i pozostałości po niezgrabnej, 
czworokątnej wieży.
- No proszę - powiedział Andrzej zatrzymując się. - A ty ciągle: nikt przed nami...
- Nigdy tego nie mówiłem, do diabła! - wysyczał Izia. - Mówiłem...
- Słuchaj, a może rezerwuar jest właśnie tutaj?
- Bardzo możliwe.
- Chodźmy zobaczyć.
Zrzucili postronki i poczłapali w stronę ruin.
- Ha! - wykrzyknął Izia. - Normańska twierdza! Dziewiąty wiek...
- Woda, szukaj wody - powiedział Andrzej.
- Idź do diabła ze swoją wodą! - zawołał Izia. Oczy mu się rozszerzyły, wyszły na 
wierzch, dawno zapomnianym gestem sięgnął ręką pod brodę w poszukiwaniu brodawki. - 
Normanowie... - mamrotał. - No, no.. .Ciekawe, jak ich tu ściągnęli?
Zaczepiając łachmanami o ciernie, pokonali wyłom w murze. Wiatr ucichł. Na 
czworokątnym, gładkim placu wznosił się niski budynek z zawalonym dachem.
- Związek miecza i gniewu... - mamrotał Izia, szybko zmierzając w kierunku drzwi. - 
A ja przez cały czas nie mogłem zrozumieć, co to za związek... skąd tu jakiś miecz... Ale kto 
by przypuszczał?...
W budynku panowało całkowite spustoszenie. Całkowite i pradawne. Starożytne. 
Zwalony strop przemieszał się z kawałkami zgniłych desek - pozostałościami po długim stole. 
Wszystko tu było zakurzone, spróchniałe, zbutwiałe. Wzdłuż ściany po lewej stronie ciągnęły 
się zakurzone i zbutwiałe ławy. Cały czas mamrocząc coś pod nosem, Izia zaczaj grzebać w 
tym truchle, a Andrzej wyszedł na zewnątrz i obszedł dom dookoła.
Bardzo szybko znalazł to, co kiedyś mogło być rezerwuarem - ogromny, wyłożony 
kamiennymi płytami okrągły dół. Teraz kamienie były suche jak pustynia, ale woda 
niewątpliwie kiedyś tu była: na brzegach dołu, w twardej jak cement glinie zachowały się 
wyraźne wgłębienia - ślady obutych nóg i psich łap. Kiepska sprawa, pomyślał Andrzej. 
Dawny strach chwycił go za gardło i od razu puścił: na przeciwległym końcu dołu, na glinie 
rozpłaszczyły się szerokie, kosmate liście żeń-szenia. Andrzej pobiegł do nich, okrążając dół, 
w biegu szukając noża w kieszeni.
Przez kilka minut, sapiąc i zalewając się potem, wściekle rył nożem i paznokciami 
skamieniałą glinę, odgrzebywał okruchy, znowu rył, a potem, chwytając rękami za grubą 
nasadę korzenia - chłodną, wilgotną, mocną- zaczaj silnie, ale ostrożnie ciągnąć, żeby, nie daj 
Boże, nie złamać korzenia gdzieś pośrodku.
Korzeń był ogromny - z siedemdziesiąt centymetrów długości, gruby jak pięść, biały, 
czysty, połyskliwy. Przyciskając go obiema rękami do policzka, Andrzej poszedł do Izii. Po 
drodze nie wytrzymał: wpił się zębami w chrzęszczącą soczystość i zaczął z rozkoszą żuć. 
Starał się nie spieszyć, starał się przeżuwać jak można najdokładniej, żeby nie zmarnować ani 
jednej kropli tej cudownej, miętowej goryczy, od której w ustach i w całym ciele robiło się 
świeżo i chłodno jak w lesie nad ranem, i rozjaśniał się umysł. I nie trzeba już niczego się 
bać, można przesuwać góry...
Siedzieli potem na progu domu i radośnie wgryzali się, chrzęścili i ciamkali, mrugając 
do siebie wesoło z pełnymi ustami. Wiatr, rozczarowany, wył nad ich głowami i nie mógł ich 
dosięgnąć. Jeszcze raz go oszukali - nie będzie się zabawiał ich kośćmi na nagiej glinie. Teraz 
znowu mogli się z nim zmierzyć.
Wypili po dwa łyki z gorącego kanistra, zaprzęgli się do wózków i poszli dalej. Szło 
się zupełnie inaczej, lekko, Izia już nie zostawał w tyle, maszerował obok, klapiąc na wpół 
oderwaną podeszwą.
- Znalazłem tam jeszcze jeden krzaczek - powiedział Andrzej. -Mały. W drodze 
powrotnej...
- Niepotrzebnie. Trzeba było zjeść.
- Jeszcze ci mało?
- A po co ma się dobro marnować?
- Nie zmarnuje się - odparł Andrzej. - W drodze powrotnej się przyda.
- Nie będzie przecież żadnej drogi powrotnej!
- Tego jeszcze nie wiadomo - powiedział Andrzej. - Powiedz mi lepiej, będzie jeszcze 
woda?
Izia zadarł głowę i popatrzył na słońce.
- W zenicie - oświadczył. - Albo prawie w zenicie. A pan jak uważasz, panie 
astronom?
- Tak jakby.
- Zaraz zacznie się najbardziej interesujący odcinek.
- A co tu może być interesującego? Powiedzmy, że przejdziemy przez punkt zerowy, 
powiedzmy, że dojdziemy do Antymiasta...
- Skąd wiesz?
- O Antymieście?
- Nie. Dlaczego myślisz, że tak po prostu przejdziemy i pójdziemy dalej?
- Wcale o tym nie myślę - powiedział Andrzej. - Myślę o wodzie.
- Panie Boże ratuj! W punkcie zero jest początek świata, rozumiesz? A on o wodzie!...
Andrzej nie odpowiedział. Zaczęło się podejście pod kolejny pagórek, szło się coraz 
trudniej, postronki wrzynały się w ciało. Niezły taki żeń-śzeń, pomyślał Andrzej. Skąd my o 
nim wiemy? Pak opowiadał? Zdaje się, że tak... A, nie! Wywłoka kiedyś przywlokła do 
obozu kilka korzeni i zaczęła jeść, a żołnierze jej zabrali i też spróbowali. Tak. Potem 
wszyscy chodzili napuszeni i kotłowali Wywlokę do samego rana... A Pak dopiero potem 
opowiedział, że ten ichni żeń-szeń, tak jak i prawdziwy żeń-szeń, trafia się bardzo rzadko. 
Rośnie tam, gdzie kiedyś była woda, i doskonale regeneruje siły. Tylko że nie można go 
przechowywać, trzeba zjeść natychmiast, bo po godzinie, albo nawet wcześniej, korzeń 
więdnie i robi się niemal trujący. .. Obok Pawilonu było mnóstwo tego żeń-szenia, cały 
ogród... No, tam to się go najedliśmy do woli, Izi wszystkie wrzody zagoiły się w ciągu jednej 
nocy. Pod Pawilonem było dobrze. A Izia przez cały czas rozprawiał o gmachu kultury...
...Wszystko inne - to tylko rusztowania u ścian świątyni, mówił. Wszystkie najlepsze 
rzeczy, które przez sto tysięcy lat wymyśliła ludzkość, wszystkie najważniejsze sprawy, które 
zrozumiała i do których doszła, składają się na tę świątynię. Przez tysiąclecia swojej historii, 
walcząc, głodując, wpadając w niewolnictwo i buntując się, dzieląc i jednocząc, ludzkość, 
sama tego nie podejrzewając, niesie tę świątynię na mętnym grzbiecie swojej fali. Zdarza się, 
że nagle ją zauważa, i wtedy albo zaczyna ją rozwalać na cegły, albo gwałtownie oddawać jej 
cześć, albo zaraz obok buduje inną świątynię, jako obelgę. I nigdy nie rozumie do końca, z 
czym ma do czynienia, a po bezskutecznych próbach wykorzystania świątyni w ten czy inny 
sposób, bardzo szybko wraca do swoich tak zwanych potrzeb bieżących. Zaczyna dzielić coś, 
co już trzydzieści trzy razy zostało podzielone, kogoś ukrzyżuje, komuś odda cześć - a 
świątynia rośnie sobie i rośnie z wieku na wiek, z tysiąclecia na tysiąclecie, i nie można jej 
ani zburzyć, ani ostatecznie poniżyć... Najzabawniejsze jest to, mówił Izia, że każda cegiełka 
tej świątyni, każda wieczna książka, każda wieczna melodia, każde niepowtarzalne dzieło 
architektoniczne niosą w sobie sprasowane doświadczenie tejże ludzkości, jej myśli i myśli o 
niej, idee celów i sprzeczności jej istnienia. A więc, bez względu na to, jak daleka 
wydawałaby się świątynia od tymczasowych interesów tego stada świń, jednocześnie jest 
zawsze nieodłącznie z nim związana, nie może bez niego istnieć... Zabawne jest jeszcze i to, 
że świątyni nikt właściwie nie buduje świadomie. Nie da się zaplanować jej na papierze ani w 
żadnym genialnym mózgu, ona rośnie sama z siebie, bezbłędnie wchłania w siebie wszystko 
to, co najlepszego zrodziła historia ludzkości... Ty może uważasz, pytał zjadliwie Izia, że 
bezpośredni budowniczowie tej świątyni to nie świnie? Ha! Jeszcze jakie świnie! Złodziej i 
łajdak Benvenuto Cellini, nałogowy pijak Hemingway, pederasta Czajkowski, schizofrenik i 
reakcjonista Dostojewski, drobny złodziejaszek i szubienicznik Francois Villon... Mój Boże, 
przecież porządni ludzie to wśród nich rzadkość! Ale oni, jak koralowe polipy, nie wiedzą, co 
tworzą. Podobnie jak cała ludzkość. Pokolenie za pokoleniem żre, zaspokaja swoje potrzeby, 
rozkoszuje się, walczy, zabija, zdycha - i patrzysz, a tu już cały koralowy atol powstał, i to 
jaki piękny! A jaki trwały!... No dobrze, powiedział Andrzej. Świątynia. Jedyna trwała 
wartość. W porządku. W takim razie co my wszyscy mamy do tego? Co ja mam do tego?...
- Stój! - Izia chwycił go za postronek. - Poczekaj. Kamienie.
Rzeczywiście, kamienie były tu odpowiednie - okrągłe, płaskie, wyglądały jak 
wyschnięte krowie placki.
- Kolejna świątynia? - uśmiechnął się złośliwie Andrzej. Zrzucił postronki, odszedł na 
bok i podniósł najbliżej leżący kamień. Doskonale nadawał się na fundament - od dołu 
guzowaty, ostry, a z wierzchu gładki, wypolerowany pyłem i wiatrem. Andrzej położył go na 
stosunkowo równym kamiennym miale, wepchnął trochę głębiej i poszedł po następny.
Układając fundament czuł coś w rodzaju zadowolenia: mimo wszystko była to jednak 
jakaś praca, nie bezmyślne przebieranie nogami, lecz praca wykonywana w określonym celu. 
Można było ten cel kwestionować, można było nazwać Izie maniakiem i psychopatą (zresztą 
zgodnie z prawdą...)... A można było właśnie tak: kamień po kamieniu układać możliwie 
najbardziej równy plac na fundament.
Obok niego sapał i stękał Izia, tocząc ogromne kamienie i potykając się. Podeszwa 
oderwała się już do końca. Gdy fundament był gotowy, Izia poleciał do swojego wózka i 
wyciągnął z niego kolejny egzemplarz "Przewodnika".
Kiedy będąc w Kryształowym Pałacu ostatecznie zrozumieli i niemal uwierzyli, że w 
dalszej drodze na północ już nigdy nikogo nie spotkają, Izia usiadł przy maszynie do pisania i 
błyskawicznie napisał "Przewodnik po świecie absurdu", Potem osobiście powielił go na 
dziwacznej kopiarce - automacie (w Kryształowym Pałacu było do licha i trochę 
najdziwniejszych i najróżniejszych automatów), osobiście umieścił wszystkie pięćdziesiąt 
egzemplarzy w kopertach z dziwnego, przezroczystego, a przy tym bardzo trwałego materiału 
pod nazwą "folia polietylenowa" i załadował nimi swój wózek, ledwo zostawiając w nim 
miejsce na plecak z sucharami... A teraz miał już tylko dziesięć kopert, a może nawet mniej.
- Ile ci ich jeszcze zostało? - zapytał Andrzej.
Izia, układając kopertę na środku kamiennego fundamentu, nieuważnie odpowiedział:
- A cholera wie... Mało. Dawaj kamienie.
I znowu zaczęli dźwigać kamienie. Wkrótce nad kopertą wyrosła półtorametrowa 
piramida. Na tej bezludnej pustyni wyglądała trochę dziwnie, a żeby ją jeszcze bardziej 
udziwnić, Izia polał kamienie zjadliwie czerwoną farbą z ogromnej tubki, znalezionej w 
magazynie pod Wieżą. Potem poszedł do wózka, usiadł i zaczął przywiązywać oderwaną 
podeszwę kawałkiem sznurka, spoglądając przy tym co chwila na swoją piramidę. Malującą 
się na jego twarzy niepewność i wątpliwości stopniowo zastępował wyraz zadowolenia i 
rosnącej z każdą sekundą dumy.
- A co?! - zawołał, napuszony i zachwycony sobą. - Nawet kompletny głupek nie 
przejdzie obok tego obojętnie, domyśli się, że coś jest w środku...
- Aha - powiedział Andrzej, kucając obok. - Dużo ci z tego przyjdzie, że jakiś głupek 
rozwali piramidę.
- Nie ma strachu - wymamrotał Izia. - Głupek to też istota rozumna. Jak sam nie 
zrozumie, to opowie innym ... - Ożywił się nagle. - Weź na ten przykład mity! Jak wiadomo, 
głupcy to przeważająca większość ludzkości, co znaczy, że świadkiem każdego 
interesującego wydarzenia był właśnie głupek. Ergo: mit jest opowieścią o wydarzeniu 
prawdziwym, doświadczonym przez głupka i opisanym przez poetę. Co ty na to?
Andrzej nie odpowiedział. Patrzył na piramidę. Wiatr zbliżał się do niej ostrożnie, 
niepewnie kurzył dookoła, słabo pogwizdywał w szczelinach między kamieniami. Andrzej 
nagle z niezwykłą jasnością wyobraził sobie te nie kończące się kilometry, które zostały za 
nimi, i ciągnącą się po tych kilometrach rzadką linię takich piramid, pozostawionych na 
pastwę wiatru i czasu... Potem wyobraził sobie, jak do takiej piramidy doczołguje się na 
czworakach wyschnięty jak mumia, zdychający z głodu i pragnienia wędrowiec... jak z 
wściekłością, łamiąc paznokcie, rozgrzebuje i rozwala kamienie, a rozpalona wyobraźnia 
rysuje mu wizje ukrytego pod kamieniami jedzenia i wody... Andrzej zaśmiał się histerycznie. 
No, wtedy to już na pewno bym się zastrzelił. Niemożliwe, żeby przetrzymać coś takiego...
- Co z tobą? - zapytał podejrzliwie Izia.
- Nic, nic, wszystko w porządku - powiedział Andrzej i wstał.
Izia też wstał i przez chwilę krytycznie przyglądał się swojej piramidzie.
- Nie ma w tym nic śmiesznego! - oświadczył. Potupał obwiązaną sznurkiem nogą. - 
Na razie wystarczy. Idziemy?
- Idziemy.
Andrzej zaprzągł się do wózka. Izia nie mógł się powstrzymać, żeby jeszcze raz nie 
obejść dookoła swojej piramidy. Najwyraźniej on też sobie coś wyobrażał, coś, co mu 
pochlebiało, uśmiechał się ukradkiem, zacierał ręce i głośno sapał w wąsy.
- Ale wyglądasz! - nie wytrzymał Andrzej. - Jak ropucha. Nawalił skrzeku i duma go 
rozsadza. Albo jak łosoś.
- No, no! - powiedział Izia, wkładając ręce w postronki. - Łosoś potem zdycha...
- Otóż to - odpowiedział Andrzej.
- No, no! - powtórzył groźnie Izia. Ruszyli. Potem Izia zapytał nagle:
- Jadłeś kiedyś łososia?
- Kilogramami - odpowiedział Andrzej. - Pod wódkę, doskonale pasuje. Albo na 
kanapki, do herbaty... A co?
- Tak... A moje córki już go nie spróbowały.
- Córki? - zdziwił się Andrzej. - To ty masz córki?
- I to trzy. I ani jedna nie wie, co to jest łosoś. Tłumaczyłem im, że łosoś i jesiotr to 
ryby, które wyginęły. Podobnie jak ichtiozaury. A one to samo będą opowiadać swoim 
dzieciom o śledziach.
Mówił coś jeszcze, ale Andrzej, zszokowany, już nie słuchał. A to ci dopiero! Trzy 
córki! Izia! Znam go sześć lat i nigdy by mi coś takiego do głowy nie przyszło. I dlaczego on 
w takim razie zdecydował się, żeby tu... A to numer! Nie ma co, ludzie bywają różni. Nie, 
nie, pomyślał. Nie ma o czym gadać: żaden normalny człowiek do tej piramidy nie dojdzie. 
Normalny człowiek dojdzie do Kryształowego Pałacu i tam już zostanie. Widziałem już 
takich normalnych ludzi - gęby od tyłka nie sposób odróżnić; Nie, jeśli ktoś tu się dociągnie, 
to tylko taki Izia numer dwa. I jak rozkopie tę piramidę, jak rozerwie kopertę, od razu o 
wszystkim zapomni - i umrze tu, zaczytany... Chociaż, z drugiej strony, skoro mnie tu 
przywiało... I po co? Na Wieży było dobrze. W Pawilonie jeszcze lepiej. Ale w 
Kryształowym Pałacu... Tak jak żyłem w Kryształowym Pałacu, już nigdy nie będę żył... No 
dobrze - Izia. Nie może usiedzieć na jednym miejscu. A gdyby nie było ze mną Izii - to bym 
się stamtąd ruszył? Czybym został? Oto pytanie!...
...Dlaczego musimy iść naprzód? - pytał Izia na Plantacji, a czarne, cycate ślicznotki 
siedziały obok nas i słuchały. Dlaczego mimo wszystko musimy iść naprzód? - perorował, z 
roztargnieniem gładząc siedzącą najbliżej po atłasowym kolanie. A dlatego że za nami jest 
albo śmierć, albo nuda, która jest równoznaczna ze śmiercią. Czyżby nie wystarczyło ci to 
proste wyjaśnienie? Jesteśmy pierwsi, rozumiesz? Nikt przed nami nie przeszedł tego świata 
od końca do końca. Z dżungli i bagien do samego punktu zerowego... A może wszystko to 
wymyślono właśnie po to, żeby znalazł się taki człowiek? Żeby przeszedł od - do... Po co? - 
pytał posępnie Andrzej. A skąd ja mam wiedzieć po co? - denerwował się Izia. A po co 
buduje się świątynię? To oczywiste, że świątynia jest jedynym widocznym celem, a po co - to 
niewłaściwe pytanie. Człowiek musi mieć cel, bez celu nie potrafi żyć, po to dano mu rozum. 
Jeśli nie ma celu, wymyśla go sobie... No i ty właśnie sobie go wymyśliłeś, powiedział 
Andrzej, koniecznie musisz przejść od - do. I to ma być cel! Nie wymyślałem go, sprzeciwił 
się Izia, to mój jedyny cel. Nie miałem wyboru. Albo cel, albo bezcelowość. Tak to 
wygląda... A czemu ty mi zawracasz głowę swoją świątynią, powiedział Andrzej, co ona ma 
do tego?... Ma, i to dużo, z zadowoleniem, jakby na to właśnie czekając, odparł Izia. 
Świątynia, kochany ty mój Andriuszka, to nie tylko wieczne książki i wieczna muzyka. 
Gdyby tak było, to wyszłoby na to, że świątynię zaczęto budować dopiero po Gutenbergu, 
albo, jak was uczono, po Iwanie Fiedorowie. Nie, kochaniutki, na świątynię składają się 
również nasze czyny. Jeśli wolisz, czyny są jej cementem, jej siłą, jej podstawą. Wszystko 
zaczęło się od czynów. Najpierw był czyn, potem legenda, a dopiero później cała reszta. 
Oczywiście, mówimy tu o czynie niezwykłym, niepojętym, wychodzącym poza ramy... Oto 
co było początkiem świątyni - niebanalny czyn!... Krótko mówiąc, bohaterski, zauważył 
Andrzej, uśmiechając się pogardliwie. No, powiedzmy, że bohaterski, zgodził się pobłażliwie 
Izia. Wychodzi na to, że jesteś bohaterem, powiedział Andrzej, że usiłujesz być bohaterem. 
Sindbad Żeglarz i Ulisses... Ale z ciebie głuptas, odparł Izia. Powiedział to niemal łagodnie, 
nie miał zamiaru go obrazić. Zaręczam ci, przyjacielu, że Ulisses nie starał się być bohaterem. 
On po prostu nim był - taką już miał naturę, inaczej nie mógł. Ty, na przykład, nie możesz 
jeść gówna - mdli cię, a jego mdliło od siedzenia w zabitej dechami Itace, od panowania... 
Przecież ja widzę, że ty się nade mną litujesz - myślisz sobie: maniak, psychol... Widzę, 
widzę. Nie powinieneś mnie żałować. Powinieneś mi zazdrościć. Dlatego że ja wiem 
dokładnie: nie ma w historii nic ważniejszego od budowy świątyni, a w moim życiu jest tylko 
jeden cel - chronić świątynię i pomnażać jej skarby. Oczywiście, nie jestem Homerem czy 
Puszkinem, nie dołożę swojej cegiełki. Ale jestem Katzmanem! Świątynia jest we mnie, a 
więc jestem jej częścią, a więc dzięki mojej świadomości samego siebie świątynia 
powiększyła się o jeszcze jedną ludzką duszę. I już samo to jest piękne. Nawet gdybym nie 
dołożył ani okrucha... Ale możesz być pewien, że ja postaram się coś dołożyć. Może to będzie 
zaledwie ziarnko, które z czasem odpadnie, nie przyda się... Ale wiem jedno - świątynia była 
we mnie, a więc była silna również mną. Nic z tego nie rozumiem, powiedział Andrzej. 
Mętne to twoje tłumaczenie. Jakaś religia: świątynia, duch... No pewnie, powiedział Izia, 
skoro to nie butelka wódki i nie szeroki materac, to już musowo religia. Nie masz się co 
nadymać, sam przecież sto razy powtarzałeś, że straciłeś grunt pod nogami, że zawisłeś w 
przestrzeni... Zgadza się, wisisz. Tak musiało się stać. Tak dzieje się z każdym choć trochę 
myślącym człowiekiem... A ja daję ci grunt. Najtwardszy, jaki tylko może być. Chcesz, 
stawaj na nim obiema nogami, nie chcesz, idź do diabła. Ale wtedy już nie narzekaj! Ty mi 
podsuwasz nie grunt, powiedział Andrzej, tylko jakiś bezkształtny obłok! No dobrze. 
Powiedzmy, że zrozumiałem, o co ci chodzi z tą świątynią. Tylko co mi z tego? Na 
budowniczego się nie nadaję, powiedzmy sobie szczerze, Homerem też nie jestem... Ty masz 
ją chociaż w sobie, nie możesz bez niej żyć, widzę przecież, jak ganiasz po świecie jak młody 
psiak, wszystko chciwie obwąchujesz, na co się natkniesz - oblizujesz, gryziesz... Widzę, jak 
czytasz. Dwadzieścia cztery godziny na dobę mógłbyś czytać... a przy tym wszystko 
zapamiętujesz. A ja tego nie potrafię. Lubię czytać, ale nie pochłaniam książek tak jak ty. 
Słuchanie muzyki - proszę bardzo. Uwielbiam słuchać muzyki. Ale nie przez dwadzieścia 
cztery godziny na dobę! I pamięć mam zupełnie zwyczajną - nie mogę wzbogacić jej 
wszystkimi skarbami, jakie nagromadziła ludzkość... Nawet gdybym tylko tym się zajmował- 
i tak nie dam rady. W jedno ucho wpada, z drugiego wypada. No więc, co mi po twojej 
świątyni?... Zgoda, powiedział Izia, nie przeczę. Nie każdemu jest to dane... Nie przeczę, że 
to własność mniejszości, kwestia natury człowieka. Ale posłuchaj mnie. Opowiem ci, jak ja to 
widzę. Świątynia ma, Izia zaczął zaginać palce, budowniczych. To ci, co ją tworzą. Potem są 
ci, ee... tfu, nie mogę znaleźć właściwego słowa, cały czas plącze mi się po głowie ta religijna 
terminologia... No dobrze, niech już będzie, kapłani. To ci, którzy noszą ją w sobie. Poprzez 
ich dusze rośnie i w ich duszach istnieje. Są również konsumenci - ci, którzy jej 
doświadczają... Na przykład Puszkin - to budowniczy. Ja jestem kapłanem, a ty 
konsumentem... Czego się krzywisz, głupku! To przecież wspaniałe! Przecież świątynia bez 
konsumentów nie miałaby racji bytu. Pomyśl lepiej, jak ci się poszczęściło! Potrzeba wielu, 
wielu lat specjalnej obróbki, zmiękczania mózgu, przemyślnych systemów oszustw, żeby 
ciebie, konsumenta, popchnąć do zburzenia świątyni... A takiego, jakim stałeś się teraz, w 
ogóle nie sposób do tego zmusić, chyba że pod groźbą śmierci. Pomyśl, przecież tacy jak ty - 
to najmniejsza część mniejszości! Większości wystarczy dać jeden mały znak - już lecą z 
łomami, z pochodniami, burzyć, palić... nieraz już tak było! I pewnie jeszcze nieraz będzie. A 
ty narzekasz! Przecież jeśli w ogóle można zadać pytanie: po co potrzebna jest świątynia? - to 
odpowiedź może być tylko jedna: dla ciebie!...
- Andriucha! - zawołał Izia znajomym, nieprzyjemnym tonem. -A może łykniemy?
Byli na samym szczycie wysokiego wzgórza. Z lewej strony, tam gdzie urwisko, 
wszystko pokrywała gęsta zasłona kodującego się pyłu. Z prawej natomiast przejaśniło się i 
widać było Żółtą Ścianę, nie równą i gładką, jak w Mieście, lecz pomarszczoną i pofałdowaną 
jak kora olbrzymiego drzewa. W dole przed nimi zaczynało się równe jak stół, białe, 
kamienne pole - żadnego odłamka, równa kamienna płyta, ciągnący się aż po horyzont 
monolit. Jakieś pół kilometra od wzgórza kołysały się nad nim dwie nieduże trąby powietrzne 
- jedna żółta, a druga czarna.
- Coś nowego. - Andrzej zmrużył oczy. - Popatrz, lity kamień...
- Co? Tak, chyba tak... Słuchaj, daj no się napić - cztery godziny już minęły...
- Dobra - zgodził się Andrzej. - Tylko najpierw zejdźmy.
Zeszli ze wzgórza, uwolnili się od postronków i Andrzej wyciągnął ze swojego wózka 
rozpalony kanister. Kanister zaczepił się najpierw o pasek automatu, potem o plecak z 
resztkami sucharów, ale Andrzej i tak w końcu go wyciągnął, wsadził miedzy kolana i 
odkorkował. Izia podrygiwał obok, trzymając w gotowości dwa plastikowe kubeczki.
- Wyjmij sól - polecił Andrzej. Izia przestał podrygiwać.
- Daj spokój... -jęknął. - Po co? Chodź, tak machniemy...
- Bez soli nie dostaniesz - powiedział Andrzej zmęczonym głosem.
- To zróbmy tak... - Izi przyszła do głowy nowa myśl. Postawił kubeczki na kamieniu 
i pogrzebał w swoim wózku.- Najpierw zjem swoją sól, a potem popiję wodą.
- O Boże - powiedział wstrząśnięty Andrzej. - No dobra, rób jak chcesz.
Nalał po pół kubka gorącej, pachnącej żelazem wody, wziął od Izi torebkę z solą i 
powiedział:
- Dawaj język.
Wysypał odrobinę soli na gruby, obłożony język Izi i patrzył, jak ten, krzywiąc się i 
dławiąc, chciwie wyciąga rękę po kubek. Sam posolił swoją wodę i zaczął ją pić małymi, 
skąpymi łyczkami, jak lekarstwo, bez żadnej przyjemności.
- Dobre! - powiedział Izia, pochrząkując. - Tylko mało. No nie?
Andrzej kiwnął głową. Wypita woda od razu zmieniła się w pot, w ustach przez cały 
czas było tak samo sucho, żadnej ulgi. Podniósł kanister, sprawdzając, ile im jeszcze zostało. 
Na kilka dni pewnie starczy, a potem... Potem znowu coś się znajdzie, powiedział do siebie ze 
złością. Eksperyment to Eksperyment. Żyć nie pozwolą, ale umrzeć też nie... Rzucił okiem na 
rozciągającą się przed nimi białą, dyszącą żarem równinę, przygryzł suchą wargę i zaczął 
ustawiać kanister w wózku. Izia usiadł i na nowo przywiązał swoją podeszwę.
- Wiesz co - wysapał - to rzeczywiście jest jakieś dziwne miejsce... Czegoś takiego 
sobie nie przypominam... - Popatrzył na słońce, osłaniając oczy dłonią. - W zenicie - 
powiedział. - Słowo daję, w zenicie. Coś się będzie działo... Wyrzuć w cholerę to żelastwo, 
po co się z tym szarpiesz?
Andrzej starannie ustawiał automat obok kanistra.
- Gdyby nie to żelastwo, nasze kości leżałyby teraz za Pawilonem - przypomniał.
- E tam, za Pawilonem! - sprzeciwił się Izia. - Od tamtej pory minęło pięć tygodni i 
nawet muchy nie spotkaliśmy...
- Nie ma o czym gadać. Nie ty go będziesz nosił... Idziemy.
Kamienny płaskowyż był zadziwiająco równy. Wózki toczyły się po nim jak po 
asfalcie, tylko kółka skrzypiały. Ale upał jeszcze jakby się nasilił. Biały kamień odbijał słońce 
i dla oczu nie było żadnego ratunku. W pięty paliło, jakby w ogóle nie mieli butów, a kłęby 
pyłu nie zmniejszyły się nawet odrobinę. Jak tu nie padniemy, pomyślał Andrzej, to będziemy 
żyć wiecznie... Szedł, mocno mrużąc oczy, potem zamknął je zupełnie. Trochę lepiej. Tak 
właśnie będę szedł, myślał. A oczy mogę otwierać co dwadzieścia kroków. Albo co 
trzydzieści. Spojrzę - i dalej...
Bardzo podobnym białym kamieniem były wyłożone piwnice w Wieży. Tylko że tam 
było chłodno i panował półmrok, a wzdłuż ścian stały kartonowe pudła z artykułami 
żelaznymi. Zawierały gwoździe, sworznie wszelkich rozmiarów, wkręty, puszki z klejami i 
śrubami, butelki z różnokolorowymi lakierami, narzędzia stolarskie i ślusarskie, zawinięte w 
zatłuszczony papier łożyska kulkowe... Do jedzenia nie znaleźli nic, ale w kącie, z 
zardzewiałej, sterczącej ze ściany rury ciekł cienki strumyczek zimnej i niewiarygodnie 
smacznej wody.
...No dobrze, wszystko to pięknie - powiedział Andrzej, po raz dwudziesty 
podsuwając kubek pod strumyczek. - Ale jedno mi się w twoim systemie nie podoba. Nie 
lubię, jak się dzieli ludzi na ważnych i nieważnych. To niesłuszne. Wstrętne. Stoi sobie 
świątynia, a dookoła niej bezmyślne bydło. "Człowiek to dusza obarczona trupem!" Załóżmy, 
że tak jest rzeczywiście. Ale to i tak jest niesłuszne. Trzeba to zmienić...
...A czyja mówię, że nie trzeba?! - wykrzyknął Izia. - Oczywiście, byłoby miło, gdyby 
dało się ten porządek zmienić. Tylko jak? Wszystkie podejmowane dotąd próby zmiany tej 
sytuacji, wyrównania ludzkiego pola, postawienia wszystkich na jednym poziomie, żeby 
wszystko było prawidłowo i sprawiedliwie, wszystkie te usiłowania kończyły się 
zniszczeniem świątyni, żeby nie górowała nad tłumem, . i odrąbaniem za bardzo wystających 
głów. I koniec. I nad wyrównanym polem błyskawicznie, jak złośliwy guz, zaczynała rosnąć 
cuchnąca piramida nowej politycznej elity, jeszcze ohydniejszej od starej... A innych 
sposobów na razie nie wymyślono. Oczywiście, wszystkie te ekscesy nie zmieniły biegu 
historii i nie mogły zupełnie zniszczyć świątyni, ale ścięto za dużo światłych głów.
...Wiem - powiedział Andrzej. - Ale to i tak obrzydliwe. Każda elita jest obrzydliwa...
...No, mój drogi! - sprzeciwił się Izia. - Gdybyś powiedział, że obrzydliwa jest każda 
elita władająca losami i życiem innych ludzi, to bym się z tobą zgodził. Ale elita sama w 
sobie, elita sama dla siebie - komu ona przeszkadza? Inna sprawa, że może drażnić, 
rozjątrzać, złościć - to jedna z jej funkcji... Absolutna równość to bagno, zastój. Trzeba by 
podziękować Matce Naturze, że nie ma czegoś takiego jak absolutna równość... zrozum mnie, 
Andrzej, ja nie proponuję systemu przebudowy świata. Nie znam takiego systemu, nie wierzę 
nawet, że on istnieje. Tyle już było tych systemów, a i tak wszystko zostało po staremu. 
Proponuję tylko cel istnienia... tfu, nic nie proponuję, skołowałeś mnie zupełnie. Odkryłem 
ten cel w sobie i dla siebie - cel mojego istnienia, rozumiesz? Mojego i ludzi do mnie 
podobnych... I rozmawiam o tym tylko z tobą i tylko teraz, bo mi cię żal, bo widzę, dojrzał 
człowiek, spalił wszystko, co czcił, a co ma teraz czcić - nie wie. A ty bez tego nie możesz, z 
mlekiem matki wyssałeś konieczność oddawania czci, wszystko jedno komu lub czemu. Na 
zawsze wbili ci do głowy, że jeśli nie ma idei, za którą warto umrzeć, to nie warto żyć. Tacy 
jak ty, którzy osiągnęli ostateczne zrozumienie, zdolni są do wszystkiego. Albo strzeli sobie 
taki w łeb, albo zostanie wybitnym łajdakiem - łajdakiem z przekonania, z zasadami, 
łajdakiem bezinteresownym, rozumiesz?... Albo jeszcze gorzej: zacznie się mścić na świecie, 
za to że świat jest taki, jaki jest w rzeczywistości, że nie zgadza się z jakimś tam 
wymyślonym ideałem... Idea świątyni jest jeszcze dlatego taka dobra, że nie wolno za nią 
umierać. Za nią trzeba żyć. Żyć każdego dnia, z całych sił, całą pełnią...
...Tak, być może - powiedział Andrzej. - Być może tak właśnie jest. Ale i tak ta idea 
jeszcze nie jest moją ideą!...
Andrzej zatrzymał się i złapał Izie za rękaw. Izia od razu otworzył oczy i zapytał 
przestraszony:
- Co? Co się stało?
- Cicho - powiedział Andrzej przez zęby.
Coś przed nimi było. Coś szło - nie pełzło, nie wiło się tuż nad kamieniami. Szło 
poprzez to wszystko. Im na spotkanie.
- Ludzie! - zawołał Izia z zachwytem. - Słuchaj, Andrzej, to ludzie!
- Cicho, bydlaku - wyszeptał Andrzej.
Sam już wiedział, że to ludzie. Albo człowiek... Nie, zdaje się, że dwoje... Stanęli. 
Pewnie też już ich zauważyli... I znowu nic nie widać przez ten przeklęty pył.
-No proszę! - Izia triumfował. - A ty cały czas jęczałeś, że zdechniemy...
Andrzej ostrożnie zrzucił postronki i cofnął się do swojego wózka, nie spuszczając 
oka z niewyraźnych cieni na przedzie. Do licha, ilu ich tam jest? I jak do nich daleko? Sto 
metrów? Mniej? Wymacał w wózku automat, przeładował i powiedział do Izi:
- Zsuń wózki i połóż się za nimi. W razie czego będziesz mnie osłaniał...
Wcisnął Izi automat i nie oglądając się, powoli poszedł naprzód. Położył rękę na 
kaburze. Prawie nic nie było widać. Zastrzeli mnie, pomyślał o Izi. Strzeli mi prosto w kark...
Teraz można już było zobaczyć, że jeden z tamtych też idzie w jego stronę - 
niewyraźna, wysoka sylwetka w kłębiącym się pyle. Ma broń czy nie? No i masz swoje 
Antymiasto. Kto by pomyślał? Nie podoba mi się, jak on trzyma rękę! Andrzej ostrożnie 
rozpiął kaburę, chwycił za żłobioną rękojeść. Duży palec sam znalazł się na bezpieczniku. To 
nic, jakoś to będzie. Musi. Najważniejsze - nie robić gwałtownych ruchów...
Zaczął wyciągać pistolet z kabury. Pistolet zaczepił się o coś. Andrzej zamarł. 
Szarpnął mocno, potem jeszcze mocniej, wreszcie z całej siły. Zobaczył wyraźnie gwałtowny 
ruch tamtego (wysokiego, obdartego, wycieńczonego, zarośniętego po same oczy)... Głupio, 
pomyślał naciskając na spust. Wystrzał, błysk wystrzału tamtego, i - chyba - krzyk Izi... I 
uderzenie w pierś, od którego zgasło słońce...


- No i proszę, Andrzeju - powiedział z odcieniem triumfu głos Nauczyciela. - 
Pierwszy krąg ma pan już za sobą.
Lampa z zielonym szklanym abażurem była włączona, na stole, w kręgu jej światła, 
leżała "Leningradzka Prawda" z wielkim wstępniakiem pod tytułem: "Mieszkańcy 
Leningradu bezgranicznie kochają towarzysza Stalina". Na regale za plecami jęczało i 
mamrotało radio. W kuchni mama brzęczała naczyniami i rozmawiała z sąsiadką. Pachniało 
smażoną rybą. Na podwórku-studni hałasowały dzieciaki, bawiły się w chowanego. Przez 
otwarty lufcik ciągnęło wilgotnym powietrzem roztopów. Jeszcze minutę temu to wszystko 
było zupełnie inne - dużo bardziej zwyczajne i codzienne. Nie miało przyszłości. A raczej - 
istniało poza przyszłością.
Andrzej wygładził gazetę i zapytał:
- Pierwszy? Dlaczego pierwszy?
- Dlatego, że jest ich jeszcze dużo - rozległ się głos Nauczyciela. Andrzej, starając się 
nie patrzeć w stronę, z której dobiegał głos, wstał i oparł się plecami o szafę przy oknie. 
Czarna studnia podwórka, słabo oświetlona żółtymi prostokątami okien, była pod nim i nad 
nim. Gdzieś wysoko w górze, na zupełnie już ciemnym niebie płonęła Wega. Porzucenie tego 
wszystkiego jeszcze raz było absolutnie niemożliwe, pozostanie tu - tym bardziej. Teraz. Po 
tym wszystkim.
- Izia! Izia! - rozległ się w studni przenikliwy kobiecy głos. - Izia, kolacja!... Dzieci, 
nie widziałyście Izii?
Dziecięce głosy na dole zaczęły krzyczeć:
- Izia! Katzman! Matka cię woła!...
Andrzej, skupiony, przysunął twarz do samej szyby i zaczął wpatrywać się w 
ciemność. Ale zobaczył tylko niewyraźne cienie, kręcące się po mokrym dnie studni, 
pomiędzy piętrzącymi się sagami drewna.
  Czerepowiec - miasto w północnej części Rosji w obwodzie Wołogdziańskim, port przy 
Wołżansko-Bałtyckiej drodze morskiej, nad zbiornikiem Rybińskim. Ośrodek metalurgii i 
chemii. Budowa czerepowieckiego kombinatu metalurgicznego rozpoczęła się w 1948 r.
  Birobidżan - stolica planowanej przez Stalina republiki żydowskiej (przyp. tłum.).
  Fragment wiersza M. Niekrasowa "Kolej żelazna" w przekładzie L. Lewina.
  Król Dadon, szamachańska królowa - bohaterowie "Bajki o złotym koguciku" A. Puszkina. 
Potęga uroku szamachańskiej królowej doprowadziła do zguby króla Dadona - wojowniczego 
władcę potężnego królestwa, oraz jego dwóch walecznych synów (przyp. tłum.).
