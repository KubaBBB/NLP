GLEN COOK



Gry Cienia
(Przełożył: Jan Karłowski)
      
      
      

1. ROZSTAJNE DROGI

      Siódemka nas została na rozstajach. Obserwowaliśmy tuman kurzu kłębiący się na wschodniej drodze. Nawet zawsze nieznośnych Jednookiego i Goblina poraziła nieodwołalność chwili. Koń Ottona zarżał. Chłopak jedną dłonią przykrył mu chrapy, drugą zaś poklepał delikatnie, uspokajająco po karku. Był to czas namysłu, ostatni emocjonalny kamień milowy epoki.
      Potem kurz opadł. Odjechali. Ptaki zaczęły śpiewać; widocznie staliśmy tak nieruchomo, że nie zwracały już na nas uwagi. Wyjąłem stary notes z torby przy siodle, usiadłem w pyle drogi. Drżącą ręką zacząłem pisać:
      Nadszedł koniec. Rozdzieliliśmy się. Milczek, Pupilka oraz bracia Naszyjnika wybrali drogę do Panów. Nie ma już Czarnej Kompanii.
      Jednak będę kontynuował te Kroniki, choćby tylko z sięgającego dwudziestu pięciu lat przyzwyczajenia, którego tak trudno się pozbyć. Zresztą, kto wie? Tych, którym jestem zobowiązany je dostarczyć, moja relacja może zainteresuje. Serce już nie bije, ale zwłoki wciąż chwiejnie kuśtykają naprzód. Czarna Kompania jest martwa faktycznie, ale wszak nie nominalnie.
      A my, o bezlitośni bogowie, całym swym życiem świadczymy o potędze nazw.
      Umieściłem książkę na powrót w jukach.
      - Cóż, na razie to tyle.
      Otrzepałem kurz gromadzący się na moim podołku i spojrzałem na naszą własną drogę wiodącą do jutra. Niska linia zieleniejących wzgórz tworzyła mur, nad którym zbierały się podobne do baranków kłębki.
      - Poszukiwanie rozpoczęte. Mamy jeszcze czas, by pokonać pierwszych kilkanaście mil.
      Pozostanie nam wobec tego jeszcze siedem czy osiem tysięcy.
      Przyjrzałem się moim towarzyszom.
      Jednooki, czarodziej, pomarszczony i czarny jak zakurzona śliwka, był starszy co najmniej o wiek. Nosił opaskę na oku i wymięty, przyklapnięty kapelusz. Ten kapelusz wyglądał, jakby spotykały go wszelkie możliwe nieszczęścia, a jednak udało mu się przetrwać je bez uszczerbku.
      Podobnie Otto, najzwyklejszy człowiek. Ranny ze sto razy, a jednak przeżył. Zapewne znajdował się na skraju wiary w to, iż cieszy się szczególną łaską bogów.
      Przyjacielem Ottona był Hagop, następny przeciętniak. Ale też następny, który przeżył. Ze zdziwieniem poczułem, że w oku zakręciła mi się łza.
      Potem Goblin. Co można powiedzieć o Goblinie? Samo imię mówi za siebie, nie zdradzając jednocześnie niczego. Kolejny czarodziej, mały, żwawy, zawsze na noże z Jednookim, bez którego wrogości chybaby się zwinął w kłębek i umarł. Można go uznać za wynalazcę żabiego uśmiechu.
      Byliśmy razem przez dwadzieścia kilka lat. Razem się zestarzeliśmy. Być może znaliśmy się wzajem zbyt dobrze. Niczym członki umierającego organizmu. Ostatni z potężnej, wspaniałej, wysławianej linii. Obawiałem się, że my, przypominający raczej bandytów niż najlepszych żołnierzy świata, swoim wyglądem obrażamy imię Czarnej Kompanii.
      Dwóch jeszcze Murgen, którego Jednooki czasami nazywał Szczeniakiem, miał dwadzieścia osiem lat. Najmłodszy. Przyłączył się do Kompanii po naszej ucieczce z imperium. Cichy człowiek, nękany wieloma smutkami, małomówny, który nie miał nikogo i niczego poza Kompanią, co mógłby określić jako swoje, a przecież nawet przebywając z nami, trzymał się na uboczu, zawsze w pewnym oddaleniu, osamotnieniu.
      Jak my wszyscy. Jak my wszyscy.
      Na koniec Pani, która kiedyś była Panią. Stracona Pani, piękna Pani, moje marzenie, moja trwoga, bardziej cicha jeszcze niż Murgen, ale z innych powodów. Rozpacz. Kiedyś miała wszystko. Odrzuciła to. Teraz nie ma nic.
      Nic, co miałoby dla niej wartość.
      Kurz na drodze do Panów rozwiał się, rozproszony chłodną bryzą.  Niektórzy z tych, których kochałem, na zawsze opuścili moje życie.
      Nie było sensu dalej tu sterczeć.
      - Sprawdzić popręgi - powiedziałem i sam dałem przykład. Sprawdziłem węzły na bagażach jucznych koni.
      - Na koń. Jednooki, jedziesz na czele. Na koniec doczekaliśmy się rozbłysku iskierki ducha, gdy Goblin zapytał:
      - Mam łykać jego kurz?
      Jeżeli Jednooki jechał z przodu, oznaczało to, że Goblin pojedzie w ariergardzie. Jako czarodzieje nie byli żadnymi mocarzami, zdolnymi przenosić góry, ale byli użyteczni. Jeden z przodu i jeden z tyłu sprawiali, że czułem się znacznie spokojniejszy.
      - Aż przyjdzie na niego kolej, nie sądzisz?
      - Takie rzeczy nie wymagają zmian - powiedział Goblin.
      Próbował zachichotać, ale udało mu się tylko lekko uśmiechnąć, to był ledwie cień normalnego żabiego grymasu.
      Groźne spojrzenie, jakim starał się obrzucić go w odpowiedzi Jednooki, również nie miało w sobie zwykłej złośliwości. Odjechał bez słowa komentarza.
      Murgen jechał pięćdziesiąt jardów za nim, trzymając postawioną na sztorc, dwunastostopową lancę. Kiedyś powiewał na niej nasz sztandar. Dzisiaj ciągnęły się za nią cztery stopy podartego, czarnego łachmana. Niosło to symboliczne treści, na rozmaitych zresztą poziomach.
      Wiedzieliśmy, kim jesteśmy. Dobrze, że inni nie wiedzieli. Kompania miała zbyt wielu wrogów.
      Hagop i Otto jechali za Murgenem, prowadząc juczne zwierzęta. Potem Pani i ja, za nami również szły konie z postronkami przywiązanymi do łęków naszych siodeł. Goblin w ślad za nami, siedemdziesiąt jardów z tyłu. Zawsze podróżowaliśmy w ten sposób, ponieważ walczyliśmy z całym światem. A może dlatego, że było odwrotnie.
      Mogłem sobie marzyć o straży przedniej i zwiadowcach, ale istniały granice tego, na co stać siedem osób. Posiadanie dwóch czarodziejów znajdowało się niezbyt daleko od tych granic.
      Byliśmy wręcz najeżeni bronią. Miałem nadzieję, że wyglądamy na równie łatwą ofiarę, jak jeż w oczach lisa.
      Droga na wschód zniknęła nam z oczu. Tylko ja się obejrzałem, licząc na to, że Milczek odkrył jakąś pustkę w swoim sercu. Była to jednak próżna fantazja. I wiedziałem o tym.
      Rozpatrując rzecz w kategoriach emocjonalnych, rozstaliśmy się z Milczkiem i Pupilka już całe miesiące temu, na przesyconym krwią i przepełnionym nienawiścią polu bitewnym Krainy Kurhanów.
      Świat został tam uratowany, ale tak wiele uległo zatracie. Będziemy żyli przez resztę danego nam czasu, zastanawiając się nad kosztami, jakie przyszło zapłacić.
      Różne serca, różne drogi.
      - Zapowiada się na deszcz, Konował - powiedziała Pani.
      Jej uwaga zaskoczyła mnie. Nie dlatego, że w tym, co powiedziała, nie było prawdy. Były to pierwsze słowa, jakie wypowiedziała z własnej woli, od tamtego strasznego dnia na północy.
      Być może zaczynała dochodzić do siebie.
     
2. DROGA NA POŁUDNIE
     
      - Im dalej jedziemy, tym bardziej wszystko pachnie wiosną - stwierdził Jednooki. Był w dobrym nastroju.
      Dostrzegłem rzadki ostatnio błysk w oku Goblina, zapowiadający, że coś, psota jakaś, wisi w powietrzu. Nie minie dużo czasu, a ci dwaj znajdą jakiś pretekst, aby wznowić tradycyjną waśń. Posypią się magiczne skry. Jeśli nawet nic więcej z tego nie wyniknie, reszta będzie miała przynajmniej jakąś rozrywkę.
      Nawet nastrój Pani się poprawił, chociaż dalej była milcząca.
      - Koniec przerwy - powiedziałem. - Otto, zagaś ognisko. Goblin, teraz ty na czoło. - Spojrzałem na drogę. Jeszcze dwa tygodnie, a znajdziemy się w pobliżu Uroku. Nie wiedziałem wówczas, co nas tam czeka.
      Zobaczyłem kołujące myszołowy. Jakaś padlina w pobliżu drogi.
      Nie znoszę złych znaków. Powodują, że robię się niespokojny. Gdy zobaczyłem te ptaki, odczułem niepokój.
      Wskazałem ręką. Goblin przytaknął.
      - Pojadę - powiedział. - Rozciągnijcie trochę szyk.
      - Dobra.
      Murgen został jakieś pięćdziesiąt jardów za nim. Otto i Hagop tyleż samo za Murgenem. Ale Jednooki jechał blisko, tuż za Panią i za mną, i stając w strzemionach, usiłował nie spuszczać Goblina z oka.
      - Mam złe przeczucia w tej sprawie, Konował - stwierdził. - Złe przeczucia.
      Chociaż Goblin nie podnosił alarmu, Jednooki miał rację. Te ptaki śmierci nie wróżyły niczego dobrego.
      Obok drogi leżał przewrócony luksusowy powóz. Z czwórki koni dwa leżały martwe w zaprzęgu, przypuszczalnie zdechły od ran. Pozostałe dwa zniknęły.
      Wokół powozu spoczywały ciała sześciu umundurowanych gwardzistów, woźnicy oraz jednego konia pod wierzch. Wewnątrz pojazdu  był  mężczyzna,  kobieta i  dwójka malutkich  dzieci. Wszyscy nie żyli. Zamordowani.
      - Hagop - rozkazałem - zobacz, co możesz odczytać ze znaków. Pani, znałaś może tych ludzi? Rozpoznajesz herb? - Wskazałem zdobienia na drzwiczkach powozu.
      - Sokół Poręczy. Prokonsul imperium. Ale to nie jest on. Był znacznie starszy i gruby. To może być jego rodzina. Hagop zwrócił się do nas:
      - Kierowali się na północ. Bandyci ich dogonili. - Podniósł skrawek brudnej odzieży. - Nie dali się wziąć łatwo.
      Kiedy nie odpowiedziałem, całą swą uwagę skierował na strzęp materii.
      - Szarzy chłopcy - uśmiechnąłem się. Szarzy chłopcy byli żołnierzami imperialnymi z armii północnych. - Dość daleko poza obszarem swoich działań.
      - Dezerterzy - stwierdziła Pani. - Rozkład się już zaczął.
      - Zapewne. - Zmarszczyłem brwi. Miałem nadzieję, że rozkład nie zacznie się, dopóki na dobre stamtąd nie odjedziemy. Pani zadumała się.
      - Trzy miesiące temu podróż przez imperium była bezpieczna nawet dla samotnej dziewicy.
      Przesadzała. Ale nieznacznie. Zanim pochłonął ich bój w Krainie Kurhanów, potężni czarodzieje, zwani Schwytanymi, pilnowali prowincji i rozprawiali się z wszelką niedozwoloną niegodziwością w sposób szybki i bezwzględny. Jednakże w każdym kraju i o każdym czasie istnieją tacy, którzy są na tyle odważni lub głupi, aby sprawdzać, gdzie leżą granice czynów dozwolonych, oraz inni, chętnie podążający za ich przykładem. Proces ten zachodzi znacznie szybciej w imperium pozbawionym cementującego je strachu. Miałem nadzieję, iż nie wszyscy jeszcze podejrzewali, że odeszli. Mój plan opierał się na założeniu, że możliwe jest zachowanie dawnych pozorów.
      - Mamy zacząć kopać? - zapytał Otto.
      - Za chwilę - odpowiedziałem. - Kiedy to się stało, Hagop?
      - Parę godzin temu.
      - I w tym czasie nikt tędy nie przechodził?
      - O tak, szli. Ale nikt się nie zatrzymał.
      - Musi być z nich przyjemna gromadka bandytów - zadumał się Jednooki - skoro mogą spokojnie sobie odjechać, zostawiając leżące ciała.
      - Być może chodziło im o to, by je zobaczono - powiedziałem. - Może być tak, że starają się wykroić sobie własną baronię.
      - Zapewne - podsumowała Pani. - Jedź ostrożnie, Konował. - Uniosłem brew. - Nie chcę cię stracić.
      Jednooki zachichotał. Poczerwieniałem. Ale dobrze było widzieć, że ona dochodzi do siebie.
      Pogrzebaliśmy ciała, ale powóz zostawiliśmy. Uczyniwszy zadość normom cywilizacji, podjęliśmy dalszą podróż.
      Dwie godziny później Goblin był z powrotem. Murgen zatrzymał się na zakręcie, tak byśmy mogli go widzieć. Znajdowaliśmy się w lesie, ale droga była tu dobrze utrzymana, z drzewami przerzedzonymi po obu stronach. Tędy przechodziły transporty wojsk.
      - Przed nami znajduje się gospoda - stwierdzi Goblin. - Nie podoba mi się atmosfera, jaka wokół niej panuje.
      Wieczór był już blisko. Popołudnie spędziliśmy, grzebiąc zmarłych.
      - Dużo ludzi?
      Od chwili, gdy natknęliśmy się na ciała zabitych, okolica stawała się coraz bardziej dziwna. Nie spotkaliśmy nikogo po drodze. Farmy w pobliżu lasu stały opuszczone.
      - Roi się. Dwudziestu w gospodzie. Pięciu jeszcze w stajniach. Trzydzieści koni. Kolejnych dwudziestu ludzi w lesie. I czterdzieści koni spętanych wśród drzew. Jak również mnóstwo innego inwentarza.
      Wnioski wydawały się oczywiste. Omijamy ją albo pakujemy się prosto w kłopoty.
      Narada była krótka. Otto i Hagop chcieli jechać prosto. Na wypadek rozróby mieliśmy Jednookiego i Goblina.
      Jednooki i Goblin nie przepadali za obciążaniem ich zbytnią odpowiedzialnością.
      Zażądałem dodatkowego głosowania. Murgen i Pani wstrzymali się. Otto i Hagop byli za tym, by stanąć w gospodzie. Jednooki i Goblin popatrywali na siebie wzajem, czekając, co powie drugi, aby móc opowiedzieć się po przeciwnej stronie.
      - Wobec tego jedziemy prosto przed siebie - oznajmiłem. - Ci wesołkowie zagłosują przeciwko sobie, wciąż jednak większość będzie za...
      W tym momencie czarodzieje połączyli się i jednomyślnie oddali głosy za zatrzymaniem się, tylko po to, by zadać mi kłam.
      Trzy minuty później przed naszymi oczyma pojawiła się zrujnowana gospoda. W drzwiach stał jakiś żul, wpatrując się w Goblina. Drugi siedział na chwiejącym się krześle, oparty o ścianę, z jakąś gałązką czy słomką w ustach. Ten stojący w drzwiach po chwili wycofał się do środka.
      Bandytów, których efekty pracy widzieliśmy na drodze, Hagop nazwał szarymi chłopcami. Szary kolor miały mundury tam, skąd przybywaliśmy. W języku Forsbergu, najczęściej używanym przez północne formacje, zapytałem człowieka siedzącego na krześle:
      - Interes działa?
      - No. - Oczy siedzącego zwęziły się. Myślał.
      - Jednooki. Otto. Hagop. Zajmijcie się końmi. - Cicho zaś dodałem: - Łapiesz coś, Goblin?
      - Przed chwilą ktoś wyszedł tylnymi drzwiami. Wewnątrz wszyscy stoją i czekają. Ale na razie nie wygląda mi to na poważne kłopoty.
      Siedzącemu na krześle nie spodobało się to, że szepczemy.
      - Jak długo macie zamiar zostać? - zapytał. Zauważyłem tatuaż na nadgarstku, kolejny ślad zdradzający w nim przybysza z północy.
      - Tylko na dzisiejszą noc.
      - W środku jest tłok. Ale coś się dla was znajdzie. - Miły był.
      Szczwane pająki, ci dezerterzy. Gospoda była ich bazą, miejscem, gdzie wybierali swoje ofiary. Całą brudną robotę wykonywali jednak na drodze.
      Kiedy weszliśmy, w karczmie zapanowała cisza. Przyjrzałem się uważnie zgromadzonym mężczyznom oraz kilku kobietom, które sprawiały wrażenie mocno zużytych. Nie wyglądali na oberżystów. Przydrożne karczmy zazwyczaj są interesem rodzinnym, pełnym dzieciaków i staruszków oraz wszystkich możliwych dziwaków w pośrednim wieku. Nikt z obecnych tak nie wyglądał. Po prostu twardzi mężczyźni i złe kobiety.
      W pobliżu drzwi do kuchni stał duży wolny stół. Usadowiłem się przy nim, plecami do ściany. Pani przysiadła się obok mnie. Czułem jej gniew. Nie była przyzwyczajona, by ktoś patrzył na nią w taki sposób, jak ci mężczyźni.
      Była wciąż piękna, pomimo okrywającego ją przydrożnego kurzu i łachmanów.
      Przykryłem dłonią jej rękę, w geście uspokojenia raczej niż posiadania.
      Tłusta szesnastolatka o wolich, przerażonych oczach przyszła zapytać, ilu nas jest, jakie mamy wymagania, co do jedzenia i pokoi, czy woda na kąpiel powinna być gorąca, jak długo mamy zamiar zabawić i jaki jest kolor naszego pieniądza. Zrobiła to biernie, ale posłusznie, jakby straciła już wszelką nadzieję, jakby przepełniał ją tylko strach, że zrobi coś źle.
      Wyczułem w niej członka rodziny, do której zapewne, w majestacie prawa, należała wcześniej ta karczma.
      Rzuciłem jej sztukę złota. Mieliśmy tego mnóstwo, z pewnego imperialnego skarbca, który splądrowaliśmy przed opuszczeniem Krainy Kurhanów. Błysk wirującej monety rozjarzył nagłym blaskiem oczy mężczyzn, starali się jednak niczego po sobie nie pokazać.
      Jednooki oraz pozostali dwaj weszli ciężko do środka i przystawili sobie krzesła. Mały, czarny człowieczek wyszeptał:
      - Mnóstwo zamieszania wśród drzew. Mają w stosunku do nas jakieś plany. - Żabi grymas wygiął kącik jego ust. Zrozumiałem, że on też ma jakieś plany. Uwielbiał, gdy źli faceci sami wpadali w zastawioną przez siebie pułapkę.
      - My też - powiedziałem. - Jeżeli to są bandyci, pozwolimy im samym się powiesić.
      Chciał wiedzieć, co wymyśliłem. Moje pomysły były czasami nawet bardziej paskudne niż jego. To dlatego, że straciłem poczucie humoru i po prostu zmierzam zawsze do osiągnięcia maksimum efektu. Wrednego efektu.
      Wstaliśmy przed świtem. Jednooki i Goblin użyli swego ulubionego zaklęcia, aby wszystkich w karczmie pogrążyć w głębokim śnie. Potem wyśliznęli się na zewnątrz i powtórzyli swój czar w lesie. Reszta przygotowywała konie i popręgi. Miałem małą sprzeczkę z Panią. Chciała, żebym zrobił coś dla kobiety pojmanej przez bandytów.
      - Jeżeli będę się starał naprawić każde zło, w które wdepnąłem, nigdy nie dotrę do Khatovaru.
      Nie odpowiedziała. Kilka chwil później odjechaliśmy.
      Jednooki stwierdził, że jesteśmy już blisko granicy lasu.
      - Tak samo dobre miejsce, jak każde inne - powiedziałem.
      Murgen, Pani i ja skręciliśmy w las na zachód od drogi. Hagop, Otto i Goblin schowali się po przeciwnej stronie. Jednooki po prostu odwrócił się i czekał.
      Na pozór nic nie robił. Ale Goblin również był zajęty.
      - A co, jeśli nie przyjadą? - zapytał Murgen.
      - To będzie znaczyć, że się pomyliliśmy. Że to nie są bandyci. Wyślę im przeprosiny na skrzydłach wiatru.
      Przez jakiś czas nikt nic nie mówił. Kiedy pojechałem znowu, by sprawdzić sytuację na drodze, Jednooki nie był już sam. Za jego plecami stało jakieś pół tuzina jeźdźców. Coś zakłuło mnie w sercu. Jego fantomy to byli ludzie, których znałem, starzy towarzysze, dawno polegli.
      Wycofałem się, bardziej wstrząśnięty, niż mogłem się spodziewać. Stan moich emocji nie poprawił się. Promienie słońca przesączały się przez sklepienie drzew, nakrapiąjąc cętkami sobowtóry zabitych przyjaciół. Czekali z uniesionymi tarczami i bronią w pogotowiu, cisi, jak przystało duchom.
      W istocie nie byli duchami; nawiedzali nie świat, lecz wyłącznie mój umysł. Byli iluzją zmajstrowaną przez Jednookiego. Po przeciwnej stronie drogi Goblin wystawiał własny legion cieni.
      Gdy dało im się odpowiednio dużo czasu, ci dwaj ujawniali drzemiących w nich artystów.
      Nie było już teraz żadnych wątpliwości, nawet co do tego, kim jest Pani.
      - Stukot kopyt - powiedziałem zupełnie niepotrzebnie. - Nadjeżdżają.
      Coś ścisnęło mnie w żołądku. Czy to nie było zbyt proste rozwiązanie? Czy nie przedobrzyliśmy? Jeżeli postanowią walczyć... Jeżeli Goblin albo Jednooki zawiodą...
      - Zbyt późno na zastanawianie się, Konował.
      Spojrzałem na Panią, promieniejące wspomnienie tego, czym była kiedyś. Uśmiechała się. Znała moje myśli. Ile razy sama była w takiej sytuacji, aczkolwiek przy znacznie dostojniejszym stole gry?
      Bandyci przemknęli z łomotem wzdłuż szpaleru drzew. I zatrzymali się zdezorientowani, gdy zobaczyli oczekującego ich Jednookiego.
      Ruszyłem naprzód. Wśród drzew szły obok mnie widmowe konie. Dookoła rozlegały się odgłosy skrzypienia uprzęży i szelest rozsuwanego gąszczu. Znakomite wykończenie, Jednooki. Coś, co można by nazwać pełnym uprawdopodobnieniem.
      Bandytów było dwudziestu pięciu. Oblicza mieli upiornie blade. Ich twarze pobladły jeszcze bardziej, gdy dostrzegli Panią i zobaczyli widmo sztandaru na lancy Murgena.
      Czarna Kompania była doskonale znana.
      Napięło się dwieście widmowych łuków. Pięćdziesiąt dłoni sięgnęło do pasów, by pochwycić bezcielesne rękojeści mieczy.
      - Proponuję, byście zsiedli z koni i złożyli broń - zwróciłem się do herszta bandy. Przez jakiś czas przełykał ślinę, rozważając stosunek sił; potem zrobił, jak mu kazano. - Teraz odejdźcie od koni. Wstrętni chłopcy.
      Ruszyli się. Pani wykonała gest dłonią. Konie odwróciły się i potruchtały do Goblina, który był prawdziwym animatorem czaru. Pozwolił im pobiec dalej. Wrócą do karczmy, by stać się znakiem głoszącym, iż terror dobiegł końca.
      Zręcznie. Ach, jak zręcznie. Nawet złamanego paznokcia. W taki właśnie sposób załatwialiśmy to za dawnych dni. Manewry i podstępy. Po cóż dawać się zranić, skoro możesz pokonać ich za pomocą szufelki i zmiotki?
      Uformowaliśmy z jeńców karawanę, powiązaną liną, co miało pomóc w zachowaniu nad nimi kontroli i skierowaliśmy się na południe. Bandyci byli mocno zdziwieni, gdy Goblin i Jednooki uwolnili czar. Zapewne nie uważali, byśmy zachowali się wobec nich szczególnie w porządku.
      Dwa dni później dotarliśmy do Szaty. W towarzystwie Jednookiego i Goblina, którzy ponownie podtrzymywali jej wielką iluzję, Pani oddała dezerterów w ręce sprawiedliwości, uosabianej przez tamtejszego komendanta garnizonu. Aby dostarczyć ich na miejsce, musieliśmy zabić jedynie dwóch.
      Drobna przeszkoda w podróży. Potem jednak nie napotkaliśmy już żadnych, i Urok z każdą godziną zaczął przybliżać się coraz bardziej. Nie mogłem już dłużej zamykać oczu na to, że postępując w ten sposób, sam kuszę los.
      Przeważająca część Kronik, które, jak wierzyli moi towarzysze, miały się znajdować w moim posiadaniu, pozostawała w rękach imperium. Zostały przejęte przy Moście Królowej, stara porażka, która wciąż bolała. Krótko przed kryzysem w Krainie Kurhanów obiecano mi ich zwrot. Jednak później kryzys wstrzymał realizację tej obietnicy. Po tym wszystkim nie pozostawało mi nic innego, jak iść i wydobyć je własnoręcznie.
      
3. TAWERNA W TAGLIOS
     
      Wierzba usadowił się wygodniej na skrzypiącym krześle. Dziewczęta chichotały, ośmielając się wzajem, by dotykać jego włosów, przypominających - jak powiadały - wąsy kukurydzy. Jedna z nich, ta o najbardziej obiecujących oczach, sięgnęła dłonią i przeczesała włosy na całej długości. Wierzba spojrzał przez pokój i mrugnął do Cordy Mathera.
      To było życie - dopóki ich bracia i ojcowie nie zmądrzeją. Marzenie każdego mężczyzny, połączone z tym samym co zawsze, starym śmiertelnym ryzykiem wpadki. Jeżeli potrwa to dłużej, a nikt ich nie przyłapie, wkrótce będzie ważył czterysta funtów i stanie się najszczęśliwszym leniem w Taglios.
      Kto by to wcześniej przewidział? Zwykła tawerna, na dodatek w tak pruderyjnym mieście. Właściwie tylko dziura w murze, niczym te, które zdobiły prawie każdy róg uliczny dawno temu, w domu; tutaj zaś taka nowość, że tylko głupiec nie wzbogaciłby się na niej. O ile kapłani nie przezwyciężą wreszcie swego bezwładu i nie wsadzą im kija w szprychy.
      Oczywiście, pomogło im to, że byli obcy, pomógł egzotyczny wygląd, którego chciało zakosztować całe miasto, nawet kapłani. Oraz ich małe kurczaczki. A szczególnie ich małe, ciemnoskóre córeczki.
      Przebyli długą, szaloną drogę, aby się tutaj dostać, ale teraz okazywało się iż każdy straszliwy krok wart był swej ceny.
      Zaplótł dłonie na piersiach, pozwalając dziewczynom poczynać sobie tak swobodnie, jak chciały. Wytrzyma to. Chętnie im na to pozwoli.
      Patrzył, jak Cordy odszpuntowuje kolejną baryłkę gorzkiego, trzeciorzędnego zielonego piwa, które sam warzył. Ci tagliańscy głupcy płacili za nie trzy razy tyle, ile było naprawdę warte. W jakim jeszcze innym miejscu dotąd nie znano piwa? Chyba tylko w piekle. Tak, znaleźli przystań, o której śnili wszyscy faceci nie potrafiący usiedzieć na jednym miejscu, na dodatek pozbawieni jakichś szczególnych talentów.
      Cordy podał kufel. Potem powiedział:
      - Łabędź, jeżeli to tak dalej potrwa, będziemy musieli zatrudnić kogoś do pomocy przy warzeniu. W ciągu kilku dni wyczerpią mi się zapasy.
      - Czym się martwić? Jak długo to może potrwać? Te lisy, kapłani, zaczynają już się burzyć. Zapewne niedługo znajdą jakiś pretekst, by zamknąć nam interes. Martw się o wymyślenie kolejnego, równie słodkiego kantu, nie zaś o szybsze robienie piwa. Co jest?
      - Co znaczy: co jest?
      - Jakoś tak nagle spochmurniałeś.
      - Czarny ptak przeznaczenia przeszedł przed chwilą przez frontowe drzwi.
      Wierzba obrócił się, by móc obserwować wskazany kraniec pomieszczenia. Najmniejszej wątpliwości, Klinga wrócił do domu. Wysoki, chudy, hebanowy, głowa wygolona do skóry, muskuły przesuwające się przy najlżejszym poruszeniu, wyglądał niczym jakiś lśniący pomnik. Rozejrzał się dookoła z dezaprobatą. Potem podszedł do stołu Wierzby, wziął sobie krzesło. Dziewczęta spojrzały na niego. Wyglądał równie egzotycznie jak Wierz ba-Łabędź.
      - Przyszedłeś, by odebrać swój udział i oznajmić nam, jak jesteśmy paskudni, deprawując te dziewczynki? - zapytał Wierzba.
      Klinga potrząsnął głową.
      - Ten stary dybuk, Kopeć, znowu miał sny. Kobieta was potrzebuje.
      - Cholera - Łabędź opuścił nogi na podłogę. A to szkopuł. Kobieta nie zostawi ich w spokoju. - O co chodzi tym razem? Co on robi? Jest naćpany?
      - Jest czarodziejem i nie potrzebuje niczego, żeby być wrednym.
      - Cholera. - powtórzył Łabędź. - Co ty myślisz, że po prostu znikniemy stąd jak duchy? Że sprzedamy resztę szczurzych szczyn Cordy'ego i ruszymy z powrotem w górę rzeki?
      Szeroki uśmiech wypłynął wolno na twarz Klingi.
      - Za późno, chłopcze. Wybrano cię. Nie dałbyś rady uciekać dostatecznie szybko. Ten Kopeć mógłby być śmieszny, gdyby otworzył sklepik tam, skąd wy przybywacie, ale tutaj to on jest wielki, zły szef, i główny macher od demonów. Jeżeli spróbujecie się stąd wyrwać, może się okazać, że paluszki u nóg będziecie mieli związane w supełki.
      - To jest oficjalna wiadomość?
      - Nie powiedzieli tego w ten sposób. Ale to mieli na myśli.
      - A więc co on wyśnił tym razem? Dlaczego nas chce w to wciągnąć?
      - Władcy Cienia. Znowu Władcy Cienia. Odbędzie się ważne spotkanie w Uścisku Cienia. Zamierzają przestać gadać i zabrać się do roboty. Cień Księżyca odpowiedział na wezwanie. Kopeć mówi, że w tej sytuacji zobaczymy ich na tagliańskiej ziemi doprawdy wkrótce.
      - Wielka sprawa. Praktycznie rzecz biorąc, próbował nas sprzedać od czasu, gdy tu przybyliśmy.
      Z twarzy Klingi zniknęły wszelkie ślady rozbawienia.
      - Tym razem chodzi o coś innego, człowieku. Jest strach i strach, wiesz, o co mi chodzi? A Kopcia i Kobietę opanował teraz ten drugi. I nie tylko Władców Cienia mają teraz na głowie. Powiedzmy, że nadchodzi Czarna Kompania. Powiedzmy, że wiesz, co mam na myśli.
      Łabędź jęknął, jakby otrzymał cios w żołądek. Wstał, wypił piwo uwarzone przez Cordy'ego, rozejrzał się dookoła, jakby nie mógł uwierzyć w realność tego, co widzi.
      - Najgłupsza, cholerna rzecz, jaką w życiu słyszałem, Klinga. Czarna Kompania? Zbliża się?
      - Powiedzmy, że to właśnie rozzłościło Władców Cienia, Wierzba. Powiedzmy, że zdrowo to nimi wstrząsnęło. To jest ostatni wolny kraj na północ od ich terenów. A wiesz, co jest po drugiej stronie Uścisku Cienia.
      - Nie wierzę w to. Wiesz, jaki szmat drogi musieliby pokonać?
      - Prawie tyle, co ty i Cordy. - Klinga przyłączył się do Wierzby i Cordy'ego Mathera po tym, jak już przebyli dwa tysiące mil na południe.
      - No tak. Powiedz mi Klinga, kto jeszcze, u diabła, oprócz ciebie, mnie i Cordy'ego, byłby na tyle szalony, by leźć tak daleko, nie mając najmniejszego powodu?
      - Mają powód. Tak twierdzi Kopeć.
      - Na przykład jaki?
      - Ja nie wiem. Idź tam, tak jak ci każe Kobieta. Może tobie ona powie.
      - Pójdę. Wszyscy pójdziemy. Choćby tylko po to, by zyskać na czasie. A przy pierwszej nadarzającej się okazji zmykamy w diabły z Taglios. Jeżeli burzą się Władcy Cienia i nadchodzi Czarna Kompania, to nie mam najmniejszego zamiaru znajdować się w pobliżu miejsca, w którym zacznie być gorąco.
      Klinga odchylił się na krześle, tak by jedna z dziewcząt mogła przysunąć się bliżej. Na jego twarzy zagościła mina, znamionująca nie wypowiedziane pytanie.
      Łabędź kontynuował:
      - Kiedyś, dawno temu, tam skąd pochodzę, widziałem, co te bękarty potrafią zrobić. Widziałem Róże złapane w potrzask między nimi a... Do diabła. Po prostu uwierz moim słowom, Klinga. Cholerna magia, i do tego zupełnie zła. Jeżeli naprawdę nadchodzą, a my będziemy w pobliżu, kiedy się pokażą, możesz na koniec pożałować, że nie pozwoliliśmy zębaczom dorwać się do ciebie i skosztować twojego mięsa.
      Klinga nigdy nie wyjaśnił im ostatecznie, dlaczego rzucono go na pożarcie krokodylom. A Wierzba w takim samym stopniu nie miał zamiaru mu mówić, zresztą sam tego do końca nie wiedział, dlaczego namówił Cordy'ego, żeby go wyciągnęli i zabrali ze sobą. Chociaż przez ten czas Klinga okazał się facetem w porządku. Spłacił swój dług.
      - Myślę, że powinieneś im pomóc Łabędź - stwierdził Klinga. - Lubię to miasto. Lubię tych ludzi. Ich jedyną wadą jest to, że nie mają dosyć odwagi, by spalić wszystkie świątynie.
      - Do cholery, Klinga. Nie jestem facetem, który mógłby im pomóc.
      - Ty i Cordy jesteście jedynymi gośćmi w okolicy, którzy wiedzą coś o wojaczce.
      - Byłem w armii dwa miesiące. Nie nauczyłem się nawet równo maszerować. A Cordy, tak czy siak, nie ma na to już nerwów. Chce tylko zapomnieć o tym rozdziale swego życia.
      Cordy podsłuchiwał większość ich rozmowy. Podszedł bliżej.
      - Nie jest ze mną tak źle, Wierzba. Nie mam nic przeciwko wojaczce, jeżeli sprawa jest słuszna. Wtedy po prostu przystąpiłem do niewłaściwej frakcji. Myślę tak jak Klinga. Lubię Taglios. Lubię tutejszych ludzi. Mam zamiar zrobić, co mogę, aby zadbać o to, żeby nie podbili ich Władcy Cienia.
      - Słyszałeś, co on powiedział? Czarna Kompania?
      - Słyszałem. Słyszałem także, że oni chcą o tym porozmawiać. Myślę, że powinniśmy iść i przekonać się, co jest grane, zanim otworzymy gęby i powiemy, że nie chcemy nic robić.
      - W porządku. Idę się przebrać. Strzeż fortecy, Klinga, i całej reszty. A łapy trzymaj z dala od tej w czerwonym. Już jest prawie moja - rzucił na odchodnym.
      Cordy Mather uśmiechnął się.
      - Uczysz się, jak postępować z Wierzbą, Klinga.
      - Jeżeli wszystko potoczy się tak jak myślę, nie będzie trzeba nim manipulować. Będzie facetem stojącym w pierwszym szeregu tych, którzy spróbują powstrzymać Władców Cienia. Możesz piec go na rozżarzonych węglach i nigdy się do tego nie przyzna, ale on coś czuje do Taglios.
      Cordy Mather zachichotał.
      - Masz rację. Nareszcie znalazł sobie dom. I nikomu nie uda się go stąd wykurzyć. Ani Władcom Cienia, ani Czarnej Kompanii.
      - Oni są tak źli, jak mówił?
      - Gorsi. Dużo gorsi. Weź wszystkie legendy, jakie kiedykolwiek słyszałeś w domu, oraz wszystko co tutaj opowiadają, pomnóż przez dwa i wtedy może zbliżysz się do prawdy. Są podli, są twardzi i są dobrzy. A najgorsze z tego jest, że są szczwani, niewyobrażalnie szczwani. Istnieją już od czterystu, pięciuset lat, a żaden oddział najemników nie przetrwa tak długo, chyba że są tak diabelnie wredni, iż nawet bogowie nie potrafią ich załatwić.
      - Matki, chowajcie swoje dzieci - powiedział Klinga. - Kopeć śnił o nich.
      Twarz Cordy'ego pociemniała.
      - No, tak. Słyszałem, jak ludzie mówili, że czasami czarodzieje, śniąc o czymś, powodują, że tak się później dzieje naprawdę. Może powinniśmy poderżnąć Kopciowi gardło.
      Wrócił Wierzba.
      - Może powinniśmy się najpierw zorientować, co się dzieje, zanim zaczniemy coś robić - powiedział.
      Cordy zachichotał. Klinga uśmiechnął się. Potem zaczęli wyganiać swe upatrzone wcześniej ofiary z tawerny - każdy upewnił się jednak najpierw, czy młode damy zapamiętały czas i miejsce wyznaczonego spotkania.
      
4. CZARNA WIEŻA
     
      Przez pięć dni zajmowałem się głupstwami, nim w końcu byłem gotów wywołać małą, pośniadaniową burzę mózgów. Temat zaproponowałem pod postacią zaskakującego aforyzmu:
      - Następnym przystankiem będzie Wieża.
      - Co?
      - Oszalałeś, Konował?
      - Trzeba go trzymać na oku, kiedy zajdzie słońce. Pani rzuciła mi porozumiewawcze spojrzenie. Sama trzymała się na uboczu.
      - Myślałem, że to ona jedzie z nami, a nie na odwrót. Tylko Murgen nie zgłosił członkostwa w klubie Sukinsyn dnia. Dobry chłopak, ten Murgen.
      Pani, oczywiście, wiedziała, że musimy się tam zatrzymać.
      - Mówię poważnie, ludzie - zapewniłem ich. Ponieważ oznajmiłem, że będę poważny, Jednooki również postanowił się dostosować.
      - Dlaczego? - zapytał. Jakbym zadrżał.
      - Aby zabrać Kroniki, które zostawiłem przy Moście Królowej.
      Nieźle tam oberwaliśmy. Tylko dlatego, że byliśmy najlepsi, zdesperowani i szczwani, udało nam się przerwać okrążenie sił imperialnych. Kosztowało nas to połowę Kompanii. Ważniejsze mieliśmy wtedy zmartwienia na głowie niż książki.
      - Sądziłem, że już je dostałeś.
      - Poprosiłem o nie i obiecano mi, że będę je miał. Ale w tym czasie byliśmy zajęci. Pamiętacie? Dominator? Kulawiec? Pies Zabójca Ropuch? Całą resztę? Nie było szansy, żebym położył na nich swe łapki.
      Pani poparła mnie skinieniem głowy. Rzeczywiście zaczynała dochodzić do siebie.
      Goblin przybrał najbardziej dziką ze swych min. Sprawiała, że wyglądał jak szablastozębna ropucha.
      - A więc wiedziałeś o tym, zanim jeszcze opuściliśmy Krainę Kurhanów.
      Przyznałem, że to prawda.
      - Ty kozi... kochanku. Założę się, że spędziłeś cały ten czas, kombinując jakiś poroniony, durny plan, który spowoduje, że nas wszystkich z pewnością zabiją.
      Wyznałem, że po większej części jest to również prawda.
      - Wjedziemy tam, jakbyśmy wciąż mieli Wieżę. Będziemy udawać przed garnizonem, że Pani jest wciąż numerem, pierwszym.
      Jednooki parsknął i poczłapał do koni. Goblin podniósł się i spojrzał na mnie z góry. Patrzył tak i warczał:
      - Po prostu wjedziemy tam dumnie i zabierzemy je sobie. Tak? Jak zwykł mawiać Stary Człowiek, bezczelność i jeszcze raz bezczelność?
      Nie zadał pytania, które naprawdę chodziło mu po głowie.
      Pani odpowiedziała na nie jednak.
      - Daję moje słowo.
      Goblin nie sformułował również następnego pytania. Nikt tego nie zrobił. A Pani pozostawiła je zawieszone w powietrzu.
      Łatwo byłoby jej nas oszukać. Mogła dotrzymać słowa, a potem spożyć nas na śniadanie. Jeśliby chciała.
      Mój plan (sic!), streszczony do swej istoty, całkowicie opierał się na zaufaniu do niej. Tej wiary nie podzielali moi towarzysze.
      Ale z kolei, niezależnie od tego, jak było to głupie, ufali mi.
      Wieża w Uroku jest największą wolno stojącą konstrukcją w świecie. Pozbawiony zdobień czarny sześcian mający w przekątnej pięćset stóp. Był to pierwszy projekt zrealizowany przez Panią oraz Schwytanych po ich powrocie z grobu, tak wiele żywotów temu. Z Wieży Schwytani ruszyli przed siebie, zmobilizowali swe armie i podbili połowę świata. Jej cień wciąż zalegał pół ziemi, niewielu bowiem wiedziało, że serce i krew imperium poświęcone zostały okupieniu zwycięstwa nad mocą starszą jeszcze i bardziej mroczną.
      Na poziomie gruntu istnieje tylko jedno wejście do Wieży. Prowadząca do niego droga biegnie prosto niczym sen geometry. Wiedzie przez tereny przypominające park i tylko ten, kto był tutaj, może podejrzewać, iż miała tu miejsce najbardziej krwawa bitwa w dziejach.
      Byłem tutaj. Pamiętam.
      Goblin i Jednooki oraz Hagop i Otto pamiętają również. Szczególnie Jednooki pamięta wyjątkowo dobrze. To na tej równinie zniszczył potwora, który zamordował jego brata.
      Przed oczyma stanęły mi zgiełk i wrzawa, wrzaski i przestrach, okropności fasonowane przez bój czarnoksiężników, i nie po raz pierwszy zastanowiłem się:
      - Czy oni naprawdę wszyscy zginęli tutaj? Dali się pokonać tak łatwo.
      - O kim ty mówisz? - dopytywał się Jednooki. Nie musiał dbać o to, by Pani była nieustannie nim oczarowana.
      - O Schwytanych. Czasami myślę, jak trudno było pozbyć się Kulawca. Potem przychodzi mi do głowy pytanie, w jaki sposób tak wielu ich padło tak łatwo, cała banda w ciągu kilku dni, i prawie nigdy w miejscu, gdzie mógłbym to zobaczyć. Dlatego czasami podejrzewam, że mogło to być jakieś oszustwo, a ktoś z nich wciąż gdzieś jeszcze żyje.
      Goblin pisnął:
      - Ale oni byli wplątani jednocześnie w sześć rozmaitych spisków, Konował. Wszyscy walczyli przeciw wszystkim.
      - Jednak widziałem tylko jak dwoje z nich ginęło. Żaden z was nie widział pozostałych. Tylko słyszeliście o tym. A może poza tymi wszystkimi intrygami był jeszcze jeden spisek. Może...
      Pani rzuciła mi zastanawiające, zamyślone spojrzenie, jakby sama nie pomyślała o tym wcześniej, i nie spodobały się jej wnioski, które wzbudziła moja uwaga.
      - Jak dla mnie są wystarczająco martwi - powiedział Jednooki. - Widziałem mnóstwo ciał. Spójrz tam, ich groby są oznakowane.
      - To nie znaczy, że ktoś jest w środku. Kruk umarł dla nas dwukrotnie. Wystarczyło się odwrócić i już był z powrotem. Żywy jak wszyscy diabli.
      - Masz moje pozwolenie na wykopanie ich, jeśli chcesz, Konował - oznajmiła Pani.
      Jeden rzut oka na nią pozwolił mi się upewnić, że strofuje mnie łagodnie. A nawet trochę się ze mną droczy.
      - W porządku. Może któregoś dnia, kiedy będę się lepiej czuł, kiedy będę się nudził i nie będę miał nic lepszego do roboty niż patrzeć na zgniłe trupy.
      - Ha! - powiedział Murgen. - Czy nie macie  innych tematów do rozmowy? Co okazało się pomyłką. Otto zaśmiał się. Hagop zaczął nucić. Na tę nutę Otto zaśpiewał:
      - Robactwo wpełza w twe ciało, robactwo wypełza, mrówki grają na kobzie twego pyska.
      Goblin i Jednooki dołączyli się do nich. Murgen zagroził, że podjedzie bliżej i wyrzyga się na kogoś.
      Za wszelką cenę próbowaliśmy oderwać myśli od mrocznej zapowiedzi majaczącej w przodzie.
      Jednoooki przerwał śpiew, by oznajmić:
      - Żaden ze Schwytanych nie potrafiłby leżeć bezczynnie przez te wszystkie lata, Konował. Gdyby któryś z nich przeżył, posypałyby się drzazgi. Ja i Goblin w każdym razie coś byśmy słyszeli.
      - Sądzę, że masz rację - odrzekłem. Ale nie czułem się przekonany. Być może tak do końca nie chciałem, aby wszyscy Schwytani nie żyli.
      Zbliżaliśmy się do rampy, która prowadziła do bramy Wieży. Po raz pierwszy budowla zaczęła zdradzać jakieś oznaki życia. Żołnierze, poubierani jaskrawo jak pawie, pojawili się na wysokich blankach. Z bramy wypadł niewielki oddział, pośpiesznie przygotowując uroczyste powitanie prawowitej władczyni. Jednooki zagwizdał drwiąco na widok ich strojów.
      Nie ośmieliłby się ostatnim razem, kiedy tu był.
      Pochyliłem się w jego stronę i szepnąłem:
      - Bądźcie ostrożni. Sama wymyśliła dla nich te ubiory, chłopcy.
      Miałem nadzieję, że chcieli tylko powitać Panią, że nie mają żadnych bardziej złowrogich zamiarów. To zależy jakie wieści otrzymali z północy. Czasami złe plotki wędrowały szybciej niż wiatr.
      - Bezczelność, chłopcy - powiedziałem. - Zawsze bezczelni. Bądźcie zuchwali. Bądźcie aroganccy. Nie dajcie im czasu do namysłu. - Spojrzałem na ciemne wejście i głośno oznajmiłem: - Znają mnie tutaj.
      - To właśnie mnie przeraża - pisnął Goblin. A potem zachichotał.
      Sylwetka Wieży powoli zaczynała dominować w otaczającym krajobrazie. Murgen, który nigdy dotąd jej nie widział, otworzył usta, pogrążony w zadziwieniu. Otto i Hagop starali się wyglądać tak, jakby kamienny kolos nie sprawiał na nich najmniejszego wrażenia. Goblin i Jednooki byli zbyt zajęci, aby zwracać na nią uwagę. Pani zaś, oczywiście, nie miała powodów do szczególnych wzruszeń. Sama zbudowała to architektoniczne monstrum w czasach, gdy była jednocześnie i większa, i mniejsza niż teraz.
      Skupiłem się całkowicie na wczuciu w rolę, jaką zamierzałem odegrać. Rozpoznałem pułkownika stojącego na czele oddziału powitalnego. Nasze drogi skrzyżowały się, kiedy poprzednim razem los zawiódł mnie do Wieży. Uczucia, jakie wobec siebie żywiliśmy, w najlepszym razie określić można było jako ambiwalentne.
      On mnie również rozpoznał. Był najwyraźniej zbity z tropu. Pani i ja opuściliśmy razem Wieżę dobrze ponad rok temu.
      - Jak się pan miewa, pułkowniku? - zapytałem, przywołując na twarz szeroki, przyjacielski uśmiech. - Na koniec wróciliśmy. Misja skończyła się sukcesem.
      Spojrzał na Panią. Ja postąpiłem podobnie, rzuciłem jej krótkie spojrzenie z ukosa. Teraz była jej kolej.
      Przybrała swą najbardziej arogancką minę. Mógłbym teraz przysiąc, że jest diabłem wcielonym, nawiedzającym tę Wieżę - cóż, kiedyś rzeczywiście nim była. Charakter nie ginie, kiedy człowiek traci swą potęgę. Czyż nie?
      Wyglądało na to, że akceptuje moją grę. Westchnąłem i przymknąłem na moment oczy, gdy Straż Wieży witała swego suzerena.
      Wierzyłem jej. Ale zawsze są jakieś zastrzeżenia. Nie jesteś w stanie przewidzieć, jak zachowają się inni ludzie. W szczególności ci bardziej zdesperowani.
      Zawsze istniała możliwość, że zechce powtórnie przejąć imperium, ukryć się w sekretnej części Wieży i pozwolić swym poddanym ufać, że pozostała nie zmieniona. Nic nie mogło jej powstrzymać, żeby nie spróbowała.
      Mogła pójść tą drogą nawet wówczas, gdy już dotrzyma danego mi słowa i odda Kroniki.
      Moi towarzysze uważali, że tak właśnie postąpi. I obawiali się pierwszego rozkazu, który wyda jako imperatorowa restytuowanego cienia.
      
      
5. ŁAŃCUCHY IMPERIUM
     
      Pani dotrzymała swej obietnicy. W ciągu kilku godzin od wejścia do Wieży miałem już w ręku Kroniki, podczas gdy mieszkańcy wciąż byli przejęci grozą jej powrotu. Jednak...
      - Chcę dalej jechać z tobą, Konował.
      To zdanie padło, gdy obserwowaliśmy zachód słońca z blank wieży, drugiego wieczoru po przyjeździe.
      Odpowiedziałem, oczywiście, potokiem złotoustej wymowy, godnym najlepszego handlarza koni w okolicy.
      - Eh... Eh... Ale....
      Coś w tym rodzaju. Mistrz wysławiania się i celnych ripost. Dlaczego, do diabła, chciała to zrobić? Tutaj, w Wieży miała wszystko. Odrobina ostrożnego szalbierstwa i może spędzić resztę swego życia jako najpotężniejsza istota na świecie. Dlaczego udawać się w podróż z bandą zmęczonych, starych żołnierzy, którzy nie wiedzą nawet dokąd jadą, ani dlaczego, a tylko tyle, że muszą się posuwać naprzód, żeby coś - najpewniej ich sumienie - ich nie dopadło.
      - Nie mam tutaj już czego szukać - powiedziała. Jakby to cokolwiek wyjaśniało. - Chcę... po prostu chcę się przekonać, jak to jest być zwyczajnym człowiekiem.
      - Nie spodoba ci się. Nawet w połowie tak, jak bycie Panią.
      - Ale tego nigdy specjalnie nie lubiłam. Przynajmniej od czasu, kiedy już miałam to, czego chciałam i przekonałam się, na czym wszystko naprawdę polega. Nie powiesz mi, że nie mogę jechać, nieprawdaż?
      Żartowała? Nie. Nie powiem. W każdym razie rozumiałem, choćby tylko powierzchownie. Ale spodziewałem się, że zrozumienie to pryśnie w chwili, gdy ona ponownie zadomowi się w Wieży.
      Wynikające stąd implikacje wprawiły mnie w zmieszanie.
      - Mogę jechać?
      - Jeśli to jest to, czego chcesz.
      - Jest pewien kłopot.
      Czyż nie ma go zawsze, gdy w sprawę wmieszana jest kobieta?
      - Nie mogę wyruszyć od razu. Pewne sprawy pokomplikowały się tutaj. Potrzebuję kilku dni, aby wszystko rozwiązać. Abym mogła odjechać z czystym sumieniem.
      Nie spotkały nas żadne z tych kłopotów, jakich się spodziewałem. Żaden z jej ludzi nie ośmielił się przyjrzeć jej bliżej. Wobec otwartej bezczelności cala praca Jednookiego i Goblina stanowiła bezcelowy wysiłek. Słowo poszło w świat: Pani z powrotem jest u steru. Czarna Kompania jeszcze raz zdobyła sobie jej laski i ochronę. I to jej ludziom wystarczyło.
      Cudownie. Ale Opal znajdował się jedynie w odległości kilku tygodni jazdy. Z Opalu krótka droga przez Morze Udręki do portów znajdujących się już poza granicami imperium. Pogrążyłem się w myślach. Chciałem wydostać się stąd, dopóki dopisywało nam szczęście.
      - Rozumiesz, nieprawdaż, Konował? To zajmie mi tylko kilka dni. Szczerze. Tylko tyle, by uporządkować parę rzeczy. Imperium stanowi dobrze skonstruowaną maszynę, która pracuje gładko, jeżeli tylko prokonsulowie wierzą, że ktoś nią kieruje.
      - W porządku. W porządku. Możemy poczekać parę dni. Dopóki tylko będziesz trzymać swych ludzi z dala od nas. I sama przez większość czasu też będziesz się trzymać z dala. Nie pozwól im zbyt uważnie na ciebie patrzeć.
      - Nie zamierzam. Konował?
      - No?
      - Idź uczyć swego ojca dzieci robić.
      Zaskoczony, roześmiałem się. Z każdą chwilą stawała się coraz bardziej ludzka. I coraz bardziej zdolna, by śmiać się z siebie. Miała dobre zamiary. Ale ten kto rządzi imperium, staje się niewolnikiem administracyjnych szczegółów. Kilka dni przeszło i minęło. Potem jeszcze kilka. I jeszcze.
      Mnie rozrywki dostarczały wycieczki do bibliotek Wieży, poszukiwania wśród starych dokumentów z epoki Dominacji lub nawet wcześniejszych, rozplątywanie poskręcanych nici dziejów północy; jednak dla reszty chłopaków były to trudne dni. Nie pozostawało im nic do roboty, jak tylko starać się nie wchodzić nikomu w paradę i zamartwiać się. Oraz szczuć na siebie Goblina i Jednookiego, choć niewiele z tego ostatnio wychodziło. Dla tych z nas, którzy nie mieli talentu, Wieża była jedynie ciemną stertą głazów, ale dla nich dwu stanowiła wielką, pulsującą maszynę czarów, wciąż zamieszkaną przez licznych adeptów ciemnej sztuki. Żyli w nie kończącej się trwodze.
      Jednooki znosił to lepiej niż Goblin. Czasami udawało mu się wyrwać, wtedy jechał na dawne pole bitwy, by tam ścigać swe wspomnienia. Niekiedy jechałem z nim, na poły przekonany, by skorzystać z propozycji Pani i otworzyć kilka starych grobów.
      - Wciąż niepokoi cię kwestia tego, co się naprawdę wydarzyło? - zapytał Jednooki pewnego popołudnia, gdy stałem wsparty o kabłąk zamocowany nad płytą, na której było imię i pieczęć Schwytanego, zwanego Człowiekiem Bez Twarzy. Ton głosu Jednookiego był mniej więcej tak samo poważny, jak zazwyczaj.
      - Nie całkiem - przyznałem. - Choć nie potrafię zdobyć pewności. Teraz wprawdzie to nie ma już szczególnego znaczenia, ale kiedy zastanawiam się nad tym, co się tutaj zdarzyło, w tym wszystkim nie ma wiele sensu. Chodzi o to, że kiedyś było inaczej. Wszystko wydawało się takie nieuchronne. Wielkie zabijanie, które uwolniło świat od groźnych Buntowników oraz większości Schwytanych, pozostawiając Pani wolną rękę i jednocześnie czyniąc z niej jedynego przeciwnika Dominatora. Ale w kontekście późniejszych wydarzeń...
      Jednooki zaczął się przechadzać, chcąc nie chcąc poszedłem za nim. Podszedł do miejsca, które w ogóle nie było oznaczone, wyjąwszy mapę jego pamięci. W tym miejscu leżała istota zwana forwalaką. Istota, która - być może - zabiła jego brata, dawno temu, kiedy pierwszy raz mieliśmy do czynienia z Duszołapem, legatem Pani w Berylu. Forwalaka był wampirycznym lampartołakiem, żyjącym pierwotnie w dżungli, gdzie Jednooki przyszedł na świat, gdzieś na południu. Schwytanie i wywarcie na nim pomsty zabrało Jednookiemu rok.
      - Myślisz o tym, jak trudno było pozbyć się Kulawca - powiedział głosem pełnym zadumy. Wiedziałem, że przypomina sobie o czymś, co, jak sądziłem, wygnał dawno ze swych myśli.
      Nigdy nie zdobyliśmy pewności, że Tam-Tama zabił właśnie ten forwalaka, który poniósł za to karę. Ponieważ w owym czasie Schwytana Duszołap współpracowała ściśle z innym Schwytanym, zwanym Zmiennokształtnym, a były pewne przesłanki, które sugerowały, że Zmienny również mógł być owej nocy w Berylu. I wykorzystał postać forwalaki, aby ściągnąć zagładę na rządzącą rodzinę i tym samym, tanim kosztem, zapewnić imperium kolejną zdobycz.
      Jeżeli nawet Jednooki pomścił Tam-Tama na niewłaściwym stworzeniu, dzisiaj było już o wiele za późno na łzy. Zmienny stał się kolejną ofiarą Bitwy pod Urokiem.
      - Myślę o Kulawcu - przyznałem się. - Zabiłem go w tej gospodzie, Jednooki. Zabiłem go na dobre. I gdyby nie pojawił się na powrót, nie wątpiłbym, że nie żyje.
      - A co do nich nie masz wątpliwości? - czarodziej wskazał ręką na inne groby.
      - Trochę.
      - Chcesz przyjść tutaj po nocy i rozkopać jeden z nich?
      - Jaki miałoby to sens? Ktoś będzie w grobie, ale nie będzie możliwości udowodnienia, że nie jest to ten, który powinien.
      - Zostali zabici przez pozostałych Schwytanych oraz przez członków Kręgu. Istnieje więc pewna różnica, wobec dzieła takiego beztalencia jak ty.
      Miał na myśli brak talentu do czarów.
      - Wiem. To pozwala mi uniknąć obsesji w związku z całą tą sprawą. Wiedza, iż ci, którzy tego dokonali, naprawdę mieli wystarczająco dużo mocy, aby ich dopaść.
      Jednooki wpatrywał się w ziemię, gdzie kiedyś stał krzyż z przybitym do niego forwalaką. Po chwili zadrżał i powrócił do rzeczywistości.
      - Cóż, teraz to nie ma znaczenia. Wszystko stało się tak dawno temu, nawet jeśli w tym właśnie miejscu. A od tego miejsca znajdziemy się dostatecznie daleko, jeżeli, oczywiście, kiedykolwiek się stąd wydostaniemy.
      Nasunął swój sflaczały czarny kapelusz na czoło, aby osłonić oczy przed słońcem i spojrzał na Wieżę. Byliśmy obserwowani.
      - Dlaczego ona chce jechać z nami? To jest pytanie, którego nie potrafię sobie przestać zadawać. Cóż ją do tego ciągnie? - zastanawiałem się.
      Jednooki spojrzał na mnie z bezbrzeżnym zdumieniem. Przesunął kapelusz z powrotem na ciemię, wsparł dłonie na biodrach, zadarł głowę do góry, potem pokręcił nią z wolna.
      - Konował. Czasami jesteś niemożliwy. A dlaczego ty wałęsasz się tutaj, czekając na nią, zamiast zmykać stąd, połykając kolejne mile?
      To było dobre pytanie, jego właśnie unikałem zawsze, gdy tylko zastanawiałem się nad całą sprawą.
      - Cóż, sądzę, że w pewien sposób ją lubię, uważam też, że potrzebuje odrobiny zwykłego życia. Ona jest w porządku. Poważnie.
      Kiedy odwracał się w stronę nie oznakowanego grobu, spostrzegłem na jego twarzy przelotny uśmiech.
      - Bez ciebie, Konował, życie nie byłoby nawet w połowie tak zabawne. Obserwowanie bałaganu, jakiego jesteś w stanie narobić, samo w sobie stanowi znakomite ćwiczenie. Kiedy będziemy mogli ruszać? Nie lubię tego miejsca.
      - Nie wiem. Jeszcze kilka dni. Są rzeczy, które ona musi najpierw rozwiązać.
      - To właśnie powiedziałeś...
      Obawiam się, że musiałem być nieco zgryźliwy.
      - Dam ci znać, kiedy.
      Zdawało się, iż nie nastąpi to nigdy. Dni mijały. Pani była wciąż unieruchomiona w sieci administracyjnego pająka.
      Potem z prowincji zaczęły napływać wiadomości, w odpowiedzi na edykty wydawane z Wieży. Każda domagała się natychmiastowej uwagi.
      Pozostawaliśmy zamknięci w tym strasznym miejscu już od dwóch tygodni.
      - Wynośmy się stąd, do diabła, Konował - domagał się Jednooki. - Moje nerwy ani przez chwilę dłużej nie zniosą tego miejsca.
      - Zrozum, są rzeczy, które ona musi zrobić.
      - Zgodnie z tym, co mówiłeś, są rzeczy, które my musimy zrobić. Kto powiedział, że nasze sprawy mają czekać, aż ona załatwi swoje?
      A Goblin dosłownie wlazł na mnie. Obiema nogami.
      - Od dwudziestu lat żyjemy z twoim miłosnym zaślepieniem, Konował - szarżował. - Ponieważ jest zabawne. Coś, co może cię rozerwać, kiedy panuje nuda. Ale nie jest to coś, za co mam zamiar dać się zarżnąć, to ci absolutnie przeklęcie gwarantuję. Nawet jeśli ona zrobi z nas wszystkich marszałków polnych.
      Zdławiłem atak gniewu. Było to trudne, ale Goblin miał rację. Nie miałem żadnego interesu w czekaniu tutaj i wystawianiu wszystkich na śmiertelne ryzyko. Im dłużej czekaliśmy, tym bardziej było pewne, że coś się popsuje. Mieliśmy wystarczająco dużo kłopotów w układaniu sobie stosunków z Gwardzistami Wieży, którzy nie mogli nam wybaczyć, że teraz jesteśmy tak blisko ich władczyni, i to po tym, jak przez tyle lat walczyliśmy z nią.
      - Rankiem wyjeżdżamy - powiedziałem. - Przepraszam. Wybrany zostałem, by dowodzić Kompanią, nie jestem już tylko Konowałem. Wybaczcie mi, że o tym zapomniałem.
      Chytry, stary Konował. Jednooki i Goblin wyglądali na kompletnie zdruzgotanych. Uśmiechnąłem się.
      - Cóż, idźcie się spakować. Wyjeżdżamy wraz z porannym brzaskiem.
      Obudziła mnie w nocy. Przez chwilę myślałem...
      Zobaczyłem jej twarz. Dowiedziała się.
      Błagała mnie, byśmy zostali jeszcze jeden dzień. Albo dwa, najwyżej. Nie bardziej chciała być tutaj niż my, otoczona i wystawiona na urągowisko przez wszystko, co straciła. Chciała odejść stąd, pojechać z nami, zostać ze mną, jedynym przyjacielem, jakiego kiedykolwiek miała...
      Złamała mi serce.
      Brzmi to sentymentalnie, kiedy patrzy się na napisane słowa, ale człowiek musi robić to, co powinien. W pewien sposób byłem z siebie dumny. Nie ustąpiłem nawet na cal.
      - To nie ma końca - powiedziałem jej. - Zawsze będzie kolejna rzecz, którą trzeba będzie zrobić. Khatovar nie przybliża się nawet na jotę, kiedy tu czekam. Śmierć owszem. Również jesteś mi droga. Nie chcę odjeżdżać... Ale tutaj śmierć czyha w każdym cieniu. Wije się w sercu każdego człowieka, który zazdrości mi moich wpływów.
      Taki to był rodzaj imperium, a w ciągu ostatnich kilku dni wielu jego starych urzędników miało powody, aby głęboko się na mnie obrazić.
      - Obiecałeś mi kolację w Ogrodach Opalu. Obiecałem ci dużo więcej niż tylko to, odrzekło moje serce. Głośno odpowiedziałem:
      - To prawda. I propozycja wciąż pozostaje w mocy. Ale muszę zabrać stąd mych ludzi.
      Zaleciłem sobie szczególną ostrożność, kiedy nagle stała się niezwykle nerwowa. Zobaczyłem, jak w oczach zamigotały jej ognie, kolejne plany, które przelatywały przez jej myśli, i które odrzucała. Były sposoby, dzięki którym mogła mną manipulować. Oboje wiedzieliśmy o tym. Ale nigdy nie używała osobistych argumentów, aby osiągnąć cele polityczne. Przynajmniej nie wobec mnie.
      Przypuszczam, że każde z nas, w określonym czasie, odkrywa osobę, która zniewala go do absolutnej uczciwości, osobę której dobre zdanie o nas staje się substytutem szerszej opinii świata. I ta opinia staje się ważniejsza niż wszystkie nasze liche, wykrętne intrygi chciwości, żądzy, powiększania własnej wartości, którym podlegamy, okłamując jednocześnie świat, aby wierzył, iż są z nas zwykli, przyjemni faceci. Ja byłem jej kamieniem probierczym, a ona moim.
      Tylko jedną rzecz ukrywaliśmy wzajemnie przed sobą, a było tak dlatego, iż obawialiśmy się, że jeśli wyjdzie na jaw, może zmienić wszystko pozostałe, a nawet roztrzaskać fundamentalną uczciwość.
      Czy kochankowie kiedykolwiek bywają wobec siebie uczciwi?
      - Spodziewam się, że trzy tygodnie zajmie nam dotarcie do Opalu. Kolejny tydzień zabierze znalezienie godnego zaufania kapitana i przekonanie Jednookiego, aby przeprawił się przez Morze Udręki. Tak więc dwudziestego piątego dnia, licząc od dzisiaj, będę w Ogrodach. Zarezerwuję na ten wieczór Kameliową Grotę.
      Dotknąłem lekko wypukłości na sercu. Skrywał się tam pięknie wykonany, skórzany portfel z dokumentami, czyniącymi ze mnie generała imperialnych sił zbrojnych i powołującymi mnie na legata dyplomatycznego, odpowiedzialnego jedynie przed samą Panią.
      Cenne, cenne. A nadto wystarczająco dobry powód, dla którego starzy urzędnicy imperium mogli żywić do mnie wielką nienawiść.
      Sam nie wiem do końca, jak to się stało. Jakiś żart podczas jednej z tych rzadkich godzin, kiedy nie wydawała dekretów i nie podpisywała proklamacji. Następną rzeczą, którą sobie przypominam, było stado krawców prowadzących mnie do przebieralni. Wyposażyli mnie w kompletną garderobę imperialną. Nigdy nie byłbym w stanie rozszyfrować znaczenia tych wszystkich lamówek, odznak, guzików, medali, błyskotek i dewizek. Czułem się głupio, nosząc na sobie cały ten bałagan.
      Nie potrzebowałem jednak wiele czasu, aby w tym, co początkowo interpretowałem jako wyszukany żart, dostrzec pewne możliwości.
      Ona miała właśnie ten typ poczucia humoru - nie zawsze brała swoje przerażająco nieśmieszne imperium zupełnie poważnie.
      Pewien jestem, że dostrzegła te możliwości dużo wcześniej niż ja.
      W każdym razie mówiliśmy o Ogrodach Opalu i znajdującej się w nich Grocie Kameliowej, szczycie towarzyskiego wyrafinowania socjety tego miasta.
      - Będę jadł tam wieczorny posiłek - oznajmiłem jej. - Zapraszam cię, abyś dotrzymała mi towarzystwa.
      Po jej twarzy przemknęły leciutkie zmarszczki, zdradzające skrywane myśli. Powiedziała:
      - W porządku. Jeżeli będę w mieście.
      Była to jedna z tych chwil, kiedy czułem się nadzwyczaj nieprzyjemnie. Jeden z tych momentów, kiedy nic co powiesz, nie będzie właściwe, a niemalże wszystko co możesz powiedzieć, jest nieodpowiednie. Nie znalazłem innej odpowiedzi prócz zastosowania klasycznego manewru Konowała.
      Zacząłem się wycofywać.
      W taki właśnie sposób traktuję moje kobiety. Zmykam, kiedy dotknie je nieszczęście.
      Niewiele brakowało, a rzuciłbym się w kierunku drzwi.
      Mogła temu zapobiec, gdyby tylko chciała. Pokonała dzielącą nas odległość, otoczyła mnie ramionami i oparła brodę na moich piersiach.
      Oto, w jaki sposób one traktują mnie, sentymentalnego głupca. Klozetowego romantyka. Chodzi o to, że nie muszę nawet ich znać. One same potrafią wszystko za mnie zrobić. Kiedy naprawdę zechcą mnie ustawić, po prostu spuszczają wodę.
      Trzymałem ją do chwili, gdy nie miała już dłużej na to ochoty. Nie spojrzeliśmy nawet na siebie, kiedy odwróciłem się i poszedłem. Cóż. Nie musiała nawet sięgać po ciężką artylerię.
      Grała uczciwie. Przeważnie. To jej trzeba oddać. Nawet kiedy była Panią. Zręcznie, chytrze, ale mniej lub bardziej uczciwie.
      Stanowisko legata daje wszelkie rodzaje praw do nadawania tytułów i plądrowania skarbca. Zmobilizowałem tę bandę krawców i nasłałem ich na ludzi. Rozdzielałem nadania. Machnąłem moją magiczną różdżką i Jednooki oraz Goblin byli już pułkownikami. Hagop i Otto stali się kapitanami. Rzuciłem nawet czar na Murgena, tak że wyglądał jak porucznik. Podjąłem dla wszystkich trzymiesięczne pobory, płatne awansem. Trochę ich to zaskoczyło i przestraszyło. Sądzę, że jednym z powodów, dla których Jednooki tak bardzo chciał już jechać, było pragnienie znalezienia się w jakimś miejscu, gdzie mógłby zacząć nadużywać świeżo zdobytych przywilejów. Póki co, przeważnie wadził się z Goblinem w kwestii, czyje tytuły oznaczają więcej władzy. Ci dwaj ani razu nie protestowali przeciwko naszej nagłej odmianie losu.
      Najdziwniejszy był moment, kiedy wezwała mnie do siebie i nalegała, abym podał jej swoje prawdziwe imię i nazwisko, by wpisać je do rejestru. Zabrało mi chwilę, zanim sobie przypomniałem, jakie jest moje prawdziwe imię.
      Pędziliśmy, jakby nas coś goniło. W niczym jednak nie przypominaliśmy już tej obdartej bandy, jaką byliśmy poprzednio.
      Podróżowałem w czarnym, żelaznym powozie, ciągnionym przez szóstkę ognistych, czarnych ogierów. Powoził Murgen, a Otto i Hagop jechali z boku jako eskorta. Za pojazdem szły rzędem konie pod wierzch. Jednooki i Goblin, wzgardziwszy miejscami w środku, jechali z przodu i z tyłu na rumakach równie niezwykłych i wspaniałych jak zwierzęta, które ciągnęły powóz.
      Konie, które nam dała, pochodziły z dzikiego i cudownego chowu; dotąd ofiarowywała je tylko największym władcom swego imperium. Dosiadałem kiedyś jednego z nich, dawno temu, podczas Bitwy pod Urokiem, kiedy Pani i ja ścigaliśmy Duszołap. Nie męcząc się, mogły biec bez końca. To były doprawdy magiczne zwierzęta. Stanowiły podarunek cenny ponad wszelkie wyobrażenie.
      W jaki sposób przytrafiły mi się te przedziwne wydarzenia?
      Rok wcześniej żyłem w dziurze w ziemi, pod całą tą kipielą przedziwności nazywaną Równiną Strachu, na kompletnym zadupiu samego krańca świata, z pięćdziesięcioma innymi ludźmi, nieustannie obawiając się, że zostaniemy odkryci przez wywiad imperium. Od dziesięciu lat nie miałem na sobie nowych, albo choćby czystych rzeczy, a łaźnia i golenie stanowiły wydarzenia tak rzadkie jak znalezienie diamentu.
      Na przeciwległym siedzeniu w powozie leżał czarny łuk, pierwszy podarunek, który mi ofiarowała tak wiele lat temu, jeszcze zanim opuściła ją Kompania. Był cenny na swój własny sposób.
      Tak to fortuna kołem się toczy.
      
6. OPAL
     
      Hagop obserwował, jak kończyłem się stroić.
      - Bogowie. Naprawdę wyglądasz wystrzałowo, Konował. Otto dodał:
      - Niewiarygodne, czego potrafią dokonać kąpiel i golenie. Sądzę, iż odpowiednim słowem jest dystyngowany.
      - Dla mnie wygląda to jak nadprzyrodzony cud, Otto.
      - Bądźcie sobie sarkastyczni, chłopcy, proszę bardzo.
      - Chciałem tylko powiedzieć - oznajmił Otto - że naprawdę wyglądasz dobrze. Gdybyś miał jeszcze tupecik, który mógłbyś przy kleić na miejsce, gdzie twoje włosy uciekają z czoła na potylicę...
      Mógł sobie to darować.
      - Cóż, więc - wymamrotałem niespokojnie. Szybko zmieniłem temat. - Miałem na myśli to, co powiedziałem. Pilnujcie tych dwóch.
      Byliśmy w mieście dopiero od czterech dni, a już musiałem dwukrotnie wyciągać Jednookiego i Goblina z kłopotów. Nawet dla legata istniały granice tego, co mógł osłonić, wyciszyć i załagodzić.
      - Jest nas tylko trzech, Konował - zaprotestował Hagop. - Czego jeszcze chcesz? Oni nie mają zamiaru dać się upilnować.
      - Znam was, chłopcy. Coś sobie zamyślacie. Póki przy tym jesteśmy, zabierzcie i spakujcie te śmieci. Muszą dotrzeć na statek.
      - Tak jest, wasza wysokość panie legacie.
      Miałem właśnie wystosować jedną z moich błyskotliwych, miażdżących replik, gdy Murgen wsadził głowę do pokoju i powiedział:
      - Powóz gotowy, Konował. Hagop tymczasem rozmyślał na głos:
      - W jaki sposób mamy ich pilnować, jeżeli nawet nie wiemy, gdzie oni są? Od obiadu nikt ich nie widział.
      Zszedłem do powozu, mając nadzieję, że nie dostanę wrzodów, zanim nie opuszczę imperium.
      Przemknęliśmy przez ulice Opalu - moja eskorta Konnej Gwardii, moje czarne ogiery, mój brzęczący powóz z czarnego żelaza oraz ja. Iskry leciały spod kopyt koni i stalowych kół powozu. Wyglądało to dramatycznie, ale jazda w tym metalowym potworze przypominała uwięzienie w stalowym pudle podrzucanym z entuzjazmem przez jakichś olbrzymów-wandali.
      Wpadliśmy w jedną z bocznych bram Ogrodów, roztrącając gapiów. Wysiadłem, trzymając się bardziej sztywno, niżbym chciał; znużonym gestem, który podpatrzyłem u jakiegoś księcia, gdzieś na poskręcanych drogach mojego życia, odprawiłem swoich ludzi. Przeszedłem uroczystym krokiem przez otwieraną w pośpiechu bramę.
      Pomaszerowałem do Groty Kameliowej, mając nadzieję, że nie zwiodą mnie dawne wspomnienia. Pracownicy Ogrodów trajkotali coś, idąc w ślad za mną. Zignorowałem ich.
      Droga wiodła obok stawu o powierzchni tak gładkiej i srebrzystej, że odbijała wszystko jak lustro. Zatrzymałem się i szczęka mi opadła.
      Stanowiłem, doprawdy, imponujący widok, umyty i przyzwoicie odziany... Ale czy moje oczy nie zmieniły się w dwa ogniste jaja, a moje otwarte usta w dyszące żarem palenisko?
      - Uduszę ich obu we śnie - wymamrotałem.
      Znacznie gorszy od płomienia był cień, ledwie dostrzegalne widmo, kładące się z tyłu, poza mną. Wskazywało bez najmniejszych wątpliwości, że legat stanowi jedynie iluzję, za którą kryje się coś znacznie bardziej mrocznego.
      Niech diabli porwą tych dwu i ich żarty.
      Kiedy ruszyłem dalej, zauważyłem, że Ogrody są zapełnione milczącym tłumem. Wszyscy goście obserwowali mnie.
      Słyszałem ostatnio, że Ogrody nie były dzisiaj już tak popularne jak niegdyś.
      Wszyscy przyszli tutaj, by mnie zobaczyć. Oczywiście. Nowy generał. Nieznany legat, prosto z czarnej wieży. Wilki chciały sobie popatrzeć na tygrysa.
      Mogłem się tego spodziewać. Eskorta. Plotki miały cztery dni na obiegnięcie całego miasta.
      Przywołałem na twarz wyraz takiej arogancji, na jaką tylko było mnie stać. Ale wewnątrz starałem się ze wszystkich sił uspokoić jakoś szept dziecka porażonego sceniczną tremą.
      Rozgościłem się w Grocie Kameliowej, z dala od wzroku tłumu. Wokół mnie zaroiły się cienie. Obsługa pojawiła się, aby spełnić moje życzenia. Skręcali się i wili w swym uniżeniu.
      Przez małą chwilę chciałem się poddać temu wszystkiemu. Odczułem jednak niesmak. Chwila była na tyle długa, by pozwolić mi zrozumieć, dlaczego niektórzy ludzie pragną władzy. Ale to nie dla mnie, dziękuję. Jestem zbyt leniwy. A ponadto jestem, obawiam się, typową ofiarą poczucia odpowiedzialności. Postawcie mnie na stanowisku, a będę usiłował zrealizować cele, dla których osiągnięcia urząd został w rzekomo utworzony. Przypuszczam, iż cierpię na zubożenie socjopatycznego ducha, koniecznego, by naprawdę zrobić porządną karierę.
      W jaki sposób podołać takiemu przedstawieniu, mnogości wciąż zmieniających się potraw, jeżeli jesteś przyzwyczajony do miejsc, w których albo jesz to co jest w garnku, albo głodujesz? Przebiegłością, oto właściwa odpowiedź. Skorzystaj z nastrojów tłoczącego się wokół stadka, przerażonego tym, że jeśli nie będziesz zadowolony, to możesz ich pożreć. Poproś o to, poproś o tamto, wesprzyj się na nawykowej intuicji lekarza, pozwalającej odkryć to, co symptomatyczne tylko i zasugerowane. I już ich miałem. Wysłałem ich do kuchni, udzielając instrukcji, by się nie spieszyli, bowiem później mogę spodziewać się towarzystwa.
      Nie, żebym naprawdę liczył, iż Pani przyjdzie. Wykonywałem po prostu wszystkie, zaplanowane wcześniej gesty. Zamierzałem spędzić swoją randkę pod nieobecność drugiej strony.
      Pozostali goście wynajdowali preteksty, aby móc przejść obok i przyjrzeć się nowemu człowiekowi. Zaczynałem żałować, że nie wziąłem ze sobą eskorty.
      Po Ogrodach przetoczył się rumor, niczym echo odległego grzmotu, potem delikatny stukot młoteczków, blisko, w zasięgu ręki. Szmer biegł przez Ogrody, a za nim szła grobowa cisza. Potem cisza ustąpiła miejsca rytmowi podkutych stalą obcasów, wpadających w unisono.
      Nie uwierzyłem. Nawet wówczas, gdy wstałem, by ją powitać, też nie uwierzyłem.
      W polu widzenia pojawili się Gwardziści Wieży; zatrzymali się i rozdzielili. Pomiędzy nimi szedł Goblin, stąpając dumnie jak tamburmajor, wyglądając jak swój własny imiennik, który właśnie prysnął z jakiegoś szczególnie gorącego piekła. Lśnił. Ciągnął za sobą ognistą mgłę, która parowała kilka stóp za nim. Wszedł do Groty, obrzucił otoczenie rybim spojrzeniem i mrugnął do mnie. Potem pomaszerował do znajdujących się po przeciwnej stronie schodów i tam zamarł, wyglądając na zewnątrz.
      Co, do diabła, chodzi im teraz po głowie? Dalej ciągną mocno już zużyty kawał?
      Pojawiła się Pani, okrutna i promienna jak marzenie, lecz piękna niczym sen. Stuknąłem obcasami i ukłoniłem się. Zeszła w dół, by się do mnie przyłączyć. Wyglądała naprawdę jak nieziemskie zjawisko. Wyciągnęła dłoń. Mimo tych wszystkich trudnych lat, moje maniery okazały się bez zarzutu.
      Czy to nie dostarczy Opalowi tematu do plotek?
      Za Panią zszedł Jednooki, owinięty w ciemną mgłę, wśród której pływały jakieś cienie z oczami. On również dokładnie zbadał Grotę.
      Kiedy odwrócił się, by wyjść drogą, którą wszedł, przerwałem milczenie:
      - Mam zamiar spalić ci ten kapelusz. Dzięki swym sztuczkom prezentował się niczym jakiś lord, wciąż jednak miał na głowie swój szmaciarski kapelusz. Uśmiechnął się, obejmując swoje stanowisko.
      - Zamówiłeś już? - zapytała Pani.
      - Tak. Ale tylko dla jednej osoby.
      Małe stadko obsługujących kłębiło się za Jednookim; opanowało ich istne przerażenie. Sam maltre Ogrodów pojawił się, by ich odpędzić. Jeżeli do mnie się łasili, wobec Pani zachowywali się już całkiem żenująco. Mnie nikt tak nigdy nie przytłoczył, niezależnie od jego pozycji w hierarchii władzy.
      To był nie kończący się, długi posiłek, przebiegający po większej części w milczeniu, podczas którego słałem przez stół zmieszane spojrzenia, na które nie otrzymywałem odpowiedzi. Pamiętne doświadczenie obiadowe dla mnie, choć wszystko zdawało się wskazywać, że Pani wie lepiej.
      Kłopot polegał na tym, iż byliśmy nazbyt wystawieni na spojrzenia reszty gości, by mieć z tego jakąś przyjemność. Nie tylko na spojrzenia tłumu, lecz również na swoje własne.
      W końcu przyznałem, że nie spodziewałem się jej przyjścia, a ona powiedziała że moja ucieczka z Wieży uświadomiła jej, iż jeśli nie porzuci po prostu wszystkiego i nie odejdzie, już nigdy nie będzie w stanie strząsnąć z siebie macek imperialnej odpowiedzialności, dopóki ktoś wreszcie nie uwolni jej, zadając śmierć.
      - Tak więc, po prostu odeszłaś? Wszystko się rozpadnie.
      - Nie. Zostawiłam określone zabezpieczenia. Przekazałam część władzy ludziom, których osądowi ufam, w taki sposób, że imperium zrośnie się z nimi stopniowo i przejdzie trwale na ich własność, na długo przedtem nim zorientują się, iż je opuściłam.
      - Mam nadzieję. - Jestem zwolennikiem tej szkoły filozoficznej, która utrzymuje, że kiedy coś może pójść źle, to na pewno pójdzie.
      - To nie będzie miało dla nas znaczenia, nieprawdaż? Dawno już będziemy poza jego granicami.
      - W sensie moralnym, będzie miało znaczenie, jeśli połowa kontynentu wpadnie w otchłań wojny domowej.
      - Sądzę, że wystarczy już mojego moralnego poświęcenia. Owionął mnie chłodny wiatr. Dlaczego nie potrafię trzymać na kłódkę swojej wielkiej, przeklętej gęby?
      - Przepraszam - powiedziałem. - Masz rację. Nie pomyślałem.
      - Przeprosiny przyjęte. Muszę coś wyznać. Pozwoliłam sobie dosyć swobodnie postąpić z waszymi planami.
      - Hę? - Jeden z moich najlepszych intelektualnie momentów.
      - Skasowałam wasze pozwolenie wejścia na pokład tego kupca.
      - Co? Dlaczego?
      - Nie byłoby właściwe dla legata imperium podróżować na pokładzie spróchniałej barki zbożowej. Jesteś zbyt tani, Konował. Brygantyna, którą zbudowała Duszołap, Ciemnoskrzydła, stoi w porcie. Rozkazałam, aby była gotowa przewieźć nas do Berylu.
      Bogowie. Ten sam przeklęty statek, którym przypłynęliśmy na północ.
      - Nie kochają nas zanadto w Berylu.
      - Dzisiaj Beryl jest prowincją imperium. Granica znajduje się obecnie trzysta mil od morza. Czy zapomniałeś już, jaką rolę w tym odegrałeś?
      - Tylko chciałem zapomnieć.
      - Nie. Ale moja uwaga skupiała się gdzieś indziej podczas ostatnich kilku dziesięcioleci.
      Jeżeli granica przesunęła się tak daleko, to znaczy, że imperialne buciory depczą bruk mojego własnego rodzinnego miasta. Nigdy nie przyszło mi do głowy, że południowi prokonsulowie mogą rozciągnąć granice poza morskie miasta-państwa. Tylko Miasta-Klejnoty miały jakąkolwiek wartość strategiczną.
      - A teraz, kto jest zgorzkniały?
      - Kto? Ja? Masz rację. Korzystajmy z chwili, ciesząc się rozkoszami cywilizacji - nasze spojrzenia spotkały się. Przez moment w jej oczach rozbłysły iskierki wyzwania. Odwróciłem wzrok. - W jaki sposób udało ci się włączyć tych dwu klaunów do swej świty?
      - Dotacją.
      Roześmiałem się. Oczywiście. Za pieniądze wszystko.
      - A kiedy Ciemnoskrzydla będzie gotowa do drogi?
      - Za dwa dni. Najwyżej trzy. I nie, nie będę się zajmowała żadnymi interesami imperium w tym czasie.
      - Hmm. Dobrze. Jestem wypatroszony i gotów do upieczenia. Powinniśmy to przespacerować, czy coś. Jest tu jakieś w miarę bezpieczne miejsce, do którego moglibyśmy pójść?
      - Przypuszczalnie znasz Opal lepiej niż ja, Konował. Nigdy dotąd tu nie byłam.
      Musiałem chyba wyglądać na zaskoczonego.
      - Nie mogłam być wszędzie. To był czas, kiedy byłam zajęta na północy i wschodzie. Czas, kiedy zajmowałam się poskramianiem swego męża. Czas, kiedy zajęta byłam chwytaniem ciebie. Nigdy nie było wolnej chwili, którą mogłabym poświęcić na rozwijającą horyzonty podróż.
      - Dzięki gwiazdom.
      - Co?
      - To miał być komplement. Pod adresem twojej młodzieńczej figury.
      Rzuciła mi taksujące spojrzenie.
      - Nie powiedziałam nic na ten temat. Wszystko wpiszesz do swych Kronik.
      Uśmiechnąłem się. Nitki dymu snuły mi się między zębami. Przysięgam, że ich dopadnę.
     
7. KOPEĆ I KOBIETA
     
      Wierzba uświadomił sobie, że w każdym tłumie mógłbyś bez trudu rozpoznać Kopcia jako takiego. Był pomarszczonym, małym dziwakiem, który wyglądał jakby ktoś próbował pomalować go farbą wyciśniętą z łupiny czarnego orzecha kokosowego, zapominając pokryć wszystkie miejsca. Grzbiety jego dłoni pstrzyły plamki różu, podobnie było z jednym ramieniem i połową twarzy. Jakby ktoś wylał na niego kwas, który wyżarł kolor tam, gdzie padły jego krople.
      Kopeć nic jeszcze nie zrobił Wierzbie. Jeszcze nie. Ale Wierzba go nie lubił. Klinga nie przejmował się nim, w taki czy inny sposób. Klinga nie dbał specjalnie o nikogo. Cordy Mather zaś powiedział, że powstrzymuje się od osądu. Wierzba swoje antypatie skrywał głęboko, ponieważ Kopeć był tym czym był, i ponieważ był związany z Kobietą.
      Kobieta również ich oczekiwała. Jej skóra była ciemniejsza niż u Kopcia i prawie wszystkich pozostałych mieszkańców miasta, przynajmniej według Wierzby. Miała podłą twarz, na którą nieprzyjemnie było patrzeć. Była wzrostu przeciętnej tagliańskiej kobiety, czyli wedle standardów Łabędzia, po prostu niska. Poza postawą głoszącą: Ja tu jestem szefem, nie wyróżniała się zanadto od otoczenia. Nie ubierała się lepiej niż stare kobiety, które Wierzba widywał na ulicach. Czarne wrony, mówił o nich Cordy. Zawsze dokładnie spowite w czerń, jak stare chłopki, które widzieli, gdy przechodzili przez tereny należące do Miast-Klejnotów.
      Nie byli w stanie odkryć, kim jest Kobieta, ale wiedzieli, że była kimś. Miała stosunki w pałacu Prahbrindraha, i to na samym szczycie hierarchii. Kopeć pracował dla niej. Żony rybaków nie mają czarodziejów na swych listach płac. W każdym razie, oboje zachowywali się jak osoby urzędowe, usiłujące wyglądać na kogoś innego. Jakby nie wiedzieli, jak być zwyczajnymi ludźmi.
      Miejsce, w którym się spotkali, było czyimś domem. Kogoś ważnego, ale Wierzba nie odkrył jeszcze, kogo. Podziały klasowe i hierarchie w Taglios nie występowały. Wszystko zdominowała przynależność religijna.
      Wszedł do pokoju, gdzie go oczekiwano. Znalazł sobie krzesło. Powinien im pokazać, że nie jest jakimś chłopaczkiem, który przybiegnie gotowy służyć na każde skinienie. Cordy i Klinga byli bardziej ostrożni. Cordy aż zamrugał, gdy Wierzba powiedział:
      - Klinga mówi, że wy, chłopcy, chcecie porozmawiać o kłopotach, jakie Kopeć ma ze swoimi koszmarami. Może to jakieś halucynacje?
      - Dobrze wiesz, dlaczego nas interesujesz, panie Łabędź. Taglios i podległe mu obszary od wieków są pacyfistycznie nastawione. Wojna należy do zapomnianych sztuk. Stała się niekonieczna. Nasi sąsiedzi mają podobne urazy po przejściu...
      Wierzba zwrócił się do Kopcia:
      - Czy ona mówi po taglijsku?
      - Jak pan sobie życzy, panie Łabędź - Wierzba pochwycił delikatny błysk psoty w oczach Kobiety. - Kiedy przechodziły tędy Wolne Kompanie, skopali nam tyłek tak paskudnie, że od trzech tysięcy lat każdy, kto choćby spojrzy na miecz, dostaje takiego stracha, że gotów byłby zwymiotować wnętrzności.
      - No - zachichotał Łabędź. - Teraz dobrze. Możemy porozmawiać. Opowiedz nam.
      - Potrzebujemy pomocy, panie Łabędź. Wierzba uśmiechnął się.
      - Zobaczmy, z tego, co słyszałem, koło siedemdziesiątego piątego, sto lat temu, ludzie zaczęli wreszcie bawić się w gry. Strzelanie z łuku, cokolwiek. Ale nigdy człowiek przeciwko człowiekowi. Potem przyszli tutaj Władcy Cienia, zdobyli Tragevec i Kiaulune, i przemianowali je na Światłocień oraz Uścisk Cienia.
      - Kiaulune znaczy Brama Cienia - sprostował Kopeć. Jego głos brzmieniem przypominał wygląd skóry, jakby nakrapiany dziwnymi dźwiękami. Przetykany jakimiś rodzajami pisków i zgrzytów. W każdym razie Wierzbie skóra zjeżyła się na karku. - Niewielka różnica. Tak. Przyszli i niczym Kina z legendy, uwolnili nikczemną wiedzę. W tym wypadku wiedzę o tym, jak prowadzić wojny.
      - I natychmiast zaczęli wykrawać sobie imperium, a gdyby nie mieli tych kłopotów w Uścisku Cienia i nie byli na tyle zajęci zwalczaniem się nawzajem, to już piętnaście lat temu znaleźliby się tutaj. Wiem. Rozpytywałem się trochę, zanim jeszcze wy, chłopcy, zaczęliście nas szarpać.
      - I?
      - Cóż, od piętnastu lat wiedzieliście, że kiedyś to nastąpi. I przez ten czas nie zrobiliście niczego w tej sprawie. Teraz, kiedy nagle okazało się, że dzień wreszcie nadszedł, chcecie porwać trzech facetów z ulicy i zapędzić ich do myślenia, aby sprawili dla was cud. Przykro mi, siostro. Wierzba-Łabędź nie kupuje tego. To jest twój człowiek od cudów. Każ staremu Kopciowi wyciągać króliki z kapelusza.
      - Nie szukamy cudów, panie Łabędź. Cud już nastąpił. Kopeć śnił o nim. Potrzebujemy czasu, aby cud mógł zacząć działać. Wierzba parsknął.
      - Doskonale zdajemy sobie sprawę, jak rozpaczliwa jest nasza sytuacja, panie Łabędź. Wiemy o tym od chwili, gdy pojawili się Władcy Cienia. Nie stosujemy taktyki strusia. Robimy wszystko, co może się okazać użyteczne, w danym kontekście kulturowym. Ośmielamy masy, by zaakceptowały fakt, iż może być rzeczą wielką i chwalebną zbrojnie odeprzeć napaść, gdy ta nadejdzie.
      - Tyle udało wam się im sprzedać - powiedział Klinga. - Są gotowi umrzeć.
      - I to jest wszystko, co zrobią - dodał Łabędź. - Umrą.
      - Dlaczego? - zapytała Kobieta.
      - Brak organizacji - odrzekł jej Cordy. Ten rozważny. - Ale struktury organizacyjnej nie da się ustanowić. Nikt, z żadnej z wielkich rodzin religijnych nie zaakceptuje rozkazów pochodzących od przedstawiciela innej rodziny.
      - Dokładnie. Konflikty religijne uniemożliwiają wystawienie armii. Trzy armie, może. Ale wtedy najwyżsi kapłani mogą zechcieć wykorzystać je dla załatwienia porachunków tutaj, w domu.
      Klinga żachnął się.
      - Powinniście spalić świątynie i powiesić kapłanów.
      - Często to słyszę, mój bracie - powiedziała Kobieta. - Kopeć i ja uważamy, że mogą pójść za obcymi o wypróbowanych umiejętnościach, którzy nie należą do żadnej frakcji.
      - Co? Chcesz zrobić ze mnie generała? Cordy zaśmiał się.
      - Wierzba, jeżeli bogowie myśleliby o tobie choć w połowie tak dobrze, jak ty sam o sobie myślisz, byłbyś już królem świata. Sądzisz, że to ty jesteś cudem, który Kopeć zobaczył w swym śnie? Oni nie zamierzają zrobić z ciebie generała. Nie na serio. Może dla zabawy, kiedy będą stosować taktykę wymijającą.
      - Co?
      - Kto bez przerwy powtarzał, że spędził w armii tylko dwa miesiące i nawet nie nauczył się równo maszerować?
      - Och! - Wierzba myślał przez dłuższą chwilę. - Myślę, że rozumiem.
      - Rzeczywiście będziecie generałami - powiedziała Kobieta. - I zmuszeni będziemy oprzeć się w znacznym stopniu na doświadczeniu praktycznym pana Mathera. Ale Kopeć będzie miał ostatnie słowo.
      - Musimy zdobyć czas - odpowiedział jak echo czarodziej. - Dużo czasu. Pewnego dnia, już wkrótce, Księżycowa Poświata wyśle połączone siły pięciu tysięcy zbrojnych, żeby zdobyć Taglios. Musimy doprowadzić do tego, byśmy nie zostali pobici. Jeżeli znajdzie się jakiś sposób, powinniśmy także spróbować pokonać wysłane przeciwko nam siły.
      - Płonne marzenia.
      - Chcecie zapłacić cenę? - zapytał Cordy. Jakby myślał, że można to zrobić.
      - Cena zostanie zapłacona - odrzekła Kobieta. - Cokolwiek miałoby to być.
      Wierzba patrzył na nią, do czasu aż nie mógł dłużej już tłumić cisnącego się na usta, najważniejszego pytania.
      - Kim ty, do diabła, właściwie jesteś, pani, że możesz dawać takie obietnice i kreślić plany?
      - Jestem Radisha Drah, panie Łabędź.
      - Jasna cholera - wymruczał Łabędź. - Starsza siostra księcia.
      Ta, o której niektórzy powiadali, że jest prawdziwym wielkim szefem tej części świata.
      - Wiedziałem, że jesteś kimś, ale... - Był wstrząśnięty aż po palce stóp. Nie byłby jednak Wierzbą-Łabędziem, gdyby nie zapytał z szerokim uśmiechem na twarzy: - A co my z tego będziemy mieli?
      
8. OPAL: WRONY
     
      Chociaż imperium zachowało zewnętrzny pozór spójności, rozprzężenie dawnej dyscypliny rozpełzało się już w głębi jego struktur. Przechadzając się ulicami Opalu, czuło się rozluźnienie. Pojawiły się plotki na temat powstania grupy nowych suwerenów. Jednooki donosił o wzroście znaczenia czarnego rynku, od którego był specjalistą od ponad stulecia. Ja podsłuchałem rozmowy o przestępstwach, których nie potwierdzono oficjalnie. Pani wydawała się tym nie troskać.
      - Imperium szuka normalności. Wojna się skończyła. Zniknęła potrzeba tak ostrych restrykcji jak w przeszłości.
      - Mówisz, że jest to czas na wypoczynek?
      - Dlaczego nie? Powinieneś być pierwszym, który będzie krzyczał o cenie, jaką zapłaciliśmy za pokój.
      - No... Ale względny porządek, narzucone prawa bezpieczeństwa publicznego... Tę część podziwiam.
      - Mój kochany Konował. Mówisz właśnie, że nie byliśmy tak całkiem źli.
      Wiedziała cholernie dobrze, że przez cały czas tak twierdziłem.
      - Wiesz, że nie wierzę, iż istnieje coś takiego jak czyste zło.
      - Tak, istnieje. Na północy toczy właśnie srebrny ćwiek, który twoi przyjaciele wbili w pień drzewa, będącego synem boga.
      - Nawet Dominator mógł mieć kiedyś jakieś dobre cechy, częściowo kompensujące zło. Mógł, na przykład być dobry dla swojej matki.
      - Zapewne wyrwał jej serce i zjadł. Na surowo.
      Mogłem powiedzieć coś w rodzaju: przecież wyszłaś za niego, ale nie chciałem stwarzać dalszych pretekstów do zmiany decyzji. Znajdowała się już pod wystarczającą presją.
      Ale odbiegam od tematu. Zacząłem od uwag o zmianach zachodzących w świecie Pani. Cała sprawa stała się oczywista, kiedy zgłosiło się kilkunastu ludzi i zapytali, czy mogą zaciągnąć się do Czarnej Kompanii. Wszyscy byli weteranami. Co oznaczało, że są w wieku poborowym i stracili ostatnio pracę. Podczas wojny nie było zbędnych ludzi. Jeżeli nie znajdowali się wśród szarych chłopców albo czegoś w tym rodzaju, służyli pod Białą Różą.
      Odrzuciłem od razu sześciu i przyjąłem jednego; miał inkrustowane złotem dolne zęby. Goblin i Jednooki, samozwańczy dawcy imion, przezwali go Iskrą.
      Z pozostałej piątki trzej podobali mi się, a dwaj nie, ale nie potrafiłem znaleźć żadnego rozsądnego powodu, aby postąpić w ten sam sposób z całą piątką. Skłamałem i powiedziałem im, że przyjmuję wszystkich, i że powinni zgłosić się na pokładzie Ciemnoskrzydłej przed naszym odjazdem. Potem naradziłem się z Goblinem. Oznajmił mi, że dopilnuje, aby ci dwaj, którzy mi się nie spodobali, przegapili właściwą porę.
      Najpierw więc zwróciłem uwagę na wrony, przynajmniej świadomie. Nie przykładałem do tego faktu specjalnej wagi, po prostu zastanowiło mnie, dlaczego, dokądkolwiek się udamy, wszędzie towarzyszą nam wrony.
      Jednooki zapragnął porozmawiać ze mną na osobności.
      - Węszyłeś wokół miejsca, gdzie mieszka twoja dziewczyna?
      - Nie ma o czym mówić. - Porzuciłem już kłótnie o to, czy Pani jest moją dziewczyną, czy nie.
      - Powinieneś.
      - Teraz już jest trochę za późno. Przyjąłem, że ty się tym zajmiesz. Co znalazłeś?
      - To nie jest coś, co możesz przyszpilić równie łatwo jak żabę gwoździem, Konował. W każdym razie trochę trudno tam się rozejrzeć, bo ona przywlekła ze sobą całą przeklętą armię. Armię, którą będzie chyba chciała wziąć ze sobą, gdziekolwiek się udamy.
      - Nie pozwolę jej. Może sobie rządzić tym kawałkiem świata, ale nie kieruje Czarną Kompanią. Tą grupą ludzi nie rządzi nikt, kto nie odpowiada przede mną i tylko przede mną.
      Jednooki zaklaskał.
      - To było dobre, Konował. Zupełnie jakbym słyszał Kapitana. Nawet postawę masz taką jak on, niczym wielki, stary niedźwiedź, mający zamiar się na coś rzucić.
      Nie byłem oryginalny, ale nie sądziłem również, że tak łatwo można przejrzeć źródło, z którego pożyczałem.
      -Więc, o co ci chodzi Jednooki? Co cię tak przeraziło?
      - Nie jestem przerażony, Konował. Po prostu staram się zachować ostrożność. Ona wlecze ze sobą wystarczająco dużo rzeczy, by wypełnić nimi wagon.
      - Kobiety takie są.
      - To nie są kobiece rzeczy. Chyba że nosi magiczne koronki. Ale o tym ty wiesz lepiej ode mnie.
      - Magiczne?
      - Czymkolwiek te rzeczy są, ma na nich pieczęć, i to całkiem mocną.
      - Chcesz, żebym coś z tym zrobił? Wzruszył ramionami.
      - Nie wiem. Sądziłem tylko, że powinieneś wiedzieć.
      - Jeżeli są magiczne, to to jest twoja działka. Miej oczy otwarte - poleciłem - i informuj mnie, jeśli znajdziesz coś użytecznego.
      - Twoje poczucie humoru wyniosło się do diabła, Konował.
      - Wiem. Zapewne winna temu jest kompania, którą dowodzę. Matka zawsze ostrzegała mnie przed takimi facetami jak wy. Zmykaj. Idź pomóc Goblinowi i daj tym dwóm jakieś runy albo coś. I trzymaj się z daleka od kłopotów. W przeciwnym razie, przewiozę cię przez wodę w ślicznej, malutkiej łódeczce, jaką każdy statek ciągnie za sobą.
      Czarnemu człowiekowi nie przychodzi tak łatwo zblednąć. Jednookiemu się udało.
      Groźba poskutkowała. Powstrzymywała nawet Goblina przez robieniem wygłupów.
      Chociaż nie trzymam się ściśle następstwa czasowego, w tym miejscu notuję dane czterech nowych członków Kompanii. Oto oni: Iskra, Wielki Kubeł (nie wiem dlaczego, przyszedł już z tym imieniem), Czerwony Red oraz Świeca. Świeca również przyniósł imię ze sobą. Długo trzeba by opowiadać, jak je otrzymał. Historia nie ma zbyt wielkiego sensu i nie jest szczególnie interesująca. Jako nowi, przez większość czasu zachowywali milczenie, schodzili z drogi, wykonywali najgorszą pracę i uczyli się pojmować, o co nam wszystkim chodzi. Porucznik Murgen był szczęśliwy, że ma kogoś, kogo przewyższa rangą.
      
9. PRZEZ MORZE WRZASKU
      
      Nasze czarne, żelazne powozy przemknęły z łoskotem po ulicach Opalu, zalewając świt strachem i grzmotem. Goblin przeszedł sam siebie. Tym razem czarne ogiery wydmuchiwały przez nozdrza dym i ogień, a płomienie wytryskiwały z bruku tam, gdzie uderzały weń kopyta, niknąc dopiero wtedy, gdy nas dawno już nie było. Mieszkańcy miasta nie wchodzili nam w drogę.
      Jednooki rozwalał się obok mnie w bezwładnej pozie, przytrzymywany przez ochronne sznury. Pani siedziała naprzeciwko, z dłońmi złożonymi na podołku. Przechyły naszego powozu nie niepokoiły jej w najmniejszym stopniu.
      Jej powóz i mój rozdzieliły się. Tamten skierował się ku północnej bramie, na drogę wiodącą do Wieży. Całe miasto - taką przynajmniej mieliśmy nadzieję - uzna, iż ona tam jest, który potem zniknie gdzieś w nie zamieszkanym kraju. Woźnica, szczodrze opłacony, miał skierować się na zachód, aby rozpocząć nowe życie w odległych miastach na wybrzeżu oceanu. Ślad, jak się spodziewaliśmy, zniknie, zanim komukolwiek przyjdzie do głowy poświęcić mu odrobinę uwagi.
      Pani miała na sobie rzeczy, w których wyglądała jak kobieta lekkich obyczajów, przelotna fantazja legata.
      Podróżowała jak kurtyzana. Powóz zapchany był jej rzeczami, a Jednooki doniósł, że ładunek, o którym wcześniej rozmawialiśmy, dostarczony został do Ciemnoskrzydłej wraz z wozem do jego przewiezienia.
      Jednooki był zupełnie miękki, ponieważ nafaszerowaliśmy go narkotykami.
      Mając przed sobą perspektywę morskiej podróży, stawał się oporny. Zawsze tak było. Od dawna znając jego zwyczaje, Goblin przygotował się wcześniej. Nokautująca dawka prochów w porannej brandy załatwiła resztę.
      Pędziliśmy z grzmotem przez budzące się ulice, w dół ku dzielnicy nadmorskiej, wzniecając zamieszanie wśród robotników portowych. Powóz wtoczył się na masywny falochron doku i nie zatrzymywał aż do samego końca, a potem pojechał dalej po trapie. Kopyta zadudniły po deskach pokładu. Na koniec wreszcie przystanęliśmy.
      Wysiadłem z powozu. Kapitan statku powitał mnie z wszelkimi przysługującymi honorami i szacunkiem - oraz wściekłą miną z powodu stratowanego pokładu. Rozejrzałem się dookoła. Zobaczyłem czterech nowych. Kiwnąłem głową. Kapitan krzyknął. Zaczęto rzucać cumy. Pozostali członkowie załogi pomagali moim ludziom wyprzęgać i rozsiodłać konie. Dostrzegłem wronę przycupniętą na topie masztu.
      Małe holowniki, obsadzone przez galerników, odciągnęły Ciemnoskrzydłą od mola. Ruszyły jej własne wiosła. Bębny podały rytm. Statek odwrócił się dziobem w kierunku morza. Po upływie godziny, niesieni prądem przypływu, mieliśmy za sobą już duży odcinek kanału. Czarne, wielkie żagle łodzi wydęła wiejąca od brzegu bryza. Widniejące na nich godło nie zostało zmienione od czasu naszej podróży na północ, choć przecież Duszołap została zabita przez Panią wkrótce po Bitwie pod Urokiem. Wrona wciąż siedziała na maszcie.
      Najlepsza pora na przekraczanie Morza Udręki. Nawet Jednooki przyznał, że była to łagodna i łatwa przeprawa. Dotarliśmy do Berylu trzeciego dnia rankiem i weszliśmy do przystani wraz z popołudniowym przypływem.
      Przybycie Ciemnoskrzydłej wywołało duże poruszenie; spodziewałem się tego, a jednocześnie obawiałem.
      Ostatnim razem, kiedy potwór zawinął do Berylu, umarł ostatni wolny, rodzimy tyran miasta. Jego następca, wybrany przez Duszołap, stał się marionetką imperium. Natomiast jego następcy byli już tylko imperialnymi gubernatorami.
      Lokalni funkcjonariusze imperium mrowili się na molo, gdy brygantyna cumowała.
      - Termity - mówił o nich Goblin. - Farmerzy od podatków i karierowicze od piór. Małe istoty, żyjące pod kamieniami i wstydzące się światła uczciwej pracy.
      Gdzieś w jego przeszłości leżała przyczyna tak wielkiej nienawiści do poborców podatkowych. Rozumiałem go, ale wyłącznie w czysto intelektualny sposób. Chcę powiedzieć, że nie istnieje niższa forma człowieczeństwa - oprócz, być może, alfonsów - niż ta, która objawia się w pochodzącej od państwa władzy poniżania, wymuszania pieniędzy i sprowadzania nędzy. Nie czuję obrzydzenia do mojego gatunku. Ale w przypadku Goblina była to płomienna pasja, każąca mu zmuszać wszystkich, żeby ruszali natychmiast, gotując kilku podatkowym poborcom groteskowe męczarnie i śmierć.
      Termity były zaszokowane i nieszczęśliwe. Nie wiedziały, jak rozumieć ten nagły i, bez najmniejszej wątpliwości, złowieszczy najazd. Przybycie imperialnego legata mogło oznaczać setki rzeczy, ale z pewnością nie wróżyło nic dobrego dla obwarowanej na swych pozycjach biurokracji.
      Nagle cała praca stanęła. Nawet bezustannie przeklinający szefowie brygad roboczych zamilkli, wpatrując się w cumujący statek.
      Jednooki ogarnął wzrokiem sytuację.
      - Lepiej, żebyś jak najszybciej wydostał nas z miasta, Konował. W przeciwnym razie wkrótce wszystko na powrót będzie przypominać sytuację z Wieży, ale tym razem zbyt wielu ludzi będzie zadawać zbyt wiele przeklętych pytań.
      Powóz był już przygotowany. Pani siedziała w środku. Wierzchowce, tak wielkie jak i zwykłe, osiodłane. Gwardia Konna przyprowadziła i zaprzęgła mały, lekki, zamknięty wóz, wypełniony mieniem Pani. Byliśmy gotowi do jazdy, gdy kapitan rzucał trap.
      - Na koń - rozkazałem. - Jednooki, kiedy tylko przejście w nadburciu otworzy się, wrzaśniesz jak wszystkie trąby piekieł. Otto, weź ten powóz i pędź, jakby Kulawiec siedział ci na karku. - Zwróciłem się do dowódcy Gwardii Konnej: -Ty oczyszczasz szlak. Nie pozwól tym ludziom nawet na jotę zwolnić naszej jazdy.
      Wsiadłem do powozu.
      - Mądrze pomyślane - skomentowała Pani. - Albo błyskawicznie stąd znikniemy, albo zaryzykujemy wpadnięcie w pułapkę, której ledwie uniknęłam w Wieży.
      - Tego właśnie się obawiam. Mogę udawać legata, ale tylko do czasu, aż ktoś mi się przyjrzy z bliska. - Zdecydowanie lepiej przemknąć z łoskotem przez miasto i pozwolić im myśleć o mnie jako o niepohamowanym, pogardliwym, aroganckim Schwytanym legacie, kierującym się na południe z misją, która nie powinna w najmniejszym stopniu interesować prokuratorów Berylu.
      Trap opadł. Jednooki wydał z siebie skowyt, i rzeczywiście zabrzmiało to niczym wszystkie trąby piekieł. Moja szajka runęła naprzód. Gapie i uprzywilejowani jak jeden mąż rozproszyli się na widok nas, spowitych w ogień i ciemność. Przemknęliśmy z grzmotem przez Beryl, tak jak poprzednio przez Opal; nasz przejazd znaczyło szerzące się przerażenie. Za nami, z tyłu, Ciemnoskrzydła wychodziła w morze, korzystając z wieczornego przypływu, i zgodnie z rozkazami kierującymi ją ku Drogom Granatu, rozpoczynała zakrojone na szeroką skalę działania przeciwko piratom i przemytnikom. Wyjechaliśmy przez Bramę Śmieci. Chociaż zwykłe konie były już wyczerpane, nie zatrzymywaliśmy, się dopóki nie okrył nas mrok.
      Pomimo pośpiechu w jakim opuściliśmy miasto, nie udało nam się rozbić obozu wystarczająco daleko, aby całkowicie uniknąć zainteresowania jego mieszkańców. Kiedy obudziłem się rano, okazało się, że Murgen już czeka na moje przebudzenie, a wraz z nim trzech braci, którzy chcieli się do nas przyłączyć. Nazywali się Cletus, Longinus i Loftus. Gdy poprzednim razem bawiliśmy w Berylu, byli jeszcze dziećmi. W jaki sposób rozpoznali nas podczas szaleńczej jazdy, pozostawało dla mnie tajemnicą. Utrzymywali, że zdezerterowali z Kohort Miejskich, tylko po to, by do nas przystać. Nie miałem szczególnej ochoty na dłuższe przesłuchania, dlatego zaufałem zapewnieniom Murgena, że są w porządku.
      - Jeżeli są na tyle głupi, by pakować się w nasze towarzystwo, nie wiedząc dokładnie co się dzieje, to pozwólmy im. Przekaż ich Hagopowi.
      Miałem więc dwie słabe drużyny: Otto oraz czterech z Opalu i Hagop wraz z trzema z Berylu. Taka była przecież historia Kompanii. Tu weź jednego człowieka, tam zwerbuj dwóch i tak dalej, właściwie bez końca.
      Na południe, wciąż na południe. Przez Rebozę, gdzie Kompania służyła przez krótki czas, i gdzie zaciągnęli się Hagop oraz Otto.
      Stwierdzili, że z jednej strony miasto zmieniło się niepomiernie, a z drugiej jakby wcale. Nie sprawiło im kłopotu opuszczenie go. Przyprowadzili za to ze sobą kolejnego człowieka, siostrzeńca, który wkrótce zdobył sobie imię Śmieszek, ze względu na konsekwentnie ponure usposobienie oraz skłonność do wygłaszania sarkastycznych komentarzy.
      Potem Pandora i dalej, aż do wielkiego skrzyżowania szlaków handlowych, gdzie się urodziłem i zaciągnąłem tuż przedtem, zanim Kompania zakończyła tam swoją służbę. Byłem wtedy młody i głupi. Tak. Ale chciałem zobaczyć najdalsze krańce świata.
      Zarządziłem tam dzień odpoczynku, na wielkim obozowisku karawan, poza murami miasta, wzdłuż zachodniej drogi, sam zaś poszedłem do miasta i, ulegając swej zachciance, wędrowałem ulicami, po których biegałem kiedyś jako dzieciak. Jak powiedział Otto o Rebozie, wszystko takie samo, a jednak dramatycznie zmienione. Źródłem różnic, rzecz jasna, byłem ja sam.
      Przemierzałem swe dawne sąsiedztwo, dotarłem do wielkiego, zatłoczonego niegdyś domu, w którym mieszkałem. Nie spotkałem nikogo znajomego - chyba, że przelotnie zauważona kobieta, wyglądająca jak babka, była przypadkiem moją siostrą. Nie podszedłem do niej, nie spytałem. Dla tych ludzi byłem martwy.
      Powrót w charakterze imperialnego legata niczego by tu nie zmienił.
      Staliśmy przed ostatnim kamieniem milowym imperium. Pani usiłowała przekonać porucznika dowodzącego naszą strażą, że jego misja dobiegła końca, że przekroczenie granicy przez żołnierzy imperialnych może zostać poczytane za prowokację.
      Czasami jej ludzie byli aż nazbyt lojalni.
      Funkcjonariusze milicji granicznej, w liczbie sześciu, równo podzieleni pomiędzy obie strony, ubrani identycznie i najwyraźniej starzy przyjaciele, stali w niewielkiej odległości i chyba rozmawiali o nas pełnym strachu szeptem. Pozostali członkowie naszej kompanii nie mogli sobie znaleźć miejsca.
      Wydawało się, że upłynęły wieki, od kiedy po raz ostatni przekraczałem granice imperium. Teraz ta perspektywa napawała mnie niejasnym niepokojem.
      - Zdajesz sobie sprawę z tego, co robimy, Konował? - zapytał Goblin.
      - Cóż takiego?
      - Cofamy się w czasie.
      Cofamy się w czasie. Z powrotem w głąb naszej historii. Stwierdzenie aż nazbyt proste, ale myśl niebanalnej wagi.
      - No. Może masz rację. Pójdę podgonić całą sytuację. W przeciwnym razie nigdy nie wyruszymy.
      Podszedłem do Pani, która obrzuciła mnie niemiłym spojrzeniem. Przywołałem na twarz mój najsłodszy uśmiech i powiedziałem:
      - Popatrz. Jestem już po drugiej stronie tej linii. Masz jakieś problemy, poruczniku?
      Skinął głową. Bardziej obawiał się mojej rangi i tytułu, niezależnie od tego jak niesprawiedliwie przypadły mi w udziale, niż kobiety, która była najpewniej jego szefową. A to dlatego, że sądził, iż ma wobec niej określone zobowiązania, chociaż ona chciała go przekonać, że jest inaczej.
      - Kompania ma wolne etaty dla kilku niezłych ludzi z doświadczeniem bojowym - powiedziałem. - Teraz, kiedy znaleźliśmy się poza granicami imperium i nie potrzebujemy imperialnego pozwolenia, zaczynam prowadzić bardziej aktywny werbunek.
      Połapał się naprawdę szybko, stanął obok mnie i obdarzył Panią szerokim uśmiechem.
      - Jest jeszcze jedna rzecz - zwróciłem się do niego. - Stanąłeś tutaj, ale wobec tego musisz złożyć przysięgę Kompanii, taką samą jak wszyscy. Oznacza to, że ślubujesz porzucenie zobowiązań względem jakiejkolwiek innej instancji.
      Pani rzuciła mu słodko-kwaśny uśmiech. Z powrotem wrócił na swoje miejsce. Zrozumiał, że lepiej będzie, jak się poważnie zastanowi przed powzięciem ostatecznej decyzji.
      Zwróciłem się do Pani:
      - To się odnosi do wszystkich. Nie powiedziałem ci o tym wcześniej. Ale jeżeli zamierzasz opuścić imperium i podróżować z nami, stosować się będą do ciebie te same zasady, jakie obowiązują pozostałych.
      Jakim spojrzeniem mnie obrzuciła!
      - Aleja jestem tylko kobietą...
      - Nie stanowi to precedensu, przyjaciółko. Choć nie zdarzało się często. W świecie nie ma wiele miejsca dla damskich awanturnic. Ale kobiety już wcześniej maszerowały razem z Kompanią. - Odwracając się do porucznika, powiedziałem: - A jeśli ty się zaciągniesz, twoja przysięga również będzie obowiązująca. Jeśli otrzymasz rozkaz i spojrzysz na nią, aby ci powiedziała czy masz go wykonać, czy nie, wylatujesz. Sam w obcym kraju.
      To był jeden z moich najbardziej apodyktycznych dni.
      Pani wymruczała coś zupełnie nie przystającego damie, potem zwróciła się do porucznika:
      - Idź omówić to ze swoimi ludźmi. - Poszedł, a kiedy nie mógł już jej słyszeć, zażądała ode mnie wyjaśnień: - Czy to oznacza, że już nie będziemy przyjaciółmi? Jeżeli złożę twoją cholerną przysięgę?
      - Uważasz, że przestałem się z nimi wszystkimi przyjaźnić w chwili, gdy wybrali mnie na kapitana?
      - Przyznaję, iż nie słyszałam zbyt wiele tak jest, panie kapitanie.
      - Ale rozumiesz, że robią co im się każe, kiedy wiedzą, iż rzeczywiście chcę tego, co mówię?
      - Raczej tak.
      - Od czasu do czasu Goblin i Jednooki potrzebują trochę dodatkowej zachęty. A więc jak będzie? Chcesz zostać żołnierzem?
      - Czy mam jakiś wybór, Konował? Potrafisz być niezłym bękartem.
      - Oczywiście, że masz. Możesz wrócić ze swymi ludźmi i dalej być Panią.
      Porucznik rozmawiał ze swymi ludźmi, ale pomysł udania się na południe okazał się mniej interesujący, niż nam się wydawało. Zanim jeszcze skończył mówić, większość oddziału zebrała się razem; pyski koni patrzyły na północ.
      Na koniec powrócił do nas wraz z szóstką ludzi, którzy postanowili iść z nami. Sam ostatecznie nie przystał do tej grupki. Najwyraźniej jego sumienie ukazało mu jakiś sposób ominięcia tego, co jeszcze przez kilkoma minutami uważał za swój obowiązek.
      Krótko przepytałem tych ludzi; wydawali się zdecydowani iść dalej naprzód. Przeprowadziłem ich więc przez linię i zaprzysiągłem wszystkich, robiąc z tego przedstawienie na użytek Pani. Nie przypominam sobie, bym kiedykolwiek wcześniej urządzał coś szczególnie formalnego dla kogokolwiek.
      Dałem tę szóstkę Ottonowi i Hagopowi, aby podzielili ich między siebie, a później, kiedy dowiedzieliśmy się jak chcą być nazywani, wpisałem ich imiona do Kronik.
      Pani zadowolona była ze swego dotychczasowego imienia. Wszak rzeczywiście mogło brzmieć jak imię, przynajmniej dla mówiących wszystkimi pozostałymi językami prócz jednego.
      Wrony oglądały całe przedstawienie, siedząc na pobliskim drzewie.
     
10. WŁADCY CIENIA
     
      Chociaż słońce zaglądało przez kilkanaście sklepionych okien, ciemność panowała w pomieszczeniu, gdzie zebrała się Ciemność. W basenie pośrodku szerokiej posadzki kipiał płynny kamień. Tryskało z niego krwawe światło, padając na cztery postacie zawieszone nad nim w powietrzu. Patrzyli na siebie poprzez szerokość basenu, formując trójkąt równoboczny, z dwójką siedzącą na jednym z wierzchołków. Ci dwoje częściej rozmawiali ze sobą niż walczyli. Teraz byli sprzymierzeńcami.
      Pomiędzy czwórką przez długi czas panowała wojna; nie przyniosła ona najmniejszych korzyści żadnemu z nich. Ale w tej chwili obowiązywał między nimi rozejm.
      Cienie ślizgały się, wirowały i tańczyły wokół nich. Postacie były prawie niewidoczne, rysowały się tylko niejasne sylwetki. Cała czwórka zdecydowała się ukryć swe kształty w fałdach czarnych szat, twarze osłaniając czarnymi maskami.
      Najmniejszy, jeden z dwójki, zdecydował się przerwać zalegające od godziny milczenie.
      - Ruszyła na południe. Ci, którzy jej służą i wciąż noszą na sobie jej niezatarty znak, podążają wraz z nią. Przepłynęli morze i nadchodzą, niosąc potężne talizmany. A na ich drodze czekają tacy, którzy przyłączą swe losy do czarnego sztandaru. Bylibyśmy głupcami, lekceważąc moc niektórych spośród nich.
      Jeden z wierzchołków trójkąta wydal odgłos znamionujący pogardę. Drugi zapytał:
      - A co z tym, który został na północy?
      - Największy jest bezpieczny. Mniejszy, który spoczywał w cieniu więżącego drzewa, już się wydostał. Został wskrzeszony i otrzymał nową postać. Również podąża na południe, ale jest tak szalony i spragniony zemsty, że nie trzeba się go lękać. Dziecko potrafiłoby załatwić tę sprawę.
      - Czy mamy powody, aby obawiać się, że nasza obecność tutaj została odkryta?
      - Najmniejszych. Nawet w Trogo Taglios tylko kilku przekonanych jest, że istniejemy naprawdę. Za Pierwszą Kataraktą stanowimy jedynie plotkę, a za drugą nawet tyle nie. Ale ten, który uczynił z siebie pana na bagnach, może poczuć nasze poruszenia. Możliwe iż podejrzewa, że chodzi w tym o coś, o czym wszystkiego nie wie.
      Towarzysz mówiącego dodał:
      - Nadchodzą. Ona nadchodzi, ale spowolnionym rytmem kroków człowieka i zwierzęcia. Wciąż mamy jeszcze rok. Albo i więcej.
      Ten pierwszy parsknął ponownie, potem przemówił:
      - Bagna będą znakomitym miejscem dla nich, by umrzeć. Zadbajcie o to. Możecie wywrzeć odpowiednie wrażenie na tym, który nimi rządzi, posługując się majestatem i grozą mojego Imienia.
      Próbował odejść.
      Pozostali patrzyli twardym wzrokiem. Gniew nagromadzony w tym miejscu stał się niemalże namacalny.
      Powstrzymali jego odejście.
      - Wiecie o tym, co niespokojnie śpi nad moją południową granicą. Nie ośmielę się osłabić czujności.
      - Chyba jedynie po to, żeby zadać któremuś z nas cios w plecy. Zauważam, że zagrożenie staje się sprawą drugorzędną, kiedy decydujesz się spróbować.
      - Macie moje słowo. Przysięgam na własne Imię. Nie złamię pokoju, dopóki żyć będą ci, którzy niosą zagrożenie z północy. Możecie głosić, że jestem z wami, kiedy zdecydujecie się wyciągnąć dłonie poza cień. Nie mogę, nie poważę się ofiarować wam więcej. - Ponownie zaczął znikać.
      - Niech więc tak będzie - oznajmiła kobieta. Trójkąt sformował się na powrót, w taki sposób, że już nie obejmował tamtego. - Niewątpliwie powiedział jedną przynajmniej prawdę. Bagna mogą stanowić znakomity teatr dla ich śmierci. Jeżeli Przeznaczenie wcześniej nie porwie ich w swe ręce.
      Jedno z pozostałej dwójki zaczęło się śmiać. Cienie rozbiegły się szaleńczo, jakby coraz donośniejszy śmiech stanowił dla nich torturę.
      - Dobre miejsce na śmierć.
      
11. DROGA W NIEGDYSIEJSZE LATA
     
      Najpierw nazwy stanowiły echa mojego dzieciństwa. Kapusta. Fratter. Siwek. Tygodnie. W niektórych Kompania służyła, pozostałe należały do jej wrogów. Klimat ocieplał się, miasta zaś leżały w coraz większym rozproszeniu. Ich nazwy zachowały się tylko w legendzie oraz w zapiskach Kronik. Obręcz. Raxle. Pogarda. Areszt i Drzemka. Podążaliśmy, kierując się wedle wszelkich map, jakie kiedykolwiek widziałem, do miast znanych mi tylko z Kronik, a odwiedzonych wcześniej jedynie przez Jednookiego. Boros. Teries. Yiege. Ha-jah.
      I wciąż kierowaliśmy się na południe, bez przystanku pokonując pierwszy długi etap naszej podróży. Wrony podążały za nami. Zwerbowaliśmy czterech nowych rekrutów, zawodowych strażników karawan, z plemienia nomadów zwanego Roi. Zacząłem tworzyć drużynę dla Murgena. Nie miał żadnej tremy. Był zadowolony, że staje się normalnym żołnierzem i zaczął nawet roić sobie o przejęciu ode mnie obowiązków prowadzenia Kronik, bowiem ja miałem już wystarczająco dużo zajęć jako kapitan i lekarz. Nie miałem serca odbierać mu nadziei. Jedynym alternatywnym wyborem był Jednooki. A na nim nie można było polegać.
      I coraz dalej na południe; byliśmy już niedaleko od miejsca urodzenia Jednookiego, dżungli D'loc-Aloc.
      Jednooki przysięgał, że w całym swoim życiu, poza Kompanią nigdy nie słyszał nazwy Khatovar. Miasto musiało leżeć daleko, gdzieś na krańcach świata.
      Są granice tego, co może wytrzymać wątłe ciało.
      Te długie trasy nie były łatwe. Czarny, żelazny powóz i wóz Pani przyciągały uwagę bandytów, książąt, oraz książąt, którzy byli równocześnie bandytami. Zazwyczaj Jednooki i Goblin, dzięki swym sztuczkom, wyprowadzali nas cało z opresji. W pozostałych razach udawało nam się ich odeprzeć dzięki odrobinie terroru. Był jeden taki odcinek drogi, gdzie magia zniknęła.
      Jeżeli ci dwaj nauczyli się czegoś podczas lat spędzonych z Kompanią, to właśnie umiejętności dawania przedstawień. Kiedy wyczarowywali iluzję, mogłeś poczuć jej paskudny zapach z odległości siedemdziesięciu stóp.
      Miałem nadzieję, że powstrzymają się przed marnowaniem tych rozbłysków talentu na siebie wzajem.
      Postanowiłem, że nadszedł czas, aby odpocząć przez kilka dni. Musieliśmy odzyskać naszą młodzieńczą werwę.
      Jednooki zasugerował:
      - Dalej, przy drodze, jest takie jedno miejsce zwane Świątynią Wytchnienia Podróżnego. Przyjmują tam wędrowców. To będzie dobre miejsce na wypoczynek i przeprowadzenie pewnych badań.
      - Badań?
      - Dwa tysiące lat podróżniczych opowieści tworzy cholernie wielką bibliotekę, Konował. A opowieść jest jedyną opłatą, jakiej się tam kiedykolwiek domagano.
      Miał mnie. Uśmiechnął się porozumiewawczo. Stary kundel znał mnie aż nazbyt dobrze. Nic innego nie mogło tak mocno zachwiać moim postanowieniem natychmiastowego dotarcia do Khatovaru.
      Wydałem rozkazy. I puściłem oko do Jednookiego.
      - To znaczy, że masz zamiar poświęcić się uczciwej pracy.
      - Co?
      - A kto, twoim zdaniem, będzie tłumaczył? Jęknął i przewrócił jedynym okiem.
      - Kiedy wreszcie nauczę się trzymać swą wielką, przeklętą gębę na kłódkę?
      Świątynię stanowił nieco ufortyfikowany monaster, położony na szczycie niskiego wzgórza. W promieniach popołudniowego słońca jego mury lśniły złotem. Las w jego tle i pola znajdujące się u jego podnóży miały kolor tak intensywnie zielony, jakiego dotąd nigdy nie widziałem. To miejsce naprawdę tchnęło spokojem.
      Kiedy weszliśmy do środka, nieomal owionęła nas atmosfera dobrego samopoczucia. Ogarnęło nas przemożne wrażenie, że przybyliśmy do domu. Spojrzałem na Panią. To, co czułem odbijało się na jej twarzy i nagle zrobiło mi się ciepło na sercu.
      - Będę w stanie odpocząć tutaj - zwróciłem się do Pani dwa dni później. Odświeżeni po raz pierwszy od miesięcy, przemierzaliśmy ogrody, nie nękały nas konflikty poważniejsze niż sprzeczki wróbli.
      Uśmiechnęła się do mnie lekko i była na tyle uprzejma, że nie powiedziała nic na temat złudnej natury snów.
      To miejsce miało w sobie wszystko, za czym tęskniłem; przynajmniej tak mi się wydawało. Spokój. Cisza. Oddalenie od chorób świata. Cel. Wyzwanie studiów historycznych, zaspokajających moje pragnienie poznania tego, co zdarzyło się dawniej.
      A nade wszystko dawało mi urlop od odpowiedzialności. Każdy dodatkowy członek Kompanii powiększał brzemię moich trosk; musiałem ich nakarmić, utrzymać w dobrym zdrowiu i z dala od kłopotów.
      - Wrony - wymruczałem.
      - Co?
      - Dokądkolwiek się udamy, są tam wrony. Być może zacząłem dostrzegać je dopiero kilka miesięcy temu. Ale wszędzie widzę wrony. I nie mogę pozbyć się uczucia, że nas obserwują.
      Pani rzuciła mi spojrzenie pełne konsternacji.
      - Spójrz. Na prawo, na drzewie akacjowym. Tam dwie przycupnęły niczym czarny omen.
      Spojrzała w kierunku drzewa, potem znowu na mnie.
      - Ja widzę parę gołębi.
      - Ale... - Jedna z wron zerwała się do lotu i przefrunęła ponad murem klasztoru. - Przecież to nie były żadne...
      - Konował! - Jednooki parł przez ogród, rozpędzając ptaszki i wiewiórki, kompletnie ignorując otaczające go życie. - Hej! Konował! Zgadnij, co znalazłem! Kopie Kronik z czasów, kiedy przechodziliśmy tędy, kierując się na północ!
      Dobrze. Cóż, ślicznie. Zmęczony, stary umysł nie był w stanie znaleźć właściwych słów. Podniecenie? Z pewnością. Ekstaza? Lepiej uwierzcie na słowo. Chwila była niemal równie intensywna jak przeżycie seksualne. Moje myśli skupiły się w taki sposób, jak to się dzieje, kiedy jakaś szczególnie pożądana kobieta nagle staje się osiągalna.
      Kilkanaście starych tomów Kronik zaginęło lub uległo zniszczeniu podczas tych lat. Były takie, których nigdy nie widziałem i nie miałem nadziei zobaczyć.
      - Gdzie? - wyszeptałem.
      - W bibliotece. Jeden z mnichów pomyślał, że może cię to zainteresować. Nie pamiętam, aby je tutaj zostawiano kiedy wędrowaliśmy na północ, ale wtedy nieszczególnie interesowały mnie rzeczy tego rodzaju. Ja i Tam-Tam byliśmy wówczas nazbyt zajęci oglądaniem się przez ramię.
      - Mogę być zainteresowany - powiedziałem. - Z pewnością.
      Gdzieś zniknęły moje maniery. Opuściłem Panią mówiąc tylko:
      - Przepraszam.
      Może moje obsesja na jej punkcie nie była tak silna, jak mi się wydawało.
      Poczułem się jak dupek, kiedy zrozumiałem co zrobiłem.
      Lektura tych ksiąg wymagała pracy zespołowej. Zapisane zostały w języku, którego nie używał już nikt, poza mnichami ze świątyni. Żaden z nich nie mówił nadto językiem, który bym rozumiał. Dlatego też nasz czytelnik tłumaczył na rodzimy język Jednookiego, ten zaś z kolei przekładał dla mnie.
      Efekt końcowy był cholernie interesujący.
      Mieli w swych zbiorach Księgę Choe, która została zniszczona pięćdziesiąt lat przed moim zaciągnięciem się i z ledwością ją zrekonstruowałem. Oraz Księgę Te-Lare, znaną mi jedynie z tajemniczych odnośników w tomie późniejszym. Księgę Skete, uprzednio nieznaną. Mieli ich jeszcze dodatkowo pół tuzina, równie cennych. Ale żadnej Księgi Kompanii. Ani Pierwszej, ani Drugiej Księgi Odrica. A one właśnie były legendarnymi pierwszymi trzema tomami Kronik, zawierającymi nasze pierwotne mity, do których odsyłały późniejsze prace, ale których, zgodnie z zapiskami, na oczy nie widział nikt po upływie pierwszego wieku istnienia Kompanii.
      Księga Te-Lare tłumaczyła dlaczego tak się stało.
      Była bitwa.
      Zawsze, w każdym wyjaśnieniu pojawia się jakaś bitwa.
      Rewolucja; szczęk broni; kolejny znak przestankowy w długiej historii Czarnej Kompanii.
      W tym fragmencie opowieści ludzie, którzy wynajęli dawno temu naszych braci, pierzchnęli wraz z pierwszym uderzeniem szarży wroga. Ich linie pękły tak szybko, że zdążyli opuścić pole bitwy, zanim Kompania pojęła, co się dzieje. Odwrót w walce zmienił się w warowny obóz. Podczas oblężenia wróg kilkakrotnie wdzierał się do obozu. W czasie jednego z takich działań zaginęły rzeczone tomy. Zarówno Kronikarz, jak i jego następca, zginęli. Ksiąg nie udało się odtworzyć z pamięci.
      No, cóż. Trochę się jednak posunąłem do przodu.
      Dostępne Księgi wyznaczały naszą dalszą drogę niemal do krawędzi map, posiadanych przez mnichów, na nich zaś była zaznaczona droga do wejścia Gdzie-Diabeł-Mówi-Dobranoc. Kolejny wiek i połowa podróży w nasze niegdysiejsze lata. Spodziewałem się, że w czasie, gdy uda nam się dotrzeć tak daleko, znajdziemy się według mapy pośrodku drogi, która określi nasze przeznaczenie.
      Kiedy tylko stało się jasne, że trafiliśmy na żyłę złota, nabyłem materiały piśmienne i dziewiczy tom Kronik. Mogłem pisać tak szybko, jak tylko mnich i Jednooki byli w stanie tłumaczyć.
      Czas płynął. Mnich przyniósł świece. Nagle czyjaś dłoń spoczęła na moim ramieniu. Pani powiedziała:
      - Może chcesz zrobić sobie przerwę? Ja mogę pisać przez jakiś czas.
      Przez chwilę siedziałem tylko i oblewałem się rumieńcem. Coś takiego, po tym, jak właściwie uciekłem od niej bez słowa. Po tym, jak przez cały dzień nie poświęciłem jej nawet jednej myśli.
      Uspokoiła mnie:
      - Rozumiem.
      Być może rzeczywiście tak było. Czytała rozmaite Księgi Konowała - czy też, jak może nazwać je potomność, Księgi Północy - niejeden raz.
      Z pomocą Murgena i Pani spisywanie tłumaczenia szło szybko. Jedynym praktycznym ograniczeniem była wytrzymałość Jednookiego.
      Nie był to jednak interes jednostronny. Za ich kopie, musiałem przehandlować im późniejsze Kroniki. Pani osłodziła transakcję kilkoma garściami anegdot o mrocznym imperium północy, ale mnisi nie łączyli mojej Pani z królową ciemności.
      Jednooki to paskudny, stary brzydal. Dał radę. W ciągu czterech dni, od czasu jak dokonał swego odkrycia, dzieło zostało ukończone.
      Dopuściłem Murgena do pracy i świetnie dał sobie radę. Musiałem dodatkowo wybłagać (kupić) cztery nie zapisane księgi, aby zmieściło się wszystko.
      Pani i ja podjęliśmy naszą przechadzkę w miejscu, gdzie ją zakończyliśmy, mój nastrój jednakże pogorszył się znacznie od tamtej chwili.
      - O co chodzi? - zbeształa mnie i, ku mojemu wstydowi, chciała wiedzieć, czy jest to smutek postcoitalny. Najdelikatniejszy docinek w jej ustach, jak sądzę.
      - O nic. Znalazłem właśnie kupę materiałów dotyczących historii Kompanii. Ale nie dowiedziałem się niczego nowego.
      Zrozumiała, ale nie powiedziała nic, pozwalając wyrazić mi swoje rozczarowanie.
      - Opowiedziane są na setki sposobów, zręcznie lub kiepsko, w zależności od talentów danego Kronikarza, ale, oprócz okazjonalnych, interesujących szczegółów, zawsze chodzi o to samo: marsz, kontrmarsz, walka, triumf albo odwrót, spis zabitych, oraz, wcześniej czy później, rozprawa ze zleceniodawcą, który nas zdradził. Nawet w tym miejscu o niewymawialnej nazwie, gdzie Kompania służyła przez pięćdziesiąt sześć lat.
      - Gea-Xle - wypowiedziała to słowo z taką łatwością, jakby je wymawiała codziennie.
      - Tak, tam. Kiedy czas trwania kontraktu przedłużał się tak bardzo, że Kompania niemalże straciła swą tożsamość, żołnierze żenili się z tuziemkami i tworzyli coś w rodzaju dziedzicznej straży przybocznej, w której broń przekazywano z ojca na syna. Ale jak to zawsze bywało, zasadnicza nędza moralna tych wszystkich kandydatów na książąt ostatecznie wyszła na jaw i ktoś postanowił nas oszukać. Dlatego podcięto mu gardło i Kompania ruszyła dalej.
      - Z pewnością czytałeś wybiórczo, Konował. Spojrzałem na nią. Cichutko śmiała się ze mnie.
      - Cóż, dobrze.
      Zinterpretowałem to wyjątkowo swobodnie. Książę faktycznie spróbował zdradzić naszych braci i naprawdę skończył z podciętym gardłem. Ale Kompania ustanowiła nową, przyjazną, zobowiązaną wobec niej dynastię i czekała jeszcze kilka lat, zanim Kapitan zwariował i postanowił udać się na poszukiwanie skarbów.
      - Nie masz żadnych zastrzeżeń odnośnie dowodzenia bandą najemnych zabójców? - zapytała.
      - Czasami - przyznałem, zręcznie prześlizgując się przez zastawioną pułapkę. - Ale nigdy nie zdradziliśmy klienta. - Nie całkiem. - Wcześniej czy później każdy klient zdradzał nas.
      - Włącznie z twoją-na-wieki?
      - Jeden z twoich satrapów zastąpił cię w tym. Ale z czasem przestalibyśmy być niezastąpieni, a ty zaczęłabyś się rozglądać za sposobem wykołowania nas, zamiast postąpić honorowo, zapłacić i zwyczajnie zakończyć zlecenie.
      - To właśnie w tobie kocham, Konował. Niewzruszoną wiarę w ludzkość.
      - Absolutnie. Każda uncja mojego cynizmu ma za sobą precedens historyczny - nadąsałem się.
      - Potrafisz wzruszyć kobietę, wiesz o tym, Konował?
      - Hę? - Jestem uzbrojony w cały arsenał takich błyskotliwych ripost.
      - Przyszłam tutaj z jakimś debilnym przekonaniem, że cię uwiodę. Z pewnych powodów nie jestem już w nastroju, by dalej próbować.
      Cóż. A niektóre sama potrafiłaś spieprzyć po królewsku.
      Wzdłuż niektórych części murów klasztoru biegł pomost obserwacyjny. Powędrowałem do północno-wschodniego narożnika, wsparłem się na cegłach i objąłem wzrokiem drogę, którą przeszliśmy. Zajęty byłem użalaniem się nad sobą. Każde kilkaset lat poświęconych temu zajęciu prowadzi zawsze do twórczych spostrzeżeń.
      Przeklętych wron było więcej niż kiedykolwiek. W tej chwili musiało być ich co najmniej dwadzieścia. Rzuciłem pod ich adresem przekleństwo, a wtedy, przysięgam, zaczęły się ze mnie wyśmiewać. Kiedy cisnąłem luźnym kawałkiem cegły, uniosły się w powietrze i poleciały w kierunku...
      - Goblin! - Jak sądzę, był niedaleko, mając na mnie oko, gdybym przypadkiem powziął jakieś samobójcze myśli.
      - No?
      - Przyprowadź tutaj Jednookiego i Panią. Szybko. - Odwróciłem się i spojrzałem w górę stoku, na coś, co wcześniej przyciągnęło moją uwagę.
      Stała zupełnie nieruchomo, ale była to bez najmniejszych wątpliwości ludzka postać, odziana w szaty tak czarne, że patrzenie na nią przypominało spoglądanie w rozdarcie tkaniny istnienia. Pod prawą pachą niosła coś wielkości pudła na kapelusze, utrzymywanego w miejscu naturalnym wygięciem przypominających gałęzie członków. Wrony kłębiły się wokół niej, dwadzieścia lub trzydzieści sztuk, sprzeczając się o prawo siedzenia na jej ramieniu. Znajdowała się dobre ćwierć mili od miejsca, w którym stałem, ale czułem spojrzenie niewidocznych pod kapturem oczu, atakujących mnie niczym żar otwartego paleniska.
      Nadeszli Goblin i Jednooki, gotowi, jak zwykle, do sprzeczki. Pani zapytała:
      - Co jest?
      - Spójrzcie tam. Spojrzeli. Goblin pisnął:
      - I co?
      - Co? Co rozumiesz przez co?
      - Co jest interesującego w starym pniaku drzewa, obsiadłym przez ptaki?
      Spojrzałem również. Cholera! Pniak... Ale kiedy patrzyłem, w oczach nagle mi zamigotało i ponownie ujrzałem czarną postać. Ciarki mnie przeszły.
      - Konował? - zapytała Pani. Wciąż była na mnie wściekła, ale równocześnie zatroskana.
      - Nic. Mój wzrok oszukuje mnie. Wydawało mi się, że ta przeklęta rzecz poruszała się. Zapomnijcie o tym.
      Uwierzyli moim słowom i rozeszli się do swoich zajęć. Patrzyłem jak odchodzą, i przez chwilę zwątpiłem w swe własne zmysły.
      Ale potem spojrzałem znowu.
      Wrony odlatywały stadem, z wyjątkiem dwóch, które frunęły prosto na mnie. A pniak wędrował w poprzek stoku wzgórza, jakby zamierzał okrążyć klasztor.
      Wymruczałem do siebie słowa pocieszenia, ale nie na wiele się zdały.
      Starałem się dać Świątyni jeszcze kilka dni na rozwinięcie swej magii, ale następne sto pięćdziesiąt lat naszej podróży nieustannym bębnieniem łomotało mi pod czaszką. Teraz nie było już wymówki. Zbyt mocno ciągnęło mnie, by iść. Ogłosiłem swe zamiary. I nikt się nie sprzeciwił. Tylko potakujące skinienia głową. Może nawet przepełnione ulgą.
      O co szło?
      Siedziałem i wychodziłem z siebie, spędzając większość czasu na przyglądaniu się znanemu, staremu umeblowaniu. Nie zwracałem uwagi na innych.
      A oni również byli niespokojni.
      Coś wisiało w powietrzu. Coś, co mówiło nam wszystkim, że czas już ruszyć w drogę. Nawet mnisi wydawali się chętnie witać nasz odjazd. Ciekawe.
      W żołnierskim interesie żywi pozostają ci, którzy słuchają takich przeczuć, nawet wówczas, gdy nie mają one sensu. Kiedy czujesz, że powinieneś ruszać, ruszasz. Jeżeli zostaniesz na miejscu, a ono wrazi w ciebie swoje piętno, będzie już za późno, by opłakiwać całą tę daremną pracę.
      
12. KRZACZASTE WZGÓRZA
     
      Aby dotrzeć do dżungli Jednookiego, musieliśmy pokonać kilkanaście mil lasu, potem przebyć łańcuch zdecydowanie dziwacznych wzgórz. Były zdumiewająco regularne w swym okrągłym kształcie, bardzo strome i kompletnie pozbawione drzew, choć niezbyt wysokie. Porastała je brązowa trawa, która łatwo płonęła, dlatego też na powierzchni wielu wzgórz widniały czarne blizny wypalonej ziemi. Z oddali wyglądały jak śpiące stado gigantycznych, garbatych, brązowych zwierząt.
      Moje nerwy prawie puszczały. Obraz śpiących potworów opętał mnie. Na poły oczekiwałem, że te wzgórza obudzą się, otrząsną i zrzucą nas z siebie. Zrównałem się z Jednookim.
      - Czy wiesz o tych wzgórzach coś niezwykłego, o czym przypadkowo zapomniałeś mi powiedzieć? Spojrzał na mnie z rozbawieniem.
      - Nie. Chociaż ignoranci uważają je za kurhany, pochodzące z czasów, gdy giganci zamieszkiwali ziemię. Ale to nie kurhany. Zwyczajne wzgórza. Glina i kamień w środku.
      - Dlaczego więc z ich powodu czuję się dziwnie? Zmieszany, popatrzył za siebie, na drogę którą przejechaliśmy.
      - To nie chodzi o wzgórza, Konował. To coś za nami. Ja również to czuję. Jakbyśmy zmykali przed goniącą nas strzałą.
      Nie pytałem go, o co chodzi. Gdyby wiedział, powiedziałby mi.
      Kiedy dzień miał się ku końcowi, zrozumiałem, że pozostali są równie nerwowi jak ja.
      Zamartwianie się tym przynosiło tyle samo dobrego, ile zamartwianie się w każdym innym przypadku.
      Następnego ranka wpadliśmy na dwóch małych, pomarszczonych ludzi z rasy Jednookiego. Obaj wyglądali na co najmniej sto lat. Jeden kasłał sucho i urywanie, jakby miał zaraz wykitować. Goblin zachichotał:
      - To muszą być prawnuki z nieprawego łoża naszego starego Jaszczurczego Pyska.
      Podobieństwo faktycznie istniało. Podejrzewam, że tego należało się spodziewać. Po prostu nazbyt się przyzwyczailiśmy do wyjątkowości Jednookiego.
      Ten spojrzał wilkiem na Goblina.
      - Zatrzymaj to dla siebie, Worku na Rzygi. Bo będziesz kupował w kolonialce razem z żółwiami.
      Co to, u diabła, miało znaczyć? Jakiś rodzaj dziwacznego przekleństwa sklepowego? Ale Goblin był równie zbity z tropu jak my wszyscy.
      Uśmiechając się, Jednooki podjął pogawędkę ze swymi krewnymi.
      - Zakładam, że to są ci przewodnicy, po których posłali mnisi? - Pani przerwała ciszę.
      Kiedy dowiedzieli się o naszych zamiarach, wyświadczyli nam tę uprzejmość. Potrzebowaliśmy przewodników. Znajdowaliśmy się u krańca wszelkich dróg, które jeszcze można było określić jako znajome. Kiedy wydostaniemy się z dżungli Jednookiego, on również będzie potrzebował tłumacza.
      Goblin wydał z siebie pełen smutku skrzek.
      - O co ci chodzi? - zapytałem.
      - Pakuje im w głowy stek kłamstw! I co w tym takiego szczególnego?
      - Skąd wiesz? Przecież nie znasz narzecza.
      - Nie muszę. Znam go od czasu, zanim jeszcze twój ojciec pomyślał o tobie. Spójrz na niego. Wykonuje właśnie swą klasyczną sztuczkę pod tytułem Potężny czarownik z dalekich stron. W ciągu dwudziestu sekund zacznie...
      Zły uśmiech rozciągnął mu usta niemalże na całą szerokość twarzy. Wymruczał coś pod nosem.
      Jednooki uniósł dłoń. Kula światła uformowała się wewnątrz zagiętych palców.
      Rozległ się dźwięk, jaki wydaje korek wyciągany z butelki wina.
      Jednooki trzymał w dłoni garść bagiennego mułu, który przeciekł przez palce i spłynął mu po ręce. Czarodziej opuścił dłoń i wpatrzył się w nią wzrokiem pełnym niedowierzania.
      Wrzasnął i odwrócił się gwałtownie.
      Goblin, uosobienie niewinności, udawał, że rozmawia z Murgenem. Ale ten nie stanął na wysokości zadania. Zdradziły go rozbiegane oczy.
      Jednooki zaczął parskać niczym ogromna ropucha; gotów był eksplodować. Potem stał się cud. Jakby właśnie odkrył w sobie zdolność do samokontroli. Wredny, lekki uśmiech przemknął po jego twarzy; odwrócił się z powrotem do przewodników.
      To był dopiero drugi raz, jak sięgałem pamięcią, kiedy udało mu się zachować spokój pomimo prowokacji. Ale przecież był to jeden z tych rzadkich wypadków, gdy Goblin był stroną inicjującą sprzeczkę. Zwróciłem się do Ottona:
      - To może stać się interesujące.
      Otto chrząknął zgodnie. Nie był szczególnie przejęty.
      Zapytałem z kolei Jednookiego:
      - Czy skończyłeś już opowiadać im, że jesteś nekromantą Głos Północnego Wiatru, który przybył do nich, aby ulżyć bólowi ich serc, wynikającemu z troski o własny dobrobyt?
      Rzeczywiście, próbował kiedyś tej sztuczki wobec plemienia dzikusów, będących przypadkowo w posiadaniu przykuwającego wzrok zapasu szmaragdów. W przykry sposób przekonał się wówczas, że prymitywny nie znaczy głupi. Zabierali się właśnie do spalenia go na stosie, gdy Goblin zdecydował się go wykupić. Wbrew samemu sobie, jak to potem zawsze podkreślał.
      - Nie mógłbym tym razem, Konował. Nie zrobiłbym tego moim ludziom.
      Jednooki nie ma w sobie nawet grama wstydu. Nawet tyle, by nie starać się okłamywać tych, którzy znają go nazbyt dobrze. Oczywiście, że zrobiłby to własnym ludziom. Zrobiłby to każdemu, gdyby miał nadzieję, że mu się upiecze. I nie miałby wiele kłopotów z przekonaniem samego siebie.
      - Jasne, że nie mógłbyś. Nie jest nas zbyt wielu, i zbyt jesteśmy wystawieni na ciosy, abyś zechciał pofolgować sobie i leźć w zwykłe gówno, w jakie zazwyczaj wpadasz.
      Włożyłem w moje słowa wystarczająco dużo groźby, żeby się powstrzymał. Jego ton zmienił się radykalnie, kiedy ponownie zaczął gulgotać z naszymi przyszłymi przewodnikami.
      Mimo to postanowiłem, że powinienem, choćby powierzchownie, zaznajomić się z tym językiem. Po to, by móc chociaż z grubsza kontrolować, co mówi. Jego, najczęściej źle ulokowana, wiara w samego siebie, miała zwyczaj ujawniać się w najbardziej niewłaściwych chwilach.
      Na jakiś czas przywołany do porządku, Jednooki wynegocjował umowę, która zadowoliła wszystkich. Mieliśmy przewodników na podróż przez dżunglę, a pośrednio nawet tłumaczy na ziemiach, które leżały poza nią.
      Posiłkując się swym zwykłym, idiotycznym poczuciem humoru, Goblin przezwał ich Łysolem i Astmatykiem, z powodów, które były oczywiste. Ku mojemu zakłopotaniu, imiona przyjęły się. Ci dwaj starzy chłopcy przypuszczalnie zasługiwali na coś lepszego. Ale z drugiej strony...
      Przez resztę dnia nasza droga wiodła między zarośniętymi, przygarbionymi wzgórzami, a kiedy zaczął zapadać mrok, wjechaliśmy w szczelinę między dwoma pagórkami. Stamtąd mogliśmy oglądać zachód słońca, rzucający krwawe smugi na szeroką rzekę, oraz bogactwo zieleni rozciągającej się za nią dżungli. Za nami znajdowały się brązowe garby, spowite warstwą indygowej mgły.
      Owładnął mną nastrój refleksyjny, ospały, zbliżony niemal do smutku. Wychodziło na to, że osiągniemy dział wodny nie tylko w sensie geograficznym. Czułem się tak, jakby ta rzeka zbierała moje łzy.
      Dużo później, gdy nie potrafiłem zasnąć od kłębiących się w głowie pytań, co właściwie robię tutaj, w tym obcym kraju, i desperackich odpowiedzi, że przecież i tak nie mam nic innego do roboty, ani dokąd pójść, wstałem z posłania i odszedłem od ciepła rozchodzącego się wokół ogniska. Kierowałem się w stronę jednego ze wzgórz, wiedziony jakimś niejasnym przeświadczeniem, że stamtąd będę miał lepszy widok na gwiazdy.
      Astmatyk, który trzymał wartę, łypnął na mnie z ukosa, otwierając szeroko bezzębne usta, a potem strzyknął strużką brązowej śliny na żar ogniska. W połowie drogi na wzgórze usłyszałem jak zaczyna kaszleć.
      A jednak dostał mi się wreszcie gruźlik.
      Księżyc miał niebawem wzejść. Będzie wielki i jasny. Wybrałem sobie miejsce i stałem, obserwując horyzont; czekałem aż wielki pomarańczowy glob przetoczy się nad krawędzią świata. Leciutka chłodna bryza rozwiewała mi włosy. Było tak cholernie spokojnie, że to aż bolało.
      - Także nie możesz spać?
      Podskoczyłem.
      Stanowiła ciemną bryłę na wzgórzu, nie dalej jak dziesięć stóp ode mnie. Gdybym w ogóle ją spostrzegł, pomyślałbym, że to kawałek skały. Podszedłem bliżej. Siedziała z ramionami obejmującymi kolana. Patrzyła na północ.
      - Usiądź.
      - W co się tak uporczywie wpatrujesz? - zapytałem, siadając obok niej.
      - Żniwiarz. Łucznik. Łódź Yargo. - Oraz, bez najmniejszej wątpliwości, dzień wczorajszy.
      To były konstelacje. Również uniosłem wzrok. Oglądane stąd, świeciły nisko nad horyzontem. O tej porze roku, na północy, znajdowałyby się wysoko na niebie. Znaczenie jej słów zaczęło powoli do mnie docierać.
      Długą już pokonaliśmy drogę. A tyle mil jeszcze do przejścia.
      Zaczęła mówić:
      - To onieśmielające, gdy się o tym pomyśli. To jest daleka droga.
      To prawda.
      Księżyc wspiął się ponad horyzont, monstrualnie wielki i niemalże czerwony. Wyszeptała:
      - Uau! - i wsunęła swą dłoń w moją. Drżała, więc po chwili przysunąłem się i objąłem ją. Wsparła głowę na moim ramieniu.
      Stary księżyc działał swoją magią. Ten gnojek potrafił zrobić to każdemu.
      Teraz wiedziałem, dlaczego Astmatyk się uśmiechał.
      Chwila wydawała się odpowiednia. Odwróciłem głowę - a jej usta uniosły się, by spotkać moje. Kiedy dotknęły mych warg, zapomniałem, kim i czym kiedyś była. Jej ramiona otoczyły mnie, pociągnęły w dół...
      Drżała w moim uścisku jak schwytana mysz.
      - O co chodzi? - zapytałem.
      - Cii - szepnęła. I to było najlepsze, co mogła powiedzieć. Ale, oczywiście, nie mogła tego tak zostawić. Musiała dodać: - Ja nigdy... nigdy tego nie robiłam...
      Cóż, cholera. Z pewnością wiedziała, jak rozproszyć uwagę mężczyzny i natychmiast rozbudzić tysiące zastrzeżeń w jego głowie.
      Księżyc wspinał się po niebie. Zaczęliśmy się nawzajem uspokajać. W jakiś sposób pozbyliśmy się części rzeczy.
      Zesztywniała. Mgła zasnuwająca jej oczy rozwiała się. Uniosła głowę i leniwym wzrokiem wpatrzyła w przestrzeń za moimi plecami.
      Jeżeli jeden z tych klaunów zakradł się za nami, aby podglądać, miałem zamiar połamać mu rzepki w kolanach. Odwróciłem się również.
      Nie mieliśmy towarzystwa. Ona obserwowała rozbłyski odległej burzy.
      - Burzowa błyskawica - powiedziałem.
      - Tak myślisz? Nie wydaje się bardziej odległa niż Świątynia. A przez cały czas, od kiedy jedziemy przez ten kraj, nie widzieliśmy ani jednej burzy.
      Postrzępione pioruny biły w dół, niczym deszcz grotów.
      Uczucie, o którym mówiłem z Jednookim, stało się dwakroć mocniejsze.
      - Nie wiem, Konował. - Zaczęła zbierać swoje rzeczy. - Wzór wydaje się znajomy.
      Zrobiłem to samo, czując ulgę. Nie miałem pewności czy zdołałbym dokończyć to, co rozpoczęliśmy. Nie mogłem się skupić.
      - Lepiej będzie innym razem, jak sądzę - powiedziała, wciąż wpatrując się w błyskawice. - To jest nazbyt dezorientujące.
      Wróciliśmy do obozu, aby przekonać się, że nikt już nie śpi, choć, oczywiście, nikogo też w najmniejszym stopniu nie zainteresowało to, że przyszliśmy razem. Widok z tego miejsca nie był tak dobry jak z góry, ale rozbłyski widać było nieźle. Wciąż biło w jedno miejsce.
      - Ktoś tutaj  oddaje się czarom, Konował - powiedział Jednooki.
      Goblin pokiwał głową.
      - Potężna magia. Nawet stąd można poczuć jej efekty uboczne.
      - Jak daleko stąd? - zapytałem.
      - Koło dwóch dni. Blisko miejsca, w którym się zatrzymaliśmy. Zadrżałem.
      - Możesz mi powiedzieć, o co tutaj chodzi? Goblin milczał. Jednooki potrząsnął głową.
      - Tylko tyle, że zadowolony jestem, będąc tutaj, a nie tam. Musiałem się z tym zgodzić, pomimo mojej niewiedzy w kwestii tego, co się właściwie dzieje.
      Murgen zbladł. Wskazał dłonią ponad książką, którą czytał, a teraz wyciągnął ją przed siebie niczym ochronny fetysz.
      - Widzieliście to?
      Patrzyłem na Panią i dumałem nad moim szczęściem. Niech inni pocą się na widok takiej drobnostki, jak pojedynek jakichś przeklętych czarowników dwadzieścia mil stąd. Miałem swoje własne kłopoty.
      - Co? - mruknąłem, wiedząc, że zależy mu na odpowiedzi.
      - Wyglądało jak gigantyczny ptak. To znaczy taki, która ma skrzydła rozpiętości około dwóch mil. Przez którego możesz popatrzeć na wylot.
      Spojrzałem na niego. Goblin pokiwał głową. On również widział. Popatrzyłem na północ. Błyskawice przestały bić; zamiast tego na miejscu, w które uderzały, buzowały szaleńcze płomienie.
      - Jednooki. Twoi nowi koledzy mają jakieś pojęcie, co się tutaj dzieje?
      Mały, czarny człowieczek potrząsnął głową. Rondo swojego kapelusza nasunął na czoło, przesłaniając oczy. Ta cała sprawa - czymkolwiek była - wstrząsnęła nim. Wedle jego własnych słów był największym czarodziejem, jakiego kiedykolwiek wydała ta część świata. Z możliwym wyjątkiem dla zmarłego brata, Tam-Tama. Cokolwiek tam było, było obce. Nie należało do tego miejsca.
      - Czasy się zmieniają - zasugerowałem.
      - Nie tutaj, tu jest to niemożliwe. A jeśli nawet, to ci chłopcy by coś o tym wiedzieli.
      Astmatyk żywo pokiwał głową na zgodę, choć nie mógł przecież zrozumieć ani słowa. Odchrząknął i splunął brązową śliną do ognia.
      Miałem wrażenie, że dostarczy mi podobnej zabawy jak Jednooki.
      - Co za świństwo on żuje przez cały czas? To jest niesmaczne.
      - Qat - odpowiedział Jednooki. - Narkotyk średniej mocy. Nie działa najlepiej na jego płuca, ale kiedy go żuje, nie dba o to, jak bardzo go bolą. - Powiedział to lekko, ale mówił prawdę.
      Przytaknąłem niespokojnie; spojrzałem w dal.
      - Uspokaja się tam.
      Nikt nie miał ochoty nic dodać.
      - Ponieważ wszyscy obudziliśmy się - powiedziałem - bierzcie się do pakowania. Chcę wyruszyć, kiedy tylko będzie dość jasno.
      Nikt nie próbował nawet sprzeczać się ze mną. Astmatyk skinął głową i splunął. Goblin westchnął i zaczął zbierać swoje rzeczy. Pozostali poszli za jego przykładem. Murgen odłożył na bok książkę z troską, która mi się spodobała. Ten chłopak mimo wszystko może zostać Kronikarzem. Wszyscy co jakiś czas popatrywaliśmy na północ, ale tylko wówczas, gdy sądziliśmy, że nikt inny nie zauważa naszego niepokoju.
      Kiedy nie patrzyłem w tamtą stronę ani nie torturowałem siebie, patrząc na Panią, starałem się ocenić reakcje nowych żołnierzy. Jak dotąd nie spotkaliśmy się bezpośrednio z czarami, ale Kompania zdawała się mieć łatwość ściągania ich na siebie. Wydawali się nie bardziej niespokojni niż stare wiarusy.
      Spojrzałem na Panią. Zastanawiałem się czy to, co z jednej strony zdawało się nieuniknione, a z góry skazane na niepowodzenie z drugiej, kiedykolwiek położy kres naszym niesnaskom.
      Jeżeli będzie dalej tak, jak dotąd, nasz związek ulegnie kompletnemu spaczeniu. Do diabła. Bardziej lubiłem ją jako przyjaciółkę.
      Nic nie jest równie bezrozumne, irracjonalne i ślepe - oraz najzwyczajniej głupkowate - niż mężczyzna, którego opanuje obsesyjna namiętność.
      Kobiety nie zachowują się tak głupio. Oczekuje się od nich słabości. Ale również tego, że zawiedzione, zmienią się we wściekłe suki.
      
13. MIGAWKA Z OSTATNIEJ NOCY WIERZBY
     
      Wierzba, Cordy Mather oraz Klinga wciąż mieli swą tawernę. Głównie dlatego, że otrzymali poparcie Prahbrindraha Draha. Ale interes nie szedł najlepiej. Kapłani przekonali się, że nie potrafią kontrolować obcych. Dlatego też postanowili obłożyć ich anatemą. Większość taglian robiła to, co kazali im kapłani.
      - To cię powinno przekonać, ile ludzie mają zdrowego rozsądku - powiedział Klinga. - Gdyby mieli go choć odrobinę, wrzuciliby kapłanów do rzeki i trzymali ich przez godzinę pod wodą, aby przypomnieć sobie, że w istocie brzęczą jak termity.
      Wierzba rzekł do niego:
      - Człowieku, jesteś najbardziej wrednym sukinsynem, jakiego widziałem w życiu. Założę się, że gdybyśmy cię nie wyciągnęli, te krokodyle zwymiotowałyby tobą. Jesteś zbyt zjełczały, byś nadawał się do jedzenia.
      Klinga tylko się uśmiechnął, przechodząc na zaplecze.
      Wierzba zapytał Cordy'ego:
      - Sądzisz, że to właśnie kapłani go wrzucili?
      - No.
      - Niezła klientela dzisiaj. Przynajmniej raz.
      - No.
      - Jutro ten dzień - Wierzba wziął długi łyk. Piwo Cordy'ego było coraz lepsze. Potem wstał i uderzył w bar pustym kuflem. Po taglijsku powiedział: - Morituri te salutant. Pij i bądź szczęśliwy, dziecino. Za jutro i tak dalej. Zdrowie wszystkich.
      Usiadł ponownie.
      - Wiesz, jak rozweselić ludzi - odezwał się Cordy.
      - Sądzisz, że mamy się z czego cieszyć? Nie uda im się. Dobrze wiesz, że tak będzie. Z tymi wszystkimi kapłanami, którzy wścibiają wszędzie swój nos? Powiem ci wprost: jeżeli tylko będę miał szansę, to ktoś nie wróci do domu z wyprawy.
      Cordy pokiwał głową, ale nic nie powiedział. Wierzba-Łabędź zawsze bardziej szczekał niż gryzł.
      Łabędź wymruczał:
      - W górę rzeki, jeśli się uda. Powiem ci coś, Cordy. Moje stopy aż palą się do marszu w tym kierunku, niezależnie od tego, czy miałbym tam biec, czy wlec się noga za nogą.
      - Pewnie, Wierzba, pewnie.
      - Nie wierzysz mi, co?
      - Wierzę we wszystko, co mi mówisz, Wierzba. Gdyby tak nie było, to czy siedziałbym tutaj, aż po szyję tarzając się w rubinach, perłach i złotych dublonach?
      - Człowieku, a czego spodziewałeś się po miejscu, o którym nikt nigdy nie słyszał, które znajduje się sześć tysięcy mil poza krawędzią każdej mapy, jaką ktokolwiek kiedykolwiek widział?
      Wrócił Klinga.
      - Nerwy was szarpią, chłopcy?
      - Nerwy? Jakie nerwy? Kiedy robili Wierzbę-Łabędzia, nie włożyli do środka żadnych nerwów.
      
14. PRZEZ D'LOCK ALOCK
     
      Wyruszyliśmy, kiedy tylko pojawił się ledwie cień światła. Szlak był łatwy, schodził łagodnie ze wzgórza i jedynie w kilku miejscach mieliśmy kłopoty z powozem oraz wozem Pani. Koło południa dotarliśmy do pierwszych drzew. Godzinę później pierwszy kontyngent był już na tratwie promu. Zanim słońce zaszło, znaleźliśmy się w dżungli D'lock Alock, gdzie natychmiast dziesięć tysięcy gatunków owadów zaczęło torturować nasze ciała. Od ich bzyczenia dużo gorsze dla naszych nerwów było to, że Jednookiemu nagle otworzył się róg obfitości z pochwalnymi opowieściami na temat rodzinnych stron.
      Od pierwszego dnia spędzonego w Kompanii starałem się wyciągnąć z niego coś o nim lub jego kraju. Każdy najgłupszy szczegół stanowił dla mnie powód do dumy. Teraz miałem wszystko, czegokolwiek tylko mogłem chcieć, a nawet więcej. Wszystko prócz odpowiedzi na pytanie, dlaczego on i jego brat opuścili taki raj na ziemi.
      Sytuacja, w której zmuszony byłem nieustannie tłuc się po skórze, stanowiła oczywistą odpowiedź na to pytanie. Jedynie szaleńcy i głupcy mogliby mieć ochotę na poddawanie się nieustannej torturze.
      Którym z nich więc byłem?
      Mimo iż prowadziła przez nią droga, podróż przez dżunglę zabrała nam prawie dwa miesiące. Sama dżungla stanowiła największy problem. Była ogromna, a przeprowadzenie przez nią powozu przypominało, oględnie mówiąc, niewolniczą pracę w kieracie. Jednakże ludzie również nastręczali problemy.
      Nie chodzi o to, że byli nieprzyjaźnie nastawieni. Wręcz przeciwnie. Żyli w dużo prostszy sposób niż my, na północy. Te gładkie, rozkoszne, małe brązowe piękności nigdy nie widziały kogoś takiego jak Murgen, Otto czy Hagop oraz ich chłopcy. Wszystkie chciały popróbować nowości. Chłopcy byli chętni do współpracy.
      Nawet Goblin miał tyle szczęścia, że jego paskudną facjatę zdobił nieustanny uśmiech od ucha do ucha.
      Biedny, nieszczęsny, zahamowany stary Konował usadowił się na widowni i tęsknił za oswobodzeniem swego serca.
      Nie miałem tyle samozaparcia by gonić za drobną, przypadkową zabawą, kiedy tuż obok czekała znacznie bardziej poważna propozycja.
      Moja postawa nie wywołała żadnych bezpośrednich komentarzy słownych - ci chłopcy czasami potrafili zdobyć się na trochę taktu - ale udało mi się pochwycić wystarczająco wiele kosych spojrzeń, żebym wiedział, co sobie myślą. A ich myślenie spowodowało, że ja również zacząłem dumać. Kiedy pogrążam się w introspekcji, staję się ponury i najzupełniej nieodpowiedni jako towarzysz dla człowieka czy zwierzęcia. A kiedy wiem, że mnie obserwują, naturalna wstydliwość czy też niechęć umacnia się we mnie i nie robię nic, niezależnie od tego, jak pomyślne są znaki.
      Dlatego też siedziałem z boku, nic nie robiąc, i tylko coraz bardziej pogrążałem się w depresji, ponieważ obawiałem się, że ucieka mi coś ważnego, a ja jestem organicznie niezdolny do uczynienia czegokolwiek w tej sprawie.
      Dawnymi czasy życie było z pewnością mniej skomplikowane.
      Mój humor poprawił się, kiedy pokonaliśmy ostatni, nadmiernie zalesiony oraz nawiedzany przez robactwo łańcuch górski, i wyjechaliśmy na wysoki płaskowyż sawanny.
      Interesujące było, że podczas przeprawy przez D'lock Alock nie udało nam się zwerbować żadnego żołnierza. Świadczy to o pokoju, w jakim ci ludzie żyli ze swoim środowiskiem. A także o Jednookim i jego dawno zmarłym bracie.
      Co, do diabła, musieli tu przeskrobać? Zauważyłem, że dopóki byliśmy w dżungli z Łysolem i Astmatykiem, specjalnie unikali jakichkolwiek rozmów o swojej przeszłości, swoim wieku, albo wcześniejszej tożsamości. Jakby ktoś mógł jeszcze pamiętać coś, co dwóch nastolatków zrobiło tak dawno temu.
      Łysol i Astmatyk kazali nam się zatrzymać, gdy tylko opuściliśmy krainę zamieszkiwaną przez ich lud. Utrzymywali, że dotarli do granicy terytorium, które znali. (Obiecali rozejrzeć się za paroma tubylcami, którzy będą mogli poprowadzić nas dalej.) Łysol oznajmił, że zamierza wracać, niezależnie od zawartej wcześniej umowy. (Twierdził, że Astmatyk sam da sobie równie dobrze radę jako pośrednik i tłumacz.)
      Stało się coś, co rozwiało złudzenia Łysola. Nie chciałem się z nim kłócić. Już wcześniej powziął decyzję. Po prostu nie zapłaciłem mu pełnej obiecanej stawki.
      Obawiałem się, że Astmatyk będzie chciał zostać. Ten facet był drugorzędnym duchowym pobratymcem Jednookiego, gotowym do bezsensownych psot. Może coś jest w wodzie dżungli D'lock Alock. Wyjąwszy fakt, że Łysol i wszyscy pozostali, których spotkaliśmy, wydawali się zupełnie normalni.
      Osądziłem, że to moja magnetyczna osobowość przyciąga typy takie jak Jednooki i Astmatyk.
      Z pewnością czekała nas niezła zabawa. Jednooki bez zmrużenia oka pozwalał Goblinowi na wszystko, nie siląc się nawet na cień riposty. Kiedy wybuch wreszcie nastąpi, będzie czystym pięknem.
      - Cała rzecz powinna wyglądać odwrotnie - powiedziałem Pani, kiedy rozmyślaliśmy nad tym. - Jednooki powinien drażnić pierwszy, podczas gdy Goblin zazwyczaj leżał w zaroślach, czając się jak wąż.
      - Być może wszystko zmieniło się dlatego, iż przekroczyliśmy równik. Pory roku następują tu odwrotnie.
      Nie zrozumiałem tej uwagi, dopóki nie poświęciłem jej kilkugodzinnego namysłu. Potem zdałem sobie sprawę, że nie miała sensu. Był to jeden z jej dziwacznych, nieśmiesznych żartów.
      
15. SAWANNA
     
      Czekaliśmy przez sześć dni na skraju sawanny. Dwukrotnie pojawiły się bandy ciemnoskórych wojowników, by nas sobie dokładnie obejrzeć. Za pierwszym razem Astmatyk powiedział:
      - Nie pozwólcie im sprowadzić się z drogi.
      Zwracał się do Jednookiego, nie wiedząc, że nauczyłem się od nich wystarczająco dużo z ich świergotania, by śledzić przebieg rozmowy. Miałem niezły dryg do języków.
      Miała go większość z nas, starych weteranów. Musieliśmy nauczyć się ich tak wiele.
      - Jakiej drogi? - dopytywał się Jednooki. - Tej krowiej ścieżki? - Wskazał palcem szlak, który wił się w dal.
      - Cokolwiek znajduje się pomiędzy białymi kamieniami, stanowi drogę. Droga jest święta. Dopóki pozostaniecie na niej, będziecie bezpieczni.
      Na pierwszym postoju dbaliśmy o to, by nie opuszczać koła wyznaczonego przez białe kamienie. Sądziłem, że rozumiem znaczenie linii białych kamieni biegnących na południe. Handel wymaga bezpiecznych tras. Chociaż obecnie ten szlak nie wyglądał na szczególnie ruchliwy. Od czasu opuszczenia imperium, z rzadka tylko napotykaliśmy większe karawany. Kierowały się na północ. Nikt nie podążał na południe. Wyjąwszy może wędrowny pniak.
      Astmatyk ciągnął dalej:
      - W każdym razie strzeżcie się ludzi równin. Są zdradliwi. Użyją każdego możliwego do wyobrażenia pochlebstwa i podstępu, aby sprowadzić was ze szlaku. Ich kobiety są szczególnie z tego znane. Pamiętajcie: będą obserwować was przez cały czas. Opuszczenie drogi oznacza śmierć.
      Pani była głęboko zainteresowana tą dyskusją. Ona również wszystko rozumiała. A Goblin zażartował:
      - Jesteś martwy, Robaczywe Usta.
      - Co? - zgrzytnął zębami Jednooki.
      - Pierwsza para słodkich bioder, które zakołyszą się na twojej drodze, zaprowadzi cię prosto do kociołka kanibala.
      - Oni nie są kanibalami... - Nagły przestrach przemknął cieniem po twarzy Jednookiego.
      Dopiero teraz pojął, że Goblin rozumiał go, gdy rozmawiał z Astmatykiem. Popatrzył na pozostałych. Niektórzy odwrócili wzrok.
      Potoczył po wszystkich oszołomionym spojrzeniem. Z większym ożywieniem zaczął coś szeptać do Astmatyka.
      Ten zachichotał. Jego śmiech brzmiał na poły jak gdakanie kury, na poły zaś niczym krzyk pawia. Chwila śmiechu kosztowała go następny atak kaszlu.
      Był to niedobry kaszel. Jednooki nie przestawał mnie zadręczać prośbami:
      - Nie możesz zrobić czegoś dla tego faceta, Konował? Wypluwa płuca i umiera, a nas to boli.
      - Nic. Nie powinien się przemęczać... - Nie było powodu rozpoczynać starej śpiewki. Astmatyk nie chciał nawet o tym słyszeć. - Ty i Goblin powinniście być w stanie zrobić dla niego więcej dobrego niż ja.
      - Nie możesz pomóc facetowi, który ci na to nie pozwala.
      - A tak po prawdzie - zacząłem, patrząc w prosto jego jedyne oko - jak długo potrwa, zanim dostaniemy jakichś przewodników?
      - W odpowiedzi na to pytanie słyszę tylko: wkrótce. Doprawdy wkrótce.  Dwóch  wysokich,  czarnych  mężczyzn pojawiło się na drodze, biegnąc mocnym, równym truchtem. Stanowili najbardziej zdrowych i pięknych przedstawicieli gatunku, jakich widziałem od dłuższego czasu. Każdy miał na plecach pęk oszczepów, włócznię o krótkim drzewcu i długim ostrzu w dłoni, oraz tarczę pokrytą jakąś skórą w białe i czarne paski na lewym ramieniu. Ich kończyny poruszały się w doskonałym rytmie, jakby każdy z nich stanowił połowę jakiejś wspaniałej wytaktowanej maszyny.
      Spojrzałem na Panią. Jej twarz nie zdradzała żadnych myśli.
      - Byliby wspaniałymi żołnierzami - zauważyła.
      Ci dwaj potruchtali prosto do Astmatyka, pozostałych traktując z kompletną obojętnością. Ale widziałem jak rzucali nam z ukosa spojrzenia. Biali ludzie musieli stanowić rzadkość po tej stronie dżungli. Zaszczekali na Astmatyka w aroganckim języku, pełnym pauz i mlaśnięć.
      Astmatyk odpowiedział jakimś ciężkim, głębokim ukłonem. Zwracał się do nich w tym samym języku, jęcząc jednak niczym niewolnik odpowiadający panu o wybuchowym temperamencie.
      - Kłopoty - przepowiedziała Pani.
      - Dokładnie. - Ta pogarda względem obcych nie była dla nas nowym doświadczeniem. Chwilę trwało, zanim zdałem sobie sprawę, kto powiedział:
      - Skacz! I kto zapytał:
      - Jak wysoko?
      Rozmawiałem z Goblinem na migi. Jednooki połapał się w tym. Zachichotał. To wywołało oburzenie naszych nowych przewodników.
      To musi być odpowiednio obraźliwe. Musieli mi tylko dać jakiś pretekst, coś, co dla nich stanowiło prowokację. Tylko wtedy zaakceptują osadzenie ich na właściwym miejscu.
      Jednooki rozwijał wielkie pomysły. Dałem mu znak, żeby się pohamował, by przygotował tylko jakąś wywołującą odpowiednie wrażenie iluzję. Na głos zaś powiedziałem:
      - Po co ten cały bełkot? Przejdźmy do rzeczy. Tamten zaczął łajać Astmatyka.
      A on zachowywał się niczym człowiek zawieszony pomiędzy spadającą skałą a twardym podłożem. Poinformował Jednookiego, że K'Hlata nie handlują. Powiedział dalej, że przejrzą nasze rzeczy i wybiorą sobie coś, co uznają za warte swego kłopotu.
      - Niech tylko spróbują, a będą mieli palce obcięte tuż przy nadgarstku. Powiedz im to. Grzecznie.
      Było już za późno na grzeczność. Ci chłopcy rozumieli nasz język. Ale warczenie Jednookiego powaliło ich. Nie wiedzieli, co teraz zrobić.
      - Konował! - Zawołał Murgen. - Mamy gości.
      Rzeczywiście. Niektórzy z tych chłopców, którzy wcześniej przypatrywali nam się podejrzliwie.
      Byli dokładnie tym, czego było potrzeba wrażliwym ego naszych nowych przyjaciół. Chłopcy skakali w górę i w dół, wyjąc i uderzając włóczniami o tarcze. Miotali na nas obelgi. Marcowali wzdłuż oznaczonej kamieniami granicy, a Jednooki truchtał za nimi.
      Ryba nie brała. Ale oni sami raczej żałosną mieli przynętę. Tylko własne słowa.
      Dwaj wojownicy zawyli i zaatakowali. Spadło to na wszystkich zupełnie niespodziewanie. Trzej obcy padli. Pozostali szybko pokonali naszych przewodników, choć nie bez dalszych strat.
      Astmatyk stanął przy granicy i, załamując ręce, skarżył się Jednookiemu. A wrony krążyły w górze.
      - Goblin! - warknąłem. - Jednooki! Zróbcie coś z tym!
      Jednooki zachichotał, sięgnął dłonią, złapał swoje włosy i szarpnął.
      Obdarł się cały ze skóry pod tym głupim kapeluszem. A zębata i ognista bestia, która wyłoniła się z tej wylinki była tak straszna, że na jej widok nawet strusiowi wywróciłoby żołądek.
      Wszystko stanowiło jedynie przedstawienie, wszystko było wyłącznie rozrywką, ale Goblinowi tylko w to graj.
      Goblin zdawał się być otoczony przez gigantyczne robaki. Chwilę zajęło mi, zanim się zorientowałem, że te wszystkie wijące się monstra to kawałki liny. Aż wrzasnąłem, kiedy zobaczyłem stan naszych uprzęży.
      Goblin zawył ze śmiechu, gdy sto kawałków liny zaczęło pełznąć przez trawę i powietrze, aby nękać, wspinać się, oślepiać, dusić.
      Astmatyk biegał dookoła w stanie niemalże ostatecznej apopleksji.
      - Przestańcie! Przestańcie! Łamiecie całą umowę.
      Jednooki nie zwracał na niego uwagi. Z powrotem nałożył maskę na okropność, jaką się stał, nie przestając jednak obrzucać Goblina wściekłymi spojrzeniami. Zazdrościł mu jego pomysłowości.
      Goblin jeszcze nie skończył. Po uduszeniu wszystkich, którzy nie zostali dorżnięci, albo nie byli, nominalnie przynajmniej, przyjaciółmi, za pomocą swych lin przeciągnął ciała przez granicę.
      - Żadnych obcych świadków - zapewnił mnie Jednooki, ślepy na te przeklęte wrony. Ponownie spojrzał wściekłym wzrokiem na Goblina. - Co ta mała ropucha sobie umyśliła?
      - Co mówisz?
      - Te liny. To nie jest dzieło, które można wytworzyć dla potrzeb chwili, Konował. Miesiące zajmuje zaczarowanie takiej ilości liny. Wiem również, o kogo mu chodziło. Odtąd nie będzie już, cholera, żadnego miłego, grzecznego, cierpliwego bez granic Jednookiego. Rękawice rzucone. Zamierzam wziąć odwet, zanim ten mały bękart dopadnie mnie, gdy będę odwrócony do niego plecami.
      - Zemsta poprzedzająca czyn? - To był sposób Jednookiego na świat oraz innych ludzi.
      - Powiedziałem ci, że coś zamierzał. Nie myślę stać bez ruchu i czekać...
      - Zapytaj Astmatyka, co zrobić z ciałami. Astmatyk powiedział, żeby zakopać je głęboko i starannie zamaskować.
      - Kłopoty - powiedziała Pani. - Jakkolwiek byście to zrobili.
      - Zwierzęta są wypoczęte. Prześcigniemy ich.
      - Mam nadzieję. Żałuję, że...
      Było coś takiego w jej głosie, czego nie potrafiłem rozszyfrować. Później też mi się nie udało. Nostalgia. Tęsknota za domem. Tęsknota za czymś, co się bezpowrotnie utraciło.
      Goblin przezwał naszych nowych przewodników Świrus i Czubek. Mimo mojej irytacji, imiona do nich przylgnęły.
      Pokonaliśmy sawannę w ciągu czternastu dni, bez ofiar, choć Astmatyk i przewodnicy wpadali w panikę za każdym razem, gdy słyszeli odległy łomot bębnów.
      Wiadomość, której się obawiali, nie nadeszła zanim nie porzuciliśmy sawanny dla górzystej pustyni, ograniczającej ją od południa. Obaj przewodnicy natychmiast poprosili, aby pozwolono im zostać z Kompanią. To zawsze dodatkowa włócznia.
      Jednooki poinformował mnie:
      - Bębny mówią, że zostali wyjęci spod prawa. Tego, co mówią o nas, na pewno nie chciałbyś słyszeć. Jeżeli postanowisz wracać z powrotem na północ, lepiej zastanów się nad inną drogą.
      Cztery dni później rozbiliśmy obóz na jakichś wzgórzach górujących nad wielkim miastem i szeroką rzeką płynącą na południowy-wschód. Przybyliśmy do Gea-Xle, osiemset mil poniżej równika. Ujście tej rzeki, znajdujące się tysiąc sześćset mil na południe, leżało na skraju świata przedstawionego na mapie, którą zrobiłem w Świątyni Wytchnienia Podróżnego. Ostatnim miejscem oznaczonym na mapie było miasto, które prawdopodobnie nazywało się Troko Tallio, położone nad rzeką w pewnej odległości od wybrzeża.
      Kiedy rozbito obóz zgodnie z moimi wskazówkami, poszedłem szukać Pani. Znalazłem ją między jakimiś wysokimi skałkami. Jednak zamiast oglądać widoki, wpatrywała się w delikatną filiżankę do herbaty. Przez sekundę zdało mi się, że migoczą w niej iskry. Potem wyczuła, że się zbliżam. Spojrzała na mnie i uśmiechnęła się.
      Kiedy spojrzałem ponownie, w filiżance nie było już nic. Musiała to być wyłącznie gra mojej wyobraźni.
      - Kompania rośnie - powiedziała. - Od czasu opuszczenia Wieży, zebrałeś dwudziestu ludzi.
      - Mhm. - Usiadłem i spojrzałem na miasto. - Gea-Xle.
      - Tu służyła Czarna Kompania. Ale gdzie ona nie służyła? Zachichotałem.
      - Masz rację. Brniemy w naszą własną przeszłość. W tym mieście wynieśliśmy do władzy obecną dynastię. Kiedy je opuszczaliśmy, obyło się bez zwyczajowych niesnasek. Ciekawe, co by się stało, gdybyśmy kazali Murgenowi rozwinąć sztandar?
      - Jest tylko jeden sposób, żeby się przekonać. Spróbujmy tak zrobić.
      Nasze spojrzenia skrzyżowały się. Zamigotały w nich najrozmaitsze znaczenia. Minęło dużo czasu, od kiedy zdarzyło się to po raz ostatni. Unikaliśmy takich chwil jak ta; było w tym coś ze spóźnionego młodzieńczego wstydu, zmieszanego z poczuciem winy.
      Słońce zaszło płomienistą pożogą; był to jedyny ogień tego wieczora.
      Nie potrafiłem po prostu przejść do porządku nad tym, kim była.
      Była na mnie zła. Ale dobrze skrywała swój gniew. Potem przyłączyła się do mnie i razem obserwowaliśmy, jak miasto przywdziewa swoje nocne oblicze. Taki makijaż zadowoliłby nawet starzejącą się księżniczkę.
      Niepotrzebnie traciła energię, wściekając się na mnie. Sam w wystarczającym stopniu byłem na siebie wściekły.
      - Dziwne gwiazdy, dziwne niebo - zauważyłem. - Konstelacje są zupełnie niedorzeczne. Jeszcze trochę, a zacznę się czuć, jakbym był w zupełnie niewłaściwym świecie.
      Wydała z siebie coś przypominającego parsknięcie.
      - I to uczucie z każdą chwilą się potęguje. Cholera. Lepiej poszperam w Kronikach, aby zobaczyć, co mówią o Gea-Xle. Nie wiem dlaczego, ale to miejsce mnie niepokoi. - Była to prawda, chociaż dopiero w tej chwili zdałem sobie z tego sprawę. Było to dość niezwykle. Zdarzało się, że bałem się konkretnych ludzi, ale nigdy dotąd miejsc.
      - Dlaczego tego nie zrobisz? - Niemalże mogłem usłyszeć jej myśli:
      Idź, skryj się w swoich książkach i swojej tęsknocie za minionym dniem. Ja będę siedziała tutaj, patrząc dniu dzisiejszemu i jutrzejszemu prosto w oczy.
      Była to jedna z tych chwil, kiedy cokolwiek powiesz, i tak będzie niewłaściwe. Dlatego też uczyniłem drugą z kolei najgorszą rzecz i odszedłem, nie mówiąc ani słowa.
      Niemal potknąłem się o Goblina, który właśnie wracał do obozu. Chociaż, potykając się w ciemnościach, czyniłem mnóstwo hałasu, nie zauważył mnie, pogrążony w myślach.
      Spoglądał ponad skałą, wpatrzony w pochylone plecy Jednookiego. W tak oczywisty sposób zamierzał zrobić coś paskudnego, że nie mogłem się powstrzymać. Nachyliłem się nad nim i wyszeptałem:
      - Huu!
      Skrzeknął i odskoczył co najmniej na dziesięć stóp, potem zatrzymał się i spojrzał na mnie złym okiem.
      Powlokłem się do obozu i zacząłem grzebać w swoich bagażach, szukając księgi, którą zamierzałam przeczytać.
      - Dlaczego nie zajmiesz się swoimi sprawami, Konował? - dopytywał się Jednooki.
      - Co?
      - Swoimi sprawami, dlaczego się nimi nie zajmiesz. Zaczaiłem się tutaj na tę małą ropuchę. Gdybyś nie wsadzał w to swojego nosa, miałbym go, jak gotową do wypatroszenia antylopę.
      Z ciemności wyśliznęła się lina i zwinęła na jego podołku.
      - Nie pozwolę, by zdarzyło się to powtórnie.
      Lektura Kronik w niczym nie przyczyniła się do rozproszenia moich obaw. Stawałem się prawdziwym paranoikiem, nawet to swędzenie między łopatkami nie ustępowało ani na moment. Zacząłem się wpatrywać w ciemność, w nadziei dostrzeżenia tego, kto nas obserwował.
      Jednooki i Goblin znajdowali się w podobnie ponurym nastroju. Dlatego zapytałem:
      - Czy wy, chłopcy, dojrzeliście już do zajęcia się czymś poważniejszym?
      Cóż, chyba dojrzeli, ale nie potrafili przyznać, że ich sprzeczki nie są tak ważne, dlatego też po prostu patrzyli na mnie, obojętnie.
      - Mam złe przeczucia. To znaczy, nie są to dokładnie przeczucia, ale coś w tym rodzaju. A ponadto z każdą chwilą stają się coraz gorsze.
      Patrzyli dalej, z kamiennymi twarzami, nie mając zamiaru odezwać się ani słowem.
      Murgen jednak mnie nie zawiódł.
      - Wiem, o co ci chodzi, Konował. Od czasu, jak się tu zatrzymaliśmy, po prostu wychodzę z siebie.
      Popatrzyłem na pozostałych. Przestali szeptać. Gra w tonka dobiegła końca. Otto i Hagop wymienili drobne skinienia głowami, przyznając, że oni również są niespokojni. Pozostali nazbyt dobrze grali role macho, aby cokolwiek przyznać.
      No tak. Być może mrówki chodzące po moim grzbiecie nie były wyłącznie dziełem wyobraźni.
      - Mam przeczucie, że przejście tej rzeki oznaczać będzie koniec pewnego rozdziału w historii Kompanii. Czy któryś z was, geniuszy, może mi wyjaśnić, dlaczego?
      Goblin i Jednooki spojrzeli po sobie. Żaden nie odezwał się ani słowem.
      - Jedyną dziwną rzeczą, jaką Kroniki mówią o Gea-Xle, jest to, że stanowiło ono jedno z nielicznych miejsc, z których Kompania odeszła.
      - Co to znaczy? - Ten Murgen był urodzonym graczem.
      - Znaczy tyle, że nasi bracia nie musieli przemocą wywalczyć sobie prawa do odejścia. Mogli odnowić swe zlecenie. Ale kapitan usłyszał o górze skarbów na północy, gdzie miały być srebrne nuggety o wadze funta.
      Historia była dużo bardziej skomplikowana, ale oni nie chcieli jej usłyszeć. Tak naprawdę nie byliśmy już Czarną Kompanią, tylko pozbawionymi korzeni żołnierzami podążającymi znikąd w tym samym kierunku. Czy była to moja wina, czy rezultat działania gorzkich okoliczności?
      - Żadnych uwag? - Obaj jednak wyglądali na pogrążonych w myślach. - No tak. Cóż, Murgen, jutro przywdziejemy nasze prawdziwe barwy. Ze wszystkimi honorami.
      Ten rozkaz spowodował, że kilka brwi uniosło się do góry.
      - Kończcie herbatę, chłopcy. I powiedzcie swym żołądkom, by przygotowały się na łyk prawdziwego piwa. Tam, w dole robią naprawdę cudowny eliksir.
      Kilka par oczu rozbłysło niejakim zainteresowaniem.
      - Widzicie? Kroniki mimo wszystko mogą się do czegoś przydać.
      Zabrałem się za notatki w ostatnim z moich własnych tomów, od czasu do czasu popatrując na któregoś z czarodziei. Zapomnieli o swej waśni, kiedy zmuszono ich do użycia głów w celu innym niż wymyślanie kolejnych psot.
      Gdy znowu spojrzałem znad zapisków, dostrzegłem srebrzysty, żółtawy rozbłysk. Zdawał się pochodzić ze skał, z których, jakiś czas temu, obserwowałem światła miasta.
      - Pani!
      Biegłem w jej kierunku, dziesiątki razy kalecząc sobie kolana, po to, by na koniec poczuć się jak głupiec, gdy zobaczyłem ją, siedzącą na skale, ramionami obejmującą nogi, z policzkiem wspartym na kolanach, wpatrującą się w noc. Niedawno wzeszła tarcza księżyca zalewała ją z tyłu światłem. Była zdziwiona moim gwałtownym biegiem na ratunek.
      - Co się stało? - dopytywałem się.
      - Z czym?
      - Widziałem tu jakieś dziwne błyski. Wyraz jej twarzy, przynajmniej w tym świetle, wyrażał szczere zdumienie.
      - To musiała być jakaś gra księżycowej poświaty. Postaraj się wrócić jak najszybciej. Zamierzamy wcześnie wyruszyć.
      - W porządku - powiedziała cichym, zatroskanym głosem.
      - Coś jest nie tak?
      - Nie. Po prostu czuję się zagubiona. Wiedziałem, co ma na myśli.
      Wróciwszy do obozu, natknąłem się na Goblina i Jednookiego. Ogniki magii tańczyły w ich palcach, a w oczach tlił się strach.
      
16. WOJNA WIERZBY
     
      Wierzba był rozbawiony. Wszystko toczyło się dokładnie w taki sposób, w jaki zostało przewidziane. Taglianie poddali terytoria poniżej Main, nie ruszając nawet palcem w ich obronie. Armia Władców Cienia przeszła przez rzekę i dalej nie natknęła się na żaden opór. Rozdzieliła się na cztery części. Wciąż nie napotykając śladu obrońców, rozpadła się na kompanie, w celu łatwiejszej grabieży. Plądrowanie zdobytych ziem okazało się tak łatwe, że wszelka dyscyplina załamała się.
      Tagliańscy maruderzy zaczęli otaczać łupieżców i małe partie najeźdźców, znienacka i wszędzie naraz. Napastnicy ponieśli setki strat zanim zrozumieli, co się dzieje. Tą fazą wojny kierował Cordy Mather, utrzymując, że taktykę opiera na strategii swoich militarnych bożyszczów, Czarnej Kompanii. Kiedy najeźdźcy odpowiedzieli tworzeniem większych oddziałów, zaczął wciągać je w zasadzki i pułapki. Szczytowym efektem zastosowania tej taktyki było dwukrotne wprowadzenie całych kompanii w szczelnie wzniesione, specjalnie zbudowane w tym celu miasta, które następnie wraz z nimi zostały spalone. Jednak za trzecim razem, kiedy próbował tej samej sztuczki, napastnik nie połknął już przynęty. Taglianie Mathera, nazbyt pewni własnych sił dostali lanie. Ranny dowódca powrócił do Taglios, aby dumać nad niestałością losu.
      W tym czasie Wierzba maszerował wokół wschodnich obszarów Taglios wraz z Kopciem i dwudziestoma pięcioma tysiącami ochotników, trzymając się blisko kwatery głównej wroga i starając się sprawiać wrażenie zagrożenia, które przemieni się w nemezis, w chwili gdy najeźdźcy popełnią błąd. Kopeć nie miał najmniejszego zamiaru walczyć i był tak nieustępliwy w realizacji swych postanowień, że nawet Wierzba miał ochotę na niego warczeć.
      Kopeć utrzymywał, że czeka na coś, co ma się wydarzyć. Nie powiedział, co to ma być.
      Klinga utknął na południu, na terenach oddanych bez walki, wzdłuż rzeki Main. Miał za zadanie zebrać tamtejszych mieszkańców razem i zatrzymywać wszystkich posłańców, udających się w jedną lub drugą stronę. To nie była szczególnie trudna robota. Przez rzekę nie wiodły żadne mosty; miała tylko cztery miejsca, gdzie można było ją przekroczyć w bród. Władcy Cienia musieli być zajęci czymś innym. Nic nie wzbudziło ich podejrzeń. Albo, być może, zakładali, że brak wiadomości sam w sobie stanowi dobrą wiadomość.
      A na to właśnie czekał Kopeć.
      Tak jak powiedział Klinga, kapłani stanowili koszmar Taglios. Współistniały tu trzy główne religie, i to bynajmniej nie w pokojowy sposób. Każda miała swoje odgałęzienia, frakcje i wyznania, które wadziły się pomiędzy sobą, kiedy nie były właśnie zajęte zwalczaniem wyznawców pozostałych religii. Jądro kultury taglijskiej stanowiły różnice religijne oraz wysiłki kapłanów, starających się zdobyć przewagę nad konkurencją. Wielu ludzi z niższych klas nie popierało właściwie nikogo. Szczególnie na wsiach. Podobnie zresztą jak ród władający miastem, który nie ośmielał się przyjąć żadnej religii, gdyż to zapewne byłoby równoznaczne z utratą władzy.
      Stary Kopeć czekał, aż jeden z głównych kapłanów wpadnie na pomysł, że może zdobyć sławę dla siebie i swojej braci, wyprawiając się w pole i zdobywając głowy najeźdźców, z którymi nikt inny nie potrafił walczyć.
      - Czysto cyniczny, polityczny manewr - powiedział Kopeć Wierzbie. - Prahbrindrah czekał długo, aby pokazać komuś co się stanie, jeżeli nie postąpią w zgodzie z tym, co zaplanował.
      Pokazał im.
      Jeden z kapłanów wpadł na błyskotliwy pomysł. Przekonał około piętnastu tysięcy facetów, że mogą stawić czoło doświadczonym zawodowcom. Głowy do góry. Wyprowadził więc tłum, aby przyjrzeć się najeźdźcom. Nie mieli najmniejszych kłopotów z ich odnalezieniem. Dowódca wojsk Władców Cienia również osądził, że na to właśnie czekał. Pozostałe zdobycze Władców zostały pozyskane w jednej wielkiej bijatyce.
      Wierzba i Kopeć, oraz kilku innych stali na szczycie wzgórza, gdzie mogli widzieć ich przedstawiciele obu stron i przez dwie godziny oglądali jak dwa tysiące ludzi masakruje piętnaście tysięcy. Ci taglianie, którym udało się uciec, zawdzięczali to w znacznej części faktowi, że wrogowie byli zbyt zmęczeni, aby ich ścigać.
      - Teraz będziemy walczyć - powiedział Kopeć. Tak więc Wierzba ruszył ze swymi siłami i manewrował nimi, dopóki tamci nie zdenerwowali się i nie ruszyli za nim. Uciekał do czasu aż się nie zatrzymali. Potem znowu manewrował. I znowu uciekł. I tak w kółko. Opierał się na wspomnieniach z niejasno zapamiętanych opowieści o tym, jak Czarna Kompania wycofywała się przez tysiąc mil, prowadząc wroga w zasadzkę, w której został niemalże wycięty w pień.
      Być może ci faceci też słyszeli o tej historii. W każdym razie nie czekali na to, by ich ktoś poprowadził. Za pierwszym razem, kiedy udaremniono ich pościg, po prostu rozbili obóz i nie ruszali się więcej. Wtedy Wierzba rozmówił się z Kopciem, a ten skrzyknął jakichś ochotników z prowincji, którzy zaczęli budować mur wokół najeźdźców.
      Następnym razem jednak tamci zwyczajnie zawrócili i zaczęli maszerować na Taglios, co powinni byli zrobić od razu, zamiast usiłować się wzbogacić. Wierzba wsiadł więc na nich z tyłu i naprzykrzał się nieustannie do czasu, aż przekonał dowódcę oddziałów wroga, że będzie musiał z nim walczyć, gdyż w przeciwnym razie nie będzie miał ani chwili spokoju.
      Wierzba zwrócił się do Kopcia:
      - Nie mam zielonego pojęcia o strategii, taktyce ani niczym takim, wiem jednak, że tak naprawdę muszę pracować tylko nad jednym facetem. Tym, który dowodzi tamtymi gośćmi. Jeżeli uda mi się skłonić go do zrobienia tego, co chcę, inni pójdą za nim. A wiem, jak go rozwścieczyć i doprowadzić do takiego stanu, że będzie musiał mnie zaatakować.
      I to właśnie zrobił.
      Ostatecznie generał Władców Cienia ścigał go do murów miasta, które trwało w pełnej gotowości. Była to rozszerzona wersja gry Cordy'ego. Tylko że tym razem dzieła nie miał dokończyć ogień. Wszyscy mieszkańcy zostali ewakuowani a na ich miejsce weszli ochotnicy, w liczbie dwunastu tysięcy. Kiedy Wierzba i Kopeć przeganiali najeźdźców po kraju, ci chłopcy budowali mur.
      Wierzba schronił się do miasta i zagrał tamtym na nosie. Zrobił wszystko, na co było go stać, aby wodza przeciwników doprowadzić do szaleństwa; choć trzeba przyznać, że tamten długo mu się opierał. Poddał miasto, potem zaś zebrał wszystkich ludzi, jakich miał na taglijskim terytorium, i którzy byli w stanie jeszcze się ruszać. W końcu zaatakował.
      To był wredny bój. Dla najeźdźców z tego powodu, że w ciasnych uliczkach nie mogli skorzystać z przewagi lepszej dyscypliny. Z dachów bez przerwy strzelali w nich łucznicy. Z drzwi i bocznych alejek wyskakiwali na nich co rusz faceci z włóczniami. Ale napastnicy byli przecież lepszymi żołnierzami. Zabili wielu taglian, zanim zdali sobie sprawę, że znaleźli się w pułapce, mając naprzeciw siebie wroga około sześciokrotnie liczniejszego, niż się spodziewali. Ale wtedy było już za późno, aby mogli się wydostać. Zabrali ze sobą jednak wielu tubylców.
      Kiedy wszystko się skończyło, Wierzba wrócił z powrotem do Taglios. Klinga również pojawił się w domu, otworzyli tawernę i przez kilka tygodni celebrowali zwycięstwo. W tym czasie Władcy Cienia zrozumieli, co się stało, i wpadli we wściekłość. Grozili wszystkim, na co ich było i na co nie było stać. Książę Prahbrindrah Drah wypiął się na nich i oznajmił, że wszystkie groźby mogą włożyć sobie tam, gdzie słońce nie dochodzi.
      Wierzba, Cordy i Klinga dostali miesiąc wakacji, a potem nadszedł czas na kolejną część zadania - długą podróż na północ w towarzystwie Radishy Drah i Kopcia. Wierzba nie sądził, aby ta wyprawa okazała się szczególnie zabawna, ale nikt nie potrafił wymyślić lepszego sposobu na zrobienie tego, co należało zrobić.
      
17. GEA-XLE
     
      Poderwałem ich na nogi rano i wystroiłem w paradne ubiory. Murgen rozwinął sztandar, lekko falujący na wietrze. Wielkie czarne konie przebierały nogami i gryzły wędzidła, gotowe natychmiast pędzić. Ten nastrój udzielił się nawet ich mniejszym pobratymcom.
      Bagaż został spakowany i załadowany. Nie było powodów, by dłużej wstrzymywać odjazd - z wyjątkiem może tego dojmującego przekonania, że będzie to coś więcej niż zwykły wjazd do miasta.
      - Jesteś w dramatycznym nastroju, Konował? - zapytał Goblin. - Czujesz się jak przed przedstawieniem?
      Tak właśnie było, a on doskonale o tym wiedział. W obliczu mojego przeczucia chciałem rzucić losowi pogardliwe wyzwanie.
      - Co masz na myśli?
      Zamiast odpowiedzieć bezpośrednio, zwrócił się do Jednookiego:
      - Kiedy znajdziemy się już w dole siodła i zsiądziemy tam, w miejscu, w którym będą się mogli dobrze nam przyjrzeć, zrobisz kilka grzmotów i Trąbę Przeznaczenia. Ja wykonam Przejazd Przez Ogień. To powinno ich przekonać, że Czarna Kompania znowu jest w mieście.
      Spojrzałem na Panią. Wydawała się na poły rozbawiona, na poły zaś nastawiona protekcjonalnie.
      Przez chwilę Jednooki wyglądał jakby chciał się sprzeczać. Opanował się jednak i grzecznie pokiwał głową.
      - Zróbmy to więc, jeżeli tak trzeba, Konował.
      - Ruszamy - zarządziłem. Nie wiedziałem, co im chodzi po głowach, ale kiedy chcieli, potrafili być błyskotliwi.
      Razem wysunęli się na czoło. Kilkanaście jardów za nimi jechał Murgen ze sztandarem. Pozostali ustawili się w zwykłym szyku, Pani i ja jechaliśmy obok siebie, prowadząc przypadające na nas juczne zwierzęta. Pamiętam jak zerkałem na lśniące plecy Czubka i Świrusa i myślałem, że teraz mamy nawet piechotę z prawdziwego zdarzenia.
      Początek drogi przebiegał wśród ostrych skrętów i zwrotów na stromej, wąskiej ścieżce, ale po przejechaniu mili trakt rozszerzył się. Przejechaliśmy obok kilku nędznych szałasów, bez wątpienia należących do pasterzy.
      Wjechaliśmy na tylne zbocze siodła, o którym mówił Goblin, i przedstawienie się zaczęło. Zgadzało się niemal co do joty z jego wcześniejszym opisem.
      Jednooki kilkakrotnie klasnął w dłonie, wywołując w efekcie wstrząsające niebiosami łomoty. Potem przyłożył ręce do policzków i z ust wydobył mu się równie grzmiący głos trąby. Tymczasem Goblin zrobił coś takiego, że siodło wypełniło się gęstym, czarnym dymem, który zmienił się następnie w strasznie wyglądające, ale w istocie niegroźne, płomienie. Przejechaliśmy przez nie. Zwalczyłem w sobie pokusę rozkazania, byśmy puścili się galopem oraz namówienia czarodziei, żeby nasze konie pluły ogniem, a kopytami wzniecały błyskawice. Chciałem widowiskowej zapowiedzi powrotu Kompanii, ale przecież nie pozorów wypowiedzenia wojny.
      - To powinno na niejednym wywrzeć odpowiednie wrażenie - powiedziałem, spoglądając za siebie na ludzi wyjeżdżających z płomieni; zwykłe konie parskały i rżały.
      - Jeżeli nie przestraszy ich cholernie. Powinieneś bardziej dbać o rzeczy, które zdradzasz, Konował.
      - Dzisiejszego ranka czuję się śmiały i niefrasobliwy. - Było to najpewniej najgorsze, co mogłem powiedzieć po mojej porażce w śmiałości i braku niefrasobliwości zeszłej nocy. Ale puściła to mimo uszu.
      - Już nas tam zauważyli. - Wskazała dwie typowe strażnicze wieże, stojące po obu stronach drogi, jakieś trzysta jardów przed nami. Nie było sposobu uniknięcia przejazdu między nimi, przez wąski pasaż wypełniony cieniem śmierci. Na szczytach wież heliografy mrugały do siebie, a zapewne również i w kierunku miasta.
      - Miejmy nadzieję, że przekazują sobie coś miłego, jak na przykład: Hura! Chłopcy wrócili do miasta.
      Byliśmy wystarczająco blisko, żebym mógł zobaczyć żołnierzy na wieżach. Nie wyglądali na facetów gotowych do boju. Kilku siedziało na blankach z nogami zwisającymi na zewnątrz. Jeden, którego wziąłem za oficera, stał w krenelażu, z jedną nogą wspartą na blance i pochylony, uważnie nas obserwował.
      - Dokładnie w taki sposób, jak sam bym postąpił, zastawiając jakąś chytrą pułapkę - zacząłem marudzić.
      - Nie wszyscy na świecie mają takie pokrętne umysły jak ty, Konował.
      - Och, czyżby? Jestem cudownie nieskomplikowany w porównaniu z niektórymi; mógłbym ich wymienić z imienia.
      Rzuciła mi jedno z tych ostrych, dawnych, charakterystycznych dla Pani w gniewie, miażdżących spojrzeń.
      Nie było w pobliżu Jednookiego, aby mógł powiedzieć, co o tym myśli, więc zrobiłem to za niego:
      - Ten wąż stał się przypuszczalnie bardziej bystry niż ty, Konował. Jedynym kłopotem, jaki ma na głowie, jest upolować sobie śniadanie.
      Byliśmy już stosunkowo blisko pierwszej wieży; Goblin, Jednooki i Murgen już ją minęli. Uniosłem mój kapelusz w przyjaznym salucie.
      Oficer sięgnął za siebie, podniósł coś i rzucił na dół. Wirując, poleciało w moją stronę. Złapałem w powietrzu.
      - Co za atleta. Może udałoby mi się nawet dwa razy na trzy.
      Spojrzałem na to, co pochwyciłem.
      Czarny pręt o średnicy cala i ćwierci, długi na piętnaście, z jakiegoś twardego drzewa, rzeźbiony w jakieś obrzydliwe wzorki.
      - Niech mnie diabli porwą!
      - Bez wątpienia tak się stanie. Co to jest?
      - Buława oficerska. Nigdy przedtem żadnej jeszcze nie widziałem. Ale wspomina się o nich wszędzie w Kronikach, aż do czasu upadku Sham, które było tajemniczym miastem położonym na płaskowyżu, który właśnie pokonaliśmy.
      Podniosłem buławę, powtórnie salutując żołnierzowi na wieży.
      - Kompania była tutaj?
      - Tu właśnie zatrzymała się po opuszczeniu Gea-Xle. Kapitan nie znalazł swojej srebrnej góry. Nie znalazł Sham. Kroniki są całkowicie pomieszane. Ludzie z Sham mieli być zaginioną rasą białych. Zdaje się, że około trzech dni po odkryciu przez Kompanię Sham, podobna rzecz udała się przodkom Czubka i Świrusa. Wprawili się w jakiś rodzaj religijnego szaleństwa i spustoszyli miasto. Pierwsza horda, która tam się dostała, zabiła niemal wszystkich, włączając w to większość oficerów Kompanii, zanim Kompania zdążyła tego dokonać sama. Chłopcy, którzy przeżyli, skierowali się na północ, ponieważ z południa zbliżała się następna wataha, zagradzając im drogę. Po tym wydarzeniu nie wspomina się już o buławach.
      Na całą moją przemowę jedyną odpowiedzią było tylko:
      - Wiedzieli, że nadjeżdżasz, Konował.
      - No. - Była w tym jakaś tajemnica. Nie lubię tajemnic. Ale ta stanowiła tylko jedną spośród trapiącej mnie ich rzeszy, a sekrety tkwiące w większości z nich i tak nigdy nie wyjdą na jaw.
      W odległości jednej trzeciej mili od murów miasta, na drodze oczekiwało nas dwóch ludzi. Okolice miasta były dziwnie opustoszałe jak na tak dogodne położenie. Osądziłem, że ziemia jest tutaj uboga. Dalej na północ i południe widać było jednak mnóstwo zieleni. Jeden z tych dwu facetów wręczył Goblinowi stary sztandar Kompanii. Nie było wątpliwości, co to jest, chociaż nie rozpoznałem żadnego godła. Był cholernie złachmaniony, jak można się zresztą było spodziewać po rzeczy tak starej.
      Co, u diabła, tu się działo?
      Jednooki spróbował porozumieć się z tymi ludźmi, ale przypominało to nawiązywanie konwersacji z kamieniem. Zawrócili swe wierzchowce i ruszyli przodem. Skinąłem głową Jednookiemu, kiedy odwrócił się, by upewnić się, czy podążymy za nim.
      Kiedy przejeżdżaliśmy przez bramę, dwunastu żołnierzy gwardii honorowej sprezentowało nam broń. Ale prócz tego nikt nas nie witał. Przemierzaliśmy ulice w kompletnej ciszy, jaka owładnęła oddziałem, ludzie zatrzymywali, się by popatrzeć na blade twarze obcych. Pani przyciągała przynajmniej połowę spojrzeń.
      Zasługiwała na nie. Wyglądała piekielnie dobrze. Diabelnie dobrze. Było jej do twarzy w obcisłych czerniach. Miała takie ciało, z którego chciało się je zdejmować.
      Nasi przewodnicy zaprowadzili nas do koszar i stajni. Część baraków odnowiono, ale widać było, że nie używano ich od lat. Chyba spodziewali się, że będziemy czuli się w nich jak w domu. W porządku.
      Prowadząca nas dwójka przewodników zniknęła. Staliśmy więc, próbując coś z tego wszystkiego zrozumieć.
      - Cóż - powiedział Goblin. - Poszli sprowadzić tancerki.
      Nie było żadnych tancerek. W ogóle nie było niczego zbyt wiele, chyba że wziąć pod uwagę oczywistą obojętność. Przez resztę dnia trzymałem wszystkich razem, ale nic się nie zdarzyło. Schowali nas do szuflady i zapomnieli. Następnego ranka wysłałem naszych dwu najświeższych rekrutów wraz z Jednookim i Astmatykiem, z misją znalezienia barki, która przewiezie nas w dół rzeki.
      - Wysłaliśmy właśnie lisa, aby przyniósł nowy zamek do kurnika - protestował Goblin. - Powinieneś wysłać mnie razem z nim, abym patrzył mu na ręce.
      Otto wybuchnął śmiechem.
      Również uśmiechnąłem się, ale nie pozwoliłem sobie na więcej.
      - Nie jesteś wystarczająco ciemny, aby swobodnie sobie łazić po mieście, chłopie.
      - Och, brednie. Obawiałeś się nosa wyściubić stąd, odkąd przyjechaliśmy? Są tu również biali ludzie, Nieustraszony Przywódco.
      Hagop dodał:
      - On ma rację, Konował. Nie ma ich dużo, ale sam kilku widziałem.
      - A skąd, u diabła, oni się tu wzięli? - wymamrotałem, zmierzając jednocześnie do drzwi. Iskra i Świeca zeszli mi z drogi. Stali tam, by w razie czego zaskoczyć niespodziewanych, a nie chcianych gości. Wyszedłem na zewnątrz i oparłem się o białą ścianę, przeżuwając liść szczawiu, zerwany po drodze.
      Tak. Chłopcy mieli rację. Była tam para białych, stary człowiek i dwudziestopięcioletnia kobieta; czaili się w głębi ulicy. Udawali całkowitą obojętność względem mnie, podczas gdy cała reszta gapiła się zupełnie otwarcie.
      - Goblin. Weź ogon pod siebie i przyjdź tutaj. Nadąsany, wyszedł ciężko na zewnątrz.
      - No?
      - Spójrz tam, ale dyskretnie. Widzisz starca i młodą kobietę?
      - Białych?
      - Tak.
      - Widzę ich. I co?
      - Widziałeś ich kiedyś wcześniej?
      - W moim wieku każdy przypomina kogoś, kogo widziałem wcześniej. Ale nigdy nie byliśmy w tej części świata. Dlatego też sądzę, że mogą wyglądać jak ludzie, których gdzieś indziej widzieliśmy. W każdym razie ona.
      - Ha! Mam zupełnie odwrotne wrażenie. Coś w jego sposobie poruszania się powoduje, że w głowie dźwięczy mi alarm.
      Goblin zerwał sobie własny liść szczawiu. Ja patrzyłem. Kiedy obejrzałem się, para zniknęła. W naszą stronę kierowało się trzech czarnych gości, którzy wyglądali jak ucieleśnienie kłopotów.
      - Bogowie. Nie wiedziałem, że robią ich takich dużych.
      Goblin mruczał, patrząc gdzieś w przestrzeń za nimi. Na jego czole zagościł pełen konsternacji mars. Przekrzywiał głowę, jakby miał kłopoty ze słyszeniem.
      Trzej wielcy chłopcy maszerowali prosto na nas, wreszcie stanęli. Jeden zaczął mówić. Nie rozumiałem ani słowa.
      - Nie kumam, przyjacielu. Spróbuj innego narzecza.
      Zrobił tak. Ale z tego również nic nie łapałem. Wzruszył ramionami i dał szansę swoim kumplom. Jeden z nich wypluł z siebie jakiś klekot.
      - Ponownie nic z tego, chłopcy.
      Największy rzucił się w jakiś dziki taniec rozczarowania. Jego kumple zaczęli bełkotać. A Goblin poszedł sobie, nie powiedziawszy nawet: Bądź zdrów, Konował. Dostrzegłem tylko mignięcie jego grzbietu, kiedy wślizgiwał się w wąski pasaż między budynkami.
      Tymczasem moi nowi przyjaciele zdecydowali, że jestem albo głuchy, albo kompletnie durny. Powoli zaczynali na mnie wrzeszczeć. To wywabiło na zewnątrz Iskrę i Świecę, za nimi wyszli pozostali. Trzej wielcy chłopcy poprzeklinali jeszcze trochę do siebie i postanowili odejść.
      - O co tutaj poszło? - zapytał Otto.
      - Ty mi powiedz.
      Goblin nadbiegł truchtem; na jego twarzy lśnił szeroki żabi uśmiech pełnego samozadowolenia.
      - To zabawne - powiedziałem. - Przed chwilą właśnie myślałem sobie, jak przez najbliższy tydzień oddaję się poszukiwaniom lokalnego pudła, a potem zastawiam mą duszę, żeby cię z niego wyciągnąć.
      Zaczął odgrywać niesprawiedliwie skrzywdzonego. Zapiszczał:
      - Sądziłem, że właśnie widziałem twoją dziewczynę, wymykającą się do miasta. Poszedłem po prostu sprawdzić.
      - Sądząc po twoim zadowoleniu, widziałeś ją.
      - Pewnie, że tak. I widziałem, jak się spotkała z twoim staruchem i jego dziewczynką.
      - Tak? Chodźmy do środka i zastanówmy się nad tym.
      Rozejrzałem się dookoła, tylko po to, by sprawdzić, czy Goblinowi się nie przywidziało. Pani nie było, bez najmniejszych wątpliwości.
      Co jest, u diabła?
      Późnym popołudniem Jednooki wraz ze swoją załogą wkroczyli dumnie. Jednooki uśmiechał się niczym kot, na którego wąsach wciąż jeszcze tkwiły piórka. Czubek i Świrus nieśli, trzymając z dwu stron wielki, zamknięty kosz. Astmatyk kaszlał, churchlał i uśmiechał się, jakby szykował się niezły kawał, a on miał w tym kupę swego udziału.
      Goblin poderwał się ze swej drzemki z piskiem protestu, zanim Jednooki zdążył zacząć.
      - Wyniesiesz się stąd zaraz, natychmiast, z tym, cokolwiek jest w tym koszu, ty Oddechu Raszpli. Zanim zmienię ci to gniazdo pająków, które nazywasz swoim mózgiem, w zabawki dla chrabąszczy.
      Jednooki nie obdarzył go nawet jednym spojrzeniem.
      - Zobacz sam, Konował. Nie uwierzysz, co znalazłem. Chłopcy postawili kosz na podłodze i otworzyli wieko.
      - Zapewne nie uwierzę - zgodziłem się. Podszedłem ostrożnie do kosza, spodziewając się zobaczyć w nim kłębowisko węży, albo coś w tym rodzaju. Zobaczyłem w środku malutkiego niczym butelka sobowtóra Goblina... Można by nawet bardziej precyzyjnie powiedzieć, malutkiego niczym filiżanka, gdyż sam Goblin nie jest większy niż butelka.
      - Co to jest, do diabła? Skąd to się tu wzięło? Jednooki patrzył na Goblina.
      - Sam siebie pytam o to od lat. - Na twarzy miał najzłośliwszy ze swoich uśmiechów.
      Goblin zawył jak pantera w rui, zaczął wykonywać jakieś magiczne ruchy. Jego palce rzeźbiły w powietrzu bruzdy ognia.
      Nawet ja nie zwróciłem na niego uwagi.
      - To jest imp, Konował. Najprawdziwszy pod słońcem imp. Nie potrafisz poznać impa, kiedy jakiegoś już zobaczysz?
      - Nie. Skąd on się wziął? - Znając Jednookiego, nie byłem wcale pewien, czy rzeczywiście chcę wiedzieć.
      - Kierując się nad rzekę, natrafiliśmy na skupisko sklepików wokół zewnętrznego bazaru, gdzie mają wszystkie rodzaje tych chytrych sztuczek dla czarodziejów, przepowiadaczy przyszłości i wywoływaczy duchów, mistrzów gadających stolików oraz innych takich. A tam, w witrynie tego ślicznego, malutkiego sklepiku, właściwie błagając wręcz o nowy dom, siedział ten mały facet. Nie byłem w stanie mu odmówić. Powiedz cześć kapitanowi, Żabi Pysku.
      Imp pisnął:
      - Cześć kapitanowi, Żabi Pysku.
      Chichotał dokładnie tak samo jak Goblin, tyle że wyższym głosem.
      - Wyskocz no stąd, mały chłopie - powiedział Jednooki. Imp wyskoczył w powietrze niczym wystrzelony. Jednooki zarechotał. Schwycił go za stopę i stał tak, podczas gdy stworzenie zwisało głową w dół, niczym lalka trzymana przez dziecko. Wpatrywał się w Goblina, który znajdował się w stanie bliskim apopleksji, tak zdenerwowany, iż nie był w stanie kontynuować rozpoczętego przed chwilą magicznego przedstawienia.
      Jednooki puścił impa. Ten odwrócił się w powietrzu, wylądował zgrabnie na nogach, przebiegł przez pokój i spojrzał na Goblina, niczym młody bękart przeżywający nagłe olśnienie, objawiające mu tożsamość tego, który go spłodził. Wykonał przerzut i stanąwszy przed Jednookim, powiedział:
      - Sądzę, że będzie mi się u was podobało, chłopcy. Chwyciłem Jednookiego za kołnierz i uniosłem nad podłogę.
      - A co z tym przeklętym statkiem? - Potrząsnąłem nim odrobinę. - Wysłałem cię, abyś wynajął ten cholerny statek, a nie kupował mówiące zabawki.
      Był to jeden z tych wybuchów wściekłości, które trwają około trzech sekund i są u mnie dosyć rzadkie, natomiast wystarczająco silne, bym zdążył zrobić z siebie dupka.
      Mojemu ojcu przydarzały się znacznie częściej. Kiedy byłem mały, mogłem ukryć się pod stołem na minutę lub dwie, dopóki nie przeszły.
      Postawiłem Jednookiego z powrotem na podłodze. Kiedy odezwał się do mnie, wyglądał na rozbawionego:
      - Znalazłem go, dobra? Odbija pojutrze wraz z pierwszym brzaskiem. Nie mogłem go wynająć na wyłączność, ponieważ nie stać nas na nic wystarczająco wielkiego, by przewiozło ludzi, zwierzęta i powozy, gdyby miał to być cały ładunek barki. Skończyło się na tym, że musiałem ubić interes.
      Imp Żabi Pysk stanął za Astmatykiem, wczepiając się w jego nogę i zerkając spoza niej niczym przerażone dziecko - chociaż miałem wrażenie, że w istocie śmieje się z nas.
      - W porządku. Przepraszam za mój wybuch. Opowiedz mi o tym interesie.
      - Obowiązuje tylko do miejsca, które nazywają tutaj Trzecią Kataraktą. Osiemset sześćdziesiąt mil w dół rzeki jest odcinek rzeki, którego nie jest w stanie pokonać żadna łódź. Potem ośmiomilowe przejście lądem i tam dopiero należy ponownie wynająć transport.
      - Bez wątpienia do Drugiej Katarakty.
      - Pewnie. W każdym razie, możemy pokonać pierwszy wielki etap zupełnie za darmo, plus jedzenie i pasza dla zwierząt, jeżeli zgodzimy się służyć jako straż na tej barce handlowej.
      - Aha! Straż. Po co im potrzebni strażnicy? I dlaczego tak wielu?
      - Piraci.
      - Rozumiem. Znaczy to, że może czekać nas walka, nawet jeżeli zapłacimy za przejazd.
      - Zapewne.
      - Przyjrzałeś się dokładnie tej łodzi? Jest łatwa do obrony?
      - Tak. W ciągu kilku dni możemy zmienić ją w pływającą fortecę. Jest to największa cholerna barka, jaką widziałem w życiu.
      Gdzieś w głębi mojej głowy rozdzwonił się alarmowy dzwonek.
      - Przyjrzymy się jej jeszcze rankiem. Wszyscy razem. Interes wygląda zbyt dobrze, żeby miał być zupełnie uczciwy, co przypuszczalnie oznacza, że tak jest.
      - Pomyślałem o tym. Jest to jeden z powodów, dla których kupiłem Żabiego Pyska. Mogę wysłać go, aby zakradł się tam i wszystko sprawdził. - Uśmiechnął się i rzucił okiem na Goblina, który schronił się w rogu pomieszczenia, dąsając i knując zemstę. - Ponadto, mając Żabiego Pyska, nie będziemy musieli tracić pieniędzy na przewodników i tłumaczy. On może się wszystkim zająć.
      Ta wiadomość spowodowała, że brwi uniosły mi się ze zdumienia.
      - Naprawdę?
      - To prawda. Widzisz? Od czasu do czasu stać mnie na to, by zrobić coś pożytecznego.
      - Przestań mi grozić. Powiadasz, że imp może nam się przydać?
      - Jak najbardziej.
      - Chodźmy na zewnątrz, gdzie będziemy mogli spokojnie porozmawiać. Mam dla niego dużo zadań do wykonania.
      
18. BARKA
     
      Wyprawiłem się na nabrzeże, zanim jeszcze słońce uniosło swój zad ponad wzgórza położone za rzeką. Miasto jeszcze spało, wyjąwszy ruch uliczny w stronę, w którą my również podążaliśmy. Im bliżej rzeki tym stawał się gęstszy. A przy samym nabrzeżu kłębił się już niczym oszalały rój.
      Oczywiście były również wrony.
      - Wygląda na to, że przez całą noc nikt tu nie spał - powiedziałem. - Która to jest, Jednooki?
      - Ta duża, tam.
      Poszedłem we wskazanym kierunku.
      Barka rzeczywiście wyglądała jak monstrum. Była niczym gigantyczny, drewniany kloc, przeznaczony zasadniczo do dryfowania z prądem. Na tak szerokiej, leniwej rzece jak ta, podróż będzie powolna.
      - Wygląda na nową.
      Poruszaliśmy się w próżni milczenia i spojrzeń. Starałem się coś wyczytać z twarzy robotników, których mijaliśmy. Nie dojrzałem niczego prócz pewnej ostrożności. Spostrzegłem też kilku uzbrojonych mężczyzn, wielkością dorównujących moim wczorajszym gościom, jak wsiadali na pomniejsze barki. Na pokład naszego statku wchodzili robotnicy portowi.
      - Po co te dłużyce, jak sądzisz?
      - Mój pomysł - odpowiedział Jednooki. - Żeby zbudować mantyle. Jedyną osłoną jaką, mieli przed ognistymi pociskami, były wiklinowe ekrany. Zdumiewające, że posłuchali mnie i zdecydowali się na kłopot i wydatek. Być może wzięli pod uwagę również pozostałe moje sugestie. Jeżeli tak się stało, jesteśmy ustawieni.
      - Ja nie jestem zaskoczony. - Teraz już byłem pewien, że nasz przyjazd nie tylko został przewidziany, ale również wkalkulowany w plany całego miasta. Plaga piratów była zapewne czymś więcej niż tylko drobną niedogodnością. Ci ludzie postanowili poradzić sobie z nimi przy pomocy bandy awanturników, na których nikomu nie zależało.
      Nie rozumiałem tylko, dlaczego sądzili, że muszą rozgrywać z nami jakieś gry. To był przecież towar, który sprzedawaliśmy. A poza tym i tak chcieliśmy dostać się w dół rzeki.
      Być może taki był sposób funkcjonowania tego społeczeństwa. Być może nie potrafili uwierzyć w prawdę.
      Z pomocą Żabiego Pyska, około sześciu minut zajęło nam rozproszenie wszystkich wątpliwości, jakie powstały między nami a właścicielem statku oraz komitetem oficjeli, który oczekiwał nas wraz z nim. Wytargowałem obietnicę wysokiej opłaty za nasz przejazd.
      - Zabierzemy się do pracy, kiedy tylko zobaczymy pieniądze - powiedziałem im. I oto patrzcie. Pojawiły się, jakby za sprawą czarów.
      Jednooki powiedział:
      - Mogłeś wydusić od nich więcej - stwierdził Jednooki.
      - Są zdesperowani - zgodziłem się. - Załatwienie całej sprawy musi im mocno leżeć na sercu. Zabierzmy się do roboty.
      - Nie chcesz wiedzieć, co to jest?
      - Nie ma znaczenia. Tak czy tak, płyniemy.
      - Być może. Ale każę Żabiemu Pyskowi rozejrzeć się trochę.
      - Niech będzie.
      Obszedłem główny pokład. Otto i Hagop szli za mną jak cienie. Rozmawialiśmy o poprawieniu zdolności obronnej statku.
      - Musimy wiedzieć więcej o tym, z kim przyjdzie nam się zmierzyć. Powinniśmy być przygotowani na stosowaną przez piratów taktykę. Na przykład, gdyby mieli zaatakować z małych łodzi, wówczas dobrze by było pod osłonami ustawić machiny.
      Przystanąłem, by podejść do burty. Oczywiste było, że za naszą barką, która najwyraźniej zbudowana została w taki sposób, by torować drogę, popłynie konwój. Nigdy nie byłaby w stanie sama wrócić w górę rzeki. Ledwie wystarczało wioseł, aby się utrzymać na kursie.
      Ponad tym zamieszaniem fruwały wrony. Ignorowałem je. Podejrzewałem, że zaczynam popadać w obsesję.
      Wtedy wypatrzyłem wyspę pustki na tle ściany magazynu. Ludzie unikali jej, nie zdając sobie nawet sprawy, co robią. W cieniu stała mgliście widoczna postać. Wrony, trzepocząc skrzydłami, latały w górę i w dół.
      Czułem się tak, jakby mnie ktoś obserwował. Czy naprawdę była to wyłącznie sprawa mojej wyobraźni? Nikt więcej nie widział tych przeklętych ptaków.
      - Czas, żebym się przekonał, co się tu, do diabła, dzieje. Jednooki! Muszę pożyczyć twojego nowego ulubieńca.
      Powiedziałem Żabiemu Pyskowi, aby poszedł i rzucił na to okiem. Po chwili był już z powrotem, obdarzając mnie rozbawionym spojrzeniem.
      - Co niby miałem widzieć, Kapitanie?
      - A co widziałeś?
      - Nic.
      Spojrzałem ponownie. Teraz również nic nie widziałem. Ale potem namierzyłem tych trzech wielkich facetów, którzy wczoraj usiłowali ze mną pogadać. Mieli ze sobą całą gromadkę kuzynów. Obserwowali naszą barkę. Przyjąłem, że wciąż się nami interesują.
      - Mam dla ciebie pracę tłumacza, karzełku.
      Największy z tych facetów miał na imię Mogaba. On i jego kumple chcieli się zaciągnąć do Kompanii. Powiedział, że gdybym tylko zechciał, to jest ich więcej. Potem zgłosił podstawę swoich roszczeń. Oznajmił mi, że wszyscy ci wielcy faceci, których widziałem przechadzających się dookoła z ostrą stalą, są potomkami żołnierzy Czarnej Kompanii, która dawno temu służyła w Gea-Xle. Stanowili oni Nar, wojskową kastę miasta. Miałem wrażenie, że w ich oczach byłem świętym, prawdziwym Kapitanem, półbogiem.
      - Co o tym myślisz? - zapytałem Jednookiego.
      - Znajdziemy zajęcie dla facetów takich jak oni. Spójrz na nich. Potwory. Bierz wszystko, co ci wchodzi w ręce, jeżeli oni naprawdę tego chcą?
      - Żabi Pysk potrafiłby odkryć, czy to prawda?
      - Załóż się. - Poinstruował impa i wysłał go na zwiady.
      - Konował.
      Podskoczyłem. Nie usłyszałem kroków Jednookiego.
      - Co?
      - Ci Nar są najzupełniej szczerzy. Powiedz mu, Żabi Pysku. Imp zaczął piszczeć wysokim głosem Goblina.
      Owi Nar w istocie byli potomkami naszych braci. Tworzyli oddzielną kastę, kult wojowników na mitach, które pozostawiła po sobie Kompania. Przechowywali swój własny zbiór Kronik i przestrzegali tradycji na pewno staranniej niż my. Potem Żabi Pysk trafił mnie niczym kopniakiem.
      Ktoś, zwany Eldonem Widzącym, słynny miejscowy czarownik, przepowiedział nasze przyjście kilka miesięcy temu, mniej więcej w czasie, gdy pokonywaliśmy krzaczaste, zgarbione wzgórza, kierując się do D'lock-Alock. Nar (to słowo oznaczało czerń) rozpoczęli szereg prób i zawodów, chcąc wybrać najlepszego mężczyznę z każdej setki, żeby przystał pod sztandar swoich ojców i odbył pielgrzymkę do Khatovaru. Oczywiście, jeżeli będziemy ich chcieli.
      Eldonowi Widzącemu udało się odszyfrować z daleka również cel naszej misji.
      Nie lubię, jak rzeczy toczą się w taki sposób, którego nie rozumiem. Pojmujecie?
      Mogaba został wybrany na dowódcę delegacji, ponieważ zdobył mistrzostwo całej kasty.
      Kiedy Nar przygotowywali się do odbycia świętej pielgrzymki, szlachta i kupcy z Gea-Xle zaczęli kombinować, jak by tu nas użyć do przełamania pirackiej blokady, która ostatnio zupełnie odcięła miasto. Wielka nadzieja z północy. To byliśmy my.
      - Nie wiem, co powiedzieć - zwróciłem się do Jednookiego.
      - Powiem ci jedną rzecz, Konował. Nie będziesz w stanie powiedzieć tym chłopakom, tym Nar, nie.
      Nie miałem takiego zamiaru. Ci piraci, o których nikt jakoś szczególnie dużo nie mówił, wydawali mi się coraz bardziej paskudni. Gdzieś w głębi mego umysłu, doszedłem do nie w pełni nawet sprecyzowanego przekonania, że muszą mieć do swojej dyspozycji jakąś wielką magię, którą mogą przywołać, gdy sprawy układają się zupełnie źle.
      - Dlaczego nie?
      - Ci faceci są poważni, Konował. Religijnie poważni. Mogą zrobić coś zupełnie szalonego, na przykład rzucić się na swoje miecze, ponieważ kapitan nie uznał ich za odpowiednich do maszerowania z Kompanią.
      - Daj spokój.
      - Serio. Tak myślę. Cala sprawa z nimi ma naturę religijną. Zawsze dużo mówisz o dawnych czasach. Kiedy sztandar stanowił bóstwo opiekuńcze i co tam jeszcze. Oni poszli w przeciwnym kierunku niż my. Kompania, która powędrowała na północ zmieniła się w twoją skromną bandę rzezimieszków. Dzieciaki, które zostawiła za sobą, zmieniły ją w bogów.
      - To straszne.
      - Lepiej mi uwierz.
      - Rozczarują się nami. Ja jestem jedynym, który bierze poważnie tradycję.
      - Gówno prawda, Konował. Chuchanie, polerowanie a potem bicie w bęben dawnych dni w niczym nikomu nie pomoże. Pójdę poszukać tego małego paskuda, Goblina, i zobaczę, czy będzie w stanie przestać się dąsać na czas wystarczająco długi, abyśmy wymyślili jakiś projekt, co będziemy robić z tą krypą, gdy zostanie trafiona. Do diabła. Ci piraci wiedzą o wszystkim, co się tutaj dzieje. Być może nasza reputacja przerazi ich na tyle, że pozwolą nam się prześliznąć.
      - Tak sądzisz? - Brzmiało to zupełnie nieźle.
      - Nie. Żabi Pysku! Chodź tutaj. Zachowuje się jak jakiś przeklęty dzieciak, kiedy da mu się trochę swobody. Żabi Pysku, chciałbym, żebyś został z Konowałem. Będziesz robił, co on ci każe, tak jakbym to był ja. Załapałeś? Jeżeli nie, złoję ci grzbiet.
      Mimo wszystkich swych talentów, imp miał umysłowość pięciolatka o nieustannie rozproszonej uwadze. Powiedział Jednookiemu, że będzie się zachowywał i pomagał mi, ale nie spodziewałem się, iż będzie to łatwo osiągnąć.
      Zszedłem na nabrzeże i przyjąłem trzydziestu dwóch rekrutów do naszego braterstwa broni. Mogaba był tak zadowolony, że myślałem, iż zaraz mnie uściska.
      Robili cholernie dobre wrażenie - grupa trzydziestu dwu żołnierzy, każdy wielki jak potwór, szybki i zwinny niczym kot. Jeżeli byli rzeczywiście bękartami ludzi, którzy służyli w Gea-Xle, to jacy musieli być ci ich przodkowie?
      Kiedy tylko ich zaprzysiągłem, Mogaba zapytał, czy byłoby możliwe, gdyby jego bracia kastowi pełnili straż na pokładach pozostałych lodzi. W ten sposób mogliby opowiedzieć swoim synom, że przeszli z pielgrzymką drogę choć do Trzeciej Katarakty.
      - Jasne. Czemu nie? - Mogaba i jego chłopcy sprawiali, że kręciło mi się w głowie. Po raz pierwszy od czasu, jak zostałem wmanewrowany w tę robotę, rzeczywiście czułem się, jakbym był Kapitanem.
      Grupka rozpierzchła się, aby zebrać swoje bagaże i zanieść dobre wieści.
      Spostrzegłem, że właściciel barki obserwuje nas z góry. Na twarzy miał wielki, szampański uśmiech.
      Dla tych gości wszystko zdawało się przebiegać aż nazbyt ślicznie. Wydawało im się, że schwycili nas już za króciutkie włosy, a na karki nałożyli wędzidło.
      - Hej, Konował! Oto nadchodzi twoja dziewczyna marnotrawna.
      - Ty również, Szczeniaczku? Powinienem wrzucić cię do rzeki. - Gdybym oczywiście potrafił go dogonić. Energii miał w sobie również tyle, co pięciolatek.
      Dostrzegłem ją po poruszeniu, które wywołała. Albo raczej jego braku. Tam, gdzie przechodziła, mężczyźni przystawali, wzdychali i z tęsknotą potrząsali głowami. Nie zdarzyło się żadnemu gwizdnąć, zaczepić ją, albo uczynić grubiańską uwagę.
      Rozejrzałem się dookoła i wybrałem sobie ofiarę. - Murgen!
      Murgen spokojnie przytruchtał.
      - O co chodzi?
      - Kiedy Pani się pojawi, zaprowadź ją do jej pokoi. Dodatkowy pokój jest dla gości.
      - Myślałem...
      - Nie myśl. Po prostu zrób to.
      Ledwie panowałem nad sobą. Nie byłem jeszcze gotów do nieuniknionej bitwy.
      
19. RZEKA
      
      Noc na rzece. Księżycowa poświata rozcinająca lustro wody. Cisza, czasami niemal nadnaturalna, po chwili kakofonia godna festiwalu w piekle: chrząkania krokodyli, rechot jakichś pięćdziesięciu gatunków żab, gwizdy i piski ptaków, parskające hipopotamy - bogowie wiedzą co jeszcze.
      I bzyczenie owadów. Owady były tak straszne jak w dżungli. Staną się jeszcze bardziej dokuczliwe, gdy znajdziemy się na podmokłych terenach, dalej na południu. Powiedziano nam, że rzeka przepływa tam przez bagna, szerokie na osiem do dziesięciu mil, a długie na trzysta, zupełnie gubiąc w nich swój nurt. Tutaj jednak zachodni brzeg był wciąż jeszcze uprawny. Wschodni w trzech czwartych zupełnie dziewiczy. Ludzie, którzy obserwowali nas z łodzi, zacumowanych przy ujściach strumieni i nadrzecznych bagnach, byli równie zaniedbani, jak ich kraina.
      Utwierdzano mnie w przekonaniu, że oni, żyjąc w cieniu miasta, są niegroźni. Kiedy zaczęli do nas krzyczeć, okazało się, że chodziło im o sprzedaż skór krokodyli i płaszczy z papuzich lotek. Tknięty jakimś bodźcem, kupiłem jeden z tych płaszczy, największy i najbardziej skandalicznie kolorowy. Musiał ważyć jakieś sześćdziesiąt funtów. Kiedy go założę, będę wyglądał jak uosobienie wodza dzikusów.
      Mogaba obejrzał płaszcz i oznajmił, że dokonałem mądrego zakupu. Poinformował mnie, że takie odzienie potrafi lepiej zatrzymać strzały i strzałki niż stalowa zbroja.
      Niektórzy Nar kupili krokodyle skóry, aby wzmocnić swoje tarcze.
      Goblin chyba zwariował, bowiem kupił sobie parę zasuszonych łbów krokodyli. Jeden był tak wielki, że wyglądał, jakby odrąbano go z szyi smoka. Kiedy siedziałem na pokładzie, wpatrując się w rzekę o nocnej porze, martwiąc się wronami, on pracował na dziobie, mocując swój monstrualny nabytek w charakterze galionu. Podejrzewałem, że chowa w rękawie jakąś sztuczkę.
      Podszedł do mnie, niosąc mniejszy łeb.
      - Chciałbym namówić cię, abyś to nosił.
      - Chciałbyś mnie... co?
      - Chciałbym namówić cię, abyś to nosił. A kiedy pojawią się piraci, będziesz mógł przechadzać się tutaj w swoim płaszczu z piór, zionąc ogniem niczym jakaś mitologiczna bestia.
      - Tak, to jest wielki plan. Naprawdę mi się podoba. W rzeczywistości uwielbiam go. Dlaczego nie mielibyśmy się przekonać, czy nie dałoby się namówić jakiegoś dupka, jak na przykład Wielkiego Kubła, do spróbowania tego.
      - Ale...
      - Nie sądzisz chyba, że zamierzam stać tutaj i pozwalać ludziom do mnie celować, co?
      - Ja i Jednooki będziemy wystarczającą osłoną.
      - Tak? To znaczy, że wreszcie wysłuchano moich modlitw. Od lat już niczego bardziej nie pragnę, niż ochrony ze strony twojej i Jednookiego. Ochrońcie mnie, o święci ojcowie Kompanii! Tysiące razy wykrzykiwałem te słowa. Tak, dziesięć tysięcy razy błagałem...
      Plując śliną, przerwał mi i zmienił temat. Pisnął:
      - Ci ludzie, których twoja dziewczyna wprowadziła na pokład...
      - Następny błazen, który nazwie Panią moją dziewczyną, będzie musiał założyć swoje siodło na krokodyla i sprawdzić, czy nie da się go ujeździć. Pojmujesz?
      - No. Twoje uczucia zawsze są urażone, gdy tylko uświadamia ci się rzeczywistość.
      Trzymałem usta zamknięte na kłódkę, ale z ledwością.
      - Złe rzeczy zwiastuje obecność tych dwojga, Konował. - Wyszeptał te słowa na bezdechu, sposobem jakiego używaliśmy, gdy przekradaliśmy się obok zwiadowców wroga. - Na dole, w ich kabinie, jest jakaś wielka magia.
      Starał się być pożyteczny. Od czasu pojawienia się Żabiego Pyska przygasł trochę. Dlatego też nie powiedziałem mu, że sam już na to wpadłem, i myślałem, co z tym zrobić.
      Ryba wyskoczyła w powietrze, w panice uciekając przed drapieżnikiem. Za swój wysiłek otrzymała natychmiastową nagrodę - jakiś nocny ptak pochwycił ją w locie.
      Kaszlnąłem. Czy powinienem powiedzieć Goblinowi o wszystkim co wiedziałem i podejrzewałem? Czy też powinienem dalej udawać głupiego, do czasu aż nadejdzie właściwa chwila? Teraz, kiedy Kompania znowu się powiększała, tworzenie swego rodzaju mistyki stawało się z każdą chwilą coraz ważniejsze. Przez jakiś czas może się to sprawdzać. Starzy wyjadacze w najmniejszym stopniu nie podejrzewali mnie o tak cyniczne i pragmatyczne podejście do dowodzenia, jakie planowałem.
      Wysłuchałem wylewającego się z Goblina potoku faktów, podejrzeń, spekulacji. W tym co mówił niewiele było nowych rzeczy. A to, o czym dotąd nie wiedziałem, dopełniało tylko obrazu, jaki sobie stworzyłem na podstawie wcześniejszych informacji. Dlatego też powiedziałem Goblinowi:
      - Myślę, że już nadszedł czas, abyś zabrał się do przygotowywania dzieła życia, Goblin. Coś prostego i bezpośredniego, a zarazem potężnego, co mógłbyś wyzwolić w ciągu sekundy.
      Przywołał na twarz słynny, Goblinowy uśmiech.
      - Zawsze jestem o krok przed tobą, Konował. Pracuję właśnie nad paroma rzeczami, które zadziwią ludzi, gdy je wykorzystam.
      - Dobrze. - Miałem wrażenie, że gdzieś pośród szeregów tych zadziwionych bez wątpienia znajdzie się Jednooki.
      Podróż do Trzeciej Katarakty zabierała co najmniej dwa tygodnie, ponieważ prąd nigdy nie przyspieszał leniwego biegu. Dodatkowe kłopoty z piratami, mogły spowodować, że trwać będzie wiecznie.
      Pod koniec trzeciego dnia barka była starannie przygotowana do obrony. Drewniane tarcze osłaniały główny pokład. Ich dolne części wystawały nad powierzchnię wody, aby utrudnić abordaż. Żaden z otworów strzelniczych w tych ekranach nie był na tyle szeroki, by człowiek mógł się przezeń prześliznąć. Chłopcy postawili na każdej z burt po cztery balisty. Dzięki zdolności przewidywania Jednookiego mieliśmy wystarczająco dużo materiałów na bomby zapalające oraz gotowych bomb, schowanych w dobrze zabezpieczonych gniazdach na dachu przybudówki. Trzej braciszkowie z Berylu skonstruowali dla nas delfina, to jest rybokształtny ciężar, przymocowany do długiego łańcucha. Rozhuśtuje się go na bomie i przebija nim dna lodzi. Jednakże maszynę, która podobała mi się najbardziej, wymyślił Cierpliwy, niegdyś strażnik karawan.
      Trampolina uderza w podstawę naboju, wypełnionego zatrutymi strzałkami, wyrzucając chmurę pocisków. Trucizna potrzebuje tylko nieznacznego draśnięcia, by spowodować szybki paraliż. Jedyną wadą maszyny była jej statyczność. Musiałeś czekać aż cel sam wejdzie ci na linie strzału.
      Kiedy zbudowano już konstrukcję, potraktowałem wszystkich bogatym zestawem niedogodności własnego autorstwa, które pamiętałem z czasów, gdy sam byłem jeszcze podwładnym. Musztra i ćwiczenia. Oraz intensywna nauka języków. Zamęczałem Jednookiego i jego ulubieńca tak, że biły na nich siódme poty, starając się stworzyć choćby jeden wspólny język, którym mogliby posługiwać się wszyscy ludzie. Powodowało to mnóstwo narzekania. Jedynie Nar wydawali się z tego zadowoleni.
      Pani nie pojawiła się. Jakbyśmy w ogóle nie istnieli dla siebie nawzajem.
      Wcześnie rano, szóstego dnia wpłynęliśmy na moczary, po większej części składające się z cyprysowych bagien. Wszyscy od razu zwiększyli czujność.
      Przez następne dwa dni nie dostrzegliśmy nawet śladu piratów. Gdyby mieli się pojawić, otrzymalibyśmy wcześniej ostrzeżenia od Goblina i Jednookiego.
      Przepływaliśmy właśnie przez odcinek bagien, gdzie cyprysy gęsto rosły wokół kanału. Napastnicy, w dwudziestu łodziach, zza zakrętu napłynęli wprost na nas. Mogłem użyć tylko dwu balist. Zatrzymały jedną łódź. Strzały wypuszczone przez tych, którzy stali na dachu nadbudówki - zajmującej większą część barki - nie na wiele się zdały. Łodzie miały baldachimy z krokodylich skór.
      Wpłynęliśmy w grupę łodzi. Bosaki na łańcuchach z trudem wbiły się w szczyt osłony. Piraci zaczęli się wspinać na pokład.
      Miałem ich tam, gdzie chciałem.
      Tarcze były podziurawione małymi otworami. Nar Mogaby kłuli przez nie sztyletami w nogi napastników. Ci piraci, którym udałoby się dostać na szczyt osłon, musieliby balansować na czterocalowej desce, a dopiero potem skoczyć na dach nadbudówki.
      To była rzeź niewiniątek. Żaden nie przeżył dostatecznie długo, by skoczyć.
      Goblin i Jednooki nie musieli nawet kiwnąć czarodziejskim palcem. Zabawiali siebie nawzajem, rzucając bomby zapalające. Piraci nigdy dotąd się z czymś takim nie spotkali. Uciekli jeszcze szybciej, niż gdyby ci chłopcy nie włączyli się do gry.
      Według mojego rozeznania piraci stracili pięćdziesięciu do sześćdziesięciu ludzi. Nie była to mała szkoda, ale mogłaby być większa. Dobrzy kupcy z Gea-Xle zaczęli już wierzyć, że ich pokonamy.
      Nie wiadomo skąd pojawił się kapitan barki, niczym duch, gdy tylko piraci zebrali dupy w troki. Ani jego, ani nikogo z jego ludzi nie było widać w trakcie potyczki. Wolno dryfowaliśmy, zdani na kapryśny prąd rzeki.
      Równocześnie pojawił się Żabi Pysk. Wykorzystałem go, aby posłać kapitana do wszystkich diabłów. Moja wściekłość doprowadziła mnie nawet do tego, że oskarżyłem go, iż osobiście pozwolił tak wielu piratom uciec.
      - W tej sytuacji, będziemy musieli znowu z nimi walczyć. Następnym razem będą wiedzieli czego się spodziewać.
      - Z tego co słyszałem, pierwszy atak stanowi tylko przymiarkę. Co, u diabła, się tam dzieje?
      Rzeka zaczęła się pienić, coś burzyło ją pod powierzchnią. Potem coś zaczęło uderzać o kadłub barki.
      - Igłozęby. - Kapitan barki wzruszył ramionami. Nawet Żabi Pysk zdawał się niespokojny. - Ryba długości twojego ramienia. Kieruje się śladami krwi w wodzie. Kiedy jest jej dużo, wpada w szał i atakuje wszystko, co ją otacza. W ciągu minuty potrafią pożreć hipopotama razem ze skórą i kośćmi.
      - Czyżby?
      Rzeka oszalała. Martwe ciała piratów oraz ranni, którzy nie dostali się na pokład łodzi i nie uciekli, zniknęli. Potrzaskane i płonące kadłuby łodzi oraz kawałki dryfującego drzewa zniknęły w rybich gardzielach. A jeżeli nawet nie do końca, to przynajmniej igłozęby w heroiczny sposób starały się ten cel osiągnąć.
      Kiedy już upewniłem się, że następnym razem załoga statku będzie uczestniczyła w wysiłku swego ocalenia, poszedłem pogadać z moimi domowymi czarownikami.
      Drugi atak nastąpił w nocy. Tym razem ci faceci postanowili całą sprawę potraktować poważnie.
      Wzięli sobie do serca sposób, w jaki poprzednio zlaliśmy im tyłki, i teraz nie mieli najmniejszego zamiaru brać jeńców. Zostaliśmy oczywiście ostrzeżeni. Goblin i Jednooki wywiązywali się ze swoich zadań.
      Stało się to w kolejnym przewężeniu, a tym razem postawili na rzece zaporę, mającą nas zatrzymać. Wykiwałem ich, rzucając kotwice, kiedy tylko Goblin odkrył barykadę. Zatrzymaliśmy się dwieście jardów od pułapki. Czekaliśmy.
      - Goblin? Jednooki? Jesteście gotowi, chłopcy? - Mieliśmy przygotowane własne niespodzianki.
      - Gotowi, mamo.
      - Cletus. Jesteś na delfinie?
      - Tak jest.
      Dotąd go nie używaliśmy.
      - Otto. Nie słyszę tej przeklętej pompy. Co, u diabła, dzieje się tam z tyłu?
      - Właśnie obserwuję facetów z załogi, Konował.
      W porządku. Chcieli znowu pochować głowy w piasek, co? Spodziewali się, że uda im się wykpić od piratów, kiedy nie będą stawiać oporu?
      - Murgen, wyciągnij szefa barki z jego szczurzej nory. - Wiedziałem, gdzie jest. - Chcę go tutaj mieć. Jednooki. Potrzebuję twojego zwierzaczka.
      - Kiedy tylko wróci ze zwiadów.
      Żabi Pysk pojawił się pierwszy. Opowiadał mi właśnie, że czekają tam na nas wszyscy dorośli mężczyźni z bagien, gdy Murgen przyprowadził kapitana barki, wcześniej wykręciwszy mu rękę. Kiedy spadła pierwsza strzała piratów, powiedziałem:
      - Oznajmij mu, że leci za burtę, jeśli w ciągu dwóch minut jego ludzie nie będą na stanowiskach. I że nie przestanę wyrzucać kolejnych facetów, dopóki nie dostanę tego, co chcę.
      Nie kłamałem.
      Wieści się rozeszły. Usłyszałem jak pompy zaczynają skrzypieć i klekotać, w chwili, gdy z Murgenem zastanawialiśmy się jak daleko potrafimy rzucić człowiekiem.
      Deszcz strzał stał się gęstszy. Były źle wycelowane i nikomu nie czyniły żadnej krzywdy, ale ich jedynym zadaniem było spowodować, byśmy nie wystawiali nosa zza osłony.
      Po drugiej stronie z kolei nastąpił wybuch przekleństw i wrzasku, gdy Goblin wypróbował swą ulubioną sztuczkę jeszcze z czasów Białej Róży; zaklęcie, które powodowało, że każdy owad na określonym obszarze zaczynał kąsać najbliższy kawałek ludzkiego ciała.
      Krzyki i wrzaski szybko ucichły. Test skończony, odpowiedź uzyskana. Mieli kogoś, kto potrafił zneutralizować proste zaklęcia.
      Jednooki miał za zadanie wymknąć się i namierzać odpowiedzialnego za to faceta, jeżeli takowy się ujawni, aby razem z Goblinem mogli wspólnie przybić jego skórę do najbliższego cyprysa.
      Deszcz strzał ustał. A potem - o wilku mowa - pojawił się Jednooki.
      - Duże kłopoty, Konował. Ten gość, tam w nocy, to waga ciężka. Nie mam pojęcia, co byśmy mogli mu zrobić.
      - Zróbcie, na co was stać. Oślepcie go. Zauważyłeś? Nie strzelają.
      Po bagnach niosło się wystarczająco dużo hałasów, aby ukryć odgłosy wioseł.
      - Słusznie. - Jednooki pobiegł na swoje miejsce. W górę wzbiła się iskierka różowego światła. Założyłem krokodylą głowę, którą przygotował Goblin. Przyszedł czas na przedstawienie.
      Połową zwycięstwa w bitwie jest sztuka dawania przedstawień.
      Różowa iskra szybko rosła i zaczynała już oświetlać rzekę.
      W naszym kierunku płynęło cicho około czterdziestu łodzi. Rozciągnęli swoje osłony z krokodylej skóry, chcąc uniknąć bomb zapalających.
      Lśniłem i zionąłem ogniem. Założę się, że stanowiłem dla nich piekielny widok.
      Najbliższa łódź znajdowała się w odległości dziesięciu stóp. Spostrzegłem drabiny i uśmiechnąłem się za krokodylimi zębami. Miałem rację.
      Podniosłem dłonie do góry, potem opuściłem.
      Pojedyncza bomba zapalająca przemknęła łukiem nad moją głową i roztrzaskała się na łodzi.
      - Przestańcie pompować, przeklęci idioci! - wrzasnąłem. Bomba okazała się niewypałem.
      Powtórzyłem swój gest.
      Za drugim razem spojrzałem urzeczony. Chlusnął ogień. W ciągu kilku sekund rzeka stanęła w płomieniach, z wyjątkiem wąskiego pasa wokół barki.
      Pułapka była niemal zbyt dobra. Ogień wyssał większość powietrza, a to co pozostało, było nie do zniesienia. Ale pożar nie trwał długo, częściowo wskutek braku entuzjazmu u pompujących olej.
      Płomienie ogarnęły mniej niż połowę atakujących, ale pozostali nie mieli już sił do walki. Szczególnie po tym jak delfin i balisty zaczęły roztrzaskiwać ich łodzie. Zaczęli się wycofywać pod osłonę lasu. Powoli. Boleśnie. Balisty i miotacze strzałek wypuściły swoje żądła.
      Wielkie, potworne wycie rozległo się w ciemnościach. Zabierze im trochę czasu wyczerpanie tego gniewu.
      Grzechot, szczęk i uderzenia wioseł o wodę były zapowiedzią drugiej fali.
      Ja również okłamywałem tych facetów. To trzecia fala będzie prawdziwie straszna, jeżeli nie zrezygnują natychmiast ze swej metody. Trzecia fala i ten nieznany czynnik, który odkrył Jednooki, naprawdę mnie martwiły.
      Łodzie piratów znajdowały się sto stóp od barki, gdy Goblin dał mi znak uniesieniem ręki.
      Miał na podorędziu tysiące zawiedzionych igłozębów.
      Prowadzące lodzie zbliżyły się już dostatecznie. Zacząłem wykonywać swój taniec.
      Delfin spadł w dół, roztrzaskując wielką, drewnianą bagienną krypę. Wszystkie maszyny stanęły. Poleciały ogniste bomby i oszczepy.
      Pomysł polegał na tym, żeby choć kilku rannych piratów wpadło do pełnej igłozębów wody.
      Kilku wpadło.
      Rzeka oszalała.
      Połowa łodzi piratów zbudowana była ze skór rozpiętych na drewnianym szkielecie. Te nie przetrwały niemal ani chwili. Drewniane łodzie sprawowały się lepiej, ale jedynie te największe przetrzymały powtarzające się uderzenia. A nawet one były na łasce przerażonej załogi.
      Najsprytniejsi i najszybsi piraci zaatakowali barkę. Jeżeli uda im się wedrzeć na pokład i przejąć stery... Chciałem jednak żeby dostrzegli tę szansę.
      Nadciągnęli wyposażeni w drabiny, których jedna strona zabezpieczona była deskami. Rzucone na nasze mantyle i przybite, osłoniłyby ich ramiona i nogi przed sztyletami Nar.
      Kazałem Nar wytknąć bosaki oraz zaostrzone drewniane listwy przez szczeliny pomiędzy dłużycami osłony. Trudno więc było wznieść drabiny. Cletus ze swymi braćmi zniszczyli kilka łodzi, zanim piraci się zorientowali, jakie to tajemnicze dłonie i stopy trzymają bosaki.
      Nar mieli instrukcje, aby zostawić ich w spokoju, dopóki tylko tam wiszą. Ich obecność spowoduje, że ich bracia, ojcowie i kuzyni dwa razy się zastanowią, zanim zaczną strzelać.
      Zabrało to trochę czasu, ale na koniec cisza powróciła w noc, a spokój na rzekę. Wraki zdryfowały w dół rzeki i zgromadziły się przy barierze. Moi ludzie usiedli, by odpocząć. Jednooki wyciągał z powietrza swoje różowe światełka. On, Goblin, Żabi Pysk, dowódcy drużyn i... ho! ho!... właściciel barki, przyszli do mnie na naradę. Ten ostatni zasugerował, byśmy podnieśli kotwicę i popłynęli.
      - Jak długo już tu jesteśmy? - zapytałem.
      - Dwie godziny - odpowiedział Goblin.
      - Pozwolimy im trochę odpocząć.
      Konwój miał przeczekać około ośmiu godzin; plan zakładał, że gdy dościgną nas w momencie, kiedy będziemy związani walką, dopadną piratów w stanie wyczerpania i będą zdolni prześcignąć ich, nawet jeśli my zostaniemy zgładzeni.
      - Jednooki. Jak wygląda sytuacja z tym czarownikiem? Jego głos nie brzmiał zbyt pewnie.
      - Możemy mieć duże kłopoty, Konował. Jest nawet potężniejszy, niż sądziliśmy z początku.
      - Próbowałeś go dostać?
      - Dwa razy. Nie sądzę, by nawet to zauważył.
      - Jeżeli jest tak zły, to dlaczego czai się, zamiast nas rozdeptać?
      - Nie wiemy.
      - Może powinniśmy przejąć inicjatywę? Zastawić na niego przynętę i wywabić na zewnątrz?
      Murgen zapytał:
      - Dlaczego po prostu nie przełamiemy bariery i nie popłyniemy? Dostaliśmy ich wystarczająco wielu, żeby całe bagno na rok pogrążyło się w żałobie.
      - Nie pozwolą nam, oto dlaczego. Nie mogą. Jednooki, możesz znaleźć tego czarodzieja?
      - Tak. Dlaczego nie miałbym móc? Zgadzam się z dzieciakiem. Przerwać barierę. Mogą nas zaskoczyć.
      - Zaskoczą nas, nie martwcie się. Jak, do diabła, sądzicie, po co jest ta bariera, bałwany? Dlaczego, jak myślicie, zatrzymałem się tutaj? Czy możecie wpuścić jedną z waszych różowych piłeczek w jego włosy?
      - Jeżeli będę musiał. Na jakieś pół minuty.
      - Będziesz musiał. Kiedy ci powiem. - Starałem się znaleźć niezwykłe współczynniki tej sytuacji i sądziłem, że właśnie odkryłem jeden z nich. Miałem w planie interesujący, nawet jeśli potencjalnie śmiertelnie groźny, eksperyment. - Hagop. Ty i Otto przeprowadzicie wszystkie balisty na wschodnią burtę. Weźcie jakieś czterdzieści procent napięcia, żeby mogły ciskać bomby, nie powodując ich pękania w powietrzu. - Z pomocą Żabiego Pyska powiedziałem Mogabie, żeby zgromadził swych łuczników na dachu nadbudówki. - Kiedy Jednooki pokaże wam cel, chcę, byście strzelali pod stosunkowo łagodnym kątem; płaska trajektoria, ogień zmasowany. I chcę, żeby bomby zapalające leciały, jakbyśmy mieli zamiar spalić całe bagno.
      Pirat wydał okrzyk rozpaczy, kiedy puścił uchwyt i spadł z osłony. Wzburzona woda powiedziała mi, że igłoząb nie był głupi i czatował w pobliżu.
      - Bierzmy się do roboty.
      Goblin czekał, dopóki reszta się nie oddaliła.
      - Wiem chyba, co próbujesz zrobić, Konował. Mam nadzieję, że nie będziesz tego żałował.
      - Masz nadzieję? Nie uda mi się - i wszyscy jesteśmy martwi.
      Wydałem rozkaz. Celownik Jednookiego pomknął nad powierzchnią wody. W chwili gdy rozkwitł, wszystko się zaczęło. Przez jakąś minutę myślałem, że mamy go.
      Nagle, na dachu nadbudówki, zmaterializowała się Pani. Zdjąłem moją krokodylą głowę.
      - Niezła zabawa, co? Okazuje się, że cyprysy i torf mogą płonąć, jeśli zostaną odpowiednio potraktowane.
      - Jak sądzisz, co ty właściwie robisz?
      - Raczyłaś wreszcie zjawić się w pracy, żołnierzu?
      Jej lewy policzek zadrgał. Moje posunięcie taktyczne w najmniejszej mierze nie było skierowane przeciwko czarownikowi piratów.
      Strzała, płonąc, przeleciała między nami, nie dalej niż sześć cali od twarzy każdego z nas. Pani podskoczyła.
      Wtedy piraci przywierający do osłon spróbowali przejść na nadbudówkę. Kilku z nich, których nie strąciły strzały łuczników, zwyczajnie nadziało się na kolce włóczni, wystawionych przeciwko nim.
      - Sądzę, że wszystko ustaliłem tak, iż mogą nas dopaść tylko w jeden sposób. - Pozwoliłem jej pomyśleć przez chwilę. - Mają czarownika wagi ciężkiej. Jak dotąd, czai się gdzieś. Mówię mu po prostu w ten sposób, że wiem, iż tam czeka, i mam zamiar go dopaść.
      - Nie wiesz, co robisz, Konował.
      - Błąd. Dokładnie wiem, co robię.
      Wypluła z siebie pogardliwe słowa niedowierzania i odeszła.
      - Żabi Pysk! - zawołałem. Pojawił się.
      - Lepiej załóż z powrotem ten krokodyli kapelusz, szefie. W przeciwnym razie zaklęcie nie będzie chroniło przed strzałami. Kiedy mówił, jedna właśnie zaświstała mi koło ucha. Pochwyciłem głowę.
      - Zrobiłeś, co ci kazałem z jej rzeczami?
      - O wszystko zadbałem, szefie. Przetoczyłem wszystko w zupełnie inne miejsce. Za minutę usłyszysz, jak zaczną wyć.
      Ognie pomiędzy cyprysami zgasły, niczym zdmuchnięte świece. Kilka różowych świetlików Jednookiego przepłynęło przez nie i po prostu zniknęło. Noc zaczynało wypełniać groźne i przerażające poczucie czyjejś obecności.
      Jedyne światła, jakie pozostały, migotały wokół mnie i krokodylej głowy umocowanej na dziobie.
      Przybiegła Pani.
      - Konował! Coś ty zrobił?
      - Powiedziałem ci, że wiem, co robię.
      - Ale...
      - Wszystko zniknęło, wszystkie twoje małe zabaweczki, zabrane z Wieży? Nazwij to intuicją, kochanie. Wnioskiem wyprowadzonym z niepełnych i rozproszonych przesłanek. Chociaż sądzę, że pomogła mi znajomość ludzi, z którymi grałem w tę grę.
      Ciemność stała się głębsza. Gwiazdy zniknęły. Ale noc rozjaśniła się poświatą, niczym wypolerowany kawałek węgla. Można było zobaczyć migotanie, chociaż nie było żadnego światła - nawet z galionu.
      - Zamierzasz doprowadzić do tego, by nas wszystkich zabito?
      - Ta możliwość istniała od czasu, jak wybrano mnie Kapitanem. Istniała, kiedy opuszczaliśmy Krainę Kurhanów. Kiedy wyjeżdżaliśmy z Wieży. Istniała, kiedy wypłynęliśmy z Opalu. Istniała, gdy złożyłaś swą przysięgę Czarnej Kompanii. Stała się bardziej jeszcze realna, gdy przyjąłem to pochopne i fałszywe zlecenie od kupców z Gea-Xle. Tak więc nic nowego, przyjaciółko.
      Przez wodę pełzło coś na kształt wielkiego, płaskiego, czarnego kamienia, rozpryskując bryzgi srebra. Goblin i Jednooki zatopili to.
      - Czego ty chcesz, Konował? - Jej głos był napięty, być może nawet nabrzmiały strachem.
      - Chcę wiedzieć, kto dowodzi Czarną Kompanią. Chcę wiedzieć, kto podejmuje decyzje o wyborze tego, kto podróżuje z nami, a kto nie. Chcę wiedzieć, kto udziela członkom Kompanii pozwolenia na oddalanie się każdorazowo na wiele dni, i kto daje prawo chowania się na tydzień oraz lekceważenia obowiązków. A przede wszystkim, chcę wiedzieć, kto decyduje o tym, w jakie przygody i intrygi zostanie wciągnięta Kompania.
      Pełzające kamienie nie przestawały się pojawiać, rozsiewając bryzgi i zmarszczki srebra. Każdy kolejny podpływał bliżej barki.
      - Kto ma wszystkim kierować, Pani? Ty czy ja? Czyją grę zamierzamy rozgrywać? Twoją czy moją? Jeżeli nie moją, wszystkie twoje skarby pozostaną tam, gdzie nie będziesz mogła ich dostać. A my idziemy do igłozębów. Zaraz.
      - Nie blefujesz?
      - Nie blefuje, kiedy siedzę przy stole z kimś takim, jak ty. Postawiłaś wszystko, co miałaś, i czekałaś na licytację.
      Znała mnie. Pamiętała spojrzenia, jakimi przeniknęła mnie na wskroś. Wiedziała, że zrobię to, jeżeli będę musiał. Na koniec powiedziała więc:
      - Zmieniłeś się. Stałeś się twardszy.
      - Aby być Kapitanem, musisz być Kapitanem. A nie Kronikarzem albo lekarzem Kompanii. Chociaż romantyzm gdzieś tam ciągle żyje w tle. Możesz zniszczyć jego resztki, jeżeli będziesz w stanie poradzić sobie z tamtą nocą na wzgórzu.
      Jeden z pełzających kamieni trącił burtę barki.
      - Pozwolisz, że na chwilę się oddalę.
      - Ty idioto! Tamta noc nie ma z tym nic wspólnego. Wtedy nie sądziłam, że istnieje szansa, aby się udało. Na tamtym wzgórzu była kobieta z mężczyzną, o którego troszczyła się i którego pragnęła, Konował. I sądziła, że jest to mężczyzna, który...
      Kolejny kamień łupnął w cel. Barka zadrżała. Goblin krzyknął:
      - Konował!
      - Masz zamiar wykonać jakiś ruch? - zapytałem. - Czy mam ściągnąć ubranie, aby było mi łatwiej prześcignąć w wodzie igłozęba?
      - Niech cię cholera! Wygrałeś.
      - Tym razem obiecujesz na dobre? Również za nich?
      - Tak, do diabła. Skorzystałem z okazji.
      - Żabi Pysk. Przytocz z powrotem. Przynieś rzeczy z powrotem.
      Kamień uderzył w barkę. Dłużyce zajęczały. Zachwiałem się, a Goblin krzyknął powtórnie.
      Powiedziałem:
      - Twoje rzeczy są z powrotem, Pani. Przyprowadź Zmiennego i jego dziewczynę na górę.
      - Wiedziałeś?
      - Powiedziałem ci. Wywnioskowałem to. Ruszaj.
      Stary człowiek zwany Eldonem Widzącym, pojawił się, ale tym razem przybrał swoją prawdziwą postać. To był rzekomo zamordowany Schwytany zwany Zmiennokształtnym, wysoki jak drzewo i prawie równie szeroki w ramionach, potworny człowiek w szkarłacie. Rozwichrzone, sztywne włosy zwisały mu wokół głowy. Gąszcz jego brody był zaśmiecony i brudny. Opierał się na lśniącej lasce, wyrzeźbionej na kształt wydłużonego, nieprawdopodobnie cienkiego kobiecego ciała, wycyzelowanego w każdym szczególe. Laska znajdowała się pomiędzy rzeczami Pani i stanowiła ostatnią wskazówkę, która przekonała mnie, kiedy Żabi Pysk doniósł o jej obecności, machnął nią w kierunku brzegu rzeki.
      Pomiędzy cyprysami zapłonęła plama oleistego ognia, szeroka na sto stóp.
      Barka zakołysała się pod pocałunkiem następnej kamiennej kry. Dłużyce puściły. Pod pokładem konie rżały z przerażenia. Kilku członków załogi przyłączyło się do nich. W świetle płomieni twarze moich towarzyszy miały zacięty wyraz.
      Zmiennokształtny kładł dalej rozbryzg za rozbryzgiem, aż bagno pochłonął holokaust, który zaćmił oba moje popisy zestawione razem. Wrzaski piratów ginęły w wyciu płomieni.
      Wygrałem mój zakład.
      A Zmienny nie przestawał czynić swego dzieła.
      Pośród ogni narastało potężne wycie. Potem ścichło w dali.
      Goblin spojrzał na mnie, a ja na niego.
      - Dwu z nich w ciągu dziesięciu dni - wymamrotałem. Ostatni raz to wycie słyszeliśmy podczas Bitwy pod Urokiem. - I nie są już przyjaciółmi. Pani, co bym znalazł, gdybym otworzył te groby?
      - Nie wiem, Konował. Nie mam najmniejszego pojęcia. Nigdy nie spodziewałam się powtórnie spotkać Wyjca, to jest pewne. - Jej słowa brzmiały niczym głos przerażonego, zmartwionego dziecka.
      Wierzyłem jej.
      Wśród świateł przemknął cień. Nocna wrona? Co jeszcze?
      Towarzyszka Zmiennego również ją dostrzegła. W jej przymkniętych oczach lśniło napięcie.
      Wziąłem Panią za rękę. Teraz, kiedy stała się na powrót podatna na zranienie, lubiłem ją o wiele bardziej.
      
20. WIERZBA W OPAŁACH
     
      Wierzba obdarzył łódź pochmurnym spojrzeniem.
      - Jestem tak przerażony, że mógłbym zesrać się ze strachu.
      - Co jest źle? - zapytał Cordy.
      - Nie lubię łodzi.
      - Dlaczego nie idziesz pieszo? Kiedy dasz nam znak z brzegu, Klinga i ja możemy cię zawsze zabrać na pokład.
      - Gdybym miał twoje poczucie humoru, zabiłbym się i oszczędził światu bólu, Cordy. Cholera, jeżeli mamy to zrobić, zróbmy. - Odszedł od nabrzeża. - Widzieliście Kobietę i jej pupilka?
      - Kopeć był tu wcześniej. Sądzę, że są już na pokładzie. Skuleni gdzieś. Zakradli się. Nie chcą by ktoś wiedział, że Radisha opuszcza miasto.
      - Co z nami? Klinga uśmiechnął się.
      - Zamierzasz się rozpłakać, ponieważ dziewczyny nie przyszły, by cię zatrzymać?
      - Będzie jeszcze więcej płakał, Klinga - powiedział Cordy. - Stary Wierzba nie jest w stanie nigdzie pójść, jeżeli przedtem nie ponarzeka na to, że musi ruszać nogami.
      Łódź nie była taka zła. Miała sześćdziesiąt stóp długości i, biorąc pod uwagę ładunek, była zupełnie wygodna. Ładunek składał się wyłącznie z pięciu pasażerów. Wierzba również to włączył do swych narzekań, gdy zorientował się, że Radisha nie zabrała oddziału służących.
      - Liczyłem trochę na to, iż ktoś się o mnie zatroszczy.
      - Stajesz się miękki, człowieku - powiedział Klinga. - Następnym razem pomyślisz o wynajęciu kogoś, kto będzie za ciebie walczył, gdy wpadniesz w kłopoty.
      - To brzmi nieźle. Wystarczająco dużo zrobiliśmy już dla innych. Prawda, Cordy?
      - W pewnym stopniu.
      Przy pomocy żerdzi członkowie załogi wprowadzili łódź w nurt rzeki, który daleko w dole jej biegu był zupełnie leniwy. Postawili lniany żagiel i skierowali dziób na północ. Wiała silna bryza.
      Płynęli z prędkością wolnego marszu. Nie szybciej. Ale nikomu specjalnie się nie spieszyło.
      - Nie rozumiem, dlaczego musieliśmy już teraz ruszać - oznajmił Wierzba. - Nie musimy płynąć tam gdzie ona tylko zechce. Założę się, że powyżej Trzeciej Katarakty, rzeka jest wciąż zablokowana. Nie ma sposobu, żebyśmy mogli dostać się poza Thresh. Zresztą, jak dla mnie, to już jest wystarczająco daleko.
      - Pomyśl, że to jest dalszy ciąg naszej wycieczki - powiedział Cordy.
      - Przypomniał sobie, że czekają na niego w Gea-Xle - dodał Klinga. - Lichwiarze nie mają poczucia humoru. 
      Dwa tygodnie zabrała im podróż do Catorce, położonej poniżej Pierwszej Katarakty. Przez cały czas praktycznie nie widzieli ani Kopcia, ani Radishy. Piekielnie umęczyli się z załogą, najbardziej pozbawionym poczucia humoru stadem rzecznych szczurów, jakie kiedykolwiek żyło; wszyscy byli połączeni ze sobą pokrewieństwem, tak że nikt nie był w stanie poważyć się nawet na odrobinę swobody. Radisha nie zezwalała na opuszczanie pokładu po nocy. Doszła do wniosku, że któryś mógłby nie upilnować języka, a wówczas cały świat dowiedziałby się, kto podróżuje po rzece bez towarzystwa zbrojnej eskorty.
      To raniło uczucia Wierzby z co najmniej kilku rozmaitych powodów.
      Pierwsza Katarakta stanowiła przeszkodę jedynie dla statków podążających w górę rzeki. Prąd był zbyt bystry, by po nim żeglować lub wiosłować, a brzegi zbyt odległe i błotniste, by idąc wzdłuż nich, holować łódź. Radisha kazała im zostawić łódź wraz załogą, która miała na nich oczekiwać w Catorce, tak że osiemnastomilową podróż do Dadiz, położonej ponad kataraktą, odbyli wszyscy pieszo.
      Wierzba patrzył na barki płynące z prądem w dół rzeki, i nie przestawał zrzędzić.
      Klinga i Cordy tylko śmiali się z niego.
      Radisha wynajęła kolejną łódź na podróż do Drugiej Katarakty. Wraz z Kopciem przestała trzymać się z dala od ciekawskich oczu. Zrozumiała wreszcie, że są już zbyt daleko od Taglios, aby ktoś mógł ich rozpoznać. Pierwsza Katarakta leżała przecież czterysta osiemdziesiąt mil na północ.
      Kiedy znaleźli się w odległości pół dnia od Dadiz, Wierzba podszedł do stojących na dziobie Cordy'ego i Klingi.
      - Widzieliście, chłopcy, tych małych, smagłych facetów w mieście? Jakby się nam przyglądali?
      Cordy pokiwał głową. Klinga coś mruknął twierdząco. Wierzba ciągnął dalej:
      - Obawiałem się, że to tylko moja wyobraźnia. Może chciałem, żeby tak było. Nie rozpoznałem tych typów. A wy, chłopcy? Cordy potrząsnął głową. Klinga rzucił krótkie:
      - Nie.
      - Wam, chłopcy, usta się prawie nie zamykają, tyle macie do powiedzenia.
      - Dlaczego mieliby chcieć nas obserwować, Wierzba? Kim mieliby niby być? Jedyny, który wie dokąd się udajemy, to Prahbrindrah Drah, a nawet on nie zna prawdziwego powodu.
      Wierzba otworzył już usta, by coś powiedzieć, ale postanowił zamilknąć i zamiast tego pomyśleć trochę. Po chwili mruknął:
      - Władcy Cienia. Mogli się jakoś dowiedzieć.
      - Tak. Mogli.
      - Myślicie, że mogą ściągnąć na nas jakieś kłopoty?
      - A co ty byś zrobił, gdybyś był jednym z nich?
      - Prawda. Lepiej będzie, jak pomęczę trochę Kopcia.
      Kopeć mógł okazać się ich asem w rękawie. Przekonany był, że Władcy Cienia nie wiedzą o jego istnieniu. A jeżeli nawet, to nie mieli pojęcia o jego możliwościach.
      Kopeć i Radisha umościli się wygodnie w cieniu żagla i obserwowali płynącą rzekę. Wierzba musiał przyznać, że widok godny był poświęcenia mu więcej niż odrobiny uwagi. Nawet tutaj jej szerokość przekraczała pół mili.
      - Kopeć, stary chłopie, prawdopodobnie mamy kłopoty.
      Czarodziej przestał przeżuwać coś, co międlił w ustach od samego rana. Spojrzał na Wierzbę spod przymrużonych powiek. Nie pierwszy raz Wierzba dojadł mu swoim stylem mówienia.
      - Kiedy cumowaliśmy w Dadiz, byli tam jacyś smagli goście, o, tacy wysocy, chudzi i pomarszczeni. Obserwowali nas. Zapytałem Cordy'ego i Klingę. Również ich widzieli.
      Kopeć spojrzał na kobietę. Ona popatrzyła na Wierzbę.
      - Nie byli to przypadkiem jacyś twoi wrogowie, których narobiłeś sobie podczas podróży na południe? Wierzba zaśmiał się.
      - Hola! Ja nie mam żadnych wrogów. Żadnych. Nie ma takich facetów pomiędzy Różami a Taglios. Nigdy nie widziałem nikogo podobnego do nich. Pomyślałem sobie, że to znaczy, iż to nie mną się interesowali.
      Spojrzał na Kopcia.
      - Zauważyłeś kogoś?
      - Nie. Ale nie przyglądałem się uważnie. Nie wydawało się to konieczne.
      - Hola! Kopeć. Przecież zawsze czuwasz - zaprotestował Wierzba. - Oto jest twój znany, stary, wrogi świat. Podczas podróży lepiej bezustannie stać na wachcie. Dookoła jest pełno złych facetów. Wierz lub nie, nie każdy jest taki łagodny jak twoi taglianie.
      Łabędź wrócił na dziób.
      - Tępak, czarodziej, nawet nie zauważył śladu po naszych karzełkach. Ten facet ma tłuszcz zamiast mózgu.
      Klinga wyciągnął nóż oraz osełkę i zabrał się do roboty.
      - Lepiej dobrze go naostrz. Ostrze może ci stępieć, zanim staruch obudzi się i zorientuje, że na nas napadnięto.
      Po trzystu milach podróży przybyli do Drugiej Katarakty. Rzeka tutaj gnała nerwowo pomiędzy ciemnymi, przyczajonymi wzgórzami, jakby bała się zbyt długo pozostawać w jednym miejscu. Na prawym brzegu straszne ruiny Cho'n Delor spoglądały na wodę, w oczach Wierzby wyglądając niczym stos starych czaszek. Od czasu upadku Boga Bólu nikt nie podróżował prawym brzegiem. Nawet zwierzęta wystrzegały się tego obszaru.
      Na wzgórzach schodzących na lewy brzeg dostrzec można było ruiny Miast Trioli. Dziwactwo Pierwsze, Dziwactwo Drugie i Dziwactwo Trzecie. Opowieści, które Cordy słyszał, podążając na południe, głosiły, że miasta poświęciły się, aby zniszczyć Boga Bólu.
      Teraz ludzie żyli jedynie wzdłuż wąskiego pasa za kataraktą, w otoczonym murami mieście z jedną ulicą, o długości na dziesięciu mil, wciąż obawiając się duchów minionych wojen. Mieszkańcy - najdziwaczniejsza banda wariatów, jaką kiedykolwiek widziano - nazywali swoje osobliwe miasto Idon. Podróżni zatrzymywali się tutaj tylko, jeśli to było konieczne. Podobnie zresztą jak i sami obywatele Idon.
      Jadąc przez miasto i rozglądając się otwarcie dookoła, jakby zagapiony na otaczające niesamowitości, Wierzba dostrzegł czających się wszędzie małych, smagłych facetów.
      - Hej, Kopeć, sokolooki bękarcie! Teraz już widzisz?
      - Co?
      - Nie widzi - powiedział Klinga. - Lepiej, jak naostrzę jeszcze parę noży. 
      - Przyjrzyj się uważnie, dziadku. Są wszędzie, niczym karaluchy.
      W rzeczy samej, Wierzba dostrzegł tylko jakichś ośmiu lub dziewięciu. Ale to i tak było wystarczająco dużo. Szczególnie, jeśli za ich plecami czaili się Władcy Cienia.
      Ktoś ich ścigał. Stało się to jasne już wkrótce, gdy Radisha znalazła łódź do Thresh i Trzeciej Katarakty.
      Kiedy minęli zakręt na rzece, w miejscu gdzie płynęła przez ziemie, wyglądające jakby nic się na nich nie zmieniło od czasu wojny pomiędzy Miastami Trioli a Cho'n Delor, nagle pojawiły się dwie szybkie łodzie, załadowane ciasno małymi, smagłymi facetami, wiosłującymi niczym zwycięzcy regat, w których główną nagrodę stanowiła nieśmiertelność duszy.
      Załodze, którą wynajęła Radisha, zajęło najwyżej dwadzieścia sekund postanowienie, że nie jest to ich sprzeczka. Zanurkowali w wody rzeki, kierując się ku brzegowi.
      - Teraz już ich widzisz, Kopeć? - zapytał Wierzba, równocześnie sposobiąc się do broni. - Mam nadzieję, że jesteś w połowie tak dobrym czarodziejem, jak zwykłeś o sobie myśleć.
      W każdej łodzi znajdowało się przynajmniej dwudziestu smagłych ludzików.
      Szczęki Kopcia z zawrotną szybkością zaczęły gryźć substancję, którą przez cały czas podróży przeżuwał. Nie uczynił nic do chwili, gdy łodzie zaczęły okrążać ich z dwu stron. Wtedy wyrzucił obie dłonie w kierunku jednej z nich, przymknął oczy i zatrzepotał palcami.
      Wszystkie gwoździe i kołki utrzymujące łódź w całości zaroiły się w powietrzu niczym stado jaskółek, po czym plusnęły w wodę. Smagli ludzikowie klęli, wrzeszczeli i bulgotali, idąc pod powierzchnię. Wyglądało na to, że wielu z nich nie umiało pływać.
      Kopeć przez moment łapał drugi oddech, po czym odwrócił się w kierunku kolejnej łodzi. Znajdujący się w niej brązowi ludzie zdążyli już zawrócić, kierując się ku brzegowi.
      Kopeć jednak rozwalił i tę łódź, po czym obrzucił Wierzbę mrocznym spojrzeniem i powrócił do swego siedziska w cieniu żagla. Potem uśmiechał się za każdym razem, gdy słyszał, jak Wierzba pomstuje na konieczność wykonywania żeglarskich obowiązków.
      - Przynajmniej teraz już wiemy, że to jest poważny facet - mruczał do siebie Wierzba.
      Sytuacja w Thresh wyglądała dokładnie tak, jak przewidział Wierzba. W kierunku północnym rzeka była zamknięta. Piraci. Radisha nie mogła znaleźć nikogo, kto zaryzykowałby długą podróż na północ do Gea-Xle, gdzie zdecydowała się dotrzeć, chcąc tam dopiero zaczekać. Nic z oferowanych przez nią rzeczy nie było w stanie przekonać nikogo do niebezpiecznej podróży. Żadne argumenty nie działały również na jej towarzyszy, których usiłowała zmusić do kradzieży łodzi.
      Szalała. Można by pomyśleć, że świat wypadnie ze swych kolein, jeżeli nie uda się jej dostać do Gea-Xle.
      Niczego nie uzyskała.
      Przez całe miesiące czekali w pobliżu Thresh, starając się nie wchodzić w drogę małym smagłym facetom, wsłuchując się plotki, wedle których kupcy z Gea-Xle byli zdesperowani do tego stopnia, że postanowili zrobić coś z rzecznymi piratami. Thresh przypominał gniazdo węży rozpaczy. Bez handlu z terytoriami w górze rzeki miasto zmarnieje. Jakakolwiek nadzieja, że ci z północy zdołają przerwać blokadę, wydawała się absurdalna. Każdy kto tego próbował, ginął.
      Pewnego ranka Kopeć przyszedł na śniadanie pogrążony w zadumie.
      - Miałem sen - obwieścił.
      - Och, cudownie! - parsknął Wierzba. - Siedzę tutaj od miesięcy, po prostu modląc się tylko o to, by nawiedził cię jeden z twoich koszmarów. Co tym razem mamy zrobić? Szturmem zdobyć Ziemie Cienia?
      Kopeć zignorował go. Zazwyczaj postępował w ten sposób, komunikując się, gdy było to konieczne, przez Radishę. Był to jedyny sposób, w jaki mógł postępować z Wierzbą, nie wpadając w złość. Zwrócił się więc do kobiety:
      - Wyruszyli z Gea-Xle. Cały konwój.
      - Czy są w stanie się przedrzeć? Kopeć wzruszył ramionami.
      - Na bagnach żyje siła równie potężna i okrutna jak Władcy Cienia. Być może nawet od nich mocniejsza. Nie potrafię odnaleźć jej poprzez moje sny.
      Wierzba zamruczał:
      - Mam nadzieję, że krasnoludki również nie szykują nam czegoś. Jeżeli dotrze do nich, że mamy zamiar się połączyć, mogą stać się bardziej śmiali.
      - Nie wiedzą, po co tu jesteśmy, Łabędź. Powęszyłem trochę dookoła i tyle się przynajmniej dowiedziałem. Oni chcą tylko ciebie, mnie i Cordy'ego. Zrobiliby nam to w Taglios, gdyby nas tam dopadli.
      - Na jedno wychodzi. Kiedy ten konwój dotrze tutaj? Radisha powtórzyła pytanie:
      - Kopeć? Kiedy?
      Czarodziej odpowiedział z całą niewzruszoną, stalową pewnością, właściwą jego profesji. Wzruszył ramionami.
      Wiodąca łódź została dostrzeżona przez kogoś, kto łowił ryby w górze rzeki. Wieści dotarły do Thresh kilka godzin wcześniej niż barka. Wierzba wraz ze swą kompanią zszedł na nabrzeże, gdzie czekało na nią pół miasta. Ludzie wyli i wydawali okrzyki radości, dopóki znajdujący się na barce nie zaczęli opuszczać pokładu. Wtedy zapadła bezdenna, pełna trwogi cisza.
      Radisha wpiła się w ramię Kopcia, chwytem, w oczywisty sposób, bardzo bolesnym.
      - To mają być nasi wybawcy? Starcze, zaczynam tracić dla ciebie cierpliwość...
      
21. THRESH
      
      Przerwaliśmy barierę. Popłynęliśmy w kierunku kupieckiego miasta Thresh, które leżało nad Trzecią Kataraktą. W dalszym biegu rzeka była spokojna. Sprawiała takie wrażenie, jakby na całym świecie nie było żadnych ludzi poza nami, zebranymi na pokładzie barki. Ale resztki łodzi, które dotrzymywały nam kroku, stanowiły krzyczący dowód na to, że nie jesteśmy sami, że należymy do ponurego i żądnego krwi gatunku. W tym nastroju nie byłem najlepszym towarzystwem, ani dla człowieka, ani dla zwierza, jak to się powiada.
      Jednooki przyłączył się do mnie, kiedy stałem pod sponiewieranym łbem krokodyla, który Goblin przymocował na dziobie.
      - Niedługo już tam będziemy, Konował. Sięgnąłem do mojego bagażu ciętych replik i odpowiedziałem mu pozbawionym entuzjazmu mruknięciem.
      - Ja i karzełek postaraliśmy się wyczuć coś na temat miejsca, które leży przed nami.
      Podziękowałem mu kolejnym mruknięciem. To była w końcu jego praca.
      - Nie mam dobrych przeczuć. - Patrzył przez chwilę, jak kolejna mała łódź rybacka podnosi kotwicę oraz żagiel i mknie na południe z wieściami o naszym przybyciu. - Ale nie jest to przeczucie prawdziwego niebezpieczeństwa. Nawet nie jest całkiem takie złe. Po prostu nie najlepsze przeczucie. Jakby coś miało się zdarzyć.
      Wydawał się w niejasny sposób zmieszany.
      - Jeśli wydaje ci się, że jest to coś, co może nas dotyczyć, wyślij swojego pieszczoszka, niech się przekona. Po to właśnie go kupiłeś. Prawda?
      Uśmiechnął się.
      Prąd rzeki, leniwie pokonującej łagodny zakręt, zniósł nas w stronę prawego brzegu. Na pojedynczym, uschłym drzewie siedziały dwie samotne wrony, obserwując nasze postępy. Poskręcane i paskudne drzewo przywodziło mi na myśl stryki oraz wisielców.
      - Właśnie, dlaczego o tym nie pomyślałem, Konował? Przed chwilą wysłałem go do miasta, aby sprawdził, jak tamtejsze dziewczynki.
      Ucz swego ojca dzieci robić, Konował.
      Imp powrócił z niepokojącym raportem. W Thresh byli ludzie, którzy na nas czekali. Właśnie na nas, na Czarną Kompanię.
      W jaki sposób ktoś się, do diabła, dowiedział, że nadpływamy?
      Kiedy cumowaliśmy, nabrzeże było pełne ludzi, chociaż tak naprawdę nikt nie wierzył, że przypłynęliśmy z Gea-Xle. Sądzę, iż uważali, że powstaliśmy, ot tak, z niczego, gdzieś za zakrętem rzeki. Trzymałem wszystkich na pokładzie, poza zasięgiem spojrzeń zebranych na brzegu ludzi, dopóki nie przybyła reszta konwoju.
      Przedostali się nietknięci. Strażnicy i załogi aż gotowali się od opowieści o zniszczeniach, jakie zostawiliśmy za sobą. Radosne wieści wkrótce rozeszły się po Thresh. Blokada dławiła to miasto.
      Patrzyłem na przyzwoitych obywateli przez szpary w mantyli. Tu i tam widziałem małych, smagłych ludzi o twardym spojrzeniu, którzy zdawali się mniej oczarowani naszym pojawieniem niż reszta.
      - To są ci goście, o których mówiłeś? - zapytałem Jednookiego.
      Obdarzył ich martwym spojrzeniem, potem potrząsnął głową.
      - Nasi powinni być gdzieś tam, po drugiej stronie. O właśnie. Dziwne.
      Zobaczyłem ludzi, o których mu chodziło. Mężczyzna z długimi blond włosami. Co, u diabła, on robi w tych stronach.
      - Nie spuszczaj ich z oka.
      Zawołałem Mogabę, Goblina oraz kilku facetów, którzy wyglądali, jakby jadali dzieci na śniadanie, i poszedłem na konferencję z szefami konwoju. Udało im się mnie zaskoczyć. Nie tylko nie dyskutowali na temat zapłaty należnej nam reszty, ale również dodali premię za każdą barkę, której udało się przedostać. Potem zebrałem najważniejszych ludzi mej drużyny i oznajmiłem im swe zamiary.
      - Rozładujmy się i ruszajmy w drogę. To miejsce powoduje, że dostaję dreszczy.
      Goblin i Jednooki zaczęli narzekać. Mieli ochotę zostać tutaj dłużej i zabawić się trochę.
      Ludzie zbiegli się, kiedy żelazny powóz, wielkie czarne konie oraz sztandar Kompanii stanęły na nadbrzeżnej drodze. Radość wielkiego święta zniknęła niemalże natychmiast. Zdawałem sobie sprawę, że może tak się stać.
      Puste, pozbawione wyrazu twarze obserwowały pochód niezapomnianego sztandaru.
      Kiedy Kompania służyła w Goes, Thresh stanął po przeciwnej stronie. Nasi przodkowie nieźle skopali im wówczas tyłki. Tak skutecznie, że nawet teraz jeszcze pamiętali Kompanię, chociaż Goes dawno już przestało istnieć.
      Zatrzymaliśmy się na otwartym placu, niedaleko południowego krańca Thresh. Mogaba wysłał kilku swoich poruczników, aby zdobyli dla nas jakieś zapasy. Goblin kroczył dookoła, kwicząc niemal ze złości, bowiem Jednooki kazał Żabiemu Pyskowi wędrować za nim, małpując każde jego słowo i ruch. Teraz imp wlókł się, wyglądając na pogrążonego w głębokiej zadumie. Otto, Hagop i Świeca usiłowali uzgodnić szczegóły zakładu, kiedy Goblin nieoczekiwanie zaproponował rozstrzygający kontratak. Problem polegał na definicji tego, co należy uznać za rozstrzygające.
      Jednooki przyglądał się tym poczynaniom z łagodnym, pełnym samozadowolenia uśmiechem, pewien, że na koniec udało mu się osiągnąć przewagę. Nar stali z boku, wyglądając srodze i bardzo po żołniersku, wciąż jeszcze trochę zmieszani, ponieważ reszta zachowywała się bardziej swobodnie. Jednak na rzece nie zawiedliśmy w najmniejszym stopniu ich oczekiwań.
      Jednooki podszedł bliżej.
      - Ci ludzie znowu się nam przyglądają. Teraz już ich wszystkich namierzyłem. Czterech mężczyzn i kobieta.
      - Otoczcie ich i przyprowadźcie do mnie. Zobaczymy, o co im chodzi. Gdzie jest Astmatyk?
      Jednooki wskazał palcem, po czym zniknął. Kiedy podszedłem do Astmatyka, zorientowałem się, że kilkunastu moich ludzi zniknęło. Jednooki nie miał zamiaru pozostawiać nic przypadkowi.
      Powiedziałem Astmatykowi, aby oznajmił Mogabie, że nie zaopatrujemy się na sześciomiesięczną kampanie. Chodzi tylko o zdobycie pożywienia na kilka posiłków, które mają nam wystarczyć dla pokonania katarakty. Przekrzykiwaliśmy się na przemian; Mogaba wykorzystywał swoją znajomość dialektu Miast-Klejnotów, który zaczął już trochę podłapywać. Był bystrym, twardym facetem. Lubiłem go. Na tyle orientował się w życiu, by rozumieć, że nasze dwie wersje Kompanii z łatwością mogły rozejść się w ciągu dwustu lat. Starał się więc niczego nie osądzać.
      Ja postępowałem podobnie.
      - Hej, Konował. Oto są.
      Pojawił się Jednooki, uśmiechając jak szuler, i prowadząc swoją zdobycz. Trzej młodzi mężczyźni, dwaj z nich biali. Wyglądali na zmieszanych. Kobieta była wściekła. Starzec zaś poruszał się tak, jakby śnił na jawie.
      Wbiłem wzrok w białych, ponownie zastanawiając się, jak u diabła, się tutaj znaleźli.
      - Mieli ochotę o czymś nas poinformować?
      Mogaba odsunął się odrobinę. Z namysłem wpatrywał się w czarnego faceta.
      Wtedy okazało się, że kobieta ma dużo do powiedzenia. Biały o ciemnych włosach lekko oklapł, pozostali jednak tylko się uśmiechali. Powiedziałem:
      - Sprawdźmy, jakimi mówią językami. Mamy między sobą ludzi, którzy mówią większością języków używanych na północy.
      Nagle wyskoczył skądś Żabi Pysk.
      - Sprawdźmy z językiem Róż, szefie. Mam pewne podejrzenia.
      Potem zaklekotał coś do starca. Facet podskoczył jakąś stopę nad powierzchnię ziemi. Żabi Pysk zarechotał. Tamten patrzył na niego, jakby zobaczył ducha.
      Zanim zdążyłem zapytać, na czym polegała jego słowna sztuczka, blondyn zapytał:
      - Ty jesteś kapitanem tego oddziału?
      Mówił w języku Róż. Rozumiałem go, choć moja znajomość tego dialektu lekko zardzewiała. Nie używałem go już od bardzo dawna.
      - Tak. Znasz jakiś inny język?
      Znał. Spróbowaliśmy kilku. Jego forsbergański nie był zbyt płynny, ale moja znajomość języka Róż dużo gorsza. Zapytał:
      - Co, do diabła, się z wami stało, chłopcy?
      Natychmiast pożałował, że to powiedział.
      Spojrzałem na Jednookiego. Wzruszył ramionami. Zapytałem:
      - Co masz na myśli?
      - Ech... podróż w dół rzeki. Dokonaliście niemożliwego. Przez ostatnich parę lat nie udało się to nikomu. Ja, Cordy i Klinga byliśmy ostatnimi, którzy tego dokonali.
      - Po prostu szczęście.
      Zmarszczył brwi. Słyszał historie rozpowiadane przez rybaków.
      Mogaba powiedział coś do jednego ze swych poruczników. Obejrzeli czarnego mężczyznę - Klingę - od stóp do głów. Świrus i Czubek, którzy wyznali nam, że są rodzonymi braćmi i mają na imię, odpowiednio: Lwi Pazur i Lwie Serce, również podeszli bliżej, by mu się przyjrzeć. Nie był z tego powodu zadowolony. Zapytałem Serce:
      - Widzisz coś szczególnego w tym człowieku?
      - Być może, Kapitanie. Być może. Powiem ci później.
      - W porządku. - Wróciłem do forsbergańskiego. - Obserwowaliście nas. Chciałbym wiedzieć, dlaczego. Odpowiedź miał już najwyraźniej gotową.
      - Moi chłopcy i ja zostaliśmy wynajęci, aby przewieźć staruszka i dziewkę w dół rzeki. Spodziewaliśmy się, że może uda nam się podłączyć do was, chłopcy, przynajmniej aż do Taglios. Jako rodzaj dodatkowej ochrony, rozumiesz, o co mi chodzi? - Spojrzał na Murgena i sztandar. - Gdzieś już go kiedyś widziałem.
      - Róże. Kim właściwie jesteś? - Ciekawe, jak głupi miałem wyraz twarzy? Może powinienem sprawdzić w lustrze?
      - Och, tak. Jestem Łabędź. Wierzba-Łabędź. - Wyciągnął dłoń. Nie przyjąłem jej. - Ten, tam to jest mój kumpel, Cordy Mather. Cordwood. Nie pytaj. Nawet on nie wie, dlaczego. A to jest Klinga. Jesteśmy na tej rzece kimś w rodzaju zaciężnych żołnierzy. Sprzyja nam egzotyczny wygląd. Wiesz, jak to jest. Wy, chłopcy, byliście niemal wszędzie.
      Gadał i gadał. Nie trzeba było wyciągać nic z niego na mękach, być może, ale był śmiertelnie przerażony. Nieustannie spoglądał na sztandar, na powóz, na konie oraz na Nar, i trząsł się.
      Wiedział zapewne dużo różnych rzeczy, do których nie miał zamiaru się przyznawać. Przede wszystkim był potężnym kłamcą. Pomyślałem, że może być interesujące, a nawet zabawne, zabrać ze sobą jego i jego gromadkę. Dlatego też dałem mu, czego chciał.
      - W porządku. Dołączcie do nas. Dopóki sami nosicie swoje bagaże i pamiętacie, kto tu dowodzi. Cały aż rozpłynął się w uśmiechach.
      - Wspaniale. Masz to u mnie, szefie. Zaczął coś trajkotać do swych przyjaciół. Starzec rzucił jakieś ostre słowa, które zamknęły mu usta. Zapytałem Żabiego Pyska:
      - Zdradził coś?
      - Nie. Po prostu powiedział: Zrobiłem to!, a potem rozpuścił swój płynny język.
      - Łabędź. Gdzie u diabła jest to Taglios? Nie mam Taglios na żadnej ze swoich map.
      - Pozwól mi spojrzeć.
      Pół godziny później wiedziałem już, że Taglios znajduje się w miejscu, które moja najlepsza mapa określała jako Troko Tallios.
      - Trogo Tallios - poprawił mnie Łabędź. - To jest potężne miasto, Taglios, które otacza starsze, zwane Trogo. Oficjalna nazwa brzmi Trogo Taglios, ale nikt już nie używa innej niż Taglios. To jest piękne miejsce. Spodoba ci się tam.
      - Mam nadzieję.
      - On usiłuje coś ci sprzedać, Konował - powiedział Jednooki.
      Uśmiechnąłem się.
      - Będziemy mieć z nim trochę zabawy, patrząc na jego usiłowania. Obserwuj ich. Bądź dla nich miły. Dowiedz się, czego tylko będziesz mógł. Dokąd teraz poszła Pani?
      Nazbyt przejmowałem się różnymi drobiazgami. Nigdzie nie poszła. Stała obok, obserwując nowe nabytki z innego punktu widzenia. Skinąłem w jej stronę.
      - Co o tym myślisz? - zapytałem, kiedy podeszła bliżej. Oczy Łabędzia rozszerzyły się, gdy spojrzał na nią z bliska. Był już zakochany po uszy.
      - Nic specjalnego. Obserwuj kobietę. Ona tu dowodzi. Przywykła do tego, by wszystko działo się tak, jak ona chce.
      - Czy nie wszystkie takie jesteście?
      - Cynik.
      - Taki właśnie jestem. Do szpiku kości. I to ty właśnie doprowadziłaś mnie do takiego stanu, kochanie.
      Obdarzyła mnie rozbawionym spojrzeniem; zmusiła się do uśmiechu.
      Zastanawiałem się, czy kiedykolwiek uda nam się przywołać na powrót tamtą chwilę, na wzgórzu, tak wiele mil na północy.
      Kiedy przekroczyliśmy Trzecią Kataraktę i właśnie wracaliśmy nad rzekę, Wierzba podszedł do mnie. Nerwowo spojrzał na wielkiego czarnego konia, którego prowadziłem za uzdę, i ustawił się w taki sposób, abym znalazł się pomiędzy nim a wierzchowcem. Następnie zapytał:
      - Czy wy, chłopcy, jesteście naprawdę Czarną Kompanią?
      - Tą samą i jedyną. Złą, paskudną, okrutną, wredną i czasami nawet nieprzyjemną Czarną Kompanią. Nie spędziłeś zbyt dużo czasu w wojsku, co?
      - Tak mało jak tylko mogłem. Człowieku, ostatnio, jak o was słyszałem, było was tysiąc chłopaków. Co się stało?
      - Na północy czasy były ciężkie. Rok temu zostało nas już tylko siedmiu ludzi. Kiedy opuściłeś imperium?
      - Jakiś czas temu. Ja i Cordy uciekliśmy z Róż może rok później jak wy, chłopcy, byliście tam po tym generale Buntowników, nazywanym Grabie. Ledwie przestałem być dzieckiem. Dalej dryfowaliśmy od jednego miejsca do drugiego, kierując się na południe. Najpierw, jak wiesz, musieliśmy się przeprawić przez Morze Udręki. Potem wdaliśmy się w drobny zatarg z urzędnikami imperium, i dlatego musieliśmy je opuścić. Dalej po prostu wciąż dawaliśmy się unosić fali zdarzeń, trochę jednego roku, trochę następnego. Po drodze przyłączył się do nas Klinga. A dalej już wiesz, jesteśmy tutaj. A co wy, chłopcy, tu robicie?
      - Wracamy do domu. - To było wszystko, co postanowiłem mu powiedzieć.
      Musiał dużo o nas wiedzieć, jeśli zdawał sobie sprawę, że Taglios leży na naszej trasie, nie będąc jednocześnie celem wędrówki.
      Przywołałem go do porządku:
      - W oddziale wojskowym nie jest przyjęte takie zachowanie, że każdy może, kiedy mu tylko przyjdzie ochota, podejść sobie i swobodnie pieprzyć o bzdurach z dowódcą. Staram się, by ten oddział przypominał wojsko. To onieśmiela kmiotków.
      - Tak. Łapię. Droga oficjalna i tak dalej. W porządku.
      Poszedł sobie.
      To jego Taglios znajdowało się kawał drogi stąd. Wiedziałem, że mam dużo czasu, aby rozszyfrować jego grupę. Więc po co naciskać?
      
22. TAGLIOS
      
      Wróciliśmy na rzekę i pożeglowaliśmy w kierunku Drugiej Katarakty. Szybsze łodzie przenosiły wieści, że chłopcy wracają. Idon, miasto niczym dziwaczna wstążka, było siedliskiem duchów. Nie dostrzegliśmy w nim więcej niż tuzin osób. Kolejny raz przybyliśmy do miejsca, gdzie pamiętano Czarną Kompanię. To sprawiało, że czułem się nieswojo.
      Czegóż takiego nasi przodkowie dokonali tutaj? Kroniki opowiadały o Wojnach Pastelowych, ale nie wspominały, jakich dopuszczono się ekscesów, wybryków, które na zawsze przeraziły potomków tych, co przeżyli.
      Poniżej Idon czekaliśmy jakiś czas na kapitana barki, który miałby wystarczająco silne nerwy, aby zabrać nas na południe. Kazałem Murgenowi postawić sztandar. Mogaba, zasadniczy jak zawsze, kazał wykopać okop, i tym samym nasz obóz został lekko ufortyfikowany. Wynająłem łódź, przepłynąłem rzekę i wspiąłem się na wzgórza do ruin Cho'n Delor. Spędziłem cały dzień, włócząc się po tym nawiedzanym pomniku martwego boga, zupełnie sam, nie licząc wron, i jak zawsze zastanawiając nad ludźmi, którzy odeszli przede mną.
      Podejrzewałem, a jednocześnie obawiałem się tego, że byli to ludzie bardzo podobni do mnie. Pochwyceni przez rytm, ruch i bieg wydarzeń, niezdolni wyrwać się z nich na wolność.
      Kronikarz, który zanotował epicki bój, mający miejsce gdy Kompania znajdowała się w służbie Boga Bólu, użył wielu słów, czasami nazbyt aż wdając się w szczegóły dotyczące codziennych wydarzeń, ale niewiele miał do powiedzenia o towarzyszach broni. Większość z nich zasłużyła sobie jedynie na wzmiankę o własnej śmierci.
      Oskarżano mnie o to samo. Powiadano, że nazbyt często troszczyłem się o wymienienie czyjegoś imienia tylko w formie nekrologu. I być może było w tym dużo racji. A może po prostu nie potrafiłem tego zrobić. Zawsze wiele bólu kosztuje pisanie o tych, którzy odeszli przede mną. Nawet jeśli wzmiankuję ich tylko przelotnie. Byli moimi braćmi, moją rodziną. A teraz, prawie, moimi dziećmi. Te Kroniki stanowią ich pomnik. Oraz moje katharsis. Nawet jako dziecko byłem mistrzem w tłumieniu i ukrywaniu swoich uczuć.
      Ale mówiłem o ruinach, o śladach pozostałych po bitwie.
      Wojny Pastelowe musiały składać się z walk równie zaciętych, jak te, które toczyliśmy na północy, ograniczonych jednak do mniejszego terytorium. Pozostawione przez nie rany wciąż bolały. Tysiąc lat mogło trwać ich całkowite wygojenie.
      Dwukrotnie podczas mojej wycieczki zdawało mi się, że widziałem ruchomy pniak, który obserwowałem z murów Świątyni Schronienia Podróżnego. Starałem się podejść bliżej, aby lepiej mu się przyjrzeć, ale zawsze wtedy znikał.
      W każdym razie nie było to nic więcej, niż tylko mgnienie pochwycone kątem oka. Być może wyobrażałem sobie wszystko.
      Nie udało mi się zbadać wszystkiego tak dokładnie, jak zamierzałem. Kusiło mnie, by posiedzieć tu dłużej, ale stary zwierzak, gdzieś w głębi mego umysłu, krzyczał, że nie chce zostawać samotnie pośród tych ruin po zapadnięciu zmroku. Powiedział mi, że wstrętne rzeczy nawiedzają Cho'n Delor po nocy. Posłuchałem go. Wróciłem na drugi brzeg rzeki. Czekał tam na mnie Mogaba.
      Chciał wiedzieć, co udało mi się znaleźć. Dzieje Kompanii interesowały go w takim samym stopniu jak mnie.
      Z każdą godziną coraz bardziej lubiłem i szanowałem tego czarnego olbrzyma. Tego wieczoru potwierdziłem formalnie jego i tak już de facto obowiązujący status dowódcy piechoty Kompanii. Postanowiłem też poważniej wziąć się za wprowadzanie Murgena w szczegóły roli Kronikarza.
      Być może było to tylko przeczucie. Nieważne; postanowiłem, że nadszedł czas, abym narzucił porządek na wewnętrzne działania Kompanii.
      Ostatnio wszyscy tubylcy bali się nas. Wszyscy mieli do nas zadawniony żal. Być może w dole rzeki znajdzie się ktoś, kto będzie miał mniej stracha a więcej jeszcze żalu.
      Znajdowaliśmy się na skraju obszarów, na których przygody Kompanii zapisane zostały we wczesnych, zagubionych tomach Kronik. Najwcześniejsze pozostałości podejmowały naszą opowieść w miastach znajdujących się na północ od Trogo Taglios - miastach, które już nie istnieją. Żałowałem, że nie ma jakiegoś sposobu wydobycia szczegółów wydarzeń przeszłości od tutejszych mieszkańców. Ale oni nie rozmawiali z nami.
      Kiedy ja spacerowałem, pogrążony w ponurych myślach, po ruinach Cho'n Delor, Jednooki znalazł kapitana barki z południa, który zgodził się przewieźć nas aż do Trogo Taglios. Zażądał wygórowanej ceny, jednakże Wierzba-Łabędź zapewnił mnie, że nie mam co liczyć na lepszą propozycję. Prześladowało nas nasze historyczne dziedzictwo.
      Od Łabędzia i jego towarzyszy nie otrzymałem również żadnej pomocy przy próbach wydobycia go na światło dzienne.
      W swoich planach zdemaskowania Łabędzia i jego bandy czyniłem niewielkie postępy. Kobieta zmusiła ich, aby trzymali się razem, co nie było po myśli Cordy'ego Mathera. Spragniony był nowin z imperium. Odkryłem, że starzec ma na imię Kopeć, ale nie znalazłem nawet najmniejszej wskazówki co do tego, jak ma na imię kobieta. Nawet z pomocą Żabiego Pyska.
      To byli ostrożni ludzie.
      W tym czasie oni obserwowali nas tak dokładnie, że czułem wręcz, jak robią notatki w pamięci za każdym razem, gdy przechylałem się przez nadburcie, aby zasilić wody rzeki.
      Dręczyły mnie nadto również inne troski. Wrony. Zawsze wrony. Oraz Pani, która ostatnio ledwie się odzywała. Przestrzegała swoich obowiązków, podobnie jak reszta Kompanii, ale poza tym trzymała się na uboczu.
      Zmienny i jego dziewczyna nie pokazywali się wcale. Zniknęli, gdy rozładowaliśmy się w Thresh - a jednak miałem nieodparte wrażenie, że wciąż są gdzieś w pobliżu, wystarczająco blisko, by nas obserwować.
      W połączeniu z obecnością wron oraz z każdorazowym oczekiwaniem na nasze przybycie w kolejnych mijanych miejscowościach, napełniało mnie to poczuciem, iż przez cały czas jestem obserwowany. Nie było trudno wpędzić się w lekką paranoję.
      Pokonaliśmy bystrzyny Pierwszej Katarakty i wpłynęliśmy na rozlewisko wielkiej rzeki, kierując się ku zaraniu dziejów Kompanii.
      Moje mapy określały je jako Troko Tallios. Mieszkańcy tego miejsca nazywali je Trogo Taglios, chociaż zazwyczaj używali krótszej formy Taglios. Jak powiedział Łabędź, Trogo stanowiło część starszego miasta, które zostało wchłonięte przez późniejsze, bardziej energiczne Taglios.
      To było największe miasto, jakie kiedykolwiek w życiu widziałem; duże skupisko budowli, pozbawione murów obronnych, bezustannie, gwałtownie rosnące, horyzontalnie miast wertykalnie. Miasta północne rosły w górę, ponieważ nikt nie chciał mieszkać poza murami.
      Taglios leży na południowym brzegu wielkiej rzeki, w istocie trochę w głębi lądu, rozpościerając się niczym wąż zwinięty pomiędzy sześcioma wzgórzami. Przybiliśmy do brzegu w miejscu, które było w istocie satelitą wielkiego miasta, portowej mieścinie nazywanej Maheranga. Wkrótce Maheranga miała również podzielić los Trogo.
      Trogo zachowało swoją tożsamość wyłącznie dzięki temu, że stanowiło siedzibę lordów księstwa, rządowe i religijne centrum okolicy.
      Mieszkańcy Taglios zdawali się przyjaźni, pokojowo nastawieni i szczerze bogobojni, dokładnie tak, jak to przedstawiali Łabędź i Mather podczas krótkich rozmów, jakie prowadziliśmy w czasie podróży. Ale pod tą spokojną powierzchnią wyczuwało się przerażenie. A o tym Łabędź nic nam nie powiedział.
      I to nie Kompania stanowiła zagrożenie. Traktowali nas z szacunkiem i grzecznością.
      Łabędź i jego towarzystwo zniknęli, gdy tylko przycumowaliśmy do nabrzeża. Nie musiałem rozkazywać Jednookiemu, aby miał na nich baczenie.
      Według map miasto miało znajdować się w odległości jedynie czterdziestu mil od morza, ale odległość ta mierzona była w linii prostej do najbliższego brzegu i przecinała rzekę w kierunku zachodnim. Z biegiem rzeki, wijącej się meandrami i rozlewającej przy ujściu w deltę, odległość do słonej wody wynosiła dwieście mil. Na mapie delta wyglądała niczym wielopalca, pajęcza dłoń wpijająca się w brzuch morza.
      Słusznie, jak się okazało, chciałem dowiedzieć się czegoś o Taglios, ponieważ Kompania spędziła tu w końcu więcej czasu, niż ktokolwiek z nas planował. Być może nawet więcej, niż spodziewali się sami Taglianie.
      Kiedy przekonałem się, że możemy czuć się tu bezpiecznie, zarządziłem wycieczkę do Taglios. Wszystkim nam od dawna było to potrzebne. Ja sam chciałem przeprowadzić trochę poważnych badań. Znajdowaliśmy się w miejscu zaznaczonym niemal na skraju map, będących w mym posiadaniu.
      Okazało się, że chcąc znaleźć drogę, muszę polegać na Łabędziu i Matherze. Bez nich byłbym skazany na domowego diabełka Jednookiego. A jego nie lubiłem. Z powodów, które trudno byłoby mi wskazać jasno, nie ufałem do końca impowi. Być może było tak dlatego, że jego poczucie humoru nazbyt przypominało analogiczną cechę jego właściciela. Jedyne chwile, gdy ufałem Jednookiemu, zdarzały się wówczas, gdy chodziło o życie.
      Miałem nadzieję, iż znaleźliśmy się już wystarczająco daleko na południe, i że przed podjęciem dalszej podróży uda mi się wyznaczyć resztę trasy do Khatovaru.
      Od czasu spotkania na rzece, Pani była doskonałym żołnierzem, ale niezbyt dobrą towarzyszką. Bardzo wstrząsnął nią powrót i wrogość Wyjca. W dawnych czasach był jej zdeklarowanym zwolennikiem.
      Wciąż trwała zawieszona w strefie czyśćca pomiędzy dawną Panią a tą nową, którą miała się stać, serce zaś nie wędrowało w tym samym kierunku co umysł. Nie potrafiła znaleźć wyjścia z sytuacji, a ja, niezależnie od tego jak krajało mi się serce, nie wiedziałem również, w jaki sposób podać jej pomocną dłoń.
      Zrozumiałem tyle, że przydałoby się jej trochę rozrywki. Wysłałem Żabiego Pyska na poszukiwanie lokalnego odpowiednika Ogrodów Opalu, a on zadziwił mnie, znajdując coś takiego. Zapytałem Panią, czy byłaby zainteresowana prawdziwym wypadem do miasta.
      Zgodziła się posłusznie, jeśli nie entuzjastycznie, po tylu miesiącach odmowy. Nie wzruszyła się szczególnie.
      - Nie mam nic lepszego do zrobienia, więc dlaczego nie - powiedziała tylko.
      Nigdy nie należała do ludzi towarzyskich. A zarówno mój podstęp na rzece, jak wymówki i zasłanianie się obowiązkami nie sprawiały, by miała powody do szczególnego zadowolenia ze mnie.
      Zrobiliśmy to z pompą, z całym dramatycznym sztafażem, chociaż bez takiego poruszenia, jakie przedtem wznieciliśmy w Opalu. Nie chciałem, by lokalni lordowie poczytali to sobie za obrazę. Jednooki i Goblin zachowywali się odpowiednio. Imp był jedynym namacalnym dowodem działania czarów. Żadnych przykrych efektów, jakie pokazaliśmy w Opalu. Żabi Pysk poszedł z nami w charakterze uniwersalnego tłumacza.
      Jednooki ustroił swego pieszczocha w kostium równie zdobny jak jego własny, który jednak w subtelny sposób naśladował ubiór Goblina. Aluzja zdawała się jasna - oto jak pięknie mógłby wyglądać Goblin, gdyby nie był takim niechlujem.
      Elita Taglios spotykała się, aby pokazywać i oglądać wzajemnie, w oliwnym gaju, który lata swojej skromności miał już dawno za sobą. Gaj rozciągał się na wzgórzu, w pobliżu starego Trogo. Ciepła wiosna pozwalała na korzystanie z prywatnych łaźni. Wstęp kosztował trochę, szczególnie jeśli się było obcym. Większość z tego zresztą w łapówkach. Nawet wówczas dwa dni czekaliśmy, zanim znalazło się dla nas miejsce.
      Przyjechaliśmy w powozie, z Goblinem i Jednookim na koźle oraz oddziałem czterech Nar, maszerujących przed nami i z tyłu. Powoził Murgen. Dowiózł nas na miejsce i odprowadził powóz. Pozostali towarzyszyli nam w gaju. Miałem na sobie swój kostium legata. Pani ubrana była zabójczo, z tym że w czerń. Przez cały czas w czerni. Pasowała do niej, czasami jednak pragnąłem, aby spróbowała jakiegoś innego koloru.
      - Nasza obecność wzbudziła większe zainteresowanie, niż oczekiwałeś - powiedziała.
      Nasz przyjazd spowodował stosunkowo niewiele zainteresowania na ulicach Taglios.
      Miała rację. O ile gaj nie był głównym miejscem, gdzie spędzano wieczory, większość miejscowej socjety przyszła tutaj tylko po to, by rzucić na nas okiem. Wyglądałem jak każdy z zebranych tutaj, kto był kimś.
      - Zastanawiam się, dlaczego?
      - Coś tu się dzieje, Konował.
      Nie jestem ślepy. Wiedziałem. Wiedziałem już po kilku minutach spędzonych sam na sam z Wierzbą-Łabędziem w górze rzeki. Ale nie byłem w stanie zrozumieć, co. Nawet Żabi Pysk nie okazał się pomocny. Jeżeli knuli coś, robili to wówczas, gdy jego nie było w pobliżu.
      Wyjąwszy Nar, którzy żyjąc w Gea-Xle, przyzwyczajeni byli do ceremoniału, wszyscy czuliśmy się trochę nieswojo pod spojrzeniami tak wielu par oczu. Zmuszony byłem przyznać:
      - Nie był to jeden z moich najbardziej błyskotliwych pomysłów.
      - Przeciwnie. To potwierdza nasze podejrzenia, że stanowimy ośrodek znacznie większego zainteresowania, niż otaczałoby zwyczajnych podróżnych. Zamierzają nas do czegoś wykorzystać.
      Zdawała się zaniepokojona.
      - Witaj w Czarnej Kompanii, kochanie - powiedziałem. - Teraz już wiesz, dlaczego jestem cyniczny w odniesieniu do lordów i im podobnych. Teraz powinnaś zrozumieć przynajmniej niektóre z uczuć, które staram się ci przekazać.
      - Być może rozumiem. Odrobinę. Czuję się poniżona. Jakbym w ogóle nie była człowiekiem, tylko przedmiotem, który można wykorzystać.
      - Witaj w Czarnej Kompanii.
      To nie wyczerpywało jej kłopotów. Wróciłem myślami do niespodziewanego pojawienia się jednego ze Schwytanych, Wyjca, który nieoczekiwanie zmartwychwstał spowity w aurę wrogości. Żadne przechwałki nie przekonają mnie, że jego atak, wtedy na rzece, stanowił czysty przypadek. Był tam po to, by nam zaszkodzić.
      Co więcej, ktoś w dziwny i niezwykły sposób interesował się nami, przynajmniej od czasu opuszczenia Opalu. Rozejrzałem się w poszukiwaniu wron.
      Wrony siedziały na gałęziach drzew oliwnych, ciche i nieruchome. Obserwowały. Przez cały czas.
      Obecność Zmiennokształtnego, który miał być martwy, a na powrót ożył i czekał na Panią w Gea-Xle. Ktoś prowadził tu jakieś ukryte machinacje. Zdarzyło się już zbyt wiele, bym mógł uwierzyć, że jest inaczej.
      Nie naciskałem jej dalej. Na razie. Była dobrym żołnierzem. Może czekała...
      Na co?
      Już dawno temu nauczyłem się, że jeśli chodzi o ludzi jej pokroju, więcej dowiem się, obserwując, słuchając i myśląc, niż zadając bezpośrednie pytania. Kłamali i zwodzili nawet wówczas, gdy nie było takiej potrzeby. A nadto, wyjąwszy jej własne knowania, sądziłem, że nie ma większego pojęcia, o co w tym wszystkim chodzi, niż ja.
      Personel gaju zaprowadził nas do prywatnej altany z własnym gorącym źródłem mineralnym. Nar rozproszyli się wokół. Goblin i Jednooki znaleźli sobie nie rzucające się w oczy stanowiska. Żabi Pysk trzymał się blisko, by służyć jako tłumacz.
      Rozgościliśmy się.
      - Jak rezultaty twoich badań? - zapytała Pani. Zabawiała się jakimiś wielkimi, purpurowymi gronami.
      - Dziwnie; to jest najlepiej pasujący termin. Mam wrażenie, jakbyśmy byli dokładnie w pobliżu miejsca, gdzie dochodzi się do skraju ziemi i spada w przepaść.
      - Co? Och! Twoje poczucie humoru.
      - W Taglios są rzesze twórców map. Są dobrzy w tym co robią. A jednak nie mogę znaleźć ani jednej, która pokazałaby mi drogę do miejsca, do którego chcę dotrzeć.
      - Być może nie potrafiłeś im wytłumaczyć, o co ci chodzi?
      - To nie to. Rozumieli. Na tym polega kłopot. Mówisz im, czego potrzebujesz, i wtedy stają się głusi. Nowe mapy obejmują tylko teren rozciągający się do południowych granic terytorium Taglios. Kiedy uda ci się znaleźć starą mapę, okazuje się, że wymazano z niej wszystko, co znajduje się w odległości ośmiu setek mil na południowy wschód od miasta. Nawet z map tak dokładnych, że pokazują niemal każde cholerne drzewo i domek.
      - Ukrywają coś?
      - Całe miasto? Nie wydaje się to prawdopodobne. Ale wychodzi na to, że nie ma innego wytłumaczenia.
      - Zadawałeś właściwe pytania?
      - Ze złotoustą przebiegłością węża. Kiedy pojawiała się kwestia białej plamy na mapie, natychmiast okazywało się, że są kłopoty z tłumaczeniem.
      - Co z tym zrobisz?
      Zapadł zmierzch. Latarnicy ruszyli do pracy. Przyglądałem im się przez chwilę.
      - Może da się jakoś wykorzystać Żabiego Pyska. Nie jestem pewien. Jesteśmy tak daleko, że Kroniki są właściwie bezużyteczne. Ale wedle wskazówek, które nie budzą większych wątpliwości, kierujemy się prosto na tę białą plamę. Masz jakieś pomysły w związku z tym?
      - Ja?
      - Ty. Coś się dzieje wokół Kompanii. Nie sądzę, iż to dlatego, że ja jestem taki przystojny.
      - Fe!
      - Nie naciskałem za mocno, Pani. Nic się nie dzieje bez przyczyn. A ja nie chcę... dopóki nie będę musiał. Ale dobrze byłoby wiedzieć, dlaczego mamy jednego martwego Schwytanego, który kręci się w pobliżu, obserwując nas zza krzaków i drugiego, który kiedyś był twoim kumplem, a teraz usiłował nas pozabijać na tych bagnach. Ciekawe, czy on zdawał sobie sprawę, że ty jesteś na tej barce, czy też działał tylko kierowany złością na Zmiennego, albo chodziło mu po prostu o zatrzymanie ruchu w dół rzeki. Chciałbym wiedzieć, czy znowu zdarzy nam się na niego trafić. Albo na kogoś innego, kto nie zginął, kiedy przyszedł jego czas.
      Starałem się mówić delikatnym i obojętnym tonem, jednak jakaś nuta mego gniewu musiała przedostać się na wierzch.
      Pojawiły się pierwsze dania, kawałki mrożonego melona marynowane w brandy. Kiedy próbowaliśmy ich, jakaś troskliwa dusza zatroszczyła się również o naszych strażników. Ich jadło było może mniej eleganckie, ale zawsze przecież stanowiło jakieś pożywienie.
      Pani ssała kulkę z melona i zdawała się pogrążona w myślach. Nagle jej postawa uległa dramatycznej odmianie. Wykrzyknęła:
      - Nie jedzcie tego!
      Użyła języka Miast Klejnotów, który w chwili obecnej rozumieli nawet najbardziej ociężali na umyśle Nar.
      Cisza zapadła nad gajem. Nar upuścili swoje talerze. Powstałem.
      - O co chodzi?
      - Ktoś dodał im coś do jedzenia.
      - Truciznę?
      - Jakiś narkotyk, jak sądzę. Musiałabym sprawdzić dokładniej.
      Poszedłem i przyniosłem talerz najbliższego. Facet wyglądał ponuro, co było widać nawet przez maskę charakterystycznej dla Nar obojętności. Miał ochotę zrobić komuś krzywdę.
      Wykorzystał szansę, gdy odwróciłem się ze swoją zdobyczą w dłoniach.
      Szybkie szuranie stóp. Łup - uderzenie drzewca o ciało. Krzyk bólu niewiele głośniejszy niż jęk. Odwróciłem się. Czubek ostrza włóczni Nar spoczywał wsparty o gardło rozciągniętego przed nim na ziemi człowieka. Rozpoznałem jednego z latarników.
      Nieopodal jego wyciągniętej ręki leżał długi nóż.
      Potoczyłem wzrokiem po otoczeniu. Twarze bez wyrazu przyglądały się nam ze wszystkich stron.
      - Jednooki. Żabi Pysk. Chodźcie tutaj. - Podeszli. - Chciałbym coś dyskretnego. Coś, co nikomu nie zakłóci kolacji. Ale ma to być coś, co sprawi, że znajdzie się w nastroju do rozmowy, kiedy będę gotowy. Dacie radę?
      Jednooki parsknął.
      - Mam właśnie coś takiego. - Zatarł dłonie z jakimś złym rozradowaniem. Goblin, zostawiony z boku, wydął wargi. - Mam właśnie coś odpowiedniego. Idźcie i cieszcie się swoją kolacją i słodkimi przysmakami. Stary, dobry Jednooki zadba o wszystko. Sprawię, że będzie gotowy śpiewać niczym kanarek.
      Wykonał gest. Niewidzialna siła podcięła nogi latarnika. Rzucił się naprzód, miotając jak ryba na haczyku, ale z rozwartych do krzyku ust nie wydobywał się żaden dźwięk.
      Rozsiadłem się naprzeciwko Pani. Gwałtownie pokręciłem głową.
      - Jednookiego pojęcie dyskretności. Nie pozwolić ofierze krzyczeć.
      Wsunąłem kulkę melona do ust.
      Jednooki przestał podnosić latarnika, kiedy jego twarz znalazła się jakieś dwadzieścia stóp ponad ziemią.
      Pani zaczęła badać pożywienie Nar.
      Mój fortel, polegający na odwróceniu się plecami do Jednookiego, nie przywrócił mi nastroju stosownego do tego wieczoru. A Pani wyglądała na zakłopotaną.
      Od czasu do czasu spoglądałem przez ramię.
      Fragmenty odzieży opadły z naszego jeńca jak liście z drzewa jesienią. Po odsłaniającej się nagiej skórze pełzały limonowe i cytrynowe, lśniące robaczki. Kiedy dwa różnokolorowe stykały się główkami, rozbłyskiwały iskry, a niedoszły zabójca wydawał z siebie niemy krzyk. Kiedy już znalazł się w odpowiednim nastroju, Jednooki opuścił go, aż jego głowa znalazła się o stopę nad powierzchnią ziemi. Żabi Pysk szeptał mu coś do ucha, aż Jednooki podniósł go znowu.
      Doprawdy dyskretnie. Co, u diabła, pokazałby nam, gdybym zechciał bardziej widowiskowego przedstawienia?
      Mój wzrok napotkał spojrzenie Goblina. Uniosłem brew. Za pomocą języka migowego przekazał mi:
      - Mamy gości. Wyglądają na jakieś grubsze ryby.
      Nie poświęcałem już większej uwagi mojemu posiłkowi, przypatrywałem się jednak intensywnie Pani. Zdawała się nie zwracać żadnej uwagi na otoczenie.
      Było ich dwóch, dobrze ubranych i grzecznych. Jeden tubylec, ciemny jak orzech kokosowy, ale nie z rasy negroidalnej. Mieszkańcy Taglios byli ciemni, ale nie byli Murzynami. Wszyscy negroidzi, których tutaj widzieliśmy, przybyli z górnego biegu rzeki. Tego drugiego zdążyliśmy już poznać: Wierzba-Łabędź, z włosami żółtymi jak kukurydza.
      Łabędź przemówił do najbliższego mu Nar, podczas gdy jego towarzysz oceniał wysiłki Jednookiego. Skinąłem głową do Goblina, by zobaczył czy nie uda mu się czegoś wyciągnąć od Łabędzia.
      Powrócił z wyrazem zadumy na twarzy.
      - Łabędź powiedział, że ten facet obok niego to szef tych wszystkich czarnuchów. On się wyraził w ten sposób, nie ja.
      - Przypuszczałem, że poczuje się wreszcie zmuszony przyjść.
      Wymieniłem spojrzenia z Panią. Przybrała minę charakterystyczną dla imperatorowej, można było z niej wyczytać tyle co z kamienia. Miałem ochotę nią potrząsnąć, uścisnąć, zrobić coś, by wyzwolić te uczucia, które tak niedawno temu zdawały się w nas budzić. Wzruszyła ramionami.
      - Poproś ich, by się do nas przyłączyli - powiedziałem. - I powiedz Jednookiemu, żeby przysłał impa. Chciałbym, aby kontrolował tłumaczenie Łabędzia.
      Kiedy nasi goście zbliżyli się, służba padła na twarze. Po raz pierwszy byłem w Taglios świadkiem takiego zachowania. Książę Łabędzia to był naprawdę ktoś.
      Wierzba przeszedł od razu do rzeczy.
      - To jest Prahbrindrah Drah, gość, który stoi na czele tego wszystkiego.
      - A ty dla niego pracujesz. Uśmiechnął się.
      - W jakiś luźny sposób, można tak powiedzieć. Zostałem powołany do wojska. On chce wiedzieć, czy szukacie zlecenia.
      - Wiesz, że nie.
      - Powiedziałem mu. Ale chciał to sprawdzić osobiście.
      - Prowadzimy poszukiwania.
      Miałem nadzieję, że wypadło to dostatecznie dramatycznie.
      - Misja pochodząca od bogów?
      - Co?
      - Ci Taglianie są zabobonni. Teraz już powinieneś o tym wiedzieć. Może istnieć sposób na przeprowadzenie tego pomysłu z poszukiwaniami. Misja zesłana przez bogów. Pewien jesteś, że nie mielibyście ochoty zostać na jakiś czas w pobliżu? Zrobić sobie przerwę w podróży. Wiem jakie to męczące, podróżować i podróżować. A mój człowiek potrzebuje kogoś, kto odwaliłby dla niego odrobinę brudnej roboty. Wy, chłopcy, moglibyście trochę zarobić, zajmując się tym wszystkim.
      - Co, tak naprawdę, wiesz o nas, Łabędź? Wzruszył ramionami.
      - Opowieści.
      - Opowieści. Hmm. Prahbrindrah Drah powiedział coś.
      - On chce wiedzieć, dlaczego ten facet wisi w powietrzu.
      - Ponieważ chciał wbić mi nóż w plecy. Zaraz po tym, jak ktoś próbował otruć moich strażników. Za chwilę zamierzam zapytać go, dlaczego.
      Łabędź i Prahbrindrah zaczęli coś między sobą trajkotać. Prahbrindrah zdawał się rozdrażniony. Spojrzał na pieszczoszka Jednookiego i zatrajkotał jeszcze szybciej.
      - Chce dowiedzieć się więcej o waszej misji.
      - Słyszałeś wszystko, kiedy płynęliśmy w dół rzeki. Już mu opowiedziałeś.
      - Człowieku, on stara się być uprzejmy. Wzruszyłem ramionami.
      - Dlaczego tak interesuje go gromadka ludzi, którym zdarzyło się przejeżdżać przez jego miasto?
      Łabędź zaczynał zdradzać pewne zdenerwowanie. Zaczynaliśmy powoli dochodzić do sedna sprawy. Prahbrindrah wygłosił parę zdań.
      Łabędź przetłumaczył:
      - Prahbrindrah powiada, że mówiłeś dużo o tym, gdzie byłeś... on zresztą z przyjemnością posłuchałby o twoich przygodach, ponieważ interesują go sprawy odległych miejsc i ludzi... oraz o swoich poszukiwaniach, ale nie powiedziałeś, dokąd się tak naprawdę udajesz.  - Brzmiało to tak, jakby  starał  się tłumaczyć bardzo dokładnie. Żabi Pysk skinął lekko głową.
      Podczas podróży na południe, od Trzeciej Katarakty niewiele zdradziliśmy Łabędziowi oraz jego gromadce. Ukrywaliśmy przed nimi tyleż samo, ile oni przed nami. Zdecydowałem się wypowiedzieć nazwę, którą lepiej może było zatrzymać dla siebie:
      - Khatovar.
      Wierzba nie troszczył się o tłumaczenie.
      Prahbrindrah zagadał coś.
      - Mówi, że nie powinniście tego robić.
      - Za późno by się zatrzymać, Łabędź.
      - Wówczas wpakujecie się w kłopoty, których sobie nawet nie potraficie wyobrazić, kapitanie.
      Łabędź przetłumaczył. Książę odpowiedział. Wydawał się podniecony.
      - Szef mówi, że to wasze karki, i możecie sobie skrobać je toporem, gdy przyjdzie wam ochota, ale żaden zdrowy na umyśle człowiek nie wypowiada tej nazwy. Śmierć może spaść na ciebie zanim skończysz. - Wzruszył ramionami i, uśmiechając się, ciągnął dalej. - Choć jest bardziej prawdopodobne, że siły raczej ziemskiej natury wykończą cię, jeżeli uprzesz się przy ściganiu tej chimery. Między celem waszej wędrówki a miejscem, w którym się znajdujecie, leżą złe ziemie. - Łabędź spojrzał na księcia i przewrócił oczyma. - Słyszeliśmy plotki o potworach i czarach.
      - Hej, doprawdy! - Oderwałem kąsek jakiegoś niewielkiego ptaszka, przeżułem, połknąłem. - Łabędź, przyprowadziłem tutaj ten oddział prosto z Krainy Kurhanów. Pamiętasz Krainę Kurhanów. Potwory i czary? Siedem tysięcy mil. Nigdy nie straciłem nawet jednego człowieka. Pamiętasz rzekę? Ludzie, którzy wchodzą mi w drogę, nie żyją nawet na tyle długo, by przeprosić. Słuchaj uważnie, bo mam zamiar teraz powiedzieć parę rzeczy. Znajduję się osiemset mil od skraju mapy. Nie zatrzymam się teraz. Nie mogę.
      Była to najdłuższa przemowa, jaką kiedykolwiek wygłosiłem, wyjąwszy czytanie z Kronik dla żołnierzy.
      - Twoim problemem jest właśnie te osiemset mil, kapitanie. Pozostałe siedem tysięcy stanowiło zwykłą majówkę.
      Prahbrindrah powiedział coś krótko. Łabędź kiwnął głową, ale nie silił się, by przetłumaczyć. Spojrzałem na Żabiego Pyska. Ten powiedział tylko:
      - Lśniący kamień.
      - Co?
      - To właśnie powiedział, szefie. Lśniący kamień. Nie mam pojęcia, o co mu chodziło.
      - Łabędź?
      - To tutejsze wyrażenie. W języku Róż jego najbliższym odpowiednikiem byłoby określenie: Żyjące trupy. Ma to coś wspólnego z dawnymi czasami i czymś, co nazywano Wolnymi Kompaniami Khatovaru, które w tamtych czasach miały stanowić na to sposób. Lekarstwo zresztą równie złe jak choroba.
      Uniosłem brew.
      - Czarna Kompania jest ostatnią z Wolnych Kompanii Khatovaru, Łabędź.
      Rzucił mi ostre spojrzenie. Potem przetłumaczył.
      Książę zagadał coś w odpowiedzi. Mówiąc, wpatrywał się w ofiarę Jednookiego.
      - Kapitanie, on mówi, że przypuszcza, iż możliwe jest wszystko. Ale od czasu, gdy pradziadek jego pradziadka był małym chłopczykiem, nie zdarzyło się, by wracała tędy jakaś kompania. Nie jest jednak pewien. Mówi, że może naprawdę jesteście jedną z nich. Wasze przybycie zostało przepowiedziane. - Szybkie spojrzenie spode łba na Żabiego Pyska, jakby imp miał okazać się zdrajcą. - A Władcy Cienia ostrzegli go przed zadawaniem się z tobą. Choć to byłaby wszak naturalna postawa, biorąc pod uwagę zniszczenie i rozpacz, jakie szerzyli fanatycy w przeszłości.
      Spojrzałem na Żabiego Pyska. Pokiwał głową. Łabędź ze wszystkich sił starał się być dokładny.
      Pani powiedziała:
      - Zabawia się w gierki, Konował. On chce czegoś. Powiedz mu, żeby przeszedł do rzeczy.
      - To byłoby miłe, Łabędź. Kontynuował tłumaczenie.
      - Ale wczorajsza trwoga nic już dzisiaj nie znaczy. Wy nie jesteście tymi fanatykami. Można to było zobaczyć na rzece. A Trogo Taglios nie skłoni karku przed nikim. Jeżeli zaraza na południu przeraża bandę korsarzy, on jest gotów zapomnieć dawne rachunki i zająć się tymi, które dotyczą czasów bardziej współczesnych. Jeśli wy również potrafilibyście zapomnieć.
      Nie miałem najbardziej nawet mglistego pojęcia o czym on, do cholery, mówi.
      - Konował! - warknęła Pani, chwytając w lot, moje najgłębsze podejrzenia nieomal zanim mnie się to udało. - Nie mamy czasu, aby folgować twoim zainteresowaniom przeszłością. Coś się tu dzieje. Zajmij się tym, zanim obudzimy się z głowami w pętlach.
      Ona z pewnością zamieniała się w jednego z tych facetów.
      - Masz jakieś pojęcie na czym stoimy, Łabędź? Nie sądzisz chyba, że uważamy, iż w górze rzeki wpadliśmy na was i tę kobietę zupełnie przypadkiem? Teraz powiedz mi parę rzeczy prosto z mostu.
      Odrobina, nie tak znowu prostej, rozmowy zabrała dłuższą chwilę. Zapadły ciemności i wzeszedł księżyc. Wspiął się na niebo. Obsługa gaju była z pewnością rozdrażniona, ale byli nazbyt grzeczni, by powiedzieć swojemu rządzącemu księciu, żeby się wynosił. A dopóki my staliśmy, rzesze, które przyszły na nas popatrzeć, zobowiązane były do takiego samego zachowania.
      - Bez najmniejszej wątpliwości, coś się dzieje - wyszeptałem do Pani. - Ale w jaki sposób mam to od nich wydobyć?
      Prahbrindrah rozgrywał każdą rzecz, którą wypowiadał, ale obecność ojców miasta aż krzyczała, że Taglios znajduje się na niebezpiecznych rozdrożach. Coś, co usłyszałem między wierszami mówiło mi, że książę ma ochotę splunąć w twarz nieszczęściu.
      Wierzba starał się wytłumaczyć:
      - Jakiś czas temu, a nikt dokładnie nie wie kiedy, ponieważ nikt się tego nie spodziewał; to, co moglibyście nazwać ciemnością, objawiło się w miejscu zwanym Pityus, które leży około czterysta mil na południowy wschód od Taglios. Początkowo nikt się tym nie przejmował. Potem jednak rozprzestrzeniło się na Tragevec i Kiaulune, które się liczą, oraz Six i Fred, a wtedy nagle wszyscy zaczęli się martwić, ale było już za późno. I teraz mamy ten wielki kawał kraju pod rządami czterech czarodziejów, których uchodźcy nazywają Władcami Cienia. Mają jakiegoś kota na punkcie cieni. Zmienili nazwę Tragevec na Światłocień, a Kiaulune na Uścisk Cienia i dzisiaj niemalże każdy nazywa ich imperium Ziemiami Cienia.
      - W ten okrężny sposób zamierzasz powiedzieć mi, czego ode mnie chcecie, tak?
      - W ciągu roku od czasu, kiedy Władcy Cienia objęli tam władzę, zmienili te miasta, które przecież nie prowadziły wojen od czasów terroru Khatovaru, w uzbrojone ośrodki imperialnych rozgrywek. W następnych latach Władcy Cienia podbili większość terytoriów pomiędzy południowymi granicami Taglios a skrajem mapy.
      - Zaczynam łapać, o co w tym wszystkim chodzi, Konował - powiedziała Pani. W miarę jak słuchała, jej uśmiech stawał się coraz szerszy.
      - Ja również. Mów dalej, Łabędź.
      - Cóż, zanim dobrali się do nas... zanim spróbowali się do nas dobrać, przeżyli jakąś drobną sprzeczkę. Zaczęli się nienawidzić. Uchodźcy mówią o całym wielkim przedstawieniu. Nieustannie zmieniające się intrygi, zdrady, przewroty, zabójstwa, przymierza. Kiedy tylko wydaje się, iż jeden zaczyna się wysuwać na czoło, pozostali jednoczą się przeciwko niemu. I tak było od jakichś piętnastu, osiemnastu lat. Dlatego Taglios nie było dotąd zagrożone.
      - Ale teraz już jest?
      - Teraz oni wszyscy myślą w podobny sposób. W zeszłym roku wykonali ruch, ale nie udało im się. - W tej chwili wydawał się zadowolony z siebie. - Dostali tak w dupę, jak tylko można sobie życzyć, ale teraz nawet najmądrzejsi tutaj goście nie wiedzą, co dalej robić. Ja, Cordy i Klinga zostaliśmy w zeszłym roku powołani w pewnym sensie do wojska. Ale ja nigdy nie byłem za bardzo żołnierzem, a oni również nie. Jako generałowie byliśmy niczym cycki na dzikiej świni.
      - A więc nie chodzi o straż przyboczną, ani o jakieś brudne sztuczki dla twojego księcia. Prawda? On chce wciągnąć nas do swojej wojny. Czy on uważa, że może dostać nas za darmo, czy co? Czy złożyłeś raport z naszej podróży w dół rzeki?
      - To jest ten rodzaj faceta, który zawsze musi wszystko sprawdzić osobiście. Może postanowił sprawdzić, czy sami nie cenicie się tanio. Opowiedziałem mu wszystkie historie, jakie kiedykolwiek słyszałem o was, chłopcy. Wciąż chciał wszystko zobaczyć na własne oczy. To jest całkiem fajny chłop. Pierwszy książę, jakiego dotąd widziałem, który stara się robić rzeczy, których należy się po książętach spodziewać.
      - Rzecz rzadsza niźli włos na żabie. Bez wątpienia. Ale ty to powiedziałeś, Łabędź. Udajemy się z misją zleconą nam przez bogów. Nie mamy czasu wdawać się w lokalne awantury. Może, kiedy będziemy wracać.
      Łabędź zaśmiał się.
      - Cóż w tym takiego śmiesznego?
      - Wy naprawdę nie macie wyboru.
      - Nie? - Starałem się zrozumieć co ma na myśli. Nie potrafiłem. Pani wzruszyła ramionami, gdy na nią spojrzałem. - Cóż. Dlaczego nie?
      - Aby się dostać tam, dokąd zmierzacie, musicie przejechać prosto przez Ziemie Cienia. Jakieś siedemset, osiemset mil. Nie sądzę, abyście nawet wy, chłopcy, potrafili tego dokonać. Ani on.
      - Powiedziałeś, że znajdują się w odległości czterystu mil?
      - Czterysta mil do Pityus, Kapitanie. Gdzie się zaczęło. Teraz mają już wszystko na południe od granicy. Siedemset, osiemset do Uścisku Cienia. A jak powiedziałem, ostatniego roku zaczęli się do nas dobierać. Wzięli wszystko na południe od Main.
      Wiedziałem, że Main jest szeroką rzeką na południe od Taglios; naturalna granica i przegroda.
      Łabędź ciągnął dalej.
      - Ich oddziały w niektórych miejscach doszły na odległość ośmiu mil od Taglios. Wiemy, że planują uderzenie, gdy tylko wody w rzece opadną. I nie sądzimy, aby mieli być szczególnie uprzejmi dla nas. Wszyscy czterej Władcy Cienia oznajmiają, że będą wyjątkowo paskudni, jeżeli tylko Prahbrindrah będzie miał cokolwiek wspólnego z wami, chłopcy.
      Spojrzałem na Panią.
      - Cholernie dużo różnych facetów wie więcej o tym, co robię i dokąd zmierzam, niż ja sam. Zignorowała mnie. Zapytała:
      - Dlaczego on nas nie wypędził, Łabędź? Dlaczego wysłał ciebie na nasze spotkanie?
      - Och, on nas nigdy nie wysyłał. O tej części planu dowiedział się dopiero, kiedy wróciliśmy. Po prostu wymyślił sobie, że jeśli Władcy Cienia boją się was, chłopcy, to on powinien się z wami zaprzyjaźnić.
      To nie ja ich przerażałem, ale dlaczego ich o tym informować? Łabędź i jego kumple oraz ich szef nie musieli wiedzieć, kim była przedtem Pani.
      - Ma nerwy facet.
      - Oni wszyscy mają nerwy. Szkoda tylko, że nie wiedzą, co z nimi zrobić. A ja nie potrafię im pokazać. Zgodnie z tym, co on mówi, Władcy Cienia tak czy siak nadejdą wcześniej albo później, po co więc robić im jakieś ustępstwa? Dlaczego pozwalać im samym wybrać czas?
      - A jakie jest w tym miejsce na Wierzbę-Łabędzia? Stałeś się całkiem mocny, jak na faceta, który tylko przejeżdżał tędy.
      - Nie ma tu Cordy'ego, żeby słyszał, więc powiem prosto. Już więcej nie mam zamiaru nigdzie uciekać. Znalazłem swoje miejsce. Nie chcę go stracić. Wystarczy?
      Może.
      - Tu i teraz nie mogę mu udzielić odpowiedzi. Wiesz o tym, jeżeli w ogóle coś wiesz o Czarnej Kompanii. Nie sądzę, by istniały wielkie szanse. To nie jest to, co zamierzaliśmy zrobić. Ale przyjrzę się sytuacji w miarę dokładnie. Powiedz mu, że potrzebuję tygodnia i współpracy jego ludzi.
      Zaplanowałem, że spędzę kolejnych jedenaście dni na odpoczynku i uzupełnianiu wyposażenia. Nie przyrzekałem wiele, czyniąc tę obietnicę. Nic oprócz tego, że pogadam z pozostałymi.
      - To wszystko? - zapytał Łabędź.
      - A co jeszcze może być. Spodziewasz się, że rzucę się w to z otwartymi ramionami tylko dlatego, że jesteś fajny facet? Łabędź, ja zmierzam do Khatovaru. Zrobię wszystko co muszę, aby tam się dostać. Wykonałeś swój ruch. Teraz jest czas, aby wrócić do siebie i pozwolić klientowi pomyśleć.
      Zagdakał coś do swego księcia. Im bardziej wieczór miał się ku końcowi, tym bardziej miałem ochotę po prostu im odmówić.
      Konował stawał się coraz starszy i zdziwaczały, i nie pasjonował go pomysł uczenia się kolejnego języka.
      Prahbrindrah Drah pokiwał głową do Łabędzia. Zgodził się ze mną. Wstali. Uczyniłem podobnie, lekko skłaniając się księciu. On i Łabędź odeszli, zatrzymując się to tu, to tam by porozmawiać z innymi nocnymi gośćmi. Nie mam pojęcia, co im mówił. Być może coś, co chcieli usłyszeć. Na twarzach, które widziałem, gościły uśmiechy.
      Rozsiadłem się wygodnie, odchyliłem do tyłu, by móc obserwować Jednookiego podczas zabawy. Rój żuków właśnie bzyczał wokół głowy jego ofiary. Zwróciłem się do Pani:
      - Co o tym myślisz?
      - Nie jest to dla mnie najlepsze miejsce do myślenia.
      - Po której stronie miałabyś ochotę stanąć?
      - Jestem żołnierzem Czarnej Kompanii. Jak to zechciałeś mi przypomnieć.
      - Podobnie jak Kruk. Dopóki było to dla niego wygodne. Nie baw się w gierki ze mną. Mów prosto. Znasz tych Władców Cienia? Czy to są Schwytani, których wysłałaś na południe, aby zaczęli budować ci nowe imperium?
      - Nie! Ocaliłam Zmiennego i wysłałam go na południe, po prostu na wszelki wypadek, w chwili, gdy szaleństwo wojny i wrogość Władczyni Burz stanowiły wystarczające wyjaśnienie jego zniknięcia. To wszystko.
      - Ale Wyjec...
      - Musiał zaplanować swoją ucieczkę. Wiedział,  w jakim znajduję się stanie, i pieścił swe własne ambicje. Oczywiście. Ale Władcy Cienia... Nic o nich nie wiem. Nic. Powinieneś wypytać ich bardziej szczegółowo.
      - Zrobię to. Jeżeli nawet nie są to Schwytani, to i tak ich opis tak bardzo przypomina tamtych, że nie czyni to wielkiej różnicy. Dlatego też chciałbym wiedzieć. Po której stronie staniesz?
      - Jestem żołnierzem Czarnej Kompanii. Oni już zadeklarowali się jako moi wrogowie.
      - To nie jest precyzyjna odpowiedź.
      - Najlepsza, jakiej możesz się spodziewać.
      - Zdałem sobie sprawę. A co ze Zmiennym i jego asystentką? - Nie widziałem ich od Thresh, ale cały czas nie mogłem pozbyć się uczucia, że znajdują się tuż za rogiem. - Jeżeli jest tak źle, jak to wygląda, będziemy potrzebowali wszystkich rezerw,
jakie uda się zgromadzić.
      - Zmienny zrobi, co mu rozkażę.
      Nie była to szczególnie uspokajająca odpowiedź, ale nie naciskałem bardziej. Była zapewne najlepsza, jakiej mogłem się spodziewać.
      - Jedz swoją kolację i przestań mi dokuczać, Konował. Spojrzałem na jedzenie, które żadną miarą nie wyglądało już smakowicie.
      Żabi Pysk, uśmiechając się, pokłusował, by pomóc swemu panu zmiękczyć wolę niedoszłego zabójcy.
      Jednooki przesadził. Zawsze postępował w ten sposób, kiedy miał widownię. Stawał się nazbyt gorliwy. Nasz więzień wyzionął ducha z czystego przerażenia. Nie przysporzył nam nic prócz rozgłosu.
      Jakbyśmy tego właśnie potrzebowali.
      
23. WIERZBA, NIETOPERZE I RZECZY
      
      Było późno. Wierzba ziewnął i zapadł się w fotelu. Klinga, Cordy i Kobieta patrzyli na niego wyczekująco. Jakby Prahbrindrah nie potrafił mówić za siebie.
      - Rozmawialiśmy.
      - I? - dopytywała się Radisha.
      - Być może spodziewałaś się, że zacznie podskakiwać z radości i krzyczeć: Och, świetnie!
      - Co powiedział?
      - Powiedział, że sprawdzi wszystko. Więcej nie możecie się spodziewać.
      - Powinnam sama pójść.
      Prahbrindrah wtrącił się:
      - Siostro, ten człowiek w ogóle by nas nie słuchał, gdyby chwilę wcześniej nie próbowano go zabić.
      Była zdziwiona. Wierzba kontynuował:
      - Ci faceci nie są głupi. Wiedzieli, że chodzi nam o coś już wówczas, gdy pozwolili się nam przyłączyć do siebie przy Trzeciej  Katarakcie.  Obserwowali nas równie dokładnie, jak my ich.
      Kopeć wtargnął do środka jak po ogień. Wszyscy znajdowali się w dużym pokoju, należącym do jednego z przyjaciół Radishy, w pobliżu oliwnego gaju. Pachniało pleśnią, chyba że otworzyło się okna wychodzące na noc. Kopeć postąpił kilka kroków i wszedł w krąg światła rzucanego przez trzy oliwne lampy. Jego twarz pofałdowała się w grymas. Rozejrzał się dookoła.
      - O co chodzi? - zapytał Cordy. Drżał w widoczny sposób. Łabędź również czuł gęsią skórkę.
      - Nie jestem pewien. Przez chwilę... jakby coś na mnie patrzyło.
      Radisha wymieniła spojrzenia z bratem, potem spojrzała na Wierzbę.
      - Wierzba. Ci dwaj mali dziwni ludzie. Jednooki i Goblin. Fakt czy oszustwo?
      - Pół na pół. W porządku, Klinga? Cordy? 
      Cordy przytaknął. Klinga powiedział:
      - A ten mały. Jak dziecko. Żabi Pysk. Jest niebezpieczny.
      - Czym on jest? - zapytała Kobieta. - Najdziwniejsze dziecko, jakie w życiu widziałam. Były chwile, kiedy zachowywał, się jakby miał sto lat.
      Raczej dziesięć tysięcy - powiedział Kopeć. - To jest imp. Nie ośmieliłem się dociekać bliżej, żeby nie rozpoznał we mnie czegoś więcej niż głupiego starca. Nie znam jego możliwości. Ale zdecydowanie stanowi nadnaturalną istotę o dużej mocy. Moje pytanie brzmi, w jaki sposób adept o zdolnościach tak ograniczonych jak ten Jednooki, zdołał uzyskać nad nim kontrolę. Przewyższam go talentem, umiejętnościami i wyćwiczeniem, ale nigdy nie odważyłbym się wezwać ani kontrolować takiej rzeczy.
      W ciemnościach nagle rozległy się skrzeki i trzepotanie piór.
      Wszyscy odwrócili się zaskoczeni. W krąg światła wpadły nietoperze, piszcząc, nurkując i robiąc uniki. Znienacka pogonił za nimi większy kształt, czarny jak kęs nocy. Złapał nietoperza w locie. Sekundę później przeleciał kolejny czarny kształt, złapał kolejnego nietoperza. Pozostałe uciekły przez zakratowane, lecz otwarte okno na poziomie powierzchni gruntu.
      - Co, u diabła? - zaskrzeczał Wierzba. - Co się dzieje? 
      Odpowiedział mu Klinga:
      - Kilka wron. Zabijają nietoperze.
      Jego głos brzmiał absolutnie spokojnie. Jakby wrony zabijające nietoperze w suterenie pośrodku nocy, tuż przy jego głowie, były rzeczą codzienną.
      Wrony nie pojawiły się powtórnie.
      - Nie podoba mi się to, Wierzba - powiedział Cordy. - Wrony nie latają w nocy. Coś się dzieje.
      Wszyscy popatrywali na siebie nawzajem, czekając aż ktoś coś powie. Nikt nie zauważył lamparciego cienia, usadowionego za oknem, zaglądającego jednym okiem do środka. Nikt też nie zdawał sobie sprawy z obecności sylwetki o rozmiarach dziecka, która uśmiechając się, przysiadła na starej skrzyni, poza zasięgiem światła. Ale Kopeć zaczął drżeć i zataczać małe kręgi, chodząc po podłodze, znowu mając uczucie, że jest obserwowany.
      Prahbrindrah oznajmił:
      - Pamiętam, jak mówiłem, że spotkanie tak blisko gaju nie będzie najlepszym pomysłem. Pamiętam, jak proponowałem, byśmy się zebrali w pałacu, w pokoju, który Kopeć zabezpieczył przed szpiegami. Nie mam pojęcia, co się zdarzyło przed chwilą, ale nie było to zjawisko naturalne, nie mam więc ochoty dłużej tutaj rozmawiać. Chodźmy. Zwłoka może nam tylko zaszkodzić. Prawda, Kopeć?
      Starzec gwałtownie wzruszył ramionami i powiedział:
      - Tak będzie mądrze, mój książę. Najmądrzej. Tu są rzeczy, których nie widzą nasze oczy... Dlatego powinniśmy założyć, iż jesteśmy inwigilowani.
      Radisha była rozdrażniona.
      - Przez kogo, starcze?
      - Nie wiem. Czy ma to jakieś znaczenie, Radisha? Są tacy, których mogłoby to zainteresować. Wysocy kapłani. Ci żołnierze, których chcesz wykorzystać. Władcy Cienia. Być może siły, z których zaangażowania nie zdajemy sobie sprawy. Wszyscy spojrzeli na niego.
      - Wyjaśnij to - poprosiła Kobieta.
      - Nie mogę. Przypomnę wam tylko, że ci ludzie skutecznie wywalczyli sobie drogę przez zaporę rzecznych piratów, którzy od pewnego czasu trzymali rzekę zamkniętą. Żaden z nich nie powie nic na ten temat, ale słowo podchwycone tutaj, słowo podsłyszane tam i zebrane razem, zdają się sugerować, że po obu stronach w całą sprawę zaangażowane były czary najwyższego stopnia. A ich okazały się na tyle silne, by przełamać blokadę. Ale, wyjąwszy impa, niczego takiego nie można było u nich dostrzec, kiedy przyłączyliśmy się do nich. Jeżeli je mieli, to dokąd odeszły? Czy mogą być tak dobrze ukryte? Być może, choć wątpię. Być może on podróżuje z nimi, nie towarzysząc im, jeżeli rozumiecie, co mam na myśli.
      - Nie. Znowu wracasz do swoich starych sztuczek. Jesteś rozmyślnie niejasny.
      - Wyrażam się niejasno, ponieważ nie znam odpowiedzi, Radisha. Tylko pytania. Wątpię, coraz bardziej i bardziej, czy grupa, którą widzieliśmy, nie jest iluzją zbudowaną na nasz użytek.  Garstka ludzi,  twardych  i  okrutnych,  wyćwiczonych w swych morderczych sztuczkach,  z pewnością, ale nic,  co mogłoby przerazić Władców Cienia. Nie ma ich wystarczająco wielu, by czyniło to jakąś różnicę. Dlaczego więc Władcy Cienia są tak skonsternowani? Albo wiedzą więcej niż my, albo widzą lepiej. Pamiętacie historię o Wolnych Kompaniach. Nie były to zwykłe bandy zabójców. A ci ludzie są gotowi na wszystko, by dotrzeć do Khatovaru. Ich kapitan uciekał się do wszystkiego prócz gwałtu, aby uzyskać informacje na temat drogi doń.
      - Hej, Kopeć! Powiedziałeś, byśmy udali się do jakiegoś innego miejsca i tam pogadali - powiedział Klinga. - Dlaczego więc nie pójdziemy?
      Łabędź zgodził się:
      - No. To śmietnisko powoduje, że przechodzą mnie ciarki. Nie rozumiem was, moi mili. Radisha. Twierdzisz, że ty i twój książę rządzicie Taglios, ale przemykacie się ukradkiem i chowacie w takich norach jak ta.
      - Nasze siedziby nie są bezpieczne. - Zaczęła zbierać się do wyjścia. - Rządzimy z przyzwolenia kapłanów, naprawdę. A nie chcemy, by wiedzieli o wszystkim, co robimy.
Każdy przeklęty lord i kapłan, który coś znaczy, był dzisiaj w gaju. Oni wiedzą.
- Wiedzą tyle, ile im powiemy. Co stanowi jedynie część prawdy.
      Cordy wykonał uspokajający gest w stronę Wierzby.
      - Przestań, człowieku. Nie widzisz, o co tutaj chodzi? Oni grają o coś więcej niż tylko odparcie Władców Cienia.
      - Mhm.
      Za nimi, kształt przypominający sylwetkę pantery skradał się od jednej kałuży ciemności do następnej, cichy jak sama śmierć. Wrony szybowały od jednej pozycji obserwacyjnej do drugiej. Dziecięca sylwetka szła za nim jak cień, na pozór zupełnie otwarcie, ale pozostając niewidoczna. Za to żadne nietoperze nie śmigały nad głowami.
      Wierzba zrozumiał, wystarczyło mu jedno napomnienie. Kobieta i jej brat sądzili, że walka z Władcami Cienia zaabsorbuje kapłanów i ich wyznania. Kiedy ich uwaga zostanie rozproszona, pochwycą wszystkie wodze państwa...
      Nie zazdrościł im. Nie poważał szczególnie kapłanów. Pomyślał, że może Klinga miał w jakimś sensie rację. Tak, z pewnością. Wszyscy powinni zostać utopieni, aby Taglios mogło zostać wydobyte ze swej nędzy.
      Po każdych kilkunastu krokach odwracał się i spoglądał wstecz. Ulica za nim była zawsze pusta. Jednak pewien był, że coś go obserwuje.
      - Straszne - wymruczał. Cały czas zastanawiał się, w jaki sposób udało mu się wpakować w to bagno.
      
24. TAGLIOS: KSIĄŻĘCE NACISKI
      
      Ten Prahbrindrah Drah mógł sobie być jednym z dobrych facetów, ale sprytny był jak każdy łajdak. Dwa dni po naszej wizycie nie mogłem wyjść na dwór, by nie okrzyknięto mnie strażnikiem, obrońcą i wybawcą.
      - Co, do cholery, tu się dzieje? - zapytałem Jednookiego.
      - Próbują cię uwięzić. - Spojrzał na Żabiego Pyska. Imp nie był w najlepszym stanie od tamtej nocy. Nie udało mu się dostać w niczyje pobliże, wyjąwszy Łabędzia i jego koleżków w spelunie, którą prowadzili.
      - Pewien jesteś, że chcesz iść do tej biblioteki?
      - Jestem pewien. - Taglianie doszli do przekonania, że w równym stopniu, jak mesjanistycznym generałem jestem wielkim uzdrowicielem. - Co, u diabła, im się stało? Mogę sobie wyobrazić księcia, jak sprzedaje im ładunek owczego gówna, ale dlaczego oni to kupują?
      - Chcą tego.
      Matki przynosiły mi swoje dzieci, abym dotknął ich i pobłogosławił. Młodzieńcy uderzali w metalowe przedmioty, znajdujące się pod ręką, i wyli pieśni w marszowym rytmie. Dziewice rzucały kwiaty na moją drogę. A czasami same siebie.
      - Pięknie, Konował - powiedział Jednooki, kiedy wyplątywałem się z marzeń o szesnastolatce. - Jeżeli jej nie chcesz, daj ją mnie.
      - Spokojnie. Zanim oddasz się we władanie najniższych instynktów, pomyśl, co się tutaj dzieje.
      Zachowywał się ze skrajną rezerwą, co zbijało mnie z tropu. Sądziłem, iż zdaje sobie sprawę, że wszystko to jest iluzją. Albo w najlepszym razie pułapką. Jednooki jest niemądry, ale nie głupi. Czasami.
      Jednooki zachichotał.
      - Niewolnik pokusy. Pani nie może przez cały czas spoglądać ci przez ramię.
      - Nie mogę. Po prostu nie mogę. Jest moim obowiązkiem nie rozczarować tych ludzi, nawet jeśli bardzo starają się nas zapędzić w ślepy zaułek. Nieprawda?
      - O to ci chodzi. - Ale w jego głosie nie brzmiało nic, co wskazywałoby, że wierzy we własne słowa. Czuł się nieswojo ze swoim powodzeniem.
      Poszliśmy do biblioteki. Nie znalazłem nic. Do tego stopnia, że stałem się jeszcze bardziej podejrzliwy niż dotąd. Żabi Pysk nie na wiele się przydawał, ale zawsze mógł podsłuchiwać. Rozmowa, o której mi doniósł, przyczyniła się do wzmożenia mego zatroskania.
      Były to dobre czasy dla żołnierzy. Nawet skrajna dyscyplina Nar nie stanowiła dostatecznej ochrony przed pewnymi pokusami. Mogaba nie trzymał ich na zbyt krótkiej smyczy. Jak to zawył pewnego ranka Goblin:
      - Niebiosa płoną, Konował!
      Przez cały czas miałem uczucie, że coś dzieje się tuż poza zasięgiem mego spojrzenia.
      Geopolityczna sytuacja była jasna. Dokładnie taka, jak nam opisał Łabędź. Znaczyło to, że chcąc dotrzeć do Khatovaru, musieliśmy pokonać siedemset mil przez kraje, pozostające pod rządami Władców Cienia. Jeżeli byli rzeczywiście Władcami Cienia.
      Miałem pewne niejasne wątpliwości. Każdy, z kim - dzięki pomocy Żabiego Pyska - rozmawiałem, wierzył w ich istnienie, ale nikt nie był w stanie dostarczyć mi konkretnych dowodów.
      - Bogów również nikt nigdy nie widział - powiedział mi kapłan. - Ale wierzymy w nich, czyż nie? Oglądamy ich dzieła... - Zdał sobie sprawę, że spojrzałem na niego spode łba na samą wzmiankę, iż wszyscy wierzą w bogów. Jego oczy zwęziły się. Uciekł. Po raz pierwszy spotkałem kogoś, kto nie był szczególnie wzruszony moją obecnością w Taglios. Zasugerowałem Jednookiemu, że być może korzystniejsze okazałoby się szpiegowanie wysokich kapłanów zamiast księcia i Łabędzia, którzy wiedzieli, kiedy trzymać usta zamknięte.
      To, że wmanipulowywano nas w wyprawę przeciwko jakimś czarodziejom wagi ciężkiej, jakoś mnie nie onieśmielało. Wręcz przeciwnie. Przeciwstawialiśmy się najlepszym od dwudziestu lat. Martwiła mnie natomiast moja niewiedza.
      Nie znałem języka. Nie znałem ludzi żyjących w Taglios. Ich historia owiana była tajemnicą, a Łabędź wraz ze swoją gromadką niewiele mi pomagał, rzucając czasami tylko strumyczek światła we wszechogarniający mrok. Nie wiedziałem też, oczywiście nic o Władcach Cienia, ani o ludziach żyjących pod ich rządami. Nic, prócz tego co mi powiedziano. A już najgorsze ze wszystkiego było, że nie miałem rozeznania w terenie, na którym miały toczyć się walki. A miałem tak niewiele czasu na zdobycie wszystkich odpowiedzi.
      Zachód trzeciego dnia. Przybyliśmy do wyznaczonych nam przez władze kwater na dalekim, południowym krańcu miasta. Zebrałem wszystkich, pominąwszy sześciu ludzi stojących na straży. Gdy większość jadła kolację - sporządzoną i podawaną przez służących, których przysłał Prahbrindrah - ludzie przy moim stole zbliżyli głowy do siebie. Pozostali mieli za zadanie trzymać Taglian z daleka. Wątpiłem, by rozumieli nas, ale lepiej nie kusić licha.
      Usiadłem u szczytu stołu, Pani po mojej lewej stronie, a Mogaba po prawej, wraz ze swoimi dwoma najważniejszymi ludźmi. Goblin i Jednooki siedzieli po stronie Pani; tej nocy Goblin zajmował miejsce bliżej mnie. Zmuszony byłem kazać im zmieniać się przy każdym posiłku. Za nimi siedzieli Murgen oraz Otto i Hagop, przy czym Murgen jako uczeń Kronikarza zajmował miejsce u dołu stołu. Zorganizowałem wszystko w taki sposób, bym mógł opowiedzieć swą historię w czasie, gdy pozostali jedli. Ojciec rodziny zabawiający swe dzieci.
      - Dzisiejszej nocy biorę imperialnego konia. Pani, Goblin, Hagop, Otto, pojedziecie ze mną. Jeden z roi. Jeden z twoich poruczników, Mogaba, i jeden z twoich ludzi. Ci, którzy potrafią jeździć na koniach.
      Jednooki już nabierał powietrza w płuca, by się poskarżyć. Podobnie Murgen. Ale Mogaba zdążył ich uprzedzić.
      - Przeszpiegi?
      - Chcę zrobić zwiad na południe.  Ci ludzie mogą nam sprzedawać kota w worku.
      Nie sądziłem, żeby tak było, ale po co polegać na ludzkich słowach, jeżeli można wszystko sprawdzić na własne oczy? Szczególnie w sytuacji, gdy ktoś chce cię wykorzystać?
      - Jednooki, zostajesz dlatego, że chcę, abyś pracował ze swoim pieszczoszkiem. Dzień i noc. Murgen, będziesz notował wszystko, co on ci przekaże. Mogaba, kryjesz nas. Jeżeli będą pytać wprost, to wracamy niedługo.
      - Powiedziałeś Prahbrindrahowi, że udzielisz mu odpowiedzi w ciągu tygodnia. Zostały ci cztery dni.
      - Wrócimy na czas. Wyjedziemy po następnej zmianie wart, po tym jak Goblin i Jednooki znokautują każdego, kto mógłby nas zobaczyć.
      Mogaba pokiwał głową. Spojrzałem na Panią. W każdym razie nie miała już nic więcej do dodania. Jeżeli chciałem być szefem, to miałem być szefem, a ona zatrzyma swoje opinie dla siebie.
      Mogaba powiedział:
      - Kilku moich ludzi zwróciło się do mnie ze sprawą raczej delikatną. Myślę, że potrzebujemy polityki.
      To było coś, czego się nie spodziewałem.
      - Polityki? W odniesieniu do czego?
      - Aby określić, na ile ludzie mogą używać przemocy, by się bronić. Kilku zostało zaatakowanych. Chcą wiedzieć, w jakim stopniu mogą odpierać te ataki, by nie narazić naszej politycznej pozycji. Albo, jeżeli będą mieli pozwolenie, by dać tamtym przykład.
      - Cholera! Kiedy to się zaczęło?
      - Pierwszy raport dostałem dzisiejszego popołudnia.
      - Wszystkie przypadki zdarzyły się więc dzisiaj.
      - Tak jest.
      - Obejrzyjmy ludzi, którzy byli w to wmieszani. Przyprowadził ich do stołu. Wszyscy należeli do Nar. Było ich pięciu. Nie wydawało się prawdopodobne, że takie rzeczy mogły się przydarzyć wyłącznie Nar. Wysłałem Murgena, by się dowiedział.
      - Trzy  wypadki.  Sami  zadbali  o  siebie.  Mówią,  że nie uważali, aby to było coś, co należy zgłosić przełożonym - stwierdził po powrocie.
      Dyscyplina. Można by coś niecoś o niej powiedzieć. Szybko ustaliłem, iż napastnikami nie byli, przynajmniej z pozoru, taglianie.
      - Mali, smagli faceci? Widzieliśmy ich na rzece. Zapytałem Łabędzia. Powiedział, że nie ma pojęcia, skąd pochodzą. Ale przysporzyli im trochę zmartwień. Jeżeli nie są taglianami, za cholerę nie ma co się nimi przejmować. Nabierajcie, do czasu aż uda wam się wziąć paru jeńców. Jednooki. Jeżeli uda ci się złapać kilku, wiesz co z nimi robić...
      Wszystko to omawialiśmy między wejściami a wyjściami naszych tagliańskich służących. W tej chwili pojawiło się kilku, by zebrać puste talerze, uprzedzając narzekania Jednookiego, jak jest przepracowany. Kiedy się oddalali, również nie zdążył wystarczająco szybko zaskrzeczeć.
      Murgenowi udało się pierwszemu wtrącić słowo.
      - Mam problem, Konował. - Mogaba mrugnął. Elastyczny facet, ten Mogaba, nie potrafił jednak przywyknąć do tego, że ktoś nazywał mnie inaczej niż kapitanem.
      - Co jest?
      - Nietoperze. Goblin parsknął.
      - Niemożliwe, karzełku. Nietoperze? Co z nietoperzami? - Chłopcy cały czas znajdują wszędzie martwe nietoperze. Zauważyłem kątem oka, że Pani nagle stała się bardziej uważna.
      - Nie nadążam za tobą.
      - Od czasu, kiedy się tu rozlokowaliśmy, znajdujemy każdego ranka martwe nietoperze. Nietoperze porozszarpywane, nie tylko martwe, leżące na ziemi. Są tylko tam, gdzie my, nie w całym mieście.
      Wymieniliśmy z Jednookim spojrzenia. Powiedział:
      - Wiem. Wiem. Jeszcze jedna robota dla starego, dobrego Jednookiego. W jaki sposób ten oddział w ogóle jest w stanie się poruszać, kiedy mnie nie ma w pobliżu?
      Nie wiem czy inni kupili to, czy nie.
      Były sprawy, których Jednooki i ja nie dzieliliśmy z każdym.
      - Jeszcze jakieś kłopoty?
      Nikt nie miał innych problemów, ale Murgen miał pytanie.
      - Będzie dobrze, jeżeli trochę popracujemy nad Łabędziem? Sprawdziłem ten lokal, który on ma. To jest miejsce, gdzie mogliby posiedzieć niektórzy nasi chłopcy. Możemy tam znaleźć coś interesującego.
      - Przynajmniej nie dacie mu spokoju. Dobry pomysł. Kilku z Nar też niech tam posiedzi. I popracuje nad tym Klingą.
      - On jest niezły - powiedział Otto.
      - A także najbardziej niebezpieczny, mogę się założyć. Jeden z tych facetów podobnych do Kruka zabije cię bez zmrużenia oka, a pięć minut później nie będzie nawet o tym pamiętał.
      - Musisz opowiedzieć mi więcej o tym Kruku - powiedział Mogaba. - Za każdym razem, kiedy o nim słyszę, wydaje mi się bardziej interesujący.
      Pani zastygła z widelcem w połowie drogi do ust.
      - Wszystko jest w Kronikach, poruczniku. - Najłagodniejsze upomnienie. Pomimo całego oddania sprawom Kompanii, Mogaba musiał jeszcze uczynić poważną próbę zbadania Kronik, które zostały zapisane po opuszczeniu Gea-Xle.
      - Oczywiście - odpowiedział, głosem doskonale poprawnym, ale oczy lśniły mu niczym stal. Pomiędzy nimi panował szczególny chłód. Przedtem wyczuwałem go jedynie do pewnego stopnia. Negatywna chemia. Żadne z nich nie miało powodu, by nie lubić drugiego. Albo może mieli. Ostatnio spędzałem więcej czasu z Mogaba niż z Panią.
      - To wszystko - powiedziałem. - Na dworze po następnej zmianie wart. Bądźcie gotowi.
      Większość kiwała głowami, wstając od stołu, ale Goblin został na miejscu, z nachmurzoną miną, zanim wreszcie podniósł się po chwili.
      Podejrzewał, że włączyłem go w skład wyprawy, aby utrzymywać z dala od kłopotów, kiedy nie będzie mnie w pobliżu.
      W sześćdziesięciu procentach miał rację.
      
25. TAGLIOS: ZWIAD NA POŁUDNIE
     
      Spróbujcie czasem zakraść się w jakieś miejsce na koniu od pługa. Zyskacie pewne pojęcie na temat kłopotów, jakie mieliśmy/ chcąc niezauważenie wyśliznąć się z miasta na tych potworach, które dała nam Pani. Zamęczyliśmy biednego Goblina do upadłego, zmuszając do działań maskujących. Kiedy opuszczaliśmy miasto, doszedłem do wniosku, że być może poszłoby nam równie dobrze, gdybyśmy wzięli powóz.
      A jednak nasz wyjazd nie był niepostrzeżony. Wrony stały na straży. Wychodziło na to, że przynajmniej jeden z tych przeklętych ptaków siedział na każdym drzewie i dachu, który mijaliśmy..
      Chociaż przemknęliśmy przez nie w pośpiechu, a w ciemnościach nie było zbyt dobrze widać, wiejskie tereny bezpośrednio na południe od Taglios wydawały się bogate i intensywnie uprawiane. Musiało tak być, aby zaopatrywać miasto tak ogromne - choć w nim samym widzieliśmy parki i ogrody, szczególnie w naszym sąsiedztwie. O dziwo taglianie nie jedli zbyt dużo mięsa, było to bowiem pożywienie, które samo mogło zawędrować na targ.
      Dwie z trzech wielkich rodzin religijnych zabroniły spożywania mięsa.
      Oprócz wszystkich pozostałych zdumiewających właściwości, nasze wielkie rumaki potrafiły również widzieć w nocy. Nie miały najmniejszych kłopotów z cwałowaniem tam, gdzie ja nie widziałem nawet na odległość wyciągniętej ręki. Świt złapał nas czterdzieści mil na południe od Taglios, nieludzko udręczonych jazdą w siodle.
      Wieśniacy, z otwartymi ustami, obserwowali jak pędziliśmy mimo.
      Łabędź opowiedział mi o najeździe Władców Cienia zeszłego lata. Dwukrotnie przecinaliśmy ślady walk, mijając zniszczone wioski. Każdą z nich mieszkańcy już zdążyli odbudować, ale w innym miejscu.
      Zatrzymaliśmy się w pobliżu drugiej. Wójt przyszedł, by nam się przyjrzeć, kiedy jedliśmy śniadanie. Nie znaleźliśmy wspólnego języka. Kiedy zrozumiał, że niczego w ten sposób nie wskóra, po prostu uśmiechnął się, uścisnął mi dłoń i odszedł.
      - Wie, kim jesteśmy - powiedział Goblin. - I ma o nas takie samo zdanie jak ludzie z miasta.
      - Uważa nas za dupków?
      - Nikt nie sądzi, że jesteśmy głupi, Konował - wtrąciła się Pani. - I być może na tym właśnie polega problem. Być może nie jesteśmy tak sprytni, jak im się wydaje.
      - Co powiedziałaś? - Rzuciłem kamieniem  we  wronę. Chybiłem. Obdarzyła mnie prześmiewczym spojrzeniem.
      - Sądzę, że masz rację, kiedy mówisz o zawiązanej tu zmowie milczenia. Ale, być może, oni nie ukrywają tak wiele, jak ci się wydaje. Może po prostu sądzą, że wiemy więcej niż wiemy w rzeczywistości.
      Sindawe, porucznik i drugi zastępca Mogaby, zgodził się z nią:
      - Czuję, że to może być sedno całej sprawy, kapitanie. Spędziłem dużo czasu na ulicach. Widziałem to w oczach wszystkich, którzy na mnie patrzyli. Uważali, iż jestem kimś więcej niż jestem.
      - Hej!  Nie tylko patrzyli.  Kiedy wychodziłem na ulicę, zaczynali tytułować mnie wszystkimi mianami, jakie im przy chodziły do głowy, wyjąwszy może imperatora. To było żenujące.
      - Ale mówić nie chcieli - powiedział Goblin, zaczynając się pakować. - Kłaniali się, uśmiechali, całowali tylne części twego ciała i oferowali wszystko prócz, być może, własnych dziewiczych córek, ale nie zamierzali powiedzieć nawet odrobiny, gdy przechodziłeś do konkretnych spraw.
      - Prawda jest śmiertelną bronią - oznajmiła Pani.
      - Dlatego też obawiają się jej książęta i księżniczki - dodałem. - Jeżeli jesteśmy czymś więcej niż wyglądamy, to czym, w ich opinii, mielibyśmy być?
      Odpowiedziała mi Pani:
      - Tym, czym była Kompania, kiedy przechodziła tędy, kierując się na północ.
      Sindawe zgodził się z nią.
      - Odpowiedź powinna być w zagubionych Kronikach.
      - Oczywiście. Ale one zginęły.
      Gdybym miał ze sobą swoje rzeczy, zarządziłbym przerwę w podróży, aby przejrzeć materiały, uzyskane w Świątyni Wytchnienia Podróżnego. Pierwszych kilka ksiąg zginęło gdzieś w tamtej okolicy.
      Żadna z nazw na moich mapach nie wywoływała w głowie alarmowych dzwonków. Żadna z tych, które pamiętałem, nie budziła najmniejszego echa wspomnień. Cho'n Delor stało się końcem historii, jeżeli można tak powiedzieć. Początkiem nieznanej krainy, chociaż w Kronikach było sporo notatek sprzed okresu Wojen Pastelowych.
      Czy mogli zmienić wszystkie nazwy?
      - Och, mój obolały tyłek - skarżył się Goblin, wspinając na siodło. Był to widok, który doprawdy warto zobaczyć: karzełek wspinający się na jednego z tych koni. Za każdym razem Otto dowcipkował na temat podania mu drabiny. - Konował, mam pomysł.
      - To brzmi niebezpiecznie. Zignorował tę kwestie.
      - Co myślicie o wycofaniu się? Nie jesteśmy wystarczająco młodzi na te bzdury.
      - Ci goście, na których wpadliśmy po drodze z Wiosła, prawdopodobnie mieli właściwy pomysł - powiedział Hagop. - Tylko że nie starczyło im czasu. Powinniśmy znaleźć miasto i przejąć w nim władze. Albo podpisać kontrakt na jakichś trwałych zasadach.
      - Próbowano tego pięćdziesiąt razy. Nigdy nie trwało to długo. Wyjątkiem jest Gea-Xle. A tam po pewnym czasie chłopców zaczęły swędzić stopy.
      - Założę się, że nie byli to ci sami faceci, którzy tam zostali.
      - Jesteśmy starzy i zmęczeni, Hagop.
      - Mów za siebie, Pradziadku - powiedziała Pani. Rzuciłem kamień i dosiadłem konia. To było zaproszenie do żartów. Nie przyjąłem go. W tej kwestii czułem się również stary i zmęczony. Wzruszyła ramionami i sama też dosiadła konia. Ruszyłem, zastanawiając się dokąd doszliśmy, ona i ja. Przypuszczalnie donikąd. Być może tamta iskierka zbyt długo była tłumiona. Być może bliskość musiała zamienić się w swoje przeciwieństwo.
      Jadąc dalej na południe, zauważyliśmy ciekawe zjawisko. Pocztylioni, w ilości, jakiej nie widzieliśmy nigdzie dotąd. W każdej wiosce rozpoznawano nas. Te same powitania i pozdrowienia, które zaczęły się w Taglios. Tam gdzie mogli, młodzi mężczyźni paradowali z bronią.
      Nie troszczę się zbytnio o moralność. Ale czułem się moralnie odpowiedzialny, kiedy patrzyłem na nich, jakbym to ja był w jakiś sposób winien przekształcenia pokojowo nastawionego ludu w wojowników o gorejących oczach.
      Otto przychylał się do poglądu, że broń została zdobyta na zeszłorocznych najeźdźcach. Być może. Część. Ale większość wyglądała na tak starą, zardzewiałą i powyginaną, że życzyłbym jej sobie wyłącznie u własnego wroga.
      Zlecenie wydawało się z każdą chwilą bardziej nieprawdopodobne.
      Nigdzie nie mogliśmy znaleźć dowodów, że taglianie są czymś innym jak tylko miłymi, przyjaznymi, zapracowanymi ludźmi, pobłogosławionymi krajem, gdzie przetrwanie nie polega na codziennej, morderczej walce o byt. Ale nawet ci wieśniacy zdawali się poświęcać większość swego wolnego czasu, z którego rodzi się kultura, zasilaniu oszołomionych batalionów bogów.
      - Jedna druzgocąca porażka - zwróciłem się do Pani, gdy znajdowaliśmy się jakieś osiemdziesiąt mil od miasta - a ci ludzie zostaną tak zastraszeni, że zaakceptują każdą nędzę, jaką zechcą im uwarzyć Władcy Cienia.
      - A jeżeli przyjmiemy zlecenie i przegramy pierwszą bitwę, to i tak nie będzie miało znaczenia. Nie będzie nas tutaj, żebyśmy ponieśli konsekwencje.
      - Oto moja dziewczyna. Zawsze myśli pozytywnie.
      - Naprawdę zamierzasz przyjąć to zlecenie?
      - Nie, jeżeli będę mógł coś w tej sprawie zrobić. Dlatego właśnie ruszyliśmy na tę wyprawę. Ale mam złe przeczucie, że to, czego chcę, nie będzie miało wiele wspólnego z tym, co będę musiał zrobić.
      Goblin parsknął i wymamrotał coś o rozwleczeniu pazurami przeznaczenia. Miał rację. A jedyną rzeczą, o którą mi chodziło, kiedy wyrywaliśmy się z miasta, było znalezienie drogi na południe, a Władcy Cienia niech sczezną.
      Nie jechaliśmy szczególnie szybko; zatrzymaliśmy się na obiad, zanim jeszcze śniadania w naszych żołądkach zostały dobrze strawione. Nasze ciała nie nadawały się do ciągłego nadużywania nieprzerwaną jazdą. Starzeliśmy się.
      Otto i Hagop chcieli rozpalić ogień i przyrządzić prawdziwy posiłek. Kazałem im zabrać się do roboty. Obolały i zmęczony, usiadłem nie opodal, głowę wsparłem na skale i wpatrzyłem się w chmury mozolnie pełznące po obcym niebie, za dnia wszakże wyglądającym identycznie jak to, pod którym przyszedłem na świat.
      Rzeczy działy się zbyt szybko i były nazbyt dziwne, aby dopatrzyć się nich choćby odrobiny sensu. Nawiedzał mnie strach, że jestem niewłaściwym człowiekiem na niewłaściwym miejscu, w niewłaściwym dla Kompanii czasie. Nie czułem się kompetentny, aby poradzić sobie z sytuacją, którą groziło mi Taglios. Czy mogłem ośmielić się poprowadzić naród na wojnę? Nie sądziłem, by tak było. Nawet jeśli wszyscy tagliańscy mężczyźni, kobiety i dzieci, proklamowaliby mnie zbawicielem.
      Starałem uspokoić się myślą, że nie byłem pierwszym kapitanem, którym targały wątpliwości, i na pewno nie jedynym wplątanym w lokalną sytuację, który uzbrojony był wyłącznie w niejasne przebłyski prawdziwych problemów i wchodzących w grę stawek. Może miałem nawet więcej szczęścia niż inni. Miałem Panią, dla której mętne wody intryg stanowiły chleb powszedni. Gdybym tylko mógł skorzystać z jej talentu. Miałem Mogabę, który, pomimo wszystkich kulturowych i językowych barier, wciąż między nami istniejących, zaczynał powoli w mych oczach wyrastać na najlepszego, rasowego żołnierza, jakiego kiedykolwiek znałem. Miałem Goblina, Jednookiego i Żabiego Pyska oraz - być może - Zmiennego. I posiadałem też czterystuletni zapas kantów Kompanii na wypadek niebezpieczeństwa. Ale żaden z powyższych argumentów nie uspokajał mojego sumienia, ani nie uciszał wątpliwości.
      W co myśmy się wpakowali podczas zwyczajnej wycieczki do źródeł Kompanii?
      Czy w ogóle była to choć połowa kłopotów? Że znajdowaliśmy się na nieznanym terytorium, przynajmniej jeżeli traktować to wszystko wedle tekstu Kronik? Że próbowałem działać, pozbawiony historycznej mapy?
      Istniały, domagające się odpowiedzi, pytania na temat naszych dawnych braci i ich kraju. Niewiele miałem okazji do wyszperania potrzebnych mi informacji. Wskazówki, które udało mi się zebrać, jednoznacznie ukazywały ich jako niezbyt miłych facetów. Miałem wrażenie, że diaspora pierwotnych Wolnych Kompanii miała odrobinę religijny charakter. Wędrująca doktryna, której szczątki przetrwały wśród Nar, musiała być straszna. Imię Kompanii wciąż jeszcze napawało strachem i rozbudzało głębokie emocje.
      Wyczerpanie wzięło nade mną górę. Zasnąłem, choć zdałem sobie z tego sprawę dopiero wówczas, gdy obudziły mnie wronie sprzeczki.
      Poderwałem się. Pozostali popatrzyli na mnie ze zdziwieniem. Niczego nie słyszeli. Kończyli właśnie swój posiłek. Otto zachował dla mnie ciepłe resztki w garnku.
      Spojrzałem w kierunku najbliższego samotnego drzewa i zobaczyłem kilka wron, ich paskudne łebki były pochylone tak, że mogły mnie obserwować. Zaczęły skrzeczeć. Miałem dojmujące poczucie, że chciały zwrócić moją uwagę.
      Wolno poszedłem w ich kierunku.
      Dwie poderwały się w powietrze, gdy znajdowałem się w połowie drogi do drzewa, niezgrabnie nabierając wysokości w charakterystyczny dla siebie sposób, i poleciały na południowy wschód, w kierunku samotnej kępy drzew, stojących w odległości jakiejś mili od miejsca, gdzie się zatrzymaliśmy. Nad drzewami krążyło najmniej pięćdziesiąt ptaków.
      Ostatnia wrona opuściła samotne drzewo, kiedy została usatysfakcjonowana, widziałem to. Pogrążony w zadumie, oddałem się jedzeniu. Gdzieś w połowie posiłku, składającego się z niedobrego gulaszu, doszedłem do wniosku, że powinienem potraktować całą rzecz jako ostrzeżenie. Droga przebiegała w odległości kilku jardów od tych drzew.
      Kiedy dosiadaliśmy koni, zwróciłem się do pozostałych:
      - Jedziemy z obnażoną bronią. Goblin. Widzisz te drzewa, tam? Nie spuszczaj z nich oka. Jakby zależało od tego twoje życie.
      - Co jest, Konował?
      - Nie wiem. Po prostu przeczucie. Prawdopodobnie błędne, ale ostrożność nic nie kosztuje.
      - Jeżeli tak mówisz. - Obdarzył mnie rozbawionym spojrzeniem, jakby nagle zatroskała go moja równowaga psychiczna.
      Spojrzenie, jakim obrzuciła mnie Pani, było jeszcze bardziej rozbawione, gdy nagle, kiedy zbliżyliśmy się do drzew, Goblin zaskrzeczał:
      - To miejsce jest zarażone!
      Tyle udało mu się powiedzieć. Zaraza wyrwała się z ukrycia. To byli ci mali, smagli faceci. Około setki. Bez wątpienia, prawdziwi geniusze wojskowi. Piesi żołnierze nie wyskakują tak sobie, po prostu, na konnych, nawet jeżeli przewyższają ich liczebnie.
      Goblin powiedział:
      - Zrywamy się! - A potem dodał coś jeszcze. Watahę ciemnych, smagłych facetów otoczyła chmara owadów.
      Powinni powystrzelać nas z łuków.
      Otto i Hagop zdecydowali się na coś, co uważałem za najgłupszy pomysł. Ruszyli do ataku. Bezwładność pędu przeniosła ich przez tłuszczę. Mój wybór zdawał się mądrzejszy. Pozostali zgodzili się z nim. Zwyczajnie zawróciliśmy i truchtem oddaliliśmy się od ciemnych chłopaków, zostawiając ich na łasce Goblina.
      Mój potwór potknął się. Jako wytrawny jeździec, natychmiast znalazłem się na ziemi. Nim zdążyłem się podnieść, smagli goście byli już dookoła, usiłując pochwycić mnie w swe łapy. Ale Goblin był na posterunku. Nie wiem co zrobił, w każdym razie zadziałało. Po tym jak poszturchali mnie trochę, pozostawiając mi kupę skaleczeń, postanowili zająć się tymi, którzy mieli dosyć zdrowego rozsądku, by zostać w siodłach.
      Otto i Hagop przycwałowali z powrotem i przypuścili atak. Podniosłem się chwiejnie na nogi, rozejrzałem za moim wierzchowcem. Znajdował się jakieś sto jardów dalej i spoglądał na mnie z lekka otumaniony. Pokuśtykałem w jego stronę. '
      Ci mali, smagli faceci mieli na swych usługach jakąś zupełnie niezłą magię oraz kompletny brak zdrowego rozsądku. Po prostu rzucali się na nas na oślep. Padali niczym muchy, ale kiedy przeciwnik przewyższa cię liczebnie w stosunku dwunastu na jednego, musisz zacząć się martwić czymś innym niż tylko korzystnym stosunkiem poległych. 
      Zajęty przedzieraniem się do konia, nie miałem dobrego przeglądu pola walki. Kiedy jednak udało mi się wciągnąć moje zmaltretowane ciało na grzbiet zwierzęcia, straciłem cały bałagan z pola widzenia, bowiem przeniósł się on do wąskiej, płytkiej doliny.
      Nie mam pojęcia, w jaki sposób, ale udało mi się stracić orientację. Albo coś w tym rodzaju. Kiedy pozbierałem się i ruszyłem za moim oddziałem, nie potrafiłem ich znaleźć. Choć w istocie nie miałem wiele możliwości rozejrzenia się dookoła. Przeznaczenie objawiło się pod postacią pięciu małych, smagłych facetów na koniach, którzy wyglądaliby zabawnie, gdyby nie wymachiwali mieczami i lancami, i nie pędzili w moją stronę z widocznym zamiarem wyrządzenia mi krzywdy.
      Innym razem mógłbym zatrzymać się czterdzieści jardów przed nimi i podziobać ich strzałami. Ale nie byłem w odpowiednim nastroju. Chciałem, żeby po prostu zostawili mnie w spokoju, abym mógł wrócić do swoich towarzyszy.
      Popędziłem galopem. W górę, w dół po stoku, dookoła kilku| wzgórz i łatwo ich zgubiłem. Ale sam zgubiłem się również. Podczas całej tej zabawy niebo zachmurzyło się. Zaczęło padać. Tylko trochę, na tyle, abym jeszcze bardziej był oczarowany wybranym sposobem życia. Ruszyłem na poszukiwanie drogi, w nadziei, że tam znajdę ślady moich ludzi.
      Pokonałem wzgórze i zauważyłem tę przeklętą postać, która w towarzystwie wron nawiedzała mnie od czasu Świątyni Wytchnienia Podróżnego. Kroczyła w pewnej odległości, oddalając się ode mnie. Zapomniałem o odnalezieniu pozostałych. Obcasami zmusiłem konia do galopu. Postać zatrzymała się i obejrzała za siebie. Czułem ciężar jej spojrzenia, ale nie zwolniłem. Tym razem rozwiążę tę tajemnicę.
      Popędziłem w dół lekko pochyłego zbocza, przeskoczyłem odkrywkę, w której bulgotała mętna woda. Postać na chwilę zniknęła mi z oczu. W górę, po kolejnym stoku. Kiedy osiągnąłem szczyt drugiego wzgórza, w zasięgu wzroku nie mogłem dostrzec niczego, prócz kilku wron kołujących bez żadnego celu. Wyplułem z siebie słowa, które niezmiernie zmartwiłyby moją matkę.
      Nie zwolniłem, lecz kontynuowałem moje poszukiwania, doi! póki nie dotarłem mniej więcej do punktu, w którym widziałem tę istotę po raz ostatni. Ściągnąłem wodze, zsiadłem z siodła i zacząłem krążyć wokół, szukając śladów. Ja, wytrawny tropiciel. Ale na wilgotnym gruncie ślady powinny zostać. Chyba, oszalałem i zaczynałem mieć halucynacje.
      Znalazłem ślady, jasne. I bezustannie czułem nacisk obserwującego mnie spojrzenia. Ale istoty, której szukałem, nigdzie nie mogłem dostrzec. Byłem skonfundowany. Nawet biorąc pod uwagę możliwość, iż wchodzą tu w grę czary, w jaki sposób mógł zniknąć tak absolutnie? Nigdzie wokół nie było żadnego miejsca nadającego się na kryjówkę.
      Dostrzegłem, jak kilka wron zaczyna kołować w odległość jakiejś ćwierć mili.
      - Dobra, sukinsynu. Zobaczymy, jak szybko potrafisz biegać.
      Kiedy tam dotarłem, na miejscu nikogo już nie było.
      Cały cykl powtarzał się trzykrotnie. Nie udało mi się bardziej zbliżyć. Ostatni raz zatrzymałem się na szczycie niskiego wzgórza, które wznosiło się w odległości ćwierć mili ponad stu akrowym lasem. Zsiadłem z konia i stanąłem obok niego. Patrzyliśmy.
      - Ty też? - zapytałem. Jego oddech był równie urywany jak mój. A przecież te bestie nigdy nie traciły tchu.
      Tam coś było, w dole. Nigdy dotąd nie widziałem tylu wron, wyjąwszy może ostatnie pole bitwy.
      Podczas żywota spędzonego na podróżach i studiach, natrafiłem na setki opowieści o nawiedzanych lasach. Bory te opisywano zawsze jako mroczne, gęste i stare, albo złożone z martwych drzew, wyciągających szkieletowate gałęzie ku niebu. Ten las nie przystawał do żadnego z powyższych określeń, wyjąwszy jego gęstwę. Jednakże z pewnością był nawiedzany.
      Przerzuciłem wodze przez koński kark, przeciągnąłem przez pawęż, wyciągnąłem miecz z pochwy zawieszonej przy siodle i ruszyłem naprzód. Koń szedł za mną, w odległości może jakichś ośmiu stóp, z głową zwieszoną tak, że jego chrapy niemal dotykały ziemi, niczym pies gończy na tropie.
      Zbiorowisko wron najgęstsze było w środku lasu. Nie ufałem całkowicie swym oczom, zdało mi się jednak, że dostrzegłem tam pośród drzew przysadzistą, ciemną budowlę. Im byłem bliżej, tym wolniej poruszałem się, co oznacza chyba, że kierowałem się jednak resztkami zdrowego rozsądku. Coś nieustannie mówiło mi, że nie zostałem stworzony do takich rzeczy. Nie byłem przecież żadnym samotnym błędnym rycerzem, który ściga zło u jego źródła.
      Jestem durniem, przeklętym przez los niezdrową porcją ciekawości. Ciekawość trzymała mnie za bokobrody i ciągnęła za sobą.
      Było tutaj jedno samotne drzewo, które pasowało do stereotypu, rosochate stare rośliniszcze, niemal na poły uschnięte, prawie równie wysokie jak ja, stojące niczym wartownik trzydzieści stóp od granicy lasu. Karłowate krzewy i młode drzewka rosły wokół jego podstawy na wysokości mniej więcej mego pasa. Zatrzymałem się i oparłem się o nie na chwilę, by zastanowić się, co zrobić. Koń podszedł tak blisko, że pyskiem trącił mnie w ramię. Odwróciłem głowę, by na niego spojrzeć.
      Syk węża. Łup!
      Gapiłem się na strzałę, której bełt drżał w drzewie trzy cale od twoich palców i właśnie zamierzałem paść na ziemię, gdy doszło
      do mnie, że grot bynajmniej nie został wystrzelony po to, by przeszyć mą pierś.
      Grot, drzewce, opierzenie i strzała była całkowicie czarna, niczym serce kapłana. Drzewce było jakby wypolerowane. Cal od grotu znajdowała się biała opaska. Wyrwałem strzałę z pnia drzewa i przysunąłem wiadomość do oczu, wystarczająco blisko, by ją odczytać.
      Jeszcze nie czas, Konował.
      Alfabet i język były takie, jak w Miastach-Klejnotach.
      Interesujące.
      - Prawda. Jeszcze nie czas.
      Podarłem papier, zwinąłem w kulkę i rzuciłem w las. Rozejrzałem się w poszukiwaniu jakiegoś śladu łucznika. Nie dostrzegłem niczego. Oczywiście.
      Wsunąłem strzałę do kołczana, wskoczyłem na siodło, zawróciłem konia i przejechałem kilka kroków. Przemknął nade mną cień, cień wrony wzlatującej, aby spojrzeć na sześciu niskich, ciemnych ludzi czekających na mnie na szczycie wzgórza.
      - Wy, chłopcy, nigdy nie rezygnujecie, co?
      Zsiadłem znowu, stanąłem za koniem, wyciągnąłem łuk, napiąłem, nałożyłem strzałę - tę samą, którą właśnie niedawno zdobyłem - i zacząłem trawersować w poprzek zbocza, cały czas ukryty za koniem. Mali, smagli faceci zawrócili swoje koniki i ruszyli za mną.
      Kiedy odległość zmniejszyła się odpowiednio, wyskoczyłem z ukrycia i posłałem strzałę w kierunku najbliższego z nich. Zobaczył jak nadlatuje i usiłował uchylić się; w ten sposób sprowadził na siebie więcej krzywdy niż korzyści. Zamierzałem posłać grot w szyję jego konika, a przebiła mu kolano, raniąc i jego, i zwierzę. Konik zrzucił go z siodła i powlókł za sobą, zaczepionego stopą o strzemię.
      Szybko wsiadłem i przedarłem się przez wyrwę powstałą w ich szyku. Te maleńkie koniki nie poruszały się wystarczająco szybko, aby ją zamknąć.
      I tak pędziliśmy; oni ścigali mnie w tempie, od którego ich zwierzątka musiały paść w ciągu godziny, mój potwór ledwie cwałował i, jak mi się wydawało, świetnie się bawił. Nie przypominam sobie, by którykolwiek z koni, na których jeździłem przedtem, oglądał się za siebie na pościg i dostosowywał krok, żeby pozostawać nieznośnie blisko.
      Nie miałem pojęcia, kim są ci smagli faceci, ale musiało ich być całkiem sporo, wnioskując ze sposobu w jaki prowadzili działania militarne. Rozważałem zajęcie się tą bandą, wyrżnięcie ich jednego po drugim, postanowiłem jednak, że dyskrecja jest najważniejsza. Jeżeli okazałoby się to konieczne, mógłbym ściągnąć Kompanię i zapolować na nich.
      Zastanawiałem się, co stało się z Panią, Goblinem i pozostałymi. Nie wierzyłem, by mogło spotkać ich coś złego, nie przy takiej przewadze koni, ale...
      Zostaliśmy rozdzieleni i nie było sensu spędzać reszty dnia na poszukiwaniach. Powinienem wrócić na drogę, skręcić na północ, znaleźć jakieś miasto, a w nim ciepłe i suche schronienie.
      Mżawka irytowała mnie bardziej niż to, że byłem ścigany.
      Ale ten skrawek lasu martwił mnie bardziej jeszcze niż deszcz. Była w nim tajemnica, która przejmowała mnie lękiem, aż do rdzenia mej istoty.
      Wrony i ruchomy pniak były rzeczywiste. Nie było sensu dłużej w to wątpić. A pniak znał moje imię.
      Być może powinienem przyprowadzić tu Kompanię i poszukać tego, który się tu kryje.
      Droga była jednym z tych cudów, które zmieniają się w głęboką po biodra glinę, gdy tylko spadnie na nie kropla wody. W tej części świata nie było żadnych płotów, tak że po prostu pojechałem obok niej. Do wioski dotarłem prawie natychmiast.
      Nazwijcie to interwencją losu albo wyczuciem czasu. Wyczucie czasu. Moje życie zasadza się na nieziemskim wyczuciu czasu. Z północy wjeżdżali do miasteczka jacyś jeźdźcy. Wyglądali na jeszcze bardziej przemoczonych niż ja. Nie byli to mali, smagli ludzie, ale obdarzyłem ich podejrzliwym spojrzeniem i rozejrzałem za miejscem, w którym mógłbym się zaczaić. Nosili więcej zabójczego sprzętu niż ja miałem przy sobie, a przecież można by w to wyposażyć pluton.
      - Ho! Konował!
      Cholera. To był Murgen. Podjechałem trochę bliżej i spostrzegłem, że pozostała trójka to Wierzba-Łabędź, Cordy Mather oraz Klinga.
      Co, u diabła, oni tutaj robią?
     
26. PRZEOCZENIE
     
      Ten, kto odmawia wszystkiego, wyjąwszy moralne poparcie, nie zrezygnuje ze swych praw do krytyki i narzekania.
      Zebranie Władców Cienia miało miejsce na wysokości strzelistej wieży w nowej stolicy tego, do którego odnosiły się powyższe słowa; w Przeoczeniu, znajdującym się dwie mile na południe od Uścisku Cienia. Forteca była dziwna, ciemna, rozleglejsza niż niektóre miasta. Miała grube mury wysokości stu stóp. Każda pozioma powierzchnia okryta była płytami wypolerowanego brązu i żelaza. Wstrętne srebrne tłoczenia, wykonane w języku znanym tylko nielicznym, znaczyły te płyty, głosząc napawające trwogą przekleństwa.
      Władcy Cienia zebrali się w pokoju, który nie do końca zaspokajał ich upodobanie do mroku. Słońce płonęło za świetlikiem i ścianami z kryształu. Trzech Władców kuliło się nieco pod jego blaskiem, chociaż mieli na sobie swe najciemniejsze stroje. Ich gospodarz unosił się w powietrzu w pobliżu południowej ściany, rzadko odwracając wzrok wbity w dal. Jego zatroskanie było wręcz obsesyjne.
      Tam, w odległości wielu mil, dostrzegalny jednak z wysokości, znajdował się płaski obszar. Migotał. Był tak biały jak zwłoki dawno umarłego morza. Goście uważali jego strach i fiksację za niebezpiecznie chorobliwie. Jeżeli nie udawane. Oczywiście pod warunkiem, że nie był to po prostu element niejasnego i śmiertelnego podstępu. Ale nie można było oprzeć się wrażeniu, jakie sprawiał przedsięwzięty przezeń ogrom środków obronnych.
      Fortecę budowano od siedemnastu lat, a ukończona była najwyżej w dwóch trzecich.
      Mała postać kobieca, zapytała:
      - Czy teraz jest tam spokojnie? - mówiła w jeżyku, którego słowa zdobiły mury twierdzy.
      - Za dnia zawsze jest spokojnie. Ale przyjdźcie w nocy... Przyjdźcie w nocy... - Powietrze aż pociemniało od nienawiści i strachu.
      On ich obwiniał o grozę swego położenia. W jego mniemaniu to przecież oni wydobyli cienie na powierzchnię i zbudzili grozę, a potem zostawili go, by sam stawiał czoło konsekwencjom.
      Odwrócił się.
      - Zawiedliście. Zawiedliście, zawiedliście i jeszcze raz za wiedliście. Radisha bez najmniejszych przeszkód mogła udać się na północ. Przepłynęli przez bagna niczym uosobienie samej zemsty, tak łatwo, że ona nawet nie musiała ruszyć palcem. Idą
dokąd chcą, i robią co chcą, bez najmniejszych trudności, tak swobodnie, iż nawet nie zauważają przeszkód, jakie stawiacie na ich drodze. A teraz ona wraz z nimi najechała wasze pogranicze, przynosząc na nie swą wrogość. I dlatego przyszliście do mnie.
      - Kto mógłby przypuszczać, że sam Wielki będzie im towarzyszył? Spodziewano się, że on zginął.
      - Głupcze! Czy on nie jest mistrzem przemiany i iluzji? Powinniście wiedzieć, że czeka tam na nich. W jaki sposób ktoś taki mógłby się ukryć?
      - Wiedziałeś, że on tam jest, ale zapomniałeś nas o tym poinformować? - zaśmiała się sztucznie kobieta.
      Podpłynął do okna. Nie odpowiedział na jej pytanie. Zamiast tego rzekł:
      - Oni są już na waszym pograniczu. Czy tym razem wreszcie pokonacie ich?
      - To jest tylko pięćdziesięciu śmiertelnych ludzi.
      - Z nią. I z samym Wielkim.
      - A nas jest czworo. Mamy także armie. Wkrótce wody w rzece opadną. Dziesięć tysięcy ludzi przekroczy Main i na wieki wymaże z pamięci imię Czarnej Kompanii.
      Znajdujący się przy oknie wydał z siebie nieartykułowany dźwięk, syczenie, które powoli natężało się, aż zmieniło się w sardoniczny, złośliwy śmiech.
      - Tak się stanie, co? Próbowano tego niezliczoną ilość razy. Niezliczoną. Ale przetrwali. Przetrwali czterysta lat. Dziesięć tysięcy żołnierzy? Żartujecie. Milion mógłby nie wystarczyć. Całe północne imperium nie było w stanie ich wykończyć.
      Trzej pozostali wymienili spojrzenia. To było szaleństwo. Obsesja i szaleństwo. Kiedy zagrożenie z północy zostanie usunięte, być może również z nim należałoby zrobić to samo.
      - Podejdźcie tutaj - powiedział. - Spójrzcie w dół. Tam, gdzie ledwie widoczne resztki starej drogi zakręcają w poprzek doliny aż do tej jasności. - Coś kłębiło się i zwijało tam, czerń głębsza niż kolor ich szat. - Widzicie to?
      - Co to jest?
      - Moja pułapka cienia. Przechodzą przez wyrwę, którą wy stworzyliście, wielkie, silne i stare. Nie zabawki jakie wy macie w swojej służbie. Jestem w stanie je uwolnić. Mogę, jeżeli wy zawiedziecie powtórnie.
      Wśród trójki zapanowało poruszenie. Zrobi to z pewnością. Roześmiał się, odczytawszy ich myśli.
      - A kluczem do tej pułapki jest moje Imię, bracia. Jeżeli zginę, pułapka rozpadnie się, a brama otworzy się na świat. - Zaśmiał się ponownie.
      Mężczyzna, który przemawiał podczas ostatniego zebrania, teraz splunął gniewnie i zaczął zbierać się do wyjścia. Po chwili wahania pozostała dwójka podążyła za nim. Nie zostało już nic więcej do powiedzenia.
      Oszalały śmiech ścigał ich w dół nie kończącej się spirali schodów.
      Kobieta zauważyła:
      - Być może nie da się go pokonać. Ale dopóki trwa, zwrócony w kierunku południa, nie stanowi dla nas zagrożenia. Odtąd możemy nie zwracać nań uwagi.
      - A więc troje przeciwko dwóm - wymamrotał jej towarzysz. Drugi mężczyzna, ten, który prowadził, chrząknął.
      - Ale jest przecież jeszcze ten na bagnach, którego dług gniewu można wykorzystać, jeżeli znajdziemy się w rozpaczliwej sytuacji. A my mamy złoto. W szeregach wroga zawsze można znaleźć użyteczne narzędzia, jeżeli pozwoli się przemówić złotu. Czyż nie? - Zaśmiała się. Jej śmiech był niemal równie szalony jak ten, który kaskadami spadał na nich z góry.
      
27. NOCNY BÓJ
      
      Kiedy Murgen podjechał bliżej, rzuciłem mu moje najbardziej paskudne spojrzenie. Zrozumiał. Porozmawiamy później. Tymczasem jednak powiedział:
      - Kazałeś mi mieć na nich oko. Łabędź zbliżył się do mnie chwilę później.
      - Bogowie. Wy, chłopcy, poruszacie się szybko. Jestem pod wrażeniem. - Wykonał obsceniczny gest w stronę nieba. - Wy ruszyliśmy pięć minut po was, żeby się przekonać, iż mieliście czas, aby zrobić sobie kilka przerw, i wciąż znajdowaliście się przed nami. - Potrząsnął głową. - Garstka ludzi z żelaza. Mówiłem ci, Cordy, że ja nie zostałem stworzony do tego gówna.
      - Gdzie są wszyscy? - zapytał Murgen.
      - Nie wiem. Wpadliśmy w zasadzkę. Rozdzieliliśmy się. Mather, Łabędź i Klinga wymienili spojrzenia. Łabędź zapytał:
      - Mali, smagli faceci? Cali pomarszczeni?
      - Znacie ich?
      - Wpadliśmy na nich, kiedy płynęliśmy na północ. Człowieku, wszystko mi się miesza w głowie. Jeżeli mamy zamiar kłapać jadaczkami,  to  zróbmy  to w jakimś  suchym  miejscu.  Moje lumbago zaraz mnie zabije.
      - Lumbago? - zapytał Mather. - Kiedy nabawiłeś się lumbago?
      - Kiedy zapomniałem kapelusza, a tu zaczęło mi padać na głowę. Klinga, ty tu byłeś w zeszłym roku. Mają jakąś gospodę czy coś takiego?
      Klinga nie powiedział ani słowa, tylko zawrócił konia i ruszył przodem. Bez wątpienia był przedziwną postacią. Ale Łabędź uważał go za faceta zupełnie w porządku, a ja lubiłem Łabędzia, na tyle, na ile mogłem lubić kogoś, kto pracował dla ludzi, którzy usiłowali rozgrywać ze mną jakieś gierki.
      Miałem na koniec ruszyć za nim, prowadząc konia obok Murgena, kiedy ten powiedział:
      - Stać. Ktoś nadjeżdża. - Wskazał palcem. Spróbowałem przebić wzrokiem zasłonę mżawki w kierunku południowym i zobaczyłem jak do wioski wjeżdża trzech jeźdźców. Ich wierzchowce były tak wysokie, że nie mogły być niczym innym niż prezentami Pani. Łabędź przeklął zwłokę, ale posłusznie zatrzymał konia.
      Trójka składała się z Hagopa, Ottona i roi Shadida. Shadid wyglądał na wściekłego. A Hagop i Otto byli ranni.
      - Niech was dwóch cholera. Nie potraficie potknąć się o psie gówno, żeby się zaraz nie skaleczyć?
      Podczas trzydziestu lat, od kiedy ich znałem, wychodziło na to, że każdego roku zostawali przynajmniej trzykrotnie ranni. A przeżyli wszystko. Zaczynałem podejrzewać, że byli nieśmiertelni, a krew stanowiła cenę jaką za to płacili.
      - Oni zbudowali zasadzkę w zasadzce, Konował - powiedział Hagop. - Zapędzili nas do tej doliny, prosto na kolejną bandę na koniach.
      Coś ścisnęło mnie w żołądku.
      - I?
      Zdobył się na ledwie widoczny uśmiech.
      - Jak rozumiem, żałują tego, co zrobili. Zdrowo ich posiekliśmy.
      - Gdzie są pozostali?
      - Nie wiem. Rozproszyliśmy się. Pani kazała Shadidowi odwieźć nas tutaj i czekać. Sama poprowadziła ich dalej.
      - W porządku. Klinga. Dlaczego nie pokażesz nam miejsca, gdzie moglibyśmy się wysuszyć?
      Murgen spojrzał na mnie, w jego oczach dostrzegłem błysk nie wypowiedzianego pytania. Odpowiedziałem mu więc:
      - Tak. Ulokujemy ich tutaj. Potem ruszymy.
      Miejsce, do którego zabrał nas Klinga, nie było prawdziwą gospodą; po prostu duży dom, gdzie właściciel dorabiał sobie trochę, przyjmując podróżnych. Specjalnie nie wzruszył się na nasz widok, chociaż, podobnie jak reszta ludzi zamieszkujących ten kraniec świata, zdawał się wiedzieć, kim jesteśmy. Blask naszego pieniądza najwyraźniej rozjaśnił jego dzień i ożywił uśmiech. Jednak wciąż nie mogłem pozbyć się wrażenia, że przyjął nas tylko dlatego, iż obawiał się kłopotów, gdyby postąpił inaczej.
      Pozszywałem rany Hagopa oraz Ottona, zabandażowałem je i zaordynowałem ogólne wskazania, które znali aż za dobrze.
      W tym czasie gospodarz przyniósł jedzenie, za które Łabędź wyraził mu naszą szczerą wdzięczność.
      - Robi się ciemno, Konował - powiedział Murgen.
      - Wiem. Łabędź, jedziemy poszukać pozostałych. Weź za pasowego konia, jeżeli chcesz jechać z nami.
      - Żartujesz? Wychodzić w takie błoto, jeżeli  wcale nie muszę? Do diabła. W porządku. Niech będzie. - Zaczął podnosić się z krzesła.
      - Siadaj, Wierzba - powiedział Mather. - Ja pojadę. Jestem w lepszym stanie niż ty.
      Łabędź zaprotestował:
      - Ty mnie w to wrobiłeś, gładko gadający sukinsynu. Nie wiem, jak ci się to udało, ty złotousty bękarcie. Możesz dostać ode mnie zawsze wszystko, czego tylko chcesz. Więc uważaj.
      - Gotowi? - zapytał mnie Mather. Okrasił to słabym uśmiechem.
      - No.
      Wyszliśmy na zewnątrz i dosiedliśmy koni, które zaczynały powoli wyglądać niczym kłębki nieszczęścia. Początkowo ja prowadziłem, ale wkrótce Shadid prześcignął mnie, tłumacząc to tym, że przecież wie, dokąd pojechali tamci. Dzień miał się ku końcowi. Światła było coraz mniej. Było tak ponuro, że ledwie mogłem to znieść. Bardziej po to, by otrząsnąć się z posępnego nastroju, niż dlatego, że mnie to naprawdę interesowało, zagadnąłem Murgena:
      - Lepiej powiedz mi, o co chodzi?
      - Cordy wyjaśni ci lepiej niż ja. Ja po prostu pojechałem z nimi.
      Roi nie nadawał szczególnie spokojnego tempa. Starałem się zwalczyć burczenie dobiegające z moich wnętrzności. Nie przestawałem pocieszać się, że przecież jest dużą dziewczynką i potrafiła się już zatroszczyć o siebie na długo przedtem, zanim przyszedłem na świat. Ale mężczyzna we mnie mówił: To jest twoja kobieta i powinieneś o nią zadbać.
      Jasne.
      - Cordy? Wiem, że wy, chłopcy, nie pracujecie dla mnie i macie swoje własne cele, ale...
      - Niczego nie zatajam, Kapitanie. Poszła wieść, że niektórzy
      z was, chłopcy, chcą uciec. To zmartwiło Kobietę. Pomyślała sobie, że wszyscy chcecie się przedostać do Main całą gromadą i poznać Władców Cienia w najgorszy z możliwych sposobów. Zamiast tego, okazało się, że pojechaliście na zwiady. Nie sądziła, iż jesteście tacy sprytni.
      - Mówimy o tej starej dziwce, którą wy, chłopcy, wieźliście w dół rzeki, tak? Radisha?
      - Tak. Nazywamy ją Kobietą. Klinga nadał jej to przezwisko, zanim dowiedzieliśmy się, kim jest.
      - A ona wiedziała, że uciekamy, zanim wyjechaliśmy. Ciekawe. To jest najbardziej zasobny w cuda okres mojego życia, panie Mather. Przez ostatni rok wszyscy na świecie wiedzą, co mam zamiar zrobić, zanim to zrobię. To w zupełności wystarczy, by zdenerwować każdego faceta.
      Przejechaliśmy obok kępy drzew. Na jednym dostrzegłem nieprawdopodobnie przemoczoną wronę. Zaśmiałem się i wyraziłem na głos nadzieję, że jest równie nieszczęśliwa jak ja. Pozostali spojrzeli na mnie niepewnym wzrokiem. Przyszło mi do głowy, że być może powinienem powoli zacząć stwarzać swój nowy wizerunek. Powoli, systematycznie wypracowywać go. Cały świat obawia się szaleńca. Jeżeli bym to dobrze rozegrał...
      - Hej, Cordy, stary wędrowcze! Pewien jesteś, że nic nie wiesz o tych małych, smagłych facetach?
      - Tylko tyle, że chcieli nas dopaść, gdy płynęliśmy na północ. Nigdy dotąd nie widziałem nikogo takiego jak oni. Wychodzi na to, że muszą być z Ziem Cienia.
      - Dlaczego ci Władcy Cienia tak szaleją na naszym punkcie? - Nie spodziewałem się odpowiedzi. I nie otrzymałem żadnej. - Cordy, wy, chłopcy, naprawdę mówicie serio o wygraniu całej sprawy dla Prahbrindraha?
      - Najzupełniej.  Dla Taglios.  Znalazłem  tutaj  coś,  czego przedtem nie znalazłem nigdzie. Wierzba również, chociaż mógł byś go przypiekać, a nigdy by się do tego nie przyznał. Nie wiem o co chodzi Klindze. Sądzę, że wszedł w to dlatego, że myśmy tak postąpili. Ma na całym świecie półtora przyjaciela i poza tym nie ma po co żyć. Po prostu żyje z dnia na dzień.
      - Półtora?
      - Wierzba jest jego przyjacielem. Ja tylko w połowie. Wyciągnęliśmy go, kiedy ktoś rzucił go na pożarcie krokodylom. Przystał do nas, ponieważ zawdzięczał nam życie. Jednak po tym, co przeszliśmy później, to nawet gdyby ktoś prowadził rachunki, nie potrafiłby stwierdzić kto komu więcej zawdzięcza. Nie potrafię ci powiedzieć jaki jest naprawdę. Nigdy się z tym nie zdradza.
      - W co my jesteśmy wciągani? Albo może jest coś, o czym myślisz, że nie powinieneś nam tego mówić?
      - Co?
      - W tej sprawie chodzi o coś więcej, niż tylko wysiłek twojej Kobiety i Prahbrindraha, zmierzający do powstrzymania Władców Cienia. W przeciwnym razie zawarliby z nami zwykły interes, miast starać się nami manipulować.
      Przez jakaś milę jechaliśmy w milczeniu, Cordy myślał. Na koniec powiedział:
      - Nie wiem na pewno. Sądzę, że zachowują się w ten sposób ze względu na to, co Czarna Kompania wcześniej zrobiła w Taglios.
      - Tak też myślałem. Ale nie wiemy, co nasi bracia zrobili. I nikt nam tego nie powie. To jest niczym jedna wielka zmowa milczenia: nikt w Taglios niczego nam nie powie. Można by pomyśleć, że w mieście tak wielkim, znajdzie się choć jednego człowieka, który potrafi ściskać topór w garści.
      - Znajdziesz całe plutony, jeżeli będziesz wiedział, gdzie szukać. To wszystko kapłani, których życie upływa na wzajemnym podrzynaniu sobie gardeł.
      Coś starał się mi przekazać. Nie bardzo rozumiałem, co.
      - Będę o tym pamiętał. Chociaż nie wiem, czy potrafię dać sobie radę z kapłanami.
      - Zachowują się jak wszyscy inni ludzie, kiedy  ich po straszyć.
      Mrok stawał się coraz gęstszy, w miarę jak dzień miał się ku końcowi. Byłem tak wyprany, że nie zwracałem już na to dłużej uwagi. Wjechaliśmy na ścieżkę, po której mogliśmy się poruszać wyłącznie pojedynczo. Cordy i Murgen znaleźli się za mną.
      - Znalazłem kilka rzeczy, o których ci później opowiem - Poinformował mnie Murgen, zanim się wycofał.
      Jechałem tuż za roi, chcąc zapytać go, jak jeszcze daleko. Było to zapewne wynikiem kiepskiego dnia, czułem się jednak, jakbym podróżował już od tygodni.
      Coś przemknęło w poprzek naszej drogi tak gwałtownie, że nawet ten niewzruszony rumak Shadida przysiadł na zadzie i zarżał.
      - Co to, u diabła, było? - wykrzyknął tamten w swoim ojczystym języku. Zrozumiałem, ponieważ opanowałem z niego kilka słów, gdy byłem dzieckiem.
      Sam spostrzegłem tylko mignięcie. Wyglądało to niczym ogromny szary wilk ze zdeformowanym szczeniakiem przylegającym do grzbietu. Zniknął, nim moje oko zdążyło go wyśledzić.
      Czy wilki robią takie rzeczy? Noszą swoje młode na grzbiecie?
      Zaśmiałem się nieomal histerycznie. Dlaczego się przejmować takimi rzeczami, skoro powinienem zastanowić się raczej, czy istnieje coś takiego jak wilk wielkości kuca?
      Murgen i Cordy dognali nas i chcieli wiedzieć, co się stało. Poinformowałem ich, że nie mam pojęcia, ponieważ nie byłem już pewien, że widziałem to, co widziałem.
      Ale zdumienie spoczywało gdzieś w cienistej głębi mego umysłu i dojrzewało.
      Shadid zatrzymał się dwie mile za miejscem, w którym poprzednio wpadliśmy w zasadzkę. Było trudno cokolwiek zobaczyć. Rozejrzał się dookoła, usiłując przypomnieć sobie charakterystyczne znaki krajobrazu, po czym zszedł na lewą stronę drogi. Dostrzegłem ślady sugerujące, że przebył tę drogę z Hagopem i Ottonem.
      Po kolejnej półmilowej jeździe teren obniżył się, opadając w małą dolinę, przez którą płynął wąski strumień. Kamienie rozrzucone były na pozór przypadkowo. Podobnie kępy rosnących tu drzew. Było już tak ciemno, że nie widziałem nic na odległość większą od dwudziestu stóp.
      Zaczęliśmy znajdować ciała.
      Mnóstwo małych, smagłych żołnierzy umarło dla swojego celu. Jakikolwiek on był.
      Shadid zatrzymał się znowu.
      - Jechaliśmy przed nimi z przeciwnej strony. Tutaj się rozdzieliliśmy. My pojechaliśmy tą drogą. Pozostali zatrzymali się, abyśmy mogli wyruszyć przed nimi.
      Zsiadł z konia, zaczął rozglądać się dookoła. Zapanowały już niemalże całkowite ciemności, gdy znalazł ślad wychodzący z doliny. Zanim pokonaliśmy choćby milę, było już zupełnie czarno.
      - Może powinniśmy cofnąć się i zaczekać - powiedział Murgen. - Niewiele osiągniemy, błąkając się w ciemnościach.
      - Możesz wracać, jeśli chcesz - warknąłem z brutalnością, która mnie samego zadziwiła. - Ja zostaję, dopóki nie znajdę...
      Nie mogłem zobaczyć jego twarzy, ale podejrzewałem, że uśmiecha się pomimo żałosnego położenia.
      - Może nie powinniśmy się rozdzielać. Zbyt wiele jest kłopotu potem z zebraniem wszystkich razem.
      Jazda po nocy przez nieznany teren nie należy do moich najmądrzejszych pomysłów. Szczególnie, że gdzieś pośród tej nocy czaiła się banda ludzi nastawionych do mnie wrogo. Ale bogowie dbają o głupców, jak mniemam.
      Nasze konie zatrzymały się. Zastrzygły uszami. Po chwili mój wierzchowiec zarżał. Moment później odpowiedziało mu rżenie z lewej strony. Bez ponaglania zwierzęta zwróciły się w tamtym kierunku.
      Znaleźliśmy Sindawe oraz mężczyznę, którego przyprowadził, w naprędce skleconym z gałęzi szałasie, ich konie wałęsały się obok. Obaj byli ranni, Sindawe ciężej. Rozmawialiśmy przez krótką chwilę, gdy szyłem trochę, łatałem i bandażowałem. Pani kazała im się schować. Goblin ukrył ich do czasu, aż pościg nie przemknął obok na południowy wschód. Rano zamierzali pojechać na północ.
      Powiedziałem im, gdzie się spotkamy, potem wróciłem na siodło.
      Tyłek miałem już zupełnie pozbawiony czucia, ledwie mogłem stanąć prosto, ale coś gnało mnie naprzód. Coś, czemu nie chciałem się zbyt blisko przyglądać, żebym potem nie musiał wyśmiewać się ze swojej uczuciowości.
      Nie miałem żadnych dowodów, jednak zdawało mi się, że Mather trochę zaczyna wątpić w moje zdrowe zmysły. Słyszałem, jak szepce coś do Murgena, a ten odpowiada mu, aby nawet o tym nie myślał.
      Objąłem prowadzenie i zdałem się na spryt samego konia, mówiąc mu by odnalazł wierzchowca Pani. Nigdy nie udało mi się określić, jak inteligentne są te stwory, wydawało się jednak, że spróbować można. A koń nie ustawał w biegu, choć jego trucht był może nieco zbyt wolny, by mnie zadowolić.
      Nie mam pojęcia, jak długo trwała nasza jazda. Nie było sposobu nawet na przybliżone określenie czasu. Po chwili zacząłem zapadać w sen, budzić się gwałtownie z jakimś wewnętrznym szarpnięciem, potem zasypiałem znowu. Zdaje się, że, pozostali postępowali tak samo. Mogłem zrobić im i sobie piekło, ale byłoby to nierozsądne. Rozsądni ludzie znajdowali się w ciepłych pokojach, gdzieś w wiosce, śpiąc w objęciach swych kobiet.
      Byłem na poły świadomy tego, co się wokół dzieje, kiedy grzbiet wzgórza pół mili z przodu wybuchł płomieniami. To było niczym eksplozja. W jednej chwili ciemność, w następnej kilka akrów zalanych ogniem, uciekający i płonący ludzie oraz zwierzęta. Zapach czarów był tak silny, że mogłem go nieomal wyczuć.
      - Naprzód, koniu!
      Było dlań wystarczająco jasno, by zaryzykować szybszy trucht.
      Minutę później jechałem przez ziemię zasłaną dymiącymi, poskręcanymi ciałami. Mali, smagli ludzie. Całe piekło pełne małych, smagłych ludzi.
      Płonące drzewa oświetlały biegnącą sylwetkę: gigantyczny wilk z siedzącym na nim okrakiem mniejszym wilczkiem, wczepionym weń zębami i pazurami.
      - A co, to, u diabła, ma znaczyć? Murgen zgadł.
      - To Zmienny, Konował?
      - Może. Zapewne tak. Wiemy, że jest gdzieś w pobliżu. Pani! - krzyknąłem w kierunku płonących drzew. W nieustannie siąpiącej mżawce ogień zaczynają przygasać.
      Przez skwierczące polana przedarł się dźwięk, który mógł być odpowiedzią.
      - Gdzie jesteś?
      - Tutaj.
      Coś poruszyło się pomiędzy małą, kamienną odkrywką. Skoczyłem w dół.
      - Goblin! Gdzie, u diabła, jesteś?
      Nie było Goblina. Tylko Pani. A teraz nie było już wystarczającej ilości światła, by zobaczyć jak poważnie jest ranna. A ranna była, co do tego nie miałem najmniejszych wątpliwości. A więc ja, lekarz, który powinien wiedzieć lepiej, zrobiłem cholernie głupią rzecz; usiadłem i przyciągnąłem ją do siebie, aż położyła głowę na moim łonie, i potem kołysałem niczym dziecko.
      Opuściły mnie resztki zdrowego rozsądku.
      Od chwili, gdy zaciągasz się do Kompanii, robisz rzeczy, które nie mają sensu: musztra, ćwiczenia, taktyka, tak że kiedy przychodzi co do czego, wykonujesz właściwą rzecz automatycznie, bez chwili namysłu. Opuściły mnie resztki zdrowego rozsądku. Nie myślałem o niczym, zalało mnie poczucie straty. Nie potrafiłem zrobić właściwej rzeczy.
      Miałem szczęście. Towarzyszy, których mózgi nie zmieniły się w błoto.
      Razem zgromadzili wystarczająco dużo suchego drzewa, żeby móc rozpalić ognisko, przynieśli mi mój zestaw przyborów i, posługując się odpowiednią porcją rozsądnych pokrzykiwań, zmusili mnie, bym przestał rozpaczać i zabrał się do pracy.
      Nie była w tak złym stanie, jak wydawało mi się pośród ciemności. Kilka ran, dużo skaleczeń, być może wstrząs mózgu, który mógł tłumaczyć jej oszołomienie. Stare, wyniesione z pól bitewnych nawyki wzięły górę. Znowu byłem lekarzem wojskowym.
      Po chwili dołączył do mnie Murgen.
      - Znalazłem jej konia. Nawet śladu Goblina, niestety. Jak z nią?
      - Lepiej niż wygląda. Trochę potrzaskana, ale nic krytycznego. Przez jakiś czas wszystko będzie ją bolało.
      W tej samej chwili jej powieki zatrzepotały, otworzyła oczy, spojrzała na mnie. Rozpoznała mnie. Rzuciła się w moje ramiona, objęła mnie i zaczęła płakać.
      Shadid powiedział coś. Murgen zachichotał.
      - Tak. Zobaczmy, czy uda nam się znaleźć Goblina. Cordy Mather miał trochę kłopotów z połapaniem się, ale on również w końcu zrozumiał i poszedł z nimi.
      Pozbierała się szybko. Nie miała w zwyczaju poddawać się nadmiernie swym emocjom. Odsunęła się ode mnie.
      - Wybacz mi, Konował.
      - Nie ma nic do wybaczania. Nieszczęście było o włos.
      - Co się stało?
      - Zamierzam ciebie spytać.
      - Dostali mnie. Dostali mnie prawie skutecznie, Konował. Sądziłam, że im się wymknęliśmy, ale oni wiedzieli dokładnie, gdzie byliśmy. Rozdzielili nas, mnie zagnali tutaj, a tam już czekały dziesiątki, rzucali się na mnie i odskakiwali. Starali się wziąć mnie żywcem, a nie zabijać. Sądzę, że powinnam być z tego zadowolona. W przeciwnym razie już bym nie żyła. Ale nie pamiętam wszystkiego. Nie pamiętam, jak pojawiłeś się i ich przepłoszyłeś.
      - To nie ja. To chyba Zmienny cię uratował. - Opowiedziałem jej o eksplozji ognia i wilku.
      - Być może. Nie wiedziałam, że gdzieś tu jest.
      - Gdzie Goblin?
      - Nie wiem. Rozdzieliliśmy się jakąś milę stąd. Starał się otumanić ich iluzjami.  Musieliśmy dzisiaj  zabić jakąś setkę, Konował. Nigdy nie widziałam, żeby ktoś się zachowywał tak niedorzecznie. Ale nie ustawali w atakach. Kiedy staraliśmy się im uciec, zawsze czekali na nas w zasadzce, niezależnie od tego, którą drogą podążaliśmy. Kiedy podejmowaliśmy walkę, zawsze mieli przewagę liczebną, a na każdego zabitego pojawiało się, dwóch nowych. To był koszmar, zawsze wiedzieli, gdzie jesteśmy. - Ponownie przytuliła się do mnie. - Musiały być zaangażowane w to jakieś czary. Nigdy w życiu tak się nie bałam.
      - Już w porządku. Skończyło się. - Tylko to przyszło mi i do głowy. Teraz, kiedy moje nerwy uspokoiły się, nie mogłem się pozbyć dojmującego wrażenia jej kobiecości.
      Rozbłysk   przypominający   błyskawicę   rozjaśnił   niebo   na' wschodzie, kilka mil  stąd. Ale przy takiej drobnej mżawce błyskawice były niepodobieństwem. Usłyszałem jak Shadid, Murgen i Mather pokrzykują na siebie wzajem, potem odgłosy kopyt ich koni oddalające się w tamtym kierunku.
      - To musi być Goblin - powiedziałem i zacząłem podnosić się z ziemi.
      Przytuliła się mocniej, nie dała mi wstać.
      - Oni potrafią sobie dać z tym radę, Konował. Spojrzałem na nią. Nie potrzeba było wiele światła, by zobaczyć wyraz jej twarzy.
      - Tak. Myślę, że potrafią.
      Po chwilowym wahaniu zrobiłem, co chciała. Kiedy nasze oddechy stały się cięższe, przerwałem na chwilę i powiedziałem:
      - Nie jesteś w kondycji na...
      - Zamknij się, Konował.
      Zamknąłem się i skoncentrowałem na tym, czego ode mnie oczekiwano.
      
28. Z POWROTEM NA ZWIADACH
      
      Bogowie idioci mieli inne pomysły.
      Nie jestem szybki w tych sprawach, a Pani ma swoje naturalne opory - a wtedy, zupełnie znienacka, niebo otworzyło się, jakby ktoś rozciął nożem podbrzusze chmur. Spadł ciężki i zimny deszcz, na mgnienie poprzedzony ostrzegawczym zimnym podmuchem wiatru. Pomyślałem, że już jestem wystarczająco mokry, aby się niczym więcej nie przejmować, ale...
      Ledwie zaczęliśmy zbierać się w poszukiwaniu jakiegoś schronienia, z mroku nocy wypadli Murgen i pozostali. Murgen zawołał:
      - To był Goblin, w porządku, ale kiedy się tam dostaliśmy, już zniknął, - Zakładał, że rozumiem o czym mówi. - Konował, wiem, że my, goście z Czarnej Kompanii, jesteśmy twardymi facetami, i ani deszcz, ani śnieg, ani żadne smagłe czubki nie powstrzymają nas przed zrobieniem tego, co sobie zamierzyliśmy, ale ten deszcz mnie dobija. Przypuszczam, że w Krainie Kurhanów złapałem coś, co ty nazywasz alergią. Nie jestem w stanie wytrzymać zbyt dużo deszczu. Mam dreszcze.
      Mnie również ten deszcz dobijał. Szczególnie teraz, gdy rozpadało się na dobre, Ale...- Co z Goblinem?
      - A co ma być? Mogę się z tobą założyć, Konował. Ten mały kucyk ma się dobrze, zapewne cholernie duże lepiej niż my. Hę?
      To jest właśnie miejsce, do którego możesz dojść, będąc dowódcą. Kiedy dokonujesz wyboru, który na pozór wygląda jak wybór łatwiejszej drogi wyjścia. Kiedy sądzisz, że przedkładasz wygodę ponad obowiązek.
      - W porządku więc. Zobaczmy, czy uda nam się znaleźć powrotną drogę do miasta.
      Wypuściłem dłoń Pani. Ubraliśmy się bardziej stosownie. Chłopcy udawali, że niczego nie dostrzegają. Założyłem, że i tak żołnierze w Taglios będą wiedzieć o wszystkim jeszcze przed wschodem słońca. Plotki rozchodzą się w ten sposób.
      Cholera, żałowałem, że nie mogę być w tym samym stopniu winny, co będę podejrzewany.
      Dotarliśmy do wioski, kiedy świat zaczynał stawać się szary. Nawet te nasze bajeczne konie były zmęczone. Upchnęliśmy je w stajni, zbudowanej dla najwyżej pół tuzina normalnych zwierząt, i poczłapaliśmy do środka. Pewien byłem, że właściciel będzie śmiertelnie przerażony, gdy zobaczy swoją klientelę panoszącą się na powrót, i na dodatek wyglądającą tak, jakby przez, całą noc tarzała się w błocie.
      Naszego kumpla nie było nigdzie w pobliżu. Zamiast niego z kuchni wyszła gruba, mała kobieta, i spojrzała na nas, jakbyśmy stanowili forpocztę najazdu barbarzyńców. Ale potem zobaczyła Panią.
      Pani wyglądała równie strasznie jak my. Równie nędznie. Ale w żaden sposób nie można było wziąć jej za faceta. Dziewczyna podeszła do niej, zagulgotała coś po tagliańsku i wyciągnęła dłoń, by poklepać ją po plecach. Nie potrzebowałem Cordy'ego, żeby zrozumieć, iż oddaje się zwykłej ceremonii typu: Och, ty moje biedactwo". Poszliśmy w ślad za nimi do kuchni.
      A tutaj spotkaliśmy naszego przyjaciela Goblina, jak rozparty wygodnie, opierając stopy o leżącą przed kominkiem kłodę, pociągał coś z wielkiego kufla.
      - Brać małego bękarta! - wrzasnął Murgen i rzucił się na niego.
      Goblin aż podskoczył w miejscu i pisnął:
      - Konował!
      - Gdzie byłeś, karzełku? Siedziałeś sobie tutaj, popijając poncz, podczas gdy my brodziliśmy w błocie, usiłując uratować twoją dupę przed parszywcami, hę?
      Murgen dopadł go w kącie.
      - Hej! Nie! Po prostu dotarłem tutaj sam.
      - Gdzie jest twój koń? W stajni brakowało jednego, kiedy zaprowadziliśmy tam nasze.
      - Na zewnątrz jest strasznie paskudnie. Zostawiłem wiec konia z tyłu i przyszedłem prosto tutaj.
      - A dla konia nie jest paskudnie? Murgen, wyrzuć go i nie wpuszczaj do środka, póki nie zajmie się swym koniem.
      Nie chodzi o to, że my potraktowaliśmy je odpowiednio. Ale przynajmniej zaprowadziliśmy w suche miejsce.
      - Cordy, kiedy tamta starsza dziewczyna skończy się krzątać wokół Pani, zapytaj ją jak daleko stąd do Main.
      - Do Main? Nie chcesz chyba wciąż...
      - Właśnie, że wciąż chcę. Gdy tylko będę miał w sobie trochę żarcia, a za sobą parę  godzin snu. Po to tu przyjechałem i nie mam zamiaru rezygnować z wytyczonego celu. Wy, przyjaciele, zabawiacie się z nami w jakieś gry, niezależnie od tego, jakie są ich powody, a ja tego nie lubię. Jeżeli będę w stanie przeprowadzić Kompanię dalej, unikając wciągnięcia jej w czyjąś wojnę, to na pewno tak zrobię.
      Spróbował się uśmiechnąć.
      - W porządku. Jeżeli chcesz sam to zobaczyć, proszę bardzo. Ale bądźcie ostrożni.
      Wrócił Goblin, bojaźliwy, nastawiony pojednawczo i mokry.
      - Jaki masz teraz plan, Konował?
      - Jedziemy tam, gdzie pierwotnie zamierzaliśmy. Ku rzece.
      - Być może jestem w stanie oszczędzić ci kłopotu.
      - Wątpię. Ale posłuchajmy, co masz do powiedzenia. Odkryłeś coś, gdy oddawałeś się samotnej przygodzie?
      Zmrużył oczy.
      - Przepraszam. To nie była najlepsza noc w moim życiu.
      - Masz strasznie dużo nienajlepszych chwil ostatnio, Konował. Bycie kapitanem doprowadzi cię do wrzodów na żołądku.
      - No.
      Wymieniliśmy spojrzenia. Pierwszy spuścił wzrok. Powiedział:
      - Gdy Pani i ja rozdzieliliśmy się, pokonałem zaledwie pół mili, zanim zrozumiałem, że ci smagli faceci nie dali się oszukać. Wiedziałem,  że wykonałem dobrą iluzję. Jeżeli nie wszyscy popędzili za mną, znaczyło to, że mają gdzieś własnego szamana. Już wcześniej to podejrzewałem, bowiem tylko to tłumaczyło w jaki sposób mogli nas nieustannie atakować, mimo że z łatwością ich wyprzedzaliśmy. Dlatego pomyślałem sobie, że jeżeli nie mogę wrócić do Pani, zrobię następną najlepszą rzecz w moim rozkładzie, i ruszyłem na tego, który ich prowadził i kontrolował. Kiedy już zacząłem węszyć, wszystko okazało się zupełnie łatwe do zrobienia. A oni nie sprawiali mi więcej kłopotów. Sądzę, że postanowili, iż jeśli oddalę się od Pani, zostawią mnie samego. Tylko kilku spróbowało mnie zaatakować. Wsiadłem na nich i uwolniłem kilka specjalnych zaklęć, które trzymałem na moment, kiedy Jednooki stanie się znowu niegrzeczny, a kiedy oni zatrzymali się i zaczęli wierzgać, przemknąłem się pomiędzy nimi; tam było to wzgórze, w którym wygrzebano rodzaj jamy, w kształcie dzbana, a na jego dnie siedziało tych sześciu facetów i wpatrywało się w małe ognisko. Tylko że coś było z nimi dziwnego. Trudno było ich bezpośrednio zobaczyć. Jakbyś patrzył na nich przez mgłę. Tylko, że mgła była czarna. W pewnym sensie. Sądzę, że określiłbyś ją jako mnóstwo drobnych cieni. Niektóre z nich nie były większe niż cień myszy. Wszystkie krążyły dookoła niczym pszczoły.
      Mówił tak szybko, że ledwie nadążał poruszać ustami, jednak wiedziałem, że ma kłopoty z opowiedzeniem tego, co widział. Słowa, którymi chciał określić swoje przeżycia, nie istniały, przynajmniej w żadnym języku, który my, ziemianie, jesteśmy w stanie zrozumieć.
      - Sądzę, że w płomieniach widzieli, co mamy zamiar zrobić, potem wysyłali te cienie, aby powiedziały ich chłopcom, co oni mają zrobić i jak nas znaleźć.
      - Hę?
      - Być może miałeś szczęście, że nie zajmowałeś się nimi za bardzo w dziennym świetle.
      - Racja. - Zdałem sobie sprawę, że wystarczająco narobiłem sobie kłopotów, ścigając po bezdrożach wędrujący pień drzewa. - Widziałeś jakieś wrony, kiedy byłeś przy nich?
      Spojrzał na mnie z rozbawieniem.
      - Tak. W rzeczy samej. Rozumiesz, leżałem tam w błocie, patrząc na tych facetów, starając się przypomnieć sobie, jakież to nieszczęście mogę im zaserwować, i wtedy, zupełnie znienacka, wokoło zawirowało jakieś dwadzieścia wron. Wszystko wybuchło w taki sposób, jakby nagle zaczęła z nieba padać ropa naftowa miast wody. Dobrze sprawiły tych ciemnych gości. Tylko że te wrony, to pewnie nie były żadne wrony. Wiesz, co mam na myśli?
      - Nie, dopóki mi nie powiesz.
      - Widziałem je tylko przez sekundę, ale wyglądało, jakbym mógł widzieć na przestrzał przez nie.
      - Zawsze tak z tobą jest - wymruczałem, a on znowu spojrzał na mnie wściekłym wzrokiem. - Według ciebie więc, wszyscy ci smagli chłopcy, którzy wciąż jeszcze tutaj są, błąkają się obecnie kompletnie zagubieni? Jak marionetki pozbawione kogoś, kto pociągałby za sznurki.
      - Tego nie powiedziałem. Zapewne są równie sprytni jak ty czy ja. No, równie sprytni jak ty, w każdym razie. Po prostu stracili teraz swą przewagę.
      Stara kobieta wciąż zajmowała się Panią. Zabrała ją gdzieś, aby wykąpać i otulić. Jakby ona potrzebowała przytulania.
      - Dlaczego miałoby mi to oszczędzić podróży do Main?
      - Jeszcze nie skończyłem, Wasza Wielka Niecierpliwości. Zaraz po wybuchu pojawił się jeden z tych facetów, o których myślałem, że ich załatwiłem; wyśledził mnie, zupełnie sam i, zataczając się, chodził dookoła, trzymając się za głowę, jakby mu się pruły w niej szwy. Złapałem go. I złapałem parę wolnych cieni, które wciąż wisiały w powietrzu, zmaltretowałem trochę jeden z nich i wysłałem, by powiedział Jednookiemu, że muszę pożyczyć jego małą bestyjkę. Nauczyłem kolejny cień, jak skłonić faceta do mówienia i kiedy mały potworek się pojawił, zadaliśmy czarnemu chłopakowi kilka setek pytań.
      - Żabi Pysk jest tutaj?
      - Wrócił. Mogaba zagnał ich tam ostro do roboty.
      - Punkt dla niego. Zadawałeś pytania.  Otrzymałeś odpowiedzi?
      - Żadna z nich nie miała wiele sensu. Ci mali, smagli faceci są z miasta zwanego Uścisk Cienia. A dokładniej z jakiejś superfortecy zwanej Przeoczeniem. Ich szefem jest jeden z Władców Cienia. Długi Cień, tak na niego mówią. Dał cienie tym sześciu facetom, którzy siedzieli we wgłębieniu. Były to po prostu kiepskie malutkie cienie, nie nadające się do niczego prócz przenoszenia wiadomości. Zapewne mają także bardziej złe, które; również mogą spuścić na wolność.
      - Będziemy mieli teraz trochę zabawy, no nie? Dowiedziałeś się, o co tutaj chodzi?
      - Ten Długi Cień ma jakieś plany. Wiadomo, że jest z całą bandą, która stara się trzymać Kompanię z daleka, choć smagli chłopcy nie wiedzą, dlaczego tamci się tak nami przejmują, ale? oprócz tego gra w jakąś własną grę. Odniosłem takie wrażenie, że on chciał, aby pochwycono ciebie oraz Panią, i zawleczono, do jego zamku, gdzie, być może, zamierzał ubić z wami jakiś interes. I to tyle na ten temat.
      Miałem jeszcze jakieś pięć setek pytań i zacząłem właśnie je zadawać, ale Goblin nie umiał mi odpowiedzieć na żadne. Człowiek, którego przesłuchiwał, też nie. Większość z pytań również przyszła mu na myśl.
      - A więc, jedziemy dalej nad Main?
      - Nie udało ci się zmienić mojej decyzji. Ani tobie, ani tym smagłym karzełkom. Jeżeli nie mają już więcej swoich szamanów, nie sprawią mi też kłopotów. Czy jest inaczej?
      Goblin jęknął.
      - Przypuszczalnie nie.
      - Więc o co chodzi?
      - Sądzisz, że pozwolę ci jechać bez żadnej osłony? A jęczę nad stanem mego tyłka.
      Uśmiechnął się swoim wielkim żabim grymasem. Odpowiedziałem uśmiechem.
      Według naszych gospodarzy, znajdowaliśmy się w odległości czterech godzin jazdy od brodu Ghoja, najbliższego i najlepszego przejścia przez Main. Łabędź powiedział, że są cztery takie przejścia wzdłuż osiemdziesięciomilowego odcinka Main: Theri, Numa, Ghoja oraz Vehdna-Bota. Theri znajdowało się najdalej w górze rzeki. Powyżej Theri Main płynęła przez urwiste wąwozy, zbyt strome i niegościnne dla prowadzenia operacji wojskowych - chociaż Goblin powiedział, że nasi mali, smagli przyjaciele przeszli tą drogą, aby uniknąć przyciągania uwagi pozostałych Władców Cienia. Podczas tej podróży stracili jedną trzecią swego stanu liczebnego.
      Vehdna-Bota leżała najbliżej morza i nadawała się do wykorzystania jedynie podczas najbardziej suchych miesięcy roku. Osiemdziesiąt mil rzeki pomiędzy Vehdna-Bota a morzem było niemożliwe do pokonania. Zarówno bród Vehdna-Bota, jak i Theri, wzięły swoje nazwy od tagliańskich wiosek, które zostały opuszczone podczas zeszłorocznej inwazji Władców Cienia. Pozostały puste po dziś dzień.
      Numa i Ghoja były wioskami leżącymi po przeciwnej stronie Main, pierwotnie należącymi do Taglios, obecnie okupowanymi. Ghoja zdawała się stanowić przejście strategiczne, a Łabędź, Mather i Klinga doskonale zdawali sobie z tego sprawę. Powiedzieli mi tyle, ile mogli. Zapytałem o pozostałe brody i dokonałem zabawnego odkrycia. Każdy z nich nie znał przynajmniej jednego. Ha!
      - Ja i Goblin zbadamy przejście Ghoja. Murgen, ty i Cordy sprawdzicie Vehdna-Bota. Shadid, ty i Łabędź pojedziecie do Numy. Sindawe, ty i Klinga przyjrzycie się Theri. - Każdego z trójki wysyłałem w inną część kraju.
      Cordy zaśmiał się. Łabędź rzucił spojrzenie spode łba. A Klinga... Cóż, wątpię by dało się od niego uzyskać jakąś reakcję, nawet wsadzając mu stopy do ogniska.
      Rozdzieliliśmy się. Pani, Otto, Hagop i ludzie Sindawe zostali aby zregenerować siły. Goblin jechał za mną, ale nie powiedział wiele prócz tego, że ma nadzieję, iż pogoda nie skiepści się znowu. Jednak w tonie jego głosu nie można było odczytać zbyt dużo wiary, że mżawka naprawdę przestanie siąpić.
      Łabędź powiedział, że słyszał, iż Władcy Cienia fortyfikują południowy brzeg brodu Ghoja. Kolejna wskazówka, że wróg pchnie tamtędy swe główne siły. Miałem nadzieję, że wszystko rzeczywiście odbędzie się w ten sposób. Na mapach teren wydawał się niezwykle dogodny.
      Dwie godziny później zaczęło znowu mżyć. Doskonała pogoda dla ponurych myśli, drążących mój mózg.
      Pominąwszy moją wczorajszą przygodę, zdawało się, że wieczność minęła od czasu jak byłem sam i mogłem spokojnie rozwinąć jakąś myśl oraz przetrawić ją do końca. Dlatego też, w towarzystwie Goblina, milczącego jak grób, spodziewałem się mieć sposobność do poważnego namysłu nad kierunkiem, w którym zmierzaliśmy - Pani i ja. Ale jej obraz tylko przemknął przed mymi oczyma. Zamiast tego, zacząłem się zastanawiać w co też wpakowałem siebie i Kompanię.
      Dowodziłem, ale nie miałem nad wszystkim kontroli. Przynajmniej od czasu, gdy zdarzyły się tamte wypadki w klasztorze, nad którymi nie potrafiłem zapanować, i z których nie umiałem wycisnąć ziarna sensu. Gea-Xle i rzeka pogorszyły jeszcze stan rzeczy. Teraz czułem się jak dryfujące po rzece drzewo, które nurt zagnał na katarakty. Miałem najbardziej tylko niejasne pojęcie, kto co robi, komu i dlaczego, ale byłem wciągnięty w sam środek wszystkiego. Chyba, że ten ostatni, szaleńczy gest ukaże mi wyjście.
      Cała moja wiedza mówiła mi, że jeżeli pozwolę Prahbrindrahowi wplątać się w całą sprawę, wówczas stanę po złej stronie. Teraz wiem jak czuł się Kapitan, kiedy Duszołap wciągnęła nas na służbę Pani. Już walczyliśmy w kampanii w Forsbergu, zanim zaczęliśmy podejrzewać, że zrobiliśmy błąd.
      Zaciężni żołnierze niekoniecznie muszą wiedzieć, o co chodzi. Im wystarczy wykonywać pracę, za którą biorą złoto. To wbijano mi do głowy od chwili, gdy się zaciągnąłem. Nie ma strony słusznej i niesłusznej, zła ani dobra, tylko oni i my. Honor Kompanii mieści się w jej wnętrzu, w związku jednego brata z drugim. Poza tym, honorowe jest jedynie dochowanie wierności sponsorowi.
      W obfitym bagażu doświadczeń Kompanii nie znalazłem opisu żadnej sytuacji, która przypominałaby nasze obecne położenie. Po raz pierwszy - głównie z mego powodu - walczyliśmy przede wszystkim dla samych siebie. Nasz kontrakt, jeżeli go przyjmiemy, będzie zgodny z naszymi własnymi pragnieniami. Będzie tylko narzędziem. Jeżeli uda mi się, na co wszak muszę się zdobyć, utrzymać jasność myślenia i przeglądu sytuacji, Taglios, a wraz z nim wszyscy taglianie, staną się instrumentami realizacji naszych celów.
      A jednak miałem wątpliwości. Lubiłem taglian, na tyle na ile ich poznałem, a szczególnie lubiłem ich bojowego ducha. Po wszystkich ranach odniesionych w walce o utrzymanie swej niepodległości, wciąż wystawieni byli na zagrożenie ze strony Władców Cienia. A tych facetów z pewnością bym nie lubił, gdyby zdarzyło mi się poznać ich bliżej. Tak więc, zanim wszystko zdążyło się zacząć na dobre, złamałem pierwszą zasadę, i uwikłałem się emocjonalnie w całą sprawę. Ja, znany głupiec. Ten przeklęty deszcz musiał żywić do mnie jakąś osobistą urazę. Nie przybierał na sile, ale też nie popuszczał. Jednakże na wschodzie i zachodzie widziałem światło, które wskazywało, że niebo się tam przejaśnia. Bogowie, jeśli takowi istnieli, trudnili się chyba tylko zsyłaniem nieszczęść, szczególnie, gdy chodziło o mnie.
      Ostatnia zamieszkana miejscowość na naszej trasie leżała sześć mil od przejścia Ghoja. Cały obszar między nią a brodem był opuszczony. Od wielu miesięcy nikt już tam nie mieszkał. A przecież nie były to ubogie ziemie. Ich mieszkańcy musieli potężnie się przestraszyć, żeby tak porzucić swoje korzenie i odejść. Zmiana panujących nad daną krainą zazwyczaj nie stanowi dla chłopów szczególnie bolesnego przeżycia. Pięć tysięcy, które odeszło na północ i nigdy nie powróciło, musiało mieć ku temu jakieś naprawdę ważkie powody.
      Okolica nie była nieprzyjemna. Po większej części był to otwarty teren, łagodnie pofałdowany, a drogi nie budowano dla celów wojskowych. Nigdzie nie mogłem dostrzec żadnych umocnień, czy to naturalnych, czy wykonanych ręką człowieka. Zresztą nigdzie na terytorium Taglios nie widziałem dotąd takowych. Tu nie było żadnego miejsca, do którego można by uciec w przypadku katastrofy. Zacząłem żywić nieco więcej szacunku dla Łabędzia i jego kumpli, że ośmielili się dokonać tego, co zrobili.
      Ziemia, tam gdzie nasiąknęła wodą, zmieniała się w gliniaste, lepkie błoto, które stanowiło wyzwanie dla cierpliwości nawet mojego niezmordowanego rumaka. Notatka dla szefa sztabu: planować bitwy na suche, ciepłe dni.
      W porządku. A kiedy już przy tym jesteśmy, zamówmy sobie jeszcze tylko niewidomych wrogów.
      W tym interesie musisz brać to, co ci dają.
      - Strasznie jesteś dzisiaj zamyślony, Konował - odezwał się Goblin po dłuższej chwili.
      - Ja? Ty również trajkoczesz niczym niemowa.
      - Martwię się tym wszystkim.
      Martwił się. To była uwaga zupełnie nie w stylu Goblina. Znaczyła, że przejmuje się aż do szpiku kości.
      - Sądzisz, że jeśli nawet przyjmiemy zlecenie, to nie poradzimy sobie z jego wykonaniem?
      Potrząsnął głową.
      - Nie wiem. Może. Zawsze można coś wyciągnąć z zanadrza na wypadek nieszczęścia. Ale jesteśmy coraz bardziej zmęczeni, Konował. Nie ma już w nas zapału. A co, jeśli damy sobie z tym wszystkim radę, przedrzemy się i dotrzemy do Khatovaru, a tam znajdziemy jedno wielkie nic?
      - To ryzyko istniało od samego początku. Nigdy nie utrzymywałem niczego na temat celu tej podróży. To było po prostu coś, co - jak osądziłem - powinno zostać zrobione, ponieważ zobowiązałem się to zrobić. A kiedy przekażę kroniki Murgenowi, zmuszę go do złożenia takiej samej przysięgi.
      - Sądzę, że nie mamy nic lepszego do roboty.
      - Na koniec świata i z powrotem. To jest swego rodzaju osiągnięcie.
      - Zastanawiam się nad pierwszą przyczyną tego wszystkiego.
      - Podobnie jak i ja, stary przyjacielu. Została zagubiona gdzieś pomiędzy miejscem, w którym jesteśmy,  a Gea-Xle. A myślę nadto, że ci taglianie coś na ten temat wiedzą. Ale nie mówią. Czasami mam ochotę spróbować na nich jakichś dawnych sztuczek Kompanii.
      Mżawka miała swoją dobrą stronę. Ograniczała widoczność. Przejechaliśmy właśnie przez grzbiet ostatniego wzgórza i zjeżdżaliśmy w dół, kierując się ku Main i brodowi Ghoja, zanim zdałem sobie sprawę, że jesteśmy już tak blisko. Przy lepszej pogodzie warty na południowym brzegu wypatrzyłyby nas natychmiast.
      Goblin wyczuł to pierwszy.
      - Dojechaliśmy, Konował. Rzeka jest dokładnie tam. Ściągnęliśmy wodze. Zapytałem:
      - Czujesz, co się dzieje na przeciwległym brzegu?
      - Ludzie. Nie ma powodu do niepokoju. Ale jest tam paru biednych facetów na warcie.
      - Na jaki rodzaj oddziałów wyglądają?
      - Flejtuchy. Trzeciorzędny gatunek. Mógłbym się im lepiej przyjrzeć, gdybyś dał mi trochę czasu.
      - Daję ci trochę czasu. Mam zamiar powłóczyć się tutaj i rozejrzeć.
      Miejsce wyglądało dokładnie tak, jak mi powiedziano. Droga schodziła w dół po długim, nagim zboczu w kierunku brodu, który leżał dokładnie nad zakrętem rzeki. Poniżej zakrętu, po mojej stronie rzeki, wpadał do niej strumień, chociaż musiałem się upewnić, ponieważ jego ujście znajdowało się poza wzniesieniem terenu. Jak to zazwyczaj bywa, strumień otaczały zarośla rosnące po jego obu brzegach. Po drugiej stronie, drogę przesłaniało łagodne wzniesienie, tak że schodziła ona ku brodowi środkiem niewielkiego zagłębienia. Ponad przejściem rzeka skręcała na południe, łagodnym, powolnym skrętem. Po mojej stronie jej brzeg w żadnym miejscu nie liczył więcej niż osiem stóp wysokości, a mniej niż dwie. Wszędzie, z wyjątkiem samego miejsca przeprawy, porastały go drzewa i zarośla.
      Sprawdziłem to bardzo dokładnie, spacerując pieszo, podczas gdy mój koń czekał wraz z Goblinem za grzbietem wzgórza. Ostrożnie podszedłem do brzegu brodu i spędziłem pół godziny w mokrych krzakach, wpatrując się w umocnienia na przeciwległym brzegu.
      Nie uda nam się tędy przejść. W każdym razie nie tak łatwo.
      Dlaczego oni tak się bali, że do nich przyjdziemy? Dlaczego?
      Zastosowałem starą sztuczkę triangulacyjną, aby stwierdzić, że wieża strażnicza fortu wznosi się na jakieś siedemdziesiąt stóp w górę; potem wycofałem się i spróbowałem obliczyć, co można dostrzec z jej blank. Zanim skończyłem, zaczął zapadać zmrok.
      - Znalazłeś to, czego chciałeś się dowiedzieć? - zapytał Goblin, kiedy do niego dołączyłem.
      - Tak sądzę. Nie znaczy to jednak, że wiem wszystko, co chciałem. Chyba że ty mi pomożesz. Czy możemy siłą przedrzeć się przez bród?
      - Mając przeciwko sobie to, co się tam teraz znajduje? Zapewne tak.  Kiedy woda będzie niższa.  Jeżeli  spróbujemy ciemną nocą, a oni właśnie będą spać.
      - A kiedy woda opadnie, oni sprowadzą tam dziesięć tysięcy żołnierzy.
      - Nie wygląda to dobrze, co?
      - Nie. Znajdźmy jakieś miejsce, gdzie moglibyśmy schronić się przed deszczem.
      - Jestem w stanie wytrzymać drogę powrotną, jeżeli ty też potrafisz.
      - Spróbujmy. Jeżeli nam się uda, będziemy spali pod dachem. Co myślisz o tamtych żołnierzach? Zawodowcy?
      - Sądzę, że są trochę lepsi niż pierwsi lepsi, przebrani za żołnierzy.
      - Dla mnie też wyglądają na strasznie złachmanionych. Ale być może teraz nie muszą być nawet odrobinę lepsi.
      Kiedy czaiłem się w krzakach w pobliżu brodu, dostrzegłem czterech żołnierzy. Nie wywarli na mnie zbyt wielkiego wrażenia. Podobnie zresztą jak i projekt oraz wykonanie fortyfikacji. Najwidoczniej Władcy Cienia nie sprowadzili żadnych zawodowców, by wytrenowali ich wojska, i nie przygotowali się najlepiej do tego, co sobie zamierzyli.
      - Oczywiście, może być tak, że widzieliśmy tylko to, co mieliśmy zobaczyć.
      - Zawsze tak jest.
      Interesująca myśl, może nawet warta rozważenia, ponieważ w tej samej chwili zauważyłem parę zmokniętych wron, obserwujących nas z uschłej gałęzi wiązu. Zacząłem już rozglądać się dookoła za pniakiem, ale pomyślałem sobie, żeby poszedł do cholery. Zajmę się nim, kiedy przyjdzie na to czas.
      - Pamiętasz kobietę Zmiennego, Goblin?
      - Tak. A co?
      - W Gea-Xle powiedziałeś, że wydaje ci się znajoma. I teraz, zupełnie nagle, przyszło mi na myśl, że być może masz rację. Pewien jestem, iż kiedyś wcześniej musieliśmy już się z nią gdzieś spotkać. Ale za żadne skarby świata nie potrafię sobie przypomnieć, gdzie to było, ani kiedy.
      - Czy to ma jakieś znaczenie?
      - Prawdopodobnie nie. Po prostu jedna z tych rzeczy, które nie dają ci spokoju. Skręćmy teraz w lewo od drogi.
      - Po co?
      - W tym miejscu, na mapie zaznaczone jest miasteczko, nazywane Yejagedhya. Chciałbym na nie rzucić okiem.
      - Myślałem, że już wracamy...
      - To zabierze tylko kilka minut.
      - W porządku. - Pomruk, pomruk, parsknięcie.
      - Wygląda na to, że będziemy musieli walczyć. Muszę znać teren.
      Żywiołowy kaszel.
      Podczas jazdy zjedliśmy zimny posiłek. Nie zdarza mi się to często, ale w takich chwilach czasami zazdroszczę ludziom, którzy mają własny domek i żonę.
      Za wszystko trzeba płacić. Okolica, przez którą jechaliśmy, była miejscem duchów, terenem nawiedzanym. Nawet w ciemnościach było widać, że krainę tę ukształtowała ręka człowieka. Domy, do których zaglądaliśmy, wyglądały, jakby opuszczono je dopiero wczoraj. Ale ani razu nie spotkaliśmy żywej ludzkiej istoty.
      - Zaskoczony jestem, że złodzieje nie rozwlekli wszystkiego.
      - Nie mów nic Jednookiemu. Zaśmiałem się z przymusem.
      - Zakładam, że byli na tyle mądrzy, aby cenne rzeczy zabrać ze sobą.
      - Ci ludzie zdają się być zdecydowani zapłacić każdą cenę, jaką będą musieli? - Po tonie jego głosu osądzić można było, że robi to na nim wrażenie.
      Niechętnie, we mnie również rodził się rodzaj szacunku.
      - I wygląda na to, że Kompania ma stanowić jeden z rzutów kości, w grze jaką prowadzą ze swym losem.
      - Jeżeli im pozwolisz.
      Dojeżdżaliśmy już do miasteczka Yejagedhya. Kiedyś mogło stanowić dom dla co najmniej tysiąca ludzi. Teraz jeszcze bardziej nawet sprawiało wrażenie nawiedzonego niż otaczające farmy. Tam napotykaliśmy przynajmniej ślady dzikich zwierząt. W mieście nie dostrzegłem niczego prócz kilku wron, polatujących z jednego dachu na drugi.
      Mieszkańcy miasta nie pozamykali drzwi. Sprawdziliśmy może jakieś kilkanaście budynków.
      - Dobre byłyby na kwaterę główną - oznajmiłem Goblinowi.
      Chrząknął. Po chwili zapytał:
      - Podejmujesz właśnie decyzję?
      - Zaczynam się powoli oswajać z tą myślą. Dobra? Ale zobaczymy, co powie reszta.
      Skierowaliśmy się na północ. Po tym wszystkim Goblin nie miał wiele do powiedzenia. To dało mi czas na oswojenie się z niektórymi implikacjami oraz odkrycie głębszego znaczenia moich ról kapitana i potencjalnego generała.
      Jeżeli nie byłoby innego wyjścia niż walka oraz dowodzenie narodem podczas wojny, miałem zamiar sformułować określone żądania. Nie zamierzałem pozwolić taglianom, żeby postawili mnie na stanowisku, na którym mogliby kwestionować i zmieniać moje decyzje. Obserwowałem, jak moi poprzednicy niemal tracili zmysły, musząc się z czymś takim zmagać. Jeżeli taglianie mają zamiar mnie złapać, ja również będę ich trzymał.
      Możemy to określić jakimś ładniejszym terminem, ale, do cholery, miałem zostać wojskowym dyktatorem.
      Ja, Konował. Wędrowny lekarz wojskowy i amator-historyk. Zdolny do przyjęcia na siebie wszystkich tych paskudztw, za jakie przeklinałem książąt już od tak dawna. To był otrzeźwiający prysznic.
      Jeżeli wejdziemy w to wszystko i przyjmiemy zlecenie, a ja dostanę to, co będę chciał, mogę zawsze wszędzie brać ze sobą Astmatyka, który przypominał mi będzie o tym, że jestem śmiertelny. Do niczego więcej i tak się zresztą za bardzo nie nadawał.
      Kiedy wjeżdżaliśmy do miasta, deszcz przestał padać.
      Teraz byłem już pewien, że bogowie mnie kochają.
     
29. KRYJÓWKA KOPCIA
      
      Kopeć siedział na wysokim taborecie, pochylony nad wielką starą księgą. Pokój wypełniony był książkami. Wyglądało to tak, jakby fala przypływu ksiąg odeszła i zostawiła po sobie kałuże. Książki piętrzyły się nie tylko na półkach, leżały również na wysokich do pasa stosach na podłodze, na stołach i krzesłach, nawet na parapecie jedynego w pomieszczeniu wąskiego, choć wysokiego okna. Kopeć czytał przy świetle pojedynczej świecy. Pokój był zamknięty tak szczelnie, że jej dym zaczynał już drażnić jego oczy i nos.
      Od czasu do czasu wzdychał i robił notatkę na skrawku papieru leżącym pod lewą ręką. Był mańkutem.
      W całym pałacu ten pokój był najlepiej zabezpieczony przed wścibskimi oczyma. Kopeć splótł pajęczyny i ściany zaklęć, aby osiągnąć ten cel. Nikt nie miał wiedzieć, że owa komnata w ogóle istnieje. Nie zaznaczono jej na żadnym planie pałacu.
      Kopeć poczuł, jak coś dotknęło najbardziej zewnętrznej linii ochronnych zaklęć, coś tak lekkiego jak lądujący komar. Zanim zdążył zwrócić na to swoją uwagę, zniknęło, i teraz nie był pewien czy sobie po prostu wszystkiego nie wyobraził. Od czasu incydentu z wronami i nietoperzami stał się nieomal paranoicznie ostrożny.
      Intuicja podpowiadała mu, że ma powody. W całą sprawę zaangażowały się siły, które dystansowały go niepomiernie. Jego najlepszą bronią było to, że nikt nie wiedział o jego istnieniu.
      Miał przynajmniej taką nadzieję.
      Ostatnio stał się niezwykle przewrażliwiony. Groza czaiła się w każdym cieniu.
      Podskoczył i pisnął, gdy drzwi otworzyły się.
      - Kopeć?
      - Zaskoczyłaś mnie, Radisha.
      - Gdzie oni są, Kopeć? Nie przyszła żadna wiadomość od Łabędzia. Czy oni uciekli?
      - Zostawiając większość swoich ludzi? Radisha, bądź cierpliwa.
      - Nie zostało mi już wiele cierpliwości. Nawet mój brat zaczyna się już niepokoić. Zostały nam ledwie tygodnie, nim wody w rzece opadną.
      - Jestem tego świadom, Pani. Skoncentruj się więc na tym, co możesz zrobić, nie zaś na tym, czego żałujesz, że zrobić nie możesz. Wszystkie możliwe siły zostały już przeciwko nim skierowane. Ale nie możemy ich przecież zmusić.
      Radisha kopnięciem rozrzuciła stertę książek.
      - Nigdy jeszcze nie czułam się tak bezsilna. Nie lubię tego uczucia.
      Kopeć wzruszył ramionami.
      - Witaj w świecie, w którym żyje reszta z nas.
      Pod wysokim sufitem, w rogu pokoju, ciemny punkt, nie większy od czubeczka szpilki, zaczął wydzielać z siebie coś niczym czarny dym. Dym powoli wypełnił kształt niewielkiej wrony.
      - Co robią pozostali?
      - Przygotowują się do wojny. Na wszelki wypadek.
      - Zastanawiam się. Ten czarny oficer. Mogaba. Czy on może być prawdziwym kapitanem?
      - Nie. Dlaczego?
      - On robi rzeczy, które chciałabym, żeby robili. Zachowuje się, jakby zamierzali nam służyć.
      - W tym jest trochę racji, Radisha. Jeżeli ich kapitan powróci przekonany, że nie mają szansy przedostania się, wtedy będą już zaawansowani w przygotowaniach.
      - Czy robili przygotowania do podróży  z powrotem na północ?
      -  Oczywiście.
      Radisha wyglądała na zmartwioną. Kopeć uśmiechnął się.
      - Rozważałaś możliwość powiedzenia im wszystkiego? Rzuciła mu spojrzenie, które przejęło go mrozem do szpiku kości.
      - Tak też myślałem. To nie jest sposób w jaki zachowują się książęta. Zbyt proste. Zbyt bezpośrednie. Zbyt logiczne. Zbyt szczere.
      - Stajesz się nazbyt śmiały, Kopeć.
      - Być może tak i jest. Chociaż, o ile sobie przypominam, mandat, jakiego udzielił mi twój brat, miał polegać na okazjonalnym przypominaniu wam...
      - Dość.
      - Są tym, czym głoszą, że są, wiesz przecież. Pogrążeni w całkowitej niewiedzy o własnej przeszłości.
      - Jestem tego świadoma. Ale to nie czyni żadnej różnicy. Mogą stać się tym, czym byli, jeśli im pozwolimy. Lepiej zgiąć kolana przed Władcami Cienia, niż powtórnie przeżywać coś takiego.
      Kopeć wzruszył ramionami.
      - Jak zechcesz. Być może. - Uśmiechnął się nieśmiało. - I jak zechcą Władcy Cienia, zapewne.
      - Wiesz o czymś?
      - Jestem ograniczony koniecznością pozostawania nie zauważonym. Ale byłem w stanie złapać przebłyski działań naszych przyjaciół z północy. Wpadli w pułapkę naszych małych znajomych z rzeki. Dzikie rzeczy dzieją się w dole, w pobliżu brzegu Main.
      - Czary?
      - Wysokiego lotu. Przypominające te, które objawiły się podczas ich przejścia przez bagna piratów. Nie odważyłem się bardziej wtrącać.
      - Cholera! Cholera-cholera-cholera! Czy nic im się nie stało? Straciliśmy ich?
      - Nie ośmieliłem się bardziej wtrącać. Czas pokaże. Radisha kopnęła kolejną stertę książek. Pozbawiona wyrazu twarz Kopcia nagle zaczęła zdradzać głęboką irytację. Przeprosiła.
      - To tylko rozdrażnienie.
      - Wszyscy jesteśmy  rozdrażnieni.  Być  może  ty byłabyś w mniejszym stopniu, gdybyś potrafiła pohamować swe ambicje.
      - Co masz na myśli?
      - Być może gdybyś podążała tym torem, który wytyczył twój brat, i wspinała się na jeden tylko szczyt naraz...
      - Ba! Czy ja, kobieta, jestem tutaj jedynym kogutem?
      - Od ciebie, kobiety, nikt nie będzie żądał zapłacenia ceny porażki. Ona obciąży sakiewkę twojego brata.
      - Niech cię diabli, Kopeć! Dlaczego zawsze musisz mieć rację?
      - Na tym polega treść zlecenia, jakie przyjąłem. Idź do swojego brata. Porozmawiaj. Skalkulujcie wszystko na nowo. Przez chwilę skoncentrujcie się na wrogu. Teraz trzeba odeprzeć Władców Cienia. Kapłani będą zawsze. Chyba, oczywiście, że chcesz odciąć ich wystarczająco skutecznie, by pozwolić zwyciężyć Władcom Cienia.
      - Gdybym choć jednego z wysokich kapłanów mogła uwięzić za zdradę... W porządku. Wiem. Władcy Cienia pokazali, że wiedzą, co robić z kapłanami. Nikt by w to nie uwierzył. Ja się staram. Jeżeli się ośmielisz, odkryj, co się tam zdarzyło. Jeżeli ich straciliśmy, będziemy musieli działać szybko. Ten przeklęty Łabędź miał za nimi pojechać, prawda?
      - Sama go wysiałaś.
      - Dlaczego każdy robi to, co mu każę? Czasami mówię głupoty... Przestań się uśmiechać.
      Kopeć nie przestał.
      - Kopnij kolejny stos książek. Radisha wypadła wściekła z pokoju.
      Kopeć westchnął. Potem wrócił do swej lektury. Autor książki rozwodził się z lubością nad palowaniem, obdzieraniem ze skóry i torturami, jakie spadły na pokolenia na tyle pozbawione szczęścia, że przyszło im żyć w czasach, gdy Wolne Kompanie Khatovaru wymaszerowały z tego dziwnego końca świata, w którym się wylęgły.
      Książki znajdujące się w tym pokoju zostały skonfiskowane po to, by nie wpaść w ręce poszukiwaczy z Czarnej Kompanii. Kopeć nie wierzył jednak, że ich zgromadzenie tutaj na zawsze pozwoli zachować tajemnicę. Ale być może na dostatecznie długo, by odnaleźć sposób na powstrzymanie rozlewu krwi, który zdarzył się dawno temu. Być może.
      Zasadnicza jednak nadzieja spoczywała w prawdopodobieństwie, że Kompania zmieniła się wraz z upływem czasu. Że wszystko to nie jest maską. Że naprawdę zapomniała swoje ponure początki, a jej poszukiwanie przeszłości stanowi 'raczej odruch niż zdecydowany powrót, właściwy innym Kompaniom, które powracały wcześniej.
      Gdzieś w głębi umysłu Kopcia nieustannie tliła się pokusa, aby postąpić zgodnie z radą, której sam udzielił - przyprowadzić tutaj kapitana Kompanii i pokazać mu te wszystkie książki, choćby tylko po to, by zobaczyć, jak zareaguje naprawdę.
     
30. PRZEBUDZENIE TAGLIOS
      
      Do Taglios dotarliśmy o zmierzchu, spóźnieni o kilka dniť doprowadzeni na skraj załamania. Łabędź i jego kumple byli w jeszcze gorszym stanie niż my. Ich zwykłe wierzchowce zostały? zajeżdżone na śmierć. Zwróciłem się do Łabędzia:
      - Sądzisz, że Prahbrindrah będzie wściekły, ponieważ nie zdążyłem na czas?
      W Łabędziu zostało jeszcze trochę ikry.
      - A co, u diabła, miałby zrobić? Wpuścić ci owada za koszulę? Przełknie to wszystko i jeszcze się uśmiechnie. Martw się o Kobietę. Tylko ona może ci przysporzyć kłopotów. Jeżeli w ogóle ktokolwiek może. Ona nie zawsze myśli poprawnie.
      - Kapłani - powiedział Klinga.
      - Tak. Obserwuj kapłanów. Zrzucili to wszystko na nich tego dnia, gdy wy, chłopcy, wylądowaliście. Nie mogą teraz zrobić nic innego, jak się dostosować. Ale na pewno zdążyli się nad tym zastanowić, możesz spokojnie postawić na to swój tyłek, a kiedy znajdą we wszystkim jakiś haczyk, zaczną się wtrącać.
      - O co chodzi Klindze w tej sprawie z kapłanami?
      - Nie wiem. Nie chcę wiedzieć. Ale jestem tutaj już od tak dawna,  że myślę,  iż może  mieć  rację.  Świat byłby  lepszy, gdybyśmy utopili kilku z nich.
      Jedną rzeczą, która czyniła całą sytuację cudownie niemożliwa z wojskowego punktu widzenia, był brak fortyfikacji. Miasto Taglios rozrastało się swobodnie we wszystkich kierunkach, nie troszcząc się w najmniejszym stopniu o własną obronę.
      Z jednej strony lud z kilkusetletnią historią bez wojen. Z drugiej wróg z doświadczonymi armiami i wsparciem potężnych czarodziejów. A pośrodku ja, któremu został może miesiąc, aby wymyślić, jak pomóc pierwszym w pokonaniu drugich.
      Niemożliwe. Kiedy tylko woda w rzece opadnie, oddziały przemaszerują przez brody i zacznie się masakra.
      Łabędź zapytał:
      - Zdecydowałeś się już, co masz zamiar zrobić?
      - Tak. Z tym że Prahbrindrahowi się to nie spodoba.
      To go zaskoczyło. Postanowiłem niczego dalej nie wyjaśniać. Niech się martwią. Zabrałem moją gromadę do baraków i wysłałem Łabędzia z wieścią, że wróciliśmy. Kiedy zsiadaliśmy z koni, a obok nas zdążyła się już zebrać połowa Kompanii, oczekiwaniu na wiadomości, Murgen powiedział:
      - Sądzę, że Goblin podjął już decyzję.
      Coś gryzło malutkiego czarodzieja. Przez całą drogę powrotna był roztargniony i na pytania odpowiadał monosylabami. Teraz jednak się uśmiechał. Ze szczególną uwagą zajmował się swymi jukami.
      Mogaba podszedł do mnie.
      - Podczas waszej nieobecności, Kapitanie, dokonaliśmy sporych postępów. Wszystko przekażę w raporcie, gdy tylko będziesz w stanie go wysłuchać. - Pytanie pozostało nie wypowiedziane.
      Nie widziałem potrzeby, aby wisiało w przestrzeni pomiędzy nami.
      - Nie uda nam się prześliznąć. Mają nas. Pozostaje walka albo odwrót.
      - Tak więc nie ma żadnych możliwości wyboru, czyż nie?
      - Sądzę, że nigdy nie było. Musiałem jednak sprawdzić wszystko na własną rękę.
      Pokiwał głową ze zrozumieniem.
      Zanim przystąpiłem do interesów, obejrzałem ponownie wszystkie rany. Pani szybko przychodziła do siebie. Jej skaleczenia jednakowoż, bynajmniej nie czyniły jej bardziej atrakcyjną. Czułem się dziwnie, badając ją. Niewiele ze sobą rozmawialiśmy od czasu tej nocy w deszczu. Ona pogrążała się w myślach.
      Mogaba miał mi za to dużo do powiedzenia o rozmowach, jakie przeprowadził z przywódcami religijnymi Taglios, oraz o swoich pomysłach na temat zebrania razem tego, co miało uchodzić za armię. W jego sugestiach nie znalazłem niczego, z czym bym się nie zgadzał. Powiedział na koniec:
      - Pozostaje jeszcze jedna rzecz. Kapłan o imieniu Jahamaraj Jah, człowiek numer dwa w kulcie Shadara ma umierającą córkę. To wygląda na szansę pozyskania przyjaciela. Albo doprowadzenia kogoś do ostatecznej wściekłości. - Nigdy nie należy przeceniać siły ludzkiej wdzięczności.
      - Jednooki był u niej.
      Spojrzałem na malutkiego znachora.
      - Dla mnie to wygląda na wyrostek robaczkowy, Konował.| Nawet jeszcze niezbyt zaawansowane stadium. Ale ci komedianci nie mają o tym najbledszego pojęcia. Usiłują egzorcyzmować demony.
      - Nie kroiłem nikogo już od lat. Jak dużo czasu pozostało do perforacji?
      - Przynajmniej jeszcze  kolejny dzień,  chyba żeby miała pecha. Zrobiłem, co mogłem, dla złagodzenia bólu.
      - Zajdę do niej, kiedy będę wracał z Pałacu. Narysuj mi plan... Nie. Lepiej będzie, jak sam mnie zaprowadzisz. Możesz się przydać.
      Mogaba i ja przebieraliśmy się właśnie w dworskie stroje. Pani miała zrobić to samo.
      Łabędź, który najwyraźniej nie miał najmniejszego zamiaru w niczym ulepszać stanu swego ubioru, przyszedł, aby zabrać nas do księcia. Nie miałem ochoty na nic oprócz drzemki. A szczególnie nie byłem w nastroju do prowadzenia gier dyplomatycznych. Ale poszedłem.
      Lud Trogo Taglios dowiedział się w jakiś sposób, że nadszedł moment decyzji. Mieszkańcy miasta stali na ulicach, obserwując nas. Panowała niesamowita cisza.
      We wszystkich tych, wpatrzonych we mnie oczach, widziałem strach, ale również i nadzieję. Byli świadomi ryzyka, a być może nawet również niekorzystnego dla nich stosunku szans. Szkoda, że nie zdawali sobie sprawy z tego, iż pole bitewne w niczym nie przypomina zapaśniczego ringu.
      W pewnym momencie zapłakało dziecko. Zadrżałem, mając nadzieję, że to nie jest żaden omen. Kiedy zbliżaliśmy się do Trogo, jakiś starzec wyszedł z tłumu i wcisnął mi coś w dłoń. Kłaniając się, wycofał z powrotem w ciżbę.
      To była rozeta Kompanii z dawnych czasów. Rozeta oficerska, przypuszczalnie zdobycz z jakiegoś dawno zapomnianego pola bitwy. Przypiąłem ją przy odznace, którą już nosiłem, ziejącej ogniem trupiej czaszki Duszołap, którą zatrzymaliśmy, mimo iż od dawna nie służyliśmy już ani Schwytanemu, ani imperium.
      Pani i ja ubraliśmy się w nasze najlepsze rzeczy; ja miałem na sobie swój strój legata, a ona jej imperialne szaty. Uczyniliśmy niebanalne wrażenie na zebranym tłumie. Mogaba był przy nas jak łachmaniarz. Jednooki wyglądał niczym kompletny wrak ludzki, wyskrobany z najgorszej spelunki w najgorszych slumsach. Ten przeklęty kapelusz. Był szczęśliwy jak ślimak.
      - Przedstawienie - powiedziała Pani. Moja stara maksyma, teraz jednak skierowana w nieco innym kierunku. - W polityce i bitwie naszą najlepszą bronią powinna być zdolność urządzania przedstawień.
      Wracała powoli do siebie. Sądzę, że ci smagli faceci potężnie ją wkurzyli.
      Miała rację. Autoreklama i przebiegłość, w większym nawet stopniu niż kiedyś, stanowić będą nasze narzędzia. Jeżeli mamy stawić czoło i pobić armie dowodzone przez Władców Cienia, powinniśmy odnieść nasze zwycięstwa w wyobraźni żołnierzy wroga. Wieki zabiera stworzenie sił, które będą pokładały w sobie samych takie zaufanie, że będą bić się niezależnie od szans na zwycięstwo.
      Pomimo naszego spóźnienia Prahbrindrah Drah okazał się miłym gospodarzem. Podjął nas obiadem, jakiego nie spodziewałem się już nigdy kosztować. Ponadto zadbał o późniejszą rozrywkę. Tancerki, połykacze mieczy, iluzjoniści, muzycy, których dzieła jednak były zbyt obce dla mego ucha, bym mógł się nimi naprawdę rozkoszować. Nie śpieszył się, by otrzymać odpowiedź, której się spodziewał. Podczas popołudnia Łabędź przedstawił mnie grupie kilkunastu przywódców Taglios, w kręgu których był również Jahamaraj Jah. Powiedziałem Jahowi, że zajmę się jego córką, kiedy tylko będę mógł. Wdzięczność na jego twarzy była co najmniej kłopotliwa. Poza tym nie interesowali mnie ci ludzie. Nie miałem zamiaru i ani robić z nimi, ani używać ich do robienia żadnych interesów.
      Czas nadszedł. Wybrano nas z tłumu zebranych i poproszono do prywatnych komnat. Ponieważ ja przyprowadziłem ze sobą swoich dwu poruczników, Prahbrindrah zrobił to samo. Jednym był starzec Kopeć, którego książę przedstawił pełnym tytułem. Tłumaczyło się to jako Lord Strażników Bezpieczeństwa Publicznego. A okazało się, że jest on szefem straży pożarnej miasta.
      Tylko Jednookiemu nie udało się utrzymać poważnego wyrazu twarzy.
      Drugim porucznikiem Prahbrindraha okazała się jego tajemnicza siostra. Kiedy obserwowało się ich razem, oczywiste było, że jest starsza, i prawdopodobnie twardsza od niego. Nawet wystrojona w dworskie szaty, wyglądała, jakby ją mocno prano, a potem odwieszono mokrą na sznurek.
      Kiedy Prahbrindrah zapytał o moich towarzyszy, przedstawiłem Mogabę, jako dowódcę piechoty, i Panią, jako mego szefa sztabu. Pomysł kobiety-żołnierza rozśmieszył go. Zastanawiałem się, jak bardzo byłby rozbawiony, gdyby znał historię jej życia. Ukryła swoje rozbawienie, spowodowane niespodziewaną nominacją. W równej mierze na jej rzecz, jak i Prahbrindraha, powiedziałem:
      - Nie ma w Kompanii nikogo równie kompetentnego. Z możliwym wyjątkiem dotyczącym kapitana, każde stanowisko obsadzone jest najbardziej kwalifikowanymi ludźmi.
      Łabędź tłumaczył. Pominął w paru słowach tę część odpowiedzi Prahbrindraha, która, jak sądzę, wyrażała ograniczoną zgodę. Siostra na pozór była jego doradcą.
      - Wracając do rzeczy - zwróciłem się do Łabędzia. - Jest bardzo mało czasu, jeżeli mamy zamiar powstrzymać inwazję.
      Łabędź uśmiechnął się.
      - A więc macie zamiar przyjąć zlecenie? 
      Nawet przez sekundę w to nie wątpiłeś, ty szakalu.
      - Nie rozbudzaj  sobie zbytnio nadziei,  człowieku.  Mam zamiar złożyć kontrofertę. Jej warunki nie będą podlegać negocjacji.
      Uśmiech zniknął z twarzy Łabędzia.
      - Nie rozumiem.
      - Obejrzałem sobie kraj. Porozmawiałem z moimi ludźmi. Pomimo istniejących  okoliczności,  większość chce iść dalej. Wiemy, co musimy zrobić aby dostać się do Khatovaru. To znaczy, że rozważamy zajęcie się tą robotą, którą nam proponuje twój książę. Ale nie zrobimy nic, jeśli nie odbędzie się na naszych warunkach. Powiedz mu to, a potem ja przekażę złe wieści.
      Łabędź przetłumaczył. Prahbrindrah nie wyglądał na uszczęśliwionego. Jego siostra wyglądała, jakby chciała nas pobić. Łabędź odwrócił się do mnie.
      - Niech tak będzie.
      - Jeżeli oczekuje się ode mnie, że poprowadzę armię, którą muszę zbudować z odpadków, muszę otrzymać władzę, która pozwoli mi to uczynić. Chcę być szefem. Nikt nie może się wtrącać. Żadnych politycznych głupot. Żadnych waśni religijnych. Nawet wola księcia będzie musiała zostać zawieszona na czas trwania wojny. Nie wiem, czy istnieje tagliański termin na to, czego chcę. W języku Róż takiego słowa również nie potrafię sobie przypomnieć. W mowie Miast-Klejnotów człowiek zajmujący takie stanowisko nazywany jest dyktatorem. Wybierają go każdorazowo na rok. Powiedz mu to.
      Czy można powiedzieć, że Prahbrindrah był zadowolony? Z pewnością był. Jak każdy inny książę na jego miejscu. Zaczął argumentować jak urodzony kazuista, próbując pogrzebać mnie pod stertą jeżeli, i oraz lecz. Śmiałem się tylko.
      - Powiedziałem, że nie będę negocjował, Łabędź. I to właśnie miałem na myśli. Jedyna szansa, jaką przed nami widzę, polega na zrobieniu tego, co trzeba zrobić i dokładnie w czasie, kiedy musi to być zrobione. Nie sześć tygodni później, po tym, jak nastroszone piórka wygładzą się ponownie, szczególnie ważne interesy zostaną dopuszczone do głosu, a wszystkie łapówki zostaną już wzięte.
      Mogaba miał na twarzy najszerszy uśmiech jaki zdarzyło mi się u niego kiedykolwiek widzieć. Słuchając tego wszystkiego, miał nielichą zabawę. Być może przez całe życie chciał w ten sposób rozmawiać ze swoimi szefami w Gea-Xle.
      Powiedziałem:
      - Z tego co słyszałem, za około pięć tygodni woda w rzece opadnie na tyle, że Władcy Cienia będą mogli przeprawić swe wojska przez Main. Oni nie mają problemów wewnętrznych, które opóźniałyby ich działania. Mają wszelkie przewagi, wyjąwszy posiadanie po swej stronie Czarnej Kompanii. Tak więc, jeśli Prahbrindrah chce choćby móc modlić się o zwycięstwo, musi dać mi narzędzia, których potrzebuję. Jeżeli nie ma zamiaru tego zrobić, odchodzę. Znajdę jakiś inny sposób. Nie mam zamiaru popełniać samobójstwa.
      Łabędź przetłumaczył. Siedzieliśmy tak, wyglądając twardo, profesjonalnie i nieugięcie. Pani i Mogaba znakomicie odgrywali swe role. Obawiałem się, że może mi się nie udać,  że się zdenerwuję, ale tak nie było. Prahbrindrah nigdy nie spróbował nazwać po imieniu mego blefu. Kłócił się, ale nigdy tak zażarcie, żebym stracił nerwy i ostentacyjnie wyszedł. Nie ustąpiłem nawet l na cal. Szczerze wierzyłem, że to jest jedyna szansa, a duch nadziei unosi się jedynie nad absolutną dyktaturą wojskową. A oprócz tego, dzięki Żabiemu Pyskowi, miałem trochę wiadomości, na czym wszystko tutaj polega.
      - Hej, Łabędź! Czy ci ludzie są w większym nawet kłopocie, niż to przyznają?
      - Co? - Rzucił nerwowe spojrzenie na impa.
      - Twój szef nie stara się mi niczego powiedzieć prosto. Uprawia kazuistykę. Politykuje. Marnuje czas. Mam wrażenie, że w głębi duszy jest śmiertelnie przerażony. Zgadza się ze mną. Tylko że on nie chce wybierać pomiędzy złem i złem. Ponieważ potem musiałby żyć z tym wyborem.
      - Tak. Być może. Po tym, co zrobiliśmy ostatniego lata, Władcy Cienia na pewno będą okrutni. Być może będą chcieli zrobić z nas przykład.
      - Chciałbym mieć weteranów całej tamtej sprawy. Zrobimy z nich dowódców plutonów. Zakładając, oczywiście, że zostanę tu wojskowym szefem.
      - Istnieje archaiczne słowo w tagliańskim na oznaczenie wielkiego wojownika, generała. Dostaniesz to, czego chcesz. Wykłóciłem się o to na radzie. Wysokim kapłanom to się nie podoba, ale nie mają innego wyjścia. Kapłani są pierwszą grupą ludności, którą Władcy Cienia eksterminują po dokonaniu pod boju. On może zawrzeć każdą umowę, jaką będzie musiał. Oni są przerażeni, człowieku. Kiedy wreszcie wygrasz, wtedy będziesz się musiał zacząć martwić.
      Wszystko, co miałem do roboty, to nieustępliwie trwać na zajętym stanowisku. Ale przyszedłem na to spotkanie, mając mocne zapewnienia Żabiego Pyska.
      Ten cholerny imp uśmiechał się i mrugał do mnie.
      Dzień zamienił się w noc, musieliśmy po drodze spożyć jeszcze jeden posiłek, ale przypieczętowaliśmy nasz pakt.
      Po raz pierwszy od Jałowca Kompania miała prawdziwe zlecenie.
      Albo vice versa.
      Prahbrindrah chciał znać moje plany. Nie był głupi. Wiedział, że Mogaba zapędza wszystkich do roboty przez dwadzieścia cztery godziny na dobę.
      - Wszystko będzie polegało głównie na wielkim błyskotliwym przedstawieniu, jakie pokażemy tym gangsterom zza rzeki. Ale będziemy brali rekruta, aby wyćwiczyć go na cięższe czasy, zakładając, że przetrwamy ten pierwszy najazd. Jeżeli już przy tym jesteśmy, muszę wiedzieć, czym mogę dysponować, i jak najlepiej to wykorzystać. Spróbujemy znaleźć agentów wroga i stworzyć własną siatkę po tamtej stronie. Musimy zaznajomić się z terenem, na którym będą się toczyć walki. Łabędź. Cały czas słyszę, jak niedużo zostało czasu do chwili gdy woda w rzece opadnie. Ale jak długo będzie się taki stan utrzymywać? Jak dużo czasu minie do następnego okresu łaski? Przetłumaczył, potem powiedział:
      - Zajmie to sześć lub siedem miesięcy, jeżeli nie będzie dostatecznie dużych opadów, by brody zamknęły się wcześniej. Nawet po rozpoczęciu pory deszczowej, przez dwa lub trzy miesiące przejścia są drożne, przynajmniej przez pewien czas.
      - Cudownie. Przybyliśmy tutaj dokładnie w środku bezpiecznej pory.
      - Prawie dokładnie. Możemy mieć więcej niż tylko pięć tygodni. To są szacunki pesymistyczne.
      - Możemy więc na to liczyć. Powiedz mu, że będziemy potrzebowali mnóstwa pomocy ze strony władz. Musimy dostać broń, zbroje, wierzchowce, racje żywieniowe, wozy, konie pociągowe, wyposażenie. Potrzebujemy spisu wszystkich mężczyzn pomiędzy szesnastym a czterdziestym piątym rokiem życia, wraz z wyszczególnieniem ich umiejętności i zawodów. Muszę wiedzieć, kogo powołać, jeżeli nie uda mi się dostać ochotników. Spis zwierząt również by  się mógł przydać. Podobnie,  spis dostępnej broni i wyposażenia. Oraz lista fortyfikacji i miejsc, które można wykorzystać jako fortece. Od zeszłego lata powinieneś co nieco o tym wiedzieć. Czy piszesz w tym narzeczu, Łabędź?
      Przetłumaczył, potem powiedział od siebie:
      - Nie. Nie potrafię zrozumieć, na czym polega ten alfabet. Oczywiście, nigdy nie nauczyłem się również czytać i pisać w języku Róż. - Uśmiechnął się. - Ale Cordy również nie.
      - Klinga?
      - Żartujesz?
      - Cudownie. Znajdź mi kogoś, kto potrafi. Nie martw się tym, że będzie szpiegiem Radishy. Dwie pieczenie na jednym ogniu. On i ty nie będziecie mnie odstępować nawet na krok, dopóki nie nauczę się języka. W porządku. Teraz chcę, aby rozesłał pismo, że wszyscy ochotnicy powinni się zebrać na placu Chandri, jutro, godzinę po świcie. - Plac Chandri znajdował się w pobliżu naszych baraków i był jednym z największych w Taglios. - Powinni przynieść całą broń i wyposażenie jakie posiadają. Wybierzemy spośród nich dwa i pół tysiąca i natychmiast skierujemy na przeszkolenie, a resztę zapiszemy na później.
      - Możesz się zawieść.
      - Sądziłem, że ci ludzie chcą wejść w to wszystko.
      - Tak jest. Ale jutro przypada święto kultów Gunni. Obejmują cztery dziesiąte ludności klas niższych. Kiedy oni świętują, nikt inny również nie może nic zrobić.
      - W czasie wojny nie ma żadnych wakacji. Niech lepiej od razu do tego przywykną. Jeżeli się nie pokażą, w porządku. Wobec tego nie będę się nimi zajmował. Powiedz księciu, aby rozpuścił wieści, że ci, którzy zaciągną się pierwsi, będą najlepiej traktowani. Ale każdy zaczyna od początku. Nawet on, jeżeli się zaciągnie. Nie znam tutejszych struktur klasowych i nie dbam o nie. Spowoduję, że książę będzie nosił miecz w legionie, na którego czele postawię wiejskiego chłopaka, jeżeli będzie najlepszym żołnierzem.
      - Takie nastawienie może spowodować problemy, kapitanie. A nawet wówczas, jeśli obiorą cię bogiem, będziesz musiał chodzić na paluszkach przy kapłanach.
      - Nimi też się zajmę, jeżeli będę musiał. Z polityką prawdopodobnie dam sobie radę. Mogę wykręcać ręce i głaskać po futerku, jeśli okaże się to konieczne, chociaż zasadniczo nie będę się tym przejmował.  Powiedz  księciu,  że powinien  czasami pokazywać się koło mojej kwatery. Rzeczy pójdą łatwiej, gdy ludzie pomyślą, że on też bierze w tym wszystkim udział.
      Łabędź i książę zatrajkotali. Radisha rzuciła mi badawcze spojrzenie, a potem obdarzyła mnie uśmiechem, który mówił, że wie, o co mi chodzi. Siedzący we mnie diabeł sprawił, że mrugnąłem do niej.
      Jej uśmiech rozszerzył się.
      Postanowiłem, że muszę się czegoś więcej o niej dowiedzieć. Nie dlatego, że mi się spodobała, ale ponieważ podejrzewałem, iż polubiłbym sposób jej myślenia. Lubię osoby z cynicznym nastawieniem wobec świata.
      Stary Kopeć, tak zwany szef strażaków, przez cały wieczór nic nie robił, tylko na przemian zapadał w drzemkę i budził się z niej. Jako cynik, aprobowałem go bez zastrzeżeń w roli publicznego urzędnika. Z najlepszego rodzaju tych, którzy starają się trzymać cholernie daleko od wszystkiego i nie wtrącają się w żadne sprawy. Wyjąwszy mnie, oczywiście.
      - Jeszcze jedna sprawa została dzisiejszej nocy do omówienia - zwróciłem się do Łabędzia. - Finanse. Czarna Kompania nie jest tania. Podobnie zresztą jak stworzenie, uzbrojenie, wyćwiczenie i zarządzanie armią.
      Łabędź uśmiechnął się.
      - Tu cię mają, kapitanie. Kiedy tylko usłyszeli po raz pierwszy proroctwa, zapowiadające wasze przybycie, zaczęli zbierać pieniądze. To nie będzie żaden problem.
      - To zawsze jest problem. Uśmiechnął się.
      - Nie będziesz mógł wydawać w taki sposób, jakby w skarbonce nie było dna.  Tutaj  Kobieta trzyma sznurek wiążący sakiewkę. A znana jest ze skąpstwa.
      - Może być. Zapytaj księcia, czy jest coś jeszcze, co chciałby załatwić. Mam do zrobienia tysiące rzeczy.
      Rozmawialiśmy jeszcze przez godzinę, o niczym ważnym; przez cały czas Prahbrindrah i Radisha chcieli dowiedzieć się, co planuję, starali się stworzyć sobie jasny obraz mojego charakteru i kompetencji. Oddanie obcemu władzy życia i śmierci nad miastem było dla nich jednym wielkim hazardem. Zdałem sobie sprawę, że uczyniłem coś, co pomoże zrealizować ich najtajniejsze plany.
      W końcu cały stałem się chodzącą niecierpliwością, ale byłem z siebie zadowolony. Kontrolowałem sytuację.
      Kiedy wracaliśmy do domu po zmierzchu, pustymi już teraz ulicami, zadałem Pani pytanie:
      - Możemy liczyć na pomoc Zmiennego?
      - On zrobi, co mu każę.
      - Jesteś pewna?
      - Nie całkowicie. Ale wszystko na to wskazuje.
      - Czy mógłby przeprowadzić zwiad w kraju Władców Cienia? Zmienić się w coś, co lata?
      - Może. - Uśmiechnęła się. - Ale nie będzie miał tyle siły, aby cię ponieść na grzbiecie. A ja cię znam. Nie zaufałbyś niczyjemu raportowi, prócz swojego własnego.
      - Cóż...
      - Będziesz musiał zdać się na ryzyko. Zaufaj mu na tyle, na ile będziesz śmiał. Jeżeli mu rozkażę, on posłucha. Ale nie jest moim niewolnikiem. Teraz realizuje swoje własne cele. One nie muszą być zbieżne z twoimi.
      Pomyślałem, że to może być dobra chwila, aby poruszyć sprawę, którą omijałem od czasu, jak przyłapałem ją zabawiającą się płomieniami w filiżance, nad miastem Gea-Xle.
      - A twój własny, odtworzony talent?
      W najmniejszym stopniu nie zaniepokoiło jej to.
      - Żartujesz. Mogę zwyciężyć Goblina, jeżeli zaczaję się na niego i uderzę młotkiem w głowę. W pozostałych razach jestem bezużyteczna. Nawet małe talenty wymagają ćwiczeń, aby był z nich jakiś pożytek. A teraz nie ma czasu na ćwiczenia.
      - Sądzę, że wszyscy zrobimy, co będziemy mogli. Mogaba wtrącił się do rozmowy.
      - Mam kilka pomysłów na zneutralizowanie problemów wynikających z tarć religijnych. Przynajmniej na jakiś czas.
      - O wilku mowa. Muszę pociąć tego kapłańskiego dzieciaka. Jednooki, chcę żebyś mi asystował. Idźcie naprzód, Mogaba.
      Myślał tak prostolinijnie. Możemy zbudować swoją własną armię, nie zwracając uwagi na religię, i użyć jej do stawienia czoła głównemu zagrożeniu, jakie stwarzali Władcy Cienia. Możemy skłonić kulty do wystawienia swoich własnych sił i użyć ich do obrony przeciw ewentualnym atakom przez pozostałe brody. Ale nie zrezygnujemy z naszych roszczeń do naczelnego dowództwa.
      Zaśmiałem się.
      - Mam wrażenie, że liczysz na powtórzenie panicznej ucieczki zeszłego lata, kiedy...
      - Nic nie rozbroi ich bardziej skutecznie niż porażki i manifestacje niekompetencji. Myślę, że powinniśmy dać im szansę na wykazanie się nimi.
      - Zgadzam się z tym. Napisz kilka pytań dla rekrutów, żebyśmy mogli zbadać poziom głębi ich religijnych przekonań i tolerancji, kiedy będziemy ich zaciągać. Chcesz mi powiedzieć, jak trafić do tego gościa Jahamaraja Jaha?
     
31. TAGLIOS: MIASTO-OBÓZ ĆWICZEBNY DLA REKRUTÓW
      
      Minęły lata, odkąd po raz ostatni poważyłem się na ryzyko wewnętrznej chirurgii. Zanim zacząłem operację drżały mi lekko ręce i przepełniony byłem wątpliwościami, ale gdy przyszło co do czego, stare nawyki wzięły górę. Moja dłoń była pewna. Jednookiemu udało się pohamować naturalną wylewność i używał swych talentów rozważnie, wyłącznie w celu zatamowania upływu krwi lub uśmierzenia bólu.
      Kiedy myłem już ręce, powiedziałem:
      - Nie mogę uwierzyć że poszło tak dobrze. Praktycznie rzecz biorąc, nie robiłem takich rzeczy od dzieciństwa.
      - Wyjdzie z tego? - zapytał Jednooki.
      - Powinna. Chyba że wystąpią komplikacje. Chciałbym, że byś tu wracał każdego dnia, by sprawdzić, czy z nią wszystko dobrze.
      - Hej, Konował!  Mam pomysł. Dlaczego nie kupisz mi miotły?
      - Co?
      - Kiedy nie byłbym zajęty robieniem czegoś innego, mógł bym pozamiatać.
      - Ja również chyba wziąłbym sobie jedną.
      Chwilę porozmawiałem z rodzicami dziecka, przy pomocy Żabiego Pyska, udzielając im wskazówek, co należy robić. Ich wdzięczność była niemal dławiąca. Wątpiłem, by przetrwała długo. Ludzie właśnie tacy są. Ale kiedy mieliśmy wychodzić, zwróciłem się do ojca:
      - Odbiorę za to zapłatę.
      - Wszystko, co zechcesz.
      - To nie będzie nic drobnego. Kiedy nadejdzie czas. Zrozumiał. Pokiwał głową z ponurym wyrazem twarzy. Mieliśmy właśnie wyjść na ulicę, kiedy Jednooki nagle powiedział:
      - Stój - i wskazał palcem.
      Spojrzałem w dół i zobaczyłem trzy martwe nietoperze ułożone w elegancki, równoboczny trójkąt.
      - Być może chłopcom nic się nie przyśniło. Trupy nietoperzy nie zachowują się tak schludnie.
      Gdzieś niedaleko zakrakała wrona. Wymamrotałem:
      - Szukam pomocy wszędzie tam, gdzie mogę ją znaleźć. - I głośniej: - Czy potrafisz zmusić nietoperza, by szpiegował ludzi?
      Jednooki przez chwilę zastanawiał się nad tym.
      - Ja nie potrafię. Ale jest to możliwe. Chociaż one nie mają zbyt wielkiej inteligencji.
      - To wszystko, co chciałem wiedzieć. - Oprócz tego, kto wysyłał nietoperze. Zapewne Władcy Cienia, tak przynajmniej zakładałem.
      Zaczęły się dwudziestoczterogodzinne dni. Kiedy nie zajmowałem się niczym, starałem się uczyć języka. Kiedy nauczyłeś się ich dużo, kolejne przychodzą łatwo. Albo łatwiej, w każdym razie.
      Zabraliśmy się do rzeczy, starając upraszczać wszystko. Wszystkie dane wskazywały na to, że Władcy Cienia użyją brodu Ghoja dla przeprawy swoich głównych sił. Obronę pozostałych przekazałem przywódcom kultów i skupiłem się na tym, czego, wedle mojego osądu, będę potrzebował dla zatrzymania natarcia głównych sił. Obawiałem się, że jeżeli zdołają się przeprawić przez rzekę i ruszą na północ, będziemy mieli powtórkę kampanii Łabędzia. Każde w ogóle zwycięstwo byłoby wówczas pyrrusowe.
      Zacząłem od utworzenia kadry dwóch legionów, opierając się na modelu stosowanym w dawnych czasach przez Miasta Klejnoty, kiedy to ich armie stanowili obywatele nie mający dużego doświadczenia polowego. Struktura dowodzenia była najprostsza z możliwych. Zorganizowana była na wzór piechoty.
      Mogaba został głównym dowódcą całości pieszych żołnierzy oraz szefem pierwszego legionu. Jego porucznik, Ochiba, dostał drugi legion. Każdy z nich dobrał sobie dziesięciu Nar jako podoficerów, a każdemu z nich przypadło z kolei po stu kandydatów z tagliańskich ochotników. To dawało po tysiąc ludzi w każdym legionie, który mógł być powiększony niemalże równie szybko, jak tylko Nar zdolni byli nauczyć swoich podkomendnych równo maszerować. Mogaba powołał Astmatyka, Lwa i Serce do prac sztabowych. Nie wiedziałem do czego więcej ta trójka może się przydać. Mieli dobre chęci, brakowało im jednak praktycznych umiejętności.
      Sindawe oraz pozostali Nar mieli uformować trzeci legion, rezerwowy i ćwiczebny, którego wykorzystanie planowałem tylko w ostateczności.
      Ottona, Hagopa, Strażników oraz roi obciążyłem misją sformowania kawalerii.
      Iskra, Świeca, Cletus oraz pozostali ludzie z Berylu i Opalu mieli zająć się właściwie zabawą - kwatermistrzostwem i inżynierią. Siostrzeniec Hagopa trafił do nich. Był kolejnym bezużytecznym człowiekiem.
      Pomysły takiej organizacji oparłem głównie na zaleceniach Mogaby, które wypracował podczas naszej wyprawy na południe. Nie ze wszystkim się zgadzałem, grzechem jednak wydawało mi się marnowanie pracy, którą wykonał. A musieliśmy przyjąć jakiś kierunek działań. Natychmiast.
      Wymyślił właściwie wszystko. Legion Sindawe będzie jednocześnie źródłem nowych żołnierzy dla wiodących dwu jednostek oraz wolniej będzie rozwijał swoją wartość bojową. Nie sądził, byśmy poradzili sobie z siłami większymi niż trzy legiony, przynajmniej do czasu aż objawią się jakieś lokalne talenty.
      Pani, Goblin, Jednooki oraz ja mieliśmy się zająć całą resztą. Ważnymi, ekscytującymi sprawami, jak prowadzenie rozmów z Prahbrindrahem i jego siostrą. Jak prowadzenie operacji wywiadu, zmierzających do odnalezienia jakichś lokalnych czarodziejów, których moglibyśmy wykorzystać. Zaplanowanie strategii. Wybór spośród rozmaitych gambitów taktycznych. Dobry stary Mogaba zechciał zostawić mi całą robotę sztabową i strategię.
      W rzeczy samej, postąpił dokładnie tak, jak powinien. Ten człowiek wprawiał mnie w zakłopotanie swoją kompetencją.
      - Goblin, uważam,  że powinieneś zająć  się kontrwywiadem - powiedziałem.
      - Ha! - dorzucił Jednooki. - To doskonale do niego pasuje.
      - Bierz Żabiego Pyska, kiedy tylko będziesz go potrzebował. - Imp jęknął. Nie czerpał zbyt wiele przyjemności z wykonywanej pracy.
      Goblin uśmiechnął się, pełen samozadowolenia.
      - Nie muszę tego robić, Konował.
      Nie podobało mi się to. Karzełek najwyraźniej miał coś w zanadrzu. Od czasu, gdy wróciliśmy z wyprawy w teren, to samozadowolenie nie opuszczało go. Oznaczało kłopoty. On i Jednooki potrafili się tak uwikłać we wzajemne spory, że zapominali o reszcie świata.
      Czas pokaże, co jest grane.
      - Jak sobie chcesz - oznajmiłem Goblinowi. - Dopóki będziesz wykonywał swoją robotę. Chcę, żebyś znalazł niebezpiecznych agentów Władców Cienia. Drobne płotki zostaw, że byśmy mogli karmić ich fałszywymi informacjami. Musimy także śledzić poczynania kapłanów. Zapewne będą się starali zniweczyć nasze zamiary, kiedy tylko znajdą na to sposób. Ludzka natura.
      Panią postawiłem na czele planowania i wszystkiego co dotyczyło przedstawienia, dzięki któremu chcieliśmy wywieść w pole naszych przeciwników. Miałem już zamiar spotkać wroga, zanim jeszcze miałem kogoś postawić na jego drodze. Kazałem jej opracować szczegóły. Była lepszym taktykiem niż ja. Dowodziła przecież armiami imperium, odnosząc zadziwiające sukcesy.
      Uczyłem się, że częścią pracy kapitana jest udzielanie innym pełnomocnictw. Być może geniusz polega właśnie na umiejętności wybrania właściwej osoby do właściwego zadania.
      Mieliśmy jakieś pięć tygodni. A czasu było coraz mniej.
      I mniej. I mniej.
      Nie sądziłem, żebyśmy mieli jakieś szansę.
      Nikt nie miał czasu się wysypiać. Wszyscy chodzili rozdrażnieni. Ale tak się dzieje w naszym interesie. Powoli przyzwyczajasz się do tego, zaczynasz rozumieć. Mogaba cały czas mi mówił, że na jego odcinku wszystko przebiega dobrze, ale nie znalazłem nawet chwili czasu, aby sprawdzić jego dokonania. Hagop i Otto byli mniej zadowoleni z czynionych postępów. Ich rekruci pochodzili z klas, które postrzegały dyscyplinę wyłącznie jako środek narzucany klasom niższym, w celu wymuszenia posłuchu. Ostatecznie musieli odwołać się do rozdawania kopniaków, aby narzucić porządek swoim ludziom. Doszli do kilku interesujących pomysłów, jak na przykład wzmocnienie konnicy słoniami. Lista zwierząt, której dostarczył mi Prahbrindrah, wymieniała kilka setek słoni pociągowych. 
      Większość czasu spędzałem, zabiegając o różne rzeczy, w kompletnym pomieszaniu, bardziej jako polityk niż dowódca. Kiedy tylko mogłem, unikałem narzucania dyktatu, odwołując się raczej do perswazji, ale dwaj wysocy kapłani nie zostawiali mi właściwie innych możliwości wyboru. Jeżeli ja mówiłem czarne, oni powiadali białe, jedynie po to, by mi pokazać, że uważają się za  prawdziwych szefów Taglios.
      Gdybym miał na to dość czasu, naprawdę bym się na nich, zdenerwował. Nie miałem, więc nie grałem w ich gierki. Zebrałem ich razem,  wraz z ich głównymi chłopcami przed obliczem Prahbrindraha i jego siostry, i oznajmiłem im, że nie dbam o ich nastawienie, że nie będę go tolerował, i że odtąd plan wygląda w taki sposób, iż albo robią to, co każe Konował, albo śmierć. Jeżeli im się to nie podoba, to proszę bardzo, niech naślą na mnie swoich najlepszych zbójów. A potem upiekę ich na wolnym ogniu, i na jednym z publicznych placów miasta.
      Nie robiłem nic, co mogłoby się przyczynić do wzrostu mojej popularności.
      Blefowałem, przynajmniej po części. Zrobiłbym wszystko, co należało zrobić, ale nie sądzę, żebym się do czegoś takiego posunął. Moja na pozór gwałtowna natura powinna zastraszyć ich, dopóki będę się zajmował koniecznymi  sprawami.  Będę się martwił o nich, kiedy uda mi się odeprzeć Władców Cienia.
      Bezustanne myślenie pozytywne. To właśnie ja.
      Głodowałbym, gdybym za każdą minutę, w której sądziłem, że mamy szansę, chciał funt chleba.
      Kilku godnych zaufania ludzi doniosło mi, że szykuje się konfrontacja. Słyszałem plotki, że niektóre świątynie zamknęły swoje podwoje z powodu braku wiernych. Pozostałe musiały odpierać ataki wściekłych tłumów.
      Wspaniale.
      Ale jak długo mogło to trwać? Namiętność, jaką ci ludzie żywili dla nadprzyrodzonego nonsensu, była o wiele starsza i znacznie lepiej utrwalona w ich duszach, niż pasje militarystyczne.
      - Co się, u diabła, stało? - zapytałem Łabędzia przy pierwszej nadarzającej się okazji. Zaczynałem już rozumieć język, nie na tyle jednak, by uchwycić religijne subtelności.
      - Myślę, że stał się Klinga. - Wyglądał na lekko ogłupiałego.
      - Co powiedziałeś?
      - Od czasu, jak tu jesteśmy, Klinga rozpowszechnia wywrotowe poglądy na temat tego, że kapłani powinni zajmować się wyłącznie troską o dusze oraz ich karmę i nie wsadzać swoich nosów do polityki. Dotąd ograniczał te rozmowy do naszej knajpy. Ale kiedy usłyszał o twojej pogawędce z wysokimi kapłanami, wyszedł z tym wszystkim na ulicę i teraz głosi coś, co nazywa prawdziwą przypowieścią. Ci ludzie są uczciwymi wyznawcami swoich bogów, o tym lepiej nie zapominać, ale ich uczucia w stosunku do kapłanów nie są równie gorące. Szczególnie do takich, którzy chwytają za ich sakiewki i wyduszają z nich zawartość.
      Zaśmiałem się. Potem powiedziałem:
      - Powiedz mu, żeby przestał. Mam dosyć kłopotów bez religijnych rewolucji.
      - Racja. Nie pomyślałem, że ty będziesz się tym martwił. Musiałem przejmować się wszystkim. Społeczeństwo tagliańskie znajdowało się pod ekstremalnym naciskiem, chociaż trzeba było człowieka z zewnątrz, aby to zobaczyć. Zbyt wiele zbyt szybkich zmian w tradycjonalistycznym, restrykcyjnym społeczeństwie. Brak było utrwalonych mechanizmów przystosowawczych. Ratowanie Taglios przypominało przejażdżkę na trąbie powietrznej. Musiałem stać lekko na nogach, aby cała frustracja i strach kierowały się wyłącznie przeciwko Władcom Cienia.
      Jednooki obudził mnie podczas jednej z czterogodzinnych drzemek.
      - Jahamaraj Jah jest tutaj. Mówi, że musi się natychmiast z tobą zobaczyć.
      - Pogorszyło się jego dzieciakowi?
      - Z nią wszystko dobrze. Sądzę, że zamierza spłacić swój dług.
      - Dawaj go tutaj.
      Kapłan wśliznął się do środka, rozglądając ukradkiem na boki. Kłaniał się i szurał nogami niczym zwykły ulicznik. Zwrócił się do mnie, posługując wszystkimi tytułami, jakie tylko tagliański lud zdołał wymyślić, włączywszy w to Uzdrowiciela. Usunięcie wyrostka robaczkowego było zabiegiem chirurgicznym nie znanym w tej części świata. Rozglądał się dookoła, jakby szukając uszu wyrastających ze ścian. Być może było to ryzyko zawodowe. W najmniejszym stopniu nie przepadał za widokiem Żabiego Pyska.
      Oznaczało to, że niektórzy ludzie wiedzieli, czym był imp. Postanowiłem o tym nie zapominać.
      - Czy mogę mówić bezpiecznie? - zapytał. Zrozumiałem bez tłumaczenia.
      - Tak.
      - Nie mogę zostać tu długo. Wiedząc, że jestem ci winien wielki dług, będą mnie obserwować, Uzdrowicielu.
      A więc zabierzmy się do tego, pomyślałem.
      - Tak?
      - Wysoki kapłan Shadara, mój przełożony, Ghojarindi Ghoj, którego patronem jest Hada, a jednym z awatarów śmierć. Unieszczęśliwiłeś go tamtej nocy. Powiedział więc Dzieciom Hada, że Hada pragnie twego ka.
      Żabi Pysk tłumaczył, opatrując jednocześnie słowa tamtego komentarzem.
      - Hada jest boginią śmierci, zniszczenia i zepsucia w Shadar, kapitanie. Dzieci Hada stanowią wewnętrzny kult, którego członkowie dokonują aktów sakralnych, zabijając i torturując. Doktryna powiada, że takie działania powinny być przypadkowe i ślepe. W praktyce wygląda to jednak w ten sposób, że ci, którzy giną, zazwyczaj znajdują się na czarnej liście szefa kapłanów.
      - Rozumiem. - Uśmiechnąłem się lekko. - A kto jest twoim patronem, Jahamaraju Jahu?
      Odpowiedział mi uśmiechem.
      - Khadi.
      - Sama Słodycz i Światło, jak rozumiem.
      - Do diabła, nie, szefie. Ona jest bliźniaczą siostrą Hady. Równie cholernie nieprzyjemną. Macza swoje palce w zarazach, głodzie, chorobach i innych tego typu fajnych sprawach. Jedną z najważniejszych kwestii, o które spierają się członkowie kultów Shadar i Gunni, jest to, czy Hada i Khadi są osobnymi bóstwami, czy jednym o dwóch twarzach.
      - Uwielbiam to. Założę się, że ludzie giną dla tych rzeczy. A kapłani patrzą na mnie ze zgrozą, kiedy mówię, że nie mogę brać ich poważnie. Jednooki, sądzisz, że dobrze mi się wydaje, iż nasz kumpel tutaj stara się pomóc sobie, usiłując wymigać od spłacania długów?
      Jednooki zachichotał.
      - Myślę, że planuje sobie zostanie następnym szefem Shadar. Kazałem Żabiemu Pyskowi zadać mu wprost to pytanie. Nawet się nie zarumienił. Przyznał, że jest najbardziej prawdopodobnym spadkobiercą Ghojarindi Ghoja.
      - W takim razie, nie wydaje mi się, aby zrobił cokolwiek prócz hazardowego zagrania. Powiedz mu, że dziękuję, ale wciąż będę uważał, że ma u mnie dług do spłacenia. Powiedz mu, że jeżeli  zupełnie niespodziewanie okaże  się,  że jest głównym kapłanem kultu Shadar, to będę z niego naprawdę zadowolony, jeżeli wpłynie na swoich ludzi, aby nie zachowywali się nazbyt ambitnie przez rok lub dwa.
      Żabi Pysk powiedział mu. Uśmiech tamtego zniknął. Usta ściągnęły się w mały pomarszczony orzeszek. Ale skłonił głowę.
      - Wyprowadź go na drogę, Jednooki. Nie chciałbym, żeby miał jakieś kłopoty ze swoim szefem.
      Poszedłem i obudziłem Goblina.
      - Mamy problemy kapłańskie. Facet zwany Ghojarindi Ghoj nasłał na mnie asasynów. Weź Murgena, idźcie do speluny Łabędzia, wyciągnijcie stamtąd jego rezydenta, który nienawidzi kapłanów. Niech wam pokaże faceta. On potrzebuje promocji, która wyprowadzi go na szersze wody. Nie chcę, by to było spektakularne, tylko nieprzyjemne. Coś w rodzaju zasrania się na śmierć.
      Goblin, mamrocząc, poszedł szukać Murgena.
      Jednooki i Żabi Pysk poszli szukać potencjalnych asasynów.
      Okazali się zawodowcami, ale nie mieli szans przejść nie zauważeni obok Żabiego Pyska. Było ich sześciu. Pozwoliłem kilku Nar, którzy lubili takie rzeczy, wziąć ich na plac publiczny i nabić na pale.
      Ghojarindi Ghoj odszedł na zachód dzień później. Dotknęła go nagła, dramatyczna wysypka z owrzodzeniem. Lekcje, której mu udzieliłem zapamiętali wszyscy.
      Lekcja polegała, oczywiście, na stwierdzeniu - nie zaczepiajcie mnie.
      Nikt nie wydawał się szczególnie zdenerwowany ani niezadowolony. Ogólne nastawienie było takie, że Ghoj postawił na swojego konia i przegrał. Ale Radisha darzyła mnie pełnymi namysłu spojrzeniami, gdy kłóciliśmy się o to, czy rzeczywiście potrzebuję kolejnego tysiąca mieczy, a szczególnie, po co mi sto ton węgla drzewnego, które zamówiłem.
      W rzeczywistości znajdowaliśmy się na scenie osobliwego teatru. Poprosiłem o sto ton, wiedząc, że potrzebuję dziesięciu; myślałem sobie, że będę jęczał, lawirował, aż w końcu poddam się i wezmę więcej broni.
      Rekruci dostarczali swoje własne wyposażenie. Broń, na której mi najbardziej zależało, finansowana przez państwo, składała się z rzeczy, które trudno było wyjaśnić cywilom. Miałem wystarczająco dużo kłopotów, przekonując Mogabę, iż lekka artyleria kołowa może nam się do czegoś przydać.
      Sam nie byłem zresztą tego pewien. To zależało od sposobu postępowania wroga. Jeżeli będą się zachowywać tak samo jak przedtem, artyleria nie przyda się na nic. Ale modelem podstawowym był legion z Miast-Klejnotów. Ci goście ciągnęli ze sobą maszyny, aby dziurawić nimi formacje przeciwnika.
      Och, zawracanie głowy. Niektóre rzeczy osiąga się, mówiąc: Ja tu jestem szefem i ma to być zrobione na mój sposób.
      Mogaba nie miał mi tego za złe.
      Według szacunków, zostało nam siedemnaście dni. Odwiedziła mnie Pani.
      - Będziesz gotowa? - Zapytałem ją.
      - Już jestem prawie gotowa.
      - Jeden pomyślny raport pośród setek odmiennych w treści. Jesteś światłem mego życia.
      Rzuciła mi spojrzenie pełne rozbawienia.
      - Widziałam się ze Zmiennym. Był po drugiej stronie rzeki. Jednooki i Goblin w swojej roli mistrzów wywiadu mieli niewiele szczęścia, głównie dlatego, że Main była praktycznie nie do pokonania. Nie brakowało im ochotników.
      Jeżeli zaś chodziło o czyszczenie Taglios z agentów Władców Cienia, nie zabrało im to więcej niż dziesięć dni. Gromadka małych, smagłych facetów gryzła już ziemię. Kilku rodowitych mieszkańców Taglios pozostawiono. Karmiliśmy ich mnóstwem prawdy i dokładnie taką ilością fałszu, aby skusić ich dowódców do wyznaczenia daty przeprawy na chwilę, która będzie mi wygodna.
      - Aha! I dowiedział się czegoś, co chciałbym usłyszeć? Uśmiechnęła się.
      - Owszem. Dostaniesz, czego chciałeś. Przeprawią swoje główne siły przez bród Ghoja. Nie będą towarzyszyć swoim armiom.  Nie ufają na tyle sobie  wzajem,  aby  zostawić  nie strzeżone domy.
      - Pięknie. Nagle poczułem się tak, jakbyśmy mieli jakąś szansę. Być może tylko jedną na dziesięć, ale zawsze coś.
      - A teraz złe wiadomości.
      - Wiedziałem, że takie też muszą być. O co chodzi?
      - Wysyłają dodatkowe pięć tysięcy ludzi. Czyli razem będzie to dziesięć tysięcy przez bród Ghoja. Po tysiącu przez Theri i Vehdna-Bota. Pozostali przeprawią się przez Numa. Poinformowano mnie, że Numa nadaje się do przeprawy na dwa dni wcześniej niż Ghoja.
      - To niedobrze. Kiedy to się stanie, będą mieli trzy tysiące żołnierzy za naszymi plecami.
      - Tak będzie, chyba że okażą się idiotami. Przymknąłem powieki i spojrzałem na mapę. Numa znajdował się tam, gdzie kazałem Jahamarajowi Jahowi i jego ludziom Shadar wbić swój znak. Płomienne kazania pozwoliły mu zebrać dwadzieścia pięć tysięcy wierzących. Większość shadarów wolała zaczekać, by dostać się do naszych sił ekumenicznych. Trzy tysiące weteranów przetoczy się przez niego niczym walec.
      - Kawaleria? - zapytałem. - Czy Jah nie może stawić im czoło na brzegu rzeki, zrobić, co będzie w jego mocy, wycofać się i pozwolić naszej kawalerii uderzyć na nich z flanki, w chwili gdy już będą przełamywać front?
      - Zastanawiałam się nad wysłaniem w dół rzeki legionu Mogaby, rozbicia ich, potem forsownym marszem do Gnoja. Ale ty masz rację. Kawaleria może się okazać bardziej skuteczna. Czy ufasz na tyle Otto i Hagopowi, by pozwolić im się tym zająć?
      Nie ufałem. Mieli swoje własne problemy z dowództwem. Bez wściekłych roi, którzy potrafią kopnąć w dupę, kiedy jest to konieczne, ich siły zmienią się w coś niewiele lepszego niż wędrowny cyrk.
      - Chcesz tego? Dowodziłaś już kiedyś w polu? Spojrzała na mnie twardym wzrokiem.
      - A gdzie ty wtedy byłeś?
      Racja. Byłem przy tym wystarczająco dużo razy.
      - Chcesz tego?
      - Jeżeli ty chcesz, abym się tym zajęła.
      - Spłonę na popiół w ogniu twego entuzjazmu. W porządku. Ale nie powiemy nikomu, dopóki nie przyjdzie czas. A Jahamarajowi Jahowi nie powiemy nigdy. Będzie się bardziej starał, gdy nie będzie wiedział, że nadchodzi pomoc.
      - W porządku.
      - Jakieś jeszcze wiadomości od rzadko widywanego przyjaciela?
      - Nie.
      - Kim jest ta kobieta, którą on ciąga za sobą? Wahała się trochę nazbyt długo.
      - Nie wiem.
      - Dziwne. Wydaje mi się, że już ją kiedyś widziałem. Ale nie mogę jej przypisać do żadnego konkretnego miejsca ani czasu.
      Wzruszyła ramionami.
      - Po chwili zastanowienia każdy wygląda, jakbyś go już gdzieś wcześniej widział.
      - A kogo ja ci przypominam? Nie zawahała się nawet na chwilę.
      - Gastrara Telsara z Novok Debraken. Głos macie odmienny, ale serca podobne. On również moralizował i kłócił się z samym sobą.
      Jak mogłem się sprzeczać? Nigdy nawet nie słyszałem o tym facecie.
      - Moralizował, aż się raz doigrał. Mój mąż obdarł go ze skóry.
      - Sądzisz, że moralizowałem na temat Ghoja?
      - Tak. Sądzę, że po wszystkim przejdziesz przez własnoręcznie stworzone piekło. Czysty zysk. Jesteś na tyle sprytny, aby najpierw ich dopaść, a potem dopiero płakać.
      - Nie sądzę, abym chciał grać w tę grę.
      - Nie. Nie możesz.  Chcę,  żebyś poświęcił trochę czasu krawcom, żeby mogli zdjąć miarę.
      - Co powiadasz? Już mam wystrzałowy mundur.
      - Nie taki jak ten. Ten nadaje się najwyżej do onieśmielania poddanych Władców Cienia. Potraktuj to jak część przedstawienia.
      - Słusznie. Kiedy tylko zechcesz. Mogę pracować, kiedy będą zdejmować miarę. Czy Zmienny zamierza być na przed stawieniu w Ghoja?
      - Przekonamy się w najgorszy sposób. Nie poinformował mnie. Powiedziałam ci, że on ma własne cele.
      - Nie zaszkodziło o to zapytać. Zdradził ci jakiś z nich?
      - Nie. Mogaba zarządził ćwiczebny bój między legionami na dzisiaj. Wybierasz się popatrzeć?
      - Nie. Zamierzam wybrać się do Radishy, wyciągnąć od niej więcej  środków transportu. Dostałem węgiel drzewny. Teraz muszę go przetransportować w dół rzeki.
      Parsknęła.
      - Za moich czasów rzeczy wyglądały inaczej.
      - Miałaś więcej władzy.
      - To prawda. Wyślę krawców i krojczych.
      Zastanawiałem się, co jej chodzi po głowie... Co? Czy naprawdę to widziałem? Co to było? Czy naprawdę machnęła ogonem, wychodząc z pokoju? Niech mnie diabli. Moje oczy chyba zaczynają wysiadać.
      Cotygodniowa narada. Zapytałem Murgena:
      - Jak sytuacja z nietoperzami?
      - Co? - Złapałem go ze strony, z której się nie spodziewał ataku.
      - Ty postawiłeś problem nietoperzy. Myślałem, że robisz coś, aby go rozwiązać.
      - Od jakiegoś czasu nie widziałem żadnego.
      - Dobrze. To znaczy, że Goblin i Jednooki usunęli właściwych ludzi. Z miejsca, w którym się znajduję, wszystko zdaje się iść łatwo. Przypuszczalnie nawet szybciej, niż tego oczekiwaliśmy i wydawało się możliwe. - Od jakiegoś czasu nie miałem osobistych skarg. Pani znalazła czas, by pomóc Ottonowi i Hagopowi napędzić stracha ich nadętym jeźdźcom. - Mogaba?
      - Według najbardziej pesymistycznych szacunków zostało dwanaście dni. Nadszedł czas, by wysłać oddziały obserwatorów stanów wody. Najgorszy wypadek nie musi być absolutnie najgorszy.
      - Radisha wyprzedziła cię. Rozmawiałem z nią wczoraj. Zmobilizowała dla tego celu połowę pocztylionów. W obecnej chwili wody w rzece stoją wyżej niż oczekiwano. To może nic nie znaczyć. Mamy przed sobą jeszcze mnóstwo okazji do zmiany pogody.
      - Każdy zyskany dzień to dodatkowych stu ludzi do każdego legionu.
      - Ilu już masz w tej chwili?
      - W każdym trzy tysiące trzystu. Mam zamiar dojść do czterech tysięcy. W każdym razie i tak trzeba będzie wówczas już wyruszać.
      - Sądzisz, że pięć dni wystarczy, aby dostać się tam? To oznacza dwadzieścia mil dziennie dla facetów, którzy nie są do tego przyzwyczajeni.
      - Przywykną. Obecnie są w stanie zrobić dziesięć dziennie z pełnym wyposażeniem polowym.
      - W tym tygodniu przyjdę na nich popatrzeć. Obiecuję. Na odcinku politycznym wszystko skutecznie spacyfikowane. Hagop. Twoi chłopcy będą gotowi?
      - Powoli dochodzą do formy. Zaczęli zdawać sobie sprawę, iż nie żartujemy, gdy mówimy im, że staramy się pokazać, jak pozostać przy życiu.
      - To już udało wam się dużo osiągnąć, przekonawszy ich, iż nie jest to tylko gra. Wielki Kubeł. Jak twoi chłopcy?
      - Daj nam jeszcze pięćdziesiąt dodatkowych wozów i może my jutro wyruszać, kapitanie.
      - Oglądałeś szkice tego miasta?
      - Tak jest.
      - Jak dużo czasu zajmie ustawienie wszystkiego?
      - Zależy od materiałów. Na palisadę. I od siły ludzkiej. Dużo kopania. Reszta nie stanowi problemu.
      - Będziesz miał ludzi. Legion Sindawe. Pójdą razem z tobą, a potem się wycofają, jako nasze rezerwy. Powiem ci jednak, że sytuacja z rezerwami jest niewesoła. W końcu będziesz musiał polegać bardziej na okopach niż na palisadzie. Cletus. Co z artylerią?
      Cletus i jego brat uśmiechnęli się jak na komendę. Wyglądali na dumnych z siebie.
      - Mamy ją. Po sześć ruchomych machin dla każdego legionu, już zbudowanych. Teraz szkolimy na nich załogi.
      - Świetnie. Chciałbym, żebyście wybrali się tam z kwatermistrzami oraz inżynierami i rzucili okiem na miasto. Weźcie ze sobą kilka machin. Wielki Kubeł, twoi chłopcy niech lepiej wyruszą najszybciej jak to tylko możliwe. Drogi powoli stają się kiepskie. Jeżeli naprawdę potrzebujesz więcej wozów, ukradnij je obywatelom. Będzie szybciej, niż ja wydobędę od Radishy. Cóż, czy nikt naprawdę nie przyszedł tu z niczym, co mnie zmartwi? Wiecie przecież,  że jestem nieszczęśliwy, jeżeli nie mam się czym przejmować?
      Spojrzeli na mnie pustymi oczyma. Na koniec Murgen wybuchnął:
      - Mamy stanąć naprzeciwko ich dziesięciu tysięcy z naszymi ośmioma? Czy to nie jest wystarczający powód do zmartwień? Panie kapitanie?
      - Dziesięć tysięcy?
      - Takie są plotki. Że Władcy Cienia powiększyli stan sił inwazyjnych.
      Spojrzałem na Panią. Wzruszyła ramionami. Powiedziałem:
      - Znaczy to, że mamy wywiad, na którym nie można polegać. Ale nas będzie więcej niż osiem tysięcy, wliczając w to kawalerię. Wraz z legionem Sindawe w istocie przewyższamy ich liczebnie. Będziemy mieli lepszą pozycję w polu. A ponadto chowam w swym rękawie jedną lub dwie sztuczki.
      - Ten węgiel? - zapytał Mogaba.
      - Między innymi.
      - Nie powiesz nam?
      - Nie ma mowy. Tak właśnie kręci się ten świat. Jeżeli nikt oprócz mnie nic nie wie, nikogo nie mogę obwiniać prócz siebie, jeżeli dowie się o tym strona przeciwna.
      Mogaba uśmiechnął się. Rozumiał mnie aż nazbyt dobrze. Po prostu chciałem to zatrzymać dla siebie.
      My, dowódcy, czasami zachowujemy się w ten sposób.
      Moi poprzednicy nigdy nikomu niczego nie mówili, aż nadchodził czas, by uderzać.
      Po wszystkim zapytałem Panią:
      - Co o tym myślisz?
      - Myślę, że powoli zaczyna docierać do nich, iż to jest wojna. Wciąż mam grobowe niemalże wątpliwości co do ostatecznego zwycięstwa, ale być może jesteś lepszym kapitanem, niż gotów jesteś przyznać. Obsadziłeś każdego człowieka na takim stanowisku, na którym jest z niego najwięcej pożytku.
      - Albo najmniej szkody. - Astmatyk i siostrzeniec Hagopa wciąż nie potrafili mi udowodnić, że się na cokolwiek mogą przydać.
      Siedem dni do ostatecznego terminu. Dwa dni temu wyruszyli kwatermistrzowie, inżynierowie i rezerwowy legion Sindawe. Przybywający do stolicy pocztylioni opisywali ich postępy jako niezadowalające. Drogi były w beznadziejnym stanie. Ale pomagali im ludzie, mieszkający przy trasie ich marszu. W najgorszych miejscach żołnierze i mieszkańcy rozładowywali wozy i zaprzęgi ciągnęły już puste wozy przez błoto.
      Mimo wszystko los nam jednak sprzyjał. Wciąż padał deszcz, który powinien ustać tydzień temu. Z raportów wynikało, że woda w rzece wciąż stoi zbyt wysoko, aby można było przeprawić się przez brody. Obserwatorzy sądzili, że zyskaliśmy przynajmniej pięć dni.
      Powiedziałem to Mogabie, któremu czas był potrzebny bardziej niż komukolwiek innemu. Odburknął, że jego głównym osiągnięciem do dnia dzisiejszego było nauczenie swych żołnierzy maszerowania w równych szeregach.
      Uznałem, że to jest najważniejsza lekcja. Jeżeli będą potrafili zachować porządek na polu bitwy...
      Nie czułem się dobrze z tym dodatkowo przyznanym czasem. Kiedy kolejne dni mijały, a ja otrzymywałem coraz więcej raportów o kłopotach jakie ma maszerujący oddział, stawałem się coraz bardziej niespokojny.
      Na dwa dni przed pierwotnie zaplanowanym terminem wymarszu, wezwałem do siebie Mogabę.
      - Czy odpocząłeś trochę dzięki zyskanemu czasowi?
      - Nie.
      - W ogóle nic to nie dało?
      - Nie, to nie tak. Jeżeli wyruszymy pięć dni później, będą o pięć dni lepiej przygotowani.
      - Dobrze. - Odchyliłem się na oparcie krzesła.
      - Wyglądasz na zmartwionego.
      - To błoto. Wysłałem Żabiego Pyska na zwiady. Sindawe wciąż znajduje się dwadzieścia mil od Yejagedhya. A cóż to będzie dla hałastry, którą zbierzemy ze sobą?
      Pokiwał głową.
      - Myślisz, że powinniśmy wyruszyć wcześniej?
      - Poważnie rozważam wymarsz w terminie, który pierwotnie zaplanowaliśmy. Po prostu, żeby mieć pewność. Jeżeli przybędziemy wcześniej na miejsce, będziemy mogli wypocząć i może nawet potrenować trochę w warunkach polowych.
      Ponownie przytaknął. Potem wziął mnie z zaskoczenia.
      - Czasami zdajesz się na intuicję, na niejasne podejrzenia, czyż nie?
      Uniosłem brew.
      - Obserwowałem cię od Gea-Xle. Zaczynam powoli rozumieć, jak funkcjonuje twój umysł, tak przynajmniej mi się wydaje. Ale czasami sądzę, że nie rozumiesz sam siebie w wystarczającym stopniu. Przez cały tydzień byłeś zakłopotany. To znaczy, że coś podejrzewasz. - Wstał z krzesła. - Będę prowadził swoje działania w oparciu o założenie, że wyruszymy wcześniej.
      Odszedł. Zastanawiałem się nad jego słowami, nad tym, że wie, jak działa mój umysł. Czy powinienem potraktować to jako pochlebstwo, czy jako groźbę?
      Podszedłem do okna, otworzyłem je, spojrzałem w nocne niebo.
      Pomiędzy pędzącymi stadami chmur mogłem dojrzeć gwiazdy. Może cykliczna codzienna mżawka skończyła się już. Ale mogła to być jedynie przerwa.
      Wróciłem do pracy. Nad obecnym projektem, rozpracowywanym trochę na łapu-capu, zastanawiałem się razem z Żabim Pyskiem. Staraliśmy się ustalić, co się stało z książkami, które zginęły z rozmaitych bibliotek w całym mieście. Według mojego pomysłu, jakiś anonimowy urzędnik zgromadził je w pałacu Prahbrindraha. Pytanie brzmiało: Jak się do nich dostać? Odwołać się do mojej władzy dyktatora?
      - Nie zwracaj uwagi na rzekę.
      - Co powiedziałeś? - Rozejrzałem się dookoła. - Co, do cholery?
      - Nie zwracaj uwagi na rzekę.
      Na parapecie okna siedziała wrona. Obok usadowiła się druga. Dostarczyła tę samą wiadomość.
      Wrony są cwane. Ale tylko wedle ptasich kategorii. Zadałem sobie pytanie, o czym też one mówią. Kazały mi nie zwracać uwagi na rzekę. Mogłem je łamać kołem, a i tak nie wydusiłbym niczego więcej.
      - W porządku. Przyjąłem. Nie zwracaj uwagi na rzekę. No. Wrony. Przez cały czas te przeklęte wrony. Próbowały mi coś przekazać, z pewnością. Co? Ostrzegły mnie już wcześniej. Czy chciały powiedzieć, żebym nie zwracał uwagi na stan wody w rzece?
      W każdym razie i tak miałem taki zamiar, ze względu na błoto.
      Podszedłem do drzwi i zawołałem:
      - Jednooki! Goblin! Potrzebuję was.
      Weszli do środka, wyglądając na zagniewanych. Stanęli w sporej odległości jeden od drugiego. Niedobry znak. Znowu zaczynali się kłócić. Albo przymierzali się do tego. Minęło tak dużo czasu, od kiedy osłabła trochę gwałtowność ich waśni, że teraz mogło to doprowadzić do wielkiego wybuchu.
      - Dziś właśnie nadszedł ten dzień, chłopcy. W nocy zgarnijcie resztę agentów Władców Cienia.
      - Sądziłem, że mamy jeszcze trochę czasu - zaczął utyskiwać Jednooki.
      - Mogło tak być. Ale stało się inaczej. Chcę, żeby to zostało zrobione teraz. Zajmijcie się wszystkim.
      Goblin wymruczał pod nosem:
      - Tak jest, wasza dyktatorskość, panie kapitanie. Rzuciłem mu wstrętne spojrzenie. Wyszedł z pokoju. Podszedłem do okna i wpatrzyłem się w jaśniejące niebo.
      - Mam wrażenie, że rzeczy układają się aż nazbyt dobrze.
     
32. ŚWIATŁOCIEŃ
      
      Władcy Cienia spotkali się w pośpiechu, który ich wyczerpał. Termin spotkania został ustalony wiele dni wcześniej, kiedy jednak jechali na nie, posłyszeli zew głoszący, że jest już zbyt późno na leniwą, wygodną podróż.
      Znajdowali się w miejscu, w którym był basen, niepewna struktura przestrzeni oraz cienie. Kobieta balansowała niespokojnie, unosząc się w powietrzu. Jej towarzysze byli najwyraźniej poruszeni. Ten, który odzywał się rzadko, teraz przemówił pierwszy:
      - Skąd ta cała panika?
      - Nasze źródła w Taglios zostały eksterminowane. Wszystkie z wyjątkiem najnowszych. Równie nagle jak to. - Strzeliła palcami.
      Jej towarzysz powiedział:
      - Zamierzają wyruszyć. 
      Kobieta:
      - Wiedzieli, kim były nasze źródła. To oznacza, że wszystko, czego się dzięki nim dowiedzieliśmy, nie jest wiarygodne.
      Jej towarzysz:
      - Musimy wyruszyć szybciej, niż zaplanowaliśmy. Nie możemy dać im ani minuty więcej niż to konieczne.
      Ten, który zazwyczaj milczał, zapytał:
      - Czy odkryto nasze zamiary? 
      Kobieta:
      - Nie. Mamy jeszcze jedno źródło, bliskie samemu sercu, wciąż jeszcze nie odkryte, jeżeli nawet po większej części nieefektywne. Nie przekazało nam nawet śladów podejrzeń.
      - Powinniśmy dołączyć do oddziałów. Nie zostawiać niczego ryzyku, jakie niesie ze sobą bitwa.
      - Dyskutowaliśmy już tę kwestię. Nie. Sami nie będziemy ryzykować. Nie ma żadnego powodu, by sądzić, że mają jakiekolwiek szansę przeciwko naszym weteranom. Powiększyłem siły inwazyjne o pięć tysięcy ludzi. To wystarczy.
      - Jest jeszcze jedna rzecz. Ta, dla której obejrzenia wezwałeś nas tutaj. Tak. Nasz towarzysz z Uścisku Cienia i Przeoczenia nie jest bynajmniej opętany taką obsesją południa, jak miało nam sugerować jego zachowanie. W zeszłym roku przerzucił trochę swoich ludzi na terytorium Taglios. Zaatakowali przywódców Czarnej Kompanii. I żenująco przegrał. Ich wysiłki przydały się tylko na jedno, pominąwszy zdradę jego prawdziwych planów. Pozwoliły mi na wprowadzenie jednego ze źródeł informacji, które przeżyły, do owczarni wroga.
      - Tak więc, kiedy spotkamy się z nim następnym razem, my będziemy mogli jego oszukać.
      - Może. Wydaje się to właściwe. Ale jego wysiłki przyniosły nam nowe informacje. Dorotea Senjak jest z nimi.
      Po tych słowach zapadła długa cisza. Na koniec ten, który przemawiał tak rzadko, zauważył:
      - Tylko to wyjaśnia, dlaczego nasz przyjaciel mógł w tajemnicy wysłać ludzi na północ. Jak bardzo chciałby ją posiąść.
      Kobieta zareplikowała:
      - Z o wiele większej ilości powodów, niż jest to oczywiste. Wygląda na to, że ona pozostaje w związku z kapitanem Kompanii. Ona może być wartościowym źródłem, jeżeli ten związek jest na tyle silny, by można nim manipulować.
      - Trzeba ją zabić tak szybko, jak to tylko możliwe.
      - Nie! Musimy ją złapać. Jeżeli on mógłby ją wykorzystać, podobnie będzie z nami. Pomyśl o tym, co ona wie. Kim była. Ona może mieć klucz, który pozwoli uwolnić od niego świat i zamknąć bramę. Może być pozbawiona mocy, ale nie mogła stracić swej pamięci.
      Ten, który przemawiał nieczęsto, roześmiał się. Jego śmiech był tak szalony, jak tamten, który słyszano w Przeoczeniu. Pomyślał, że każdy może wykorzystać wspomnienia Dorotei Senjak. Każdy!
      Kobieta rozpoznała ten śmiech, zrozumiała, co dzieje się w jego umyśle, pojęła, że ona i jej towarzysz muszą działać bardzo ostrożnie. Ale na zewnątrz nie dała niczego po sobie poznać. Zapytała swego towarzysza:
      - Czy skontaktowałeś się z tym, który mieszka na bagnach?
      - Nie chce mieć nic wspólnego z nami i naszymi kłopotami. Zadowolony jest ze swego cuchnącego, wilgotnego maleńkiego imperium. Ale oznajmił, że przybędzie.
      - Dobrze. Zgadzamy się więc? Kontynuujemy nasz plan? Głowy skłoniły się w potwierdzeniu.
      - Natychmiast roześlę rozkazy.
     
33. TAGLIOS: PIJANI CZARODZIEJE
     
      To nie był dobry dzień. Nie stał się lepszy przez to, że zaszło słońce. Najlepszą rzeczą w nim był raport Żabiego Pyska, że Sindawe dotarł w końcu do Yejagedhya. Rzecz najgorsza nastąpiła niemal natychmiast po tamtej. Nie było materiałów na fortyfikację miasta. Fosa będzie musiała wystarczyć. Należało jednak najpierw wydrenować teren.
      Ale grunt był tak przesiąknięty wodą, że ściany rowu musiały się obsuwać.
      Och, cóż. Jeżeli bogowie zaplanowali sobie, że nas dopadną, to zapewne miało się tak stać. Całe nasze wierzganie i wicie się na haczyku niczego nie zmieni.
      Gotowałem się właśnie do spania, gdy do środka wpadł Murgen. Byłem tak zmęczony, że widziałem podwójnie. Dwóch Murgenów nie poprawiło jednak stanu świata.
      - Co jeszcze? - warknąłem.
      - Być może mamy wielkie kłopoty. Goblin i Jednooki są w knajpie Łabędzia, pijani po dupy i zaczynają swoje zabawy. Nie podoba mi się atmosfera jaka temu towarzyszy.
      Zrezygnowany wstałem, przygotowany na kolejną bezsenną noc. To się szykowało już od dłuższego czasu. Tym razem mogło się wymknąć spod kontroli.
      - Co robią?
      - Jak dotąd, to co zawsze. Ale tym razem nie ma w tym nic zabawnego. Jest za to dużo podskórnej złości. W każdym razie, wygląda tak, jakby ktoś mógł zdrowo oberwać.
      - Konie gotowe?
      - Wysłałem rozkaz.
      Chwyciłem oficerską buławę, którą jeden z Nar rzucił mi, kiedy dojeżdżaliśmy do Gea-Xle. Bez żadnego szczególnego powodu, wyjąwszy może to, że była to najbliżej pod ręką znajdująca się rzecz, nadająca się do rozbijania głów.
      Kiedy przechodziliśmy przez baraki, wokół panowała cisza. Żołnierze wyczuli, że coś się dzieje. Zanim dotarłem do stajni, Mogaba i Pani przyłączyli się do naszej procesji. Murgen wyjaśnił im wszystko w czasie gdy tamtych dwoje klęło stajennych, by przygotowali jeszcze dwa konie.
      Że waśń pomiędzy Jednookim i Goblinem wymknęła się spod kontroli, można było dostrzec z odległości kilku przecznic. Ognie łuną rozświetlały niebo. Taglianie wyszli na dwór, by zobaczyć co się dzieje.
      Czarodzieje wynieśli się ze swymi porachunkami na ulicę, za knajpę Łabędzia. Byli wściekli niemal do nieprzytomności. Ognie migotały na całej ulicy, nic wielkiego, tylko płonące plamy, rozświetlające frontony budynków - znaki niecelnych poczynań pary pijanych czarowników.
      Te kłopotliwe, małe cholery miały trudności z utrzymaniem równowagi, nie mówiąc już o celności strzałów. Cóż, może rzeczywiście bogowie strzegą głupców i pijaków. Gdyby byli trzeźwi, już dawno pomordowaliby się wzajemnie.
      Dookoła spoczywały nieruchome ciała. Pomiędzy nimi Łabędź, Mather, Klinga i kilku chłopców z Kompanii. Próbowali zapewne przerwać całą zabawę i tak im za to podziękowano.
      Jednooki i Goblin powoli doprowadzali sytuację do punktu kulminacyjnego. Jednooki trzymał wystawionego na Goblina Żabiego Pyska; na twarzy impa malował się ból. Tamten z kolei miał coś, co wyglądało niczym czarny wąż dymu, wyrastający z sakwy przy pasie. Usiłował przeniknąć obronę Żabiego Pyska. Kiedy ich narzędzia zwarły się, ulicę obmyły potoki światła, ukazując skulonych taglian, obserwujących walkę z względnie bezpiecznej odległości.
      Zatrzymałem się, zanim mnie zauważyli.
      - Pani. Czym jest ta rzecz, którą trzyma Goblin?
      - Stąd nie umiem określić. Coś, czego nie powinien mieć. Przeciwnik,  dorównujący mocą Żabiemu  Pyskowi, o którym sądziłam, że znacznie przekracza możliwości takiego czarodzieja jak Jednooki. - Jej głos zdradzał pewne zaniepokojenie.
      Były czasy, kiedy sam bym to dostrzegł. To nie miało wiele sensu, że możesz po prostu wejść do sklepu i wziąć sobie z półki Żabiego Pyska. Ale Jednooki w najmniejszym stopniu nie był zaniepokojony, a on przecież był ekspertem.
      Żabi Pysk i wąż zwarli się w połowie drogi pomiędzy swymi panami. Zaczęli mruczeć, wysilać się, wrzeszczeć i łomotać. Zastanowiłem się na głos:
      - Czy to właśnie Goblin przywiózł sobie z wyprawy na prowincję?
      - Co?
      - Od pierwszej chwili, kiedy go zobaczyłem po jego starciu ze smagłymi facetami, którzy kierowali cieniami, miał już ten wyraz samozadowolenia na twarzy. Jakby na koniec odnalazł jakiś sposób, by pokonać świat.
      Pani pogrążyła się w zamyśleniu.
      - Jeżeli wziął go od Władców Cienia, może to być szpicel. Zmienny mógłby nam powiedzieć na pewno.
      - Nie ma go tutaj. Przyjmijmy więc takie założenie. Wypalił się ostatni ogień. Goblin i Jednooki byli całkowicie zajęci sobą. Jednooki potknął się o własne sznurowadło i zachwiał na nogach. Przez chwilę wyglądało na to, że Goblin zdobędzie przewagę. Żabi Pysk ledwie odbił uderzenie węża.
      - Dość. Nie poradzimy sobie bez nich, niezależnie od tego, że tak naprawdę, to miałbym ochotę pogrzebać ich do ziemi i mieć już na zawsze spokój z tym gównem.
      Pognałem konia ostrogą. Goblin znajdował się bliżej mnie. Ledwie zdążył się zacząć obrót. Pochyliłem się w siodle i trzepnąłem go w głowę. Nie obejrzałem się, by stwierdzić, jakie są rezultaty. Już byłem przy Jednookim. Jego również zdrowo walnąłem z góry.
      Zawróciłem do drugiej szarży, ale Pani, Mogaba i Murgen już ich pochwycili. Bój pomiędzy Żabim Pyskiem i wężem zamarł sam. Ale oni nie chcieli przestać. Patrzyli na siebie ponad dziesięcioma stopami bruku.
      Zatrzymałem konia.
      - Żabi Pysk. Czy możesz mówić? Czy jesteś równie szalony jak twój szef?
      - On jest szalony, kapitanie, nie ja. Ale mnie obowiązuje umowa. Muszę robić co mi każe.
      - Tak? Opowiedz mi o tym. Czym była ta rzecz, która wyrosła z sakwy Goblina?
      - Rodzaj impa. W innej postaci. Gdzie on go zdobył, kapitanie?
      - Sam się zastanawiam. Murgen, sprawdź tych innych gości. Zobacz, czy są jakieś rzeczywiste ofiary. Mogaba, przyprowadź tutaj tych małych gówniarzy. Mam zamiar zderzyć parę głów.
      Posadziliśmy ich obok, a Mogaba i Pani trzymali ich z dala od siebie. Zaczynali powoli trzeźwieć. Murgen przyszedł i oznajmił mi, że nikt nie został poważnie ranny.
      Chociaż coś.
      Jednooki i Goblin patrzyli na mnie. Chodziłem w tę i z powrotem, uderzając drzewcem buławy o wnętrze dłoni. Mój dyktatorski badyl. Odwróciłem się w ich stronę.
      - Następnym razem, kiedy się to zdarzy, zamierzam związać was razem, twarzami do siebie, wsadzić do worka i wrzucić do rzeki. Nie mam już dla was cierpliwości. Jutro, kiedy kac jeszcze wciąż będzie was dręczył, macie wstać, przyjść tutaj i naprawić wszystkie szkody. Koszty napraw pokryjecie z własnej kieszeni. Zrozumiano?
      Goblin wyglądał na ogłupiałego. Zdobył się na lekkie skinienie głową. Jednooki nie dał najmniejszego znaku, że słyszał.
      - Jednooki? Chcesz, żebym cię jeszcze raz walnął w łeb? Pokiwał głową. Niechętnie.
      - Dobrze. Teraz pozostałe rzeczy. Goblin. Ta istota, którą przy wlokłeś z wyprawy w teren. Są przesłanki, że należy do Władców Cienia. Szpicel. Zanim się położysz do łóżka, chcę, żebyś wsadził to do butelki i zakopał. Głęboko.
      Wbił we mnie spojrzenie złych oczek.
      - Konował...
      - Słyszałeś co powiedziałem.
      Wściekłe syczenie, przypominające niemalże ryk, wypełniło przestrzeń ulicy. Wężowa istota oderwała się od bruku i runęła na mnie.
      Żabi Pysk skoczył z boku i odchylił tor jej lotu.
      W pijackim pośpiechu, wciąż patrząc oszalałymi, maślanymi oczyma, Goblin i Jednooki razem próbowali uzyskać nad nim kontrolę. Wycofałem się. Minęły trzy szalone minuty, zanim Goblin upchnął wreszcie impa do swej sakwy. Chwiejnie wszedł do knajpy Łabędzia. Minutę później wyszedł, niosąc zapieczętowany dzban wina. Spojrzał na mnie z rozbawieniem.
      - Pogrzebię go, Konował. - Ale w jego głosie brzmiało zmieszanie.
      Jednooki również zdążył się już pozbierać. Wziął głębszy oddech.
      - Pomogę mu.
      - W porządku. Spróbujcie nie rozmawiać zbyt dużo ze sobą. Nie zaczynajcie wszystkiego od nowa.
      Miał na tyle poczucia przyzwoitości, że też wyglądał na zmieszanego. Obdarzył Żabiego Pyska pełnym namysłu spojrzeniem. Zwróciłem uwagę, że nie wziął impa ze sobą, by tamten wykonał całą ciężką pracę.
      - Co teraz? - zapytał Mogaba.
      - Jestem na nich cholernie zły, ale teraz nie mamy innego wyjścia, jak tylko polegać na ich sumieniu, że będą współ pracować w osiągnięciu wspólnego celu. Przynajmniej przez jakiś czas. Gdybym nie potrzebował ich tak bardzo, urządziłbym im taką noc, którą zapamiętaliby do końca życia. Niepotrzebne mi było to gówno. Dlaczego się śmiejesz?
      Pani nie zatrzymała się.
      - Skala jest mniejsza, ale wszystko przypomina, co do joty, usiłowanie utrzymania na smyczy Dziesięciu, Którzy Zostali Schwytani.
      - Tak? Być może. Murgen, ty byłeś tutaj, pijąc sobie w każ dym razie, skończysz więc zbieranie śmieci. Zamierzam trochę się przespać.
     
34. W DRODZE DO GHOJA
     
      To było gorsze niż sobie wyobrażałem. Błoto wydawało się bezdenne. Pierwszego dnia od opuszczenia Taglios, po mobilizującej paradzie, pokonaliśmy dwadzieścia mil. Nie czułem się doprowadzony do rozpaczy. Ale bliżej miasta droga była w lepszym stanie. Potem zmieniło się na gorsze. Jedenaście mil kolejnego dnia, dziewięć każdego z trzech następnych. Udawało nam się poruszać z taką prędkością tylko dlatego, że mieliśmy ze sobą słonie.
      Tego dnia, na który zaplanowałem sobie dotarcie do brodu Ghoja, znajdowaliśmy się wciąż w odległości trzydziestu mil od niego.
      Potem pojawił się Zmienny; pod postacią wilka wpadł między nas, kiedy przemierzaliśmy pustkowie.
      Deszcze skończyły się, ale niebo zasnuwały chmury, tak że grunt nie wysychał. Słońce nie było naszym sprzymierzeńcem.
      Zmienny pojawił się w towarzystwie mniejszego wilczka. Wyglądało na to, jakby jego dublerka również zajmowała się zmianami kształtu.
      Spędził godzinę z Panią, zanim ruszyliśmy dalej. Potem znowu pogalopował w dzicz.
      Pani nie wyglądała na szczególnie zadowoloną.
      - Złe wiadomości?
      - Najgorsze z możliwych. Oszukali nas.
      Moja twarz nie zdradziła niczym nagłego ścisku w żołądku.
      - Co?
      - Przypomnij sobie, jak wygląda Main na mapie. Między Numą a Ghoja jest nizinny obszar, który zalewają powodzie.
      Wyobraziłem sobie. Na przestrzeni dwunastu mil rzeka płynęła przez obszar równinny, który powodzie zalewały za każdym razem, gdy woda podnosiła się więcej niż o kilka stóp. Przy najwyższym stanie wód, mogła rozlewać się tam na szerokość czterdziestu mil, przy czym zalany był raczej prawy brzeg. Równina zmieniała się? w wielki zbiornik wodny i dlatego bród Numa stawał się otwarty dla przeprawy przed Ghoja. Ale wedle ostatnich słyszanych przeze mnie wieści, wciąż utrzymywała się na nim wysoka woda.
      - Wiem. I co z tego?
      - Od czasu, gdy zajęli prawy brzeg rzeki, Władcy Cienia zaczęli budować groblę dokładnie wzdłuż normalnego brzegu. To jest coś, o czym mówiono już od wieków. Prahbrindrah również chciał to zrobić, aby odzyskać równiny pod uprawę. Ale nie stać go było na siłę roboczą. Władcy Cienia nie mają takich problemów. Zaprzęgli do pracy pięćdziesiąt tysięcy więźniów, taglian, którzy nie zdążyli przedostać się przez rzekę w zeszłym roku oraz jeńców z wcześniej podbitych terytoriów. Nikt nie poświęcał temu więcej uwagi, ponieważ projekt należy do takich, które wykonałby każdy, kto miałby odpowiednie możliwości.
      - Ale?
      - Ale zbudowali groblę osiem mil na wschód. Nie jest to tak wielki wysiłek, jak można by sądzić, albowiem sama konstrukcja ma jedynie dziesięć stóp wysokości. Co pół mili znajdują się w niej duże zbiorniki, o boku około stu pięćdziesięciu jardów, niczym wieże wzdłuż ściany. Tam trzymają zamkniętych więźniów i używają platform jako śmietnisk dla materiałów.
      - Nie rozumiem, dokąd zmierzasz.
      - Zmienny zauważył, że przestali rozbudowywać mur, ale wciąż gromadzą materiały. Potem zrozumiał, o co chodzi. Mają zamiar częściowo przegrodzić rzekę. Wystarczająco, by skierować wody na równinę, tak aby poziom rzeki na brodzie Ghoja opadł szybciej, niż oczekujemy.
      Przemyślałem całą kwestię. To był chytry pomysł i zdecydowanie efektywny. W swoim czasie Kompania też zrobiła jedną lub dwie sztuczki z rzekami. Potrzebowali tylko jednego dnia. Jeżeli uda im się przeprawić bez przeszkód, to po nas.
      - Chytre bękarty. Czy uda nam się zdążyć na czas?
      - Może. Jest to nawet prawdopodobne, biorąc pod uwagę, iż nie zwlekałeś z opuszczeniem Taglios. Ale przy takim tempie, z jakim się poruszamy, zdążymy ledwie na czas, a nadto będziemy zmęczeni walką z błotem.
      - Czy zaczęli już grodzić rzekę?
      - Rozpoczęli tego ranka, powiada Zmienny. Dwa dni zabierze im zrzucenie wypełnienia i jeszcze jeden odprowadzenie wystarczającej ilości wody.
      - Czy wpłynie to na Numę?
      - Nie przez najbliższy tydzień. Teraz woda będzie obniżać się tylko tutaj. Zmienny uważa, że pokonają bród Numa na dzień przedtem, zanim zrobią to w Ghoja.
      Spojrzeliśmy po sobie. Zrozumiała to, co zrozumiałem i ja. Władcy Cienia pozbawili nas możliwości realizacji tego, co zaplanowaliśmy na noc przed Ghoja.
      - Niech sczezną!
      - Wiem. Wszystko przez to błoto. Muszę ruszać dzisiaj, aby dostać się tam na czas. Przypuszczalnie nie wrócę do Ghoja. Użyj Sindawe w naszym zastępstwie. To miasto i tak jest stracone.
      - W każdym razie i tak będę musiał maszerować szybciej.
      - Porzuć tabory.
      - Ale...
      - Zostaw z tyłu inżynierów i kwatermistrzów. Każ im podróżować najszybciej, jak potrafią. Zostawię im słonie. I tak na nic mi się nie przydadzą. Niech każdy żołnierz niesie dodatkowy ładunek. To, co okaże się najbardziej przydatne. Nawet wozy mogą zdążyć na czas, jeżeli zrezygnują z zatrzymywania się w Yejagedhya.
      - Masz rację. Zabierajmy się do tego.
      Zebrałem moich ludzi i wyjaśniłem im, co mamy zamiar zrobić. Godzinę później obserwowałem jak Pani wraz z kawalerią odchodzi w szyku na południowy wschód. Utyskujący piechociarze Mogaby, z których każdy niósł dodatkowe piętnaście funtów ładunku, z mozołem zaczęli brnąć w kierunku Ghoja.
      Nawet stary mistrz wojowników niósł ładunek.
      Zadowolony byłem, że miałem szczęście i przewidziałem, by zasadniczy korpus materiałów wysłać kilka dni wcześniej.
      Maszerowałem razem ze wszystkimi. Mój koń niósł dwieście funtów rupieci i zdawał się skrajnie poniżony tym doświadczeniem. Jednooki mamrotał, idąc obok mnie. Wysłał Żabiego Pyska na zwiady, w poszukiwaniu tras marszu, na których ziemia w mniejszym stopniu byłaby niechętna naszej kolumnie.
      Nie spuszczałem Pani z oka. Czułem się wydrążony, pusty. Oboje zaczynaliśmy myśleć o nocy przed bitwą przy Ghoja jako o naszej nocy. A teraz nic się nie stanie.
      Zaczynałem podejrzewać, że nie uda nam się tego zrobić nigdy. Zawsze coś stanie na przeszkodzie. Być może istnieli bogowie,
      którzy marszczyli brwi, gdy pragnęliśmy dopuścić do spełnienia tego, co czuliśmy wewnątrz.
      Niech wszyscy złapią syfa, oni i ich nieprawe dzieci.
      Któregoś dnia, cholera. Któregoś dnia.
      Ale co potem? Wtedy będziemy musieli zrezygnować z mnóstwa pozorów. Potem będziemy musieli stanąć twarzą w twarz z określonymi problemami, podjąć określone postanowienia, zbadać możliwości i implikacje niektórych zobowiązań.
      Tego dnia niewiele czasu spędziłem, rozmyślając nad ratunkiem dla Taglios.
     
35. PRZED BITWĄ O GHOJA
     
      Weź trochę gruntu i zdrowo nasącz go wodą, dokładnie, aż do jądra ziemi. Potem nagrzewaj go przez kilka dni w ciepłym słońcu. I co otrzymasz?
      Owady.
      Unosiły się nade mną całymi chmarami, gdy ślizgałem się, wspinając na szczyt wzgórza, z którego rozciągał się widok na bród Ghoja. Komary chciały jeść. Mniejsze sztuki po prostu zapragnęły zamieszkać w moich nozdrzach.
      Od czasu ostatniej mej wizyty trawa zdążyła porządnie urosnąć. Wznosiła się obecnie na wysokość dwóch stóp. Wyciągnąłem przed siebie miecz i rozsunąłem źdźbła. Mogaba, Sindawe, Ochiba, Goblin oraz Jednooki postąpili tak samo.
      - Dużo tej hałastry - zauważył Jednooki. Wiedzieliśmy o tym wcześniej. Mogliśmy poczuć unoszący się
      w powietrzu zapach z ich ognisk. Moje wojska jadły tylko zimne racje. Jeżeli tamci goście nie wiedzieli, że już tu jesteśmy, nie miałem zamiaru oznajmiać im tego, krzycząc na całe gardło.
      Hałastra było jak najbardziej trafnym określeniem. Całkowicie nie uporządkowana zbieranina żołnierzy niezdyscyplinowanych, rozłożonych obozem, który ciągnął się od bramy fortu wzdłuż drogi na południe.
      - Co o tym myślisz, Mogaba?
      - Jeżeli nie jest to tylko przedstawienie, mające na celu wprowadzenie nas w błąd, to mamy szansę. O ile uda nam się, zatrzymać ich po tamtej stronie tego grzbietu. - Posunął się odrobinę do przodu i spojrzał na ziemię. - Jesteś pewien, że chcesz, abym stał na lewym skrzydle?
      - Zakładam, że twój legion jest lepiej przygotowany. Ustawmy wojsko Ochiby na prawym skrzydle, tam teren jest bardziej stromy. Mocą naturalnej tendencji atak pójdzie w kierunku, który będzie wyglądał na łatwiejszy.
      Mogaba kaszlnął.
      - Jeżeli natrą tylko na jednego z was, zostawiając drugiego w spokoju, wówczas odsłonią się na silny ogień flankowy. Jeżeli artyleria dotrze na czas, mam zamiar część dział zainstalować tutaj, a resztę niżej na tamtym małym pagórku. Żeby mogli strzelać na obie strony. Na całej przestrzeni między skrzydłami. - Stanowiska legionów  stykały  się  ze  sobą na drodze przecinającej pole. - Będzie to wówczas dobra zabawa dla łuczników i oszczepników.
      Mogaba odmruknął:
      - Plany są niczym jednodniowe jętki, gdy zaczyna śpiewać stal.
      Położyłem się na boku i spojrzałem mu z bliska w oczy.
      - Czy Nar będą się dzielnie trzymać?
      Jego policzki poczerwieniały. Wiedział, co mam na myśli.
      Wyjąwszy naszą przygodę na rzece, która stanowiła zupełnie inną bajkę, ludzie Mogaby nie oglądali dotąd prawdziwej bitwy. Dowiedziałem się o tym dopiero niedawno. Ich przodkowie zdobyli Gea-Xle, a ich sąsiedzi byli tak pokorni, że wystarczyło na nich krzyknąć, aby nie wchodzili im więcej w paradę. Ci Nar wciąż wierzyli, że są najlepsi ze wszystkich, ale nie zostało to dowiedzione na polu krwi.
      - Będą - odrzekł Mogaba. - Czy mogą postąpić inaczej? Jeżeli przestrach zmienia im kręgosłupy w wodę? Zbyt długo już się przechwalali.
      - Racja. - Ludzie robią cholernie głupie rzeczy tylko dlatego, że wcześniej mówili, iż są do nich zdolni.
      A co z resztą mojej bandy? Większość stanowili weterani, chociaż jedynie kilku uczestniczyło w czymś takim jak to. Dobrze dawali sobie radę na rzece. Ale nie możesz być pewien, co zrobi człowiek, dopóki tego nie uczyni. Nie byłem pewien nawet samego siebie. Przez całe swe życie uczestniczyłem w bitwach i wychodziłem z nich cało, ale widziałem przecież także, jak załamywali się starzy weterani.
      No i nigdy nie byłem generałem. Nigdy nie musiałem podejmować decyzji, za które z pewnością ktoś zapłaci życiem. Czy posiadam wewnętrzną siłę, potrzebną, by wysyłać ludzi na pewną śmierć po to, by osiągnąć większe cele?
      Byłem równie świeży w swojej roli, co najbardziej zielony z tagliańskich żołnierzy.
      Ochiba kaszlnął. Rozchyliłem trawę.
      Od południowego brzegu rzeki do brodu zbliżało się kilkunastu żołnierzy. Dobrze ubranych. Kapitanowie wroga?
      - Jednooki. Czas, by Żabi Pysk trochę zaczął podsłuchiwać.
      - Sprawdź. - Tamten odpełzł.
      Goblin rzucił mi ironiczne spojrzenie, które kryło gwałtowną irytację. Jednookiemu pozwolono zatrzymać swoją zabawkę, a jemu nie. Wybrałem sobie faworyta. Dzieci. Co za różnica, że ten cholerny wąż o mało co mnie nie zabił?
      Żabi Pysk wrócił z powrotem.
      Wyruszają rano. Wcześnie. Nie spodziewają się żadnego oporu. Napawają się opowieściami o tym, co będą robić w drodze do Taglios.
      Pozwoliłem, by wieści się rozniosły.
      Nikt nie miał tej nocy zażyć zbyt wiele snu.
      Czy moja mała armia nie była przetrenowana? Widziałem sporo lęku, który opada człowieka, gdy zbliża się godzina krwi, ale również skwapliwość, niezwykłą u żółtodziobów. Ci taglianie wiedzieli, że stawka jest wysoka, a szansę skromne. Skąd więc mieli w sobie tyle wiary w obliczu przypuszczalnej katastrofy?
      Zdałem sobie sprawę, że nie rozumiem w wystarczającym stopniu ich kultury.
      Poszperaj w swym zanadrzu, Konował. Zagraj kapitańską grę. Nieprzerwanie spacerowałem po obozie, jak zawsze w towarzystwie wron, wymieniając słówko to z jednym, to z drugim, słuchając anegdot o ukochanej żonie lub dziecku. To był pierwszy raz, kiedy wielu mogło ujrzeć mnie z bliska.
      Starałem się nie myśleć o Pani. Tak więc, zwykłym sposobem, nie mogłem pozbyć się jej ze swego umysłu.
      Jutro przejdą przez Ghoja. Znaczyło to, że dzisiaj pokonali Numę. W tej chwili mogą się tam toczyć walki. Albo może być już po wszystkim. Ona mogła zginąć. A trzy tysiące żołnierzy wroga pędzi, by zajść mnie od tyłu.
      Późnym popołudniem wozy zaczęły nadjeżdżać. Sindawe nadszedł od Yejagedhya. Mój nastrój poprawiał się z chwili na chwile. A jednak, mimo wszystko, postanowiłem wypróbować moją małą sztuczkę.
      Maruderzy schodzili się przez całą noc.
      Jeżeli przegramy walkę, tabory przepadną. Nie da się uratować ich i przeprowadzić przez to błoto.
      Jednooki nieustannie wysyłał Żabiego Pyska za rzekę. Właściwie bezcelowo. Strategia wroga była prosta - pokonać rzekę. Nic prócz tego. Nie przejmuj się mułami, po prostu załaduj wóz.
      Gdy zapadła noc, poszedłem na wzgórze, usiadłem w mokrej trawie i obserwowałem ognie płonące na przeciwległym brzegu. Być może zdrzemnąłem się trochę, a potem zaraz przebudziłem. Za każdym razem, gdy spoglądałem w górę, widziałem wyraźne przesunięcia gwiazd...
      Natychmiast przebudziłem się na dobre. Chłód. Strach. Nic nie słyszałem, niczego nie widziałem i nie czułem. Ale wiedziałem, że on tu jest. Wyszeptałem więc:
      - Zmienny?
      Wielki korpus rozmościł się przy mnie. W tym momencie sam siebie zadziwiłem. Nie bałem się. Oto był jeden z dwu najpotężniejszych spośród żyjących na świecie czarowników, jeden z Dziesięciu, Którzy Zostali Schwytani, którzy uczynili imperium Pani absolutnie niepokonanym, potwór straszliwy i szalony. A jednak się nie bałem.
      Zauważyłem nawet, że nie śmierdzi tak paskudnie jak zazwyczaj. Musiał się zakochać.
      On zagaił:
      - Nadejdą wraz z brzaskiem.
      - Wiem.
      - Nie mają w ogóle magii. Jedynie siłę swej broni i ramion. Możesz ich pokonać.
      - Miałem nadzieję, że tak będzie. Masz zamiar się wtrącać? Przez jakiś czas panowała cisza. Potem:
      - Mogę pomóc jedynie w drobiazgach. Nie chcę być zauważony przez Władców Cienia. Jeszcze nie.
      Pomyślałem o drobnych rzeczach, które mógłby zrobić, a które mogły tak wiele znaczyć.
      Obok nas zaczęło się nieznaczne poruszenie; taglianie taszczyli pięćdziesięciofuntowe worki z węglem drzewnym na przedpiersie stoku.
      Oczywiście.
      - Jak sobie radzisz z mgłą? Mógłbyś wyczarować mi trochę?
      - Pogoda nie leży w obszarze moich mocy. Być może małą chmurę, jeżeli będzie powód. Wyjaśnij.
      - Byłoby rzeczywiście pomocne, gdybym miał kęs mgły, który leżałby wzdłuż rzeki i sięgał może na jakieś dwieście stóp w górę tego zbocza. Zamknięty z jednej strony korytem strumienia. Tak, żeby ci chłopcy musieli przezeń przejść. - Opowiedziałem mu o mojej sztuczce.
      Spodobała się. Zachichotał, stosunkowo cichym dźwiękiem, po którym jednak czuło się, iż pragnie zawyć z mocą wulkanu.
      - Człowieku, wy byliście zawsze śliskimi, zimnokrwistymi, okrutnymi bękartami, sprytniejszymi, niżby mogło się wydawać. Podoba mi się to. Spróbuję. Nie powinno przyciągnąć wiele uwagi, a rezultaty mogą być zabawne.
      - Dziękuję.
      Mówiłem w pustkę. Albo być może do najbliższej wrony. Zmienny zniknął bezszelestnie.
      Siedziałem tam i torturowałem samego siebie, starając się myśleć o czymś, co mógłbym jeszcze zrobić, starając się nie myśleć o Pani, starając się wybaczyć sobie te wszystkie śmierci. Żołnierze przekraczający grzbiet wzgórza robili bardzo niewiele hałasu.
      Później zobaczyłem kilka wstążek formującej się mgły. Dobrze.
      Niebo zaróżowiło się odrobinę na wschodzie. Gwiazdy gasły. Za mną Mogaba oraz Nar budzili żołnierzy. Za rzeką sierżanci wroga robili to samo. Odrobina więcej światła i będę mógł zobaczyć baterie artylerii gotowe do podciągnięcia na pozycje.
      Przybyły na czas, ale z wagonów wiozących pociski dotarł tylko jeden.
      Zmiennemu udało się wytworzyć mgłę, ale nie całkiem taką, jaką chciałem. Wysoka na piętnaście stóp nad brodem, dwieście pięćdziesiąt jardów w moją stronę, niezupełnie docierała do szerokiego na dziesięć stóp pasa węgla drzewnego, który żołnierze ułożyli w nocy, łukiem łączącym brzeg rzeki na wschodzie z brzegiem strumienia.
      Czas na ostatnią, dodającą animuszu, przemowę. Ześliznąłem się ze wzgórza, odwróciłem... I zobaczyłem Panią.
      Wyglądała strasznie, ale uśmiechała się.
      - Udało ci się.
      - Właśnie tu dotarłam. - Schwyciła mnie za ręce.
      - Wygrałaś.
      - Ledwie. - Usiadła obok i opowiedziała mi wszystko. - Shadar sprawiał się dobrze. Dwukrotnie udawało im się ich odeprzeć. Ale trzeciej próby nie wytrzymali. Wszystko zmieniło się w ucieczkę i pościg, zanim zdążyliśmy wejść do gry. Kiedy to się stało, żołnierze Władców Cienia uformowali szyk i odpierali nasze ataki przez cały dzień.
      - Ktoś przeżył?
      - Kilku. Ale nie wrócili na drugą stronę. Wysłałam zaraz ludzi przez rzekę, spadłam na nich znienacka i zdobyłam fort. Potem posłałam Jaha dalej. - Uśmiechnęła się. - Dałam mu stu ludzi jako zwiadowców i powiedziałam, że wedle twoich rozkazów, ma iść za nimi. Jeżeli się przedrze, będzie na pozycji dzisiejszego popołudnia.
      - Poniósł duże straty?
      - Ośmiuset z każdego tysiąca.
      - Jest załatwiony, jeżeli my tutaj sknocimy sprawę. Uśmiechnęła się.
      - To dopiero będzie straszne, prawda? Mówiąc politycznie. Uniosłem brew. Wciąż miałem trudności z myśleniem w taki sposób.
      Ona zaś ciągnęła dalej:
      - Wysłałam posłańca z wiadomością do Gunni, żeby trzymali przejście w Theri. Następny posłaniec pędzi do Vehdna-Bota.
      - Masz tyle miłosierdzia co pająk.
      - Tak. Już prawie czas. Lepiej się ubierz.
      - Ubrać się?
      - Przedstawienie. Pamiętasz? Skierowaliśmy się do obozu. Zapytałem:
      - Przyprowadziłaś jakichś swoich ludzi?
      - Trochę. Więcej dołączy do nas później.
      - Dobrze. Nie chcę używać legionu Sindawe.
     
36. GHOJA
     
      Czułem się jak głupiec w stroju, który założyła na mnie Pani. Prawdziwy kostium, jakby żywcem zdarty z jednego z Tych, Którzy Zostali Schwytani; barokowa czarna zbroja z małymi cętkami krwawego światła, ślizgającymi się po jej powierzchni. Kiedy dosiadałem jednego z tych czarnych rumaków, wyglądałem, jakbym miał dziewięć stóp wzrostu. Najgorszy był hełm. Miał wielkie czarne skrzydła po bokach, wysoki puszysty grzebień z piór na szczycie oraz coś, co wyglądało niczym ogień płonący za otworem w przyłbicy.
      Jednooki osądził, że z daleka wyglądam onieśmielająco jak jasna cholera. Goblin zasugerował, że moi wrogowie umrą ze śmiechu na mój widok.
      Pani przywdziała strój wyglądający równie przerażająco - czerń, groteskowy hełm, ognie.
      Siedziałem na moim koniu i czułem się dziwnie. Moi ludzie trwali w pogotowiu. Jednooki wysłał Żabiego Pyska, aby obserwował wroga. Giermkowie Pani przynieśli tarcze, lance i miecze. Tarcze zdobne były w ponure symbole, lance zaopatrzone w proporce. Pani odezwała się:
      - Stworzyłam dwie paskudne postacie. Przy odrobinie szczęścia możemy zmienić się w coś, co będzie wyglądało jak Schwytani. Nasze imiona to Stwórca Wdów i Pożeracz Żywotów. Kim chciałbyś być?
      Zamknąłem przyłbicę.
      - Stwórcą Wdów.
      Przez jakieś dobre dziesięć sekund patrzyła na mnie wzrokiem pozbawionym wyrazu, potem powiedziała komuś by podał mi broń. Mój stary, znajomy sprzęt wziąłem ze sobą również.
      Skądś wyskoczył Żabi Pysk.
      - Gotowe, szefie. Właśnie wchodzą do wody.
      - Dobra. Roznieś wieści.
      Spojrzałem w prawo. Spojrzałem w lewo. Wszyscy i wszystko było gotowe. Zrobiłem tyle, ile mogłem. Reszta pozostawała w rękach bogów i w szczękach przeznaczenia.
      Żabi Pysk znajdował się w dole, pośród mgły, kiedy wróg wszedł do wody. Wycofał się. Dałem sygnał. Sto bębnów zaczęło łomotać. Pani i ja pokonaliśmy linię grzbietu. Uważam, że udało nam się dać niezłe przedstawienie. Na drugim brzegu, w forcie, żołnierze biegali bezładnie i wskazywali nas palcami.
      Wyciągnąłem miecz, który dała mi Pani; gestem dałem im znak, by zawrócili. Nie zrobili tego. Ja na ich miejscu też bym tego nie zrobił. Ale założę się, że czuli się zdrowo zaniepokojeni. Zjechałem po stoku i przytknąłem płonące ostrze do pasa węgla drzewnego.
      Płomień przebiegł w poprzek zbocza. Wypalił się w ciągu dwudziestu sekund, ale węgiel wciąż się żarzył. Szybko wróciłem na miejsce. Całe mnóstwo oparów.
      Przytruchtał Żabi Pysk.
      - Przechodzą przez rzekę, szefie.
      Wciąż nie mogłem dostrzec ich pośród tumanów mgły.
      - Powiedz im, by przestali bić w bębny. Natychmiastowa cisza. Potem szczęk wojsk, poruszających się we mgle. Oraz ich kaszel i przekleństwa w nasyconym siarką powietrzu. Wrócił Żabi Pysk. Rozkazałem mu:
      - Powiedz Mogabie, by ruszał. Bębny ponownie podjęły swój rytm.
      - Niech idą w równym szeregu - wymruczałem. - To wszystko o co cię proszę, Mogaba. Zmuś ich by szli w równym szeregu.
      Nadeszli. Nie odważyłem się spojrzeć, by zobaczyć, jak sobie radzą. Ale wkrótce minęli mnie. I trzymali szyk.
      Zajęli pozycję w poprzek zbocza, od strumienia, potem w dół ku rzece po lewej stronie, z zawiasem pomiędzy legionami przy drodze. Perfekcja.
      Wróg zaczął wyłaniać się z mgły, burząc ją, chwiejąc się na nogach, bez szyku, wściekle kaszląc i przeklinając. Napotkali barierę węgla drzewnego i nie wiedzieli, co robić.
      Dałem znak mieczem.
      Poleciały pociski.
      Wyglądało, jakby czysta, szaleńcza panika opanowała fort. Kapitanowie wroga zobaczyli, że weszli do środka i nie wiedzieli, co zrobić dalej. Podwinęli pod siebie ogony, narobili zamieszania i nie zrobili właściwie nic.
      Ich żołnierze nadchodzili dalej, nie wiedząc, w co się pakują, do chwili, gdy wychodzili z mgły i stawali przed barierą węgla drzewnego.
      Mgła zaczynała odpływać w kierunku rzeki. Zmienny nie mógł już dłużej jej utrzymać. Ale tyle, ile zdziałał, wystarczyło.
      Po drugiej stronie mieli jakichś kompetentnych sierżantów. Przynosili wodę i żłobili ścieżki pośród żaru, przy pomocy narzędzi do rycia okopów. Zaczęli zbierać swoich ludzi w poszarpanym szyku, za osłoną z tarcz, bezpiecznych przed strzałami i oszczepami. Ponownie dałem sygnał. Kołowe balisty otworzyły ogień.
      Nie przerażeni bliskością wroga, Mogaba i Ochiba jeździli w tę i z powrotem przed frontem swoich żołnierzy, napominając ich, by stali twardo, zachowując jedność szeregów.
      Moja rola w tej chwili była okrutna. Nie miałem nic do roboty, tylko siedzieć tutaj, z wiatrem igrającym dookoła mnie, jako żywy symbol.
      Oczyścili przejścia przez żar węglowy i ruszyli naprzód. Za swój trud wielu zapłaciło życiem. Balista wyczerpała pociski i wycofała się, ale strzały i oszczepy wciąż sypały się na wychodzących z brodu, zbierając straszliwe żniwo.
      Wciąż większy i większy nacisk, na całej linii. Legiony jednak nie ugięły szyku i broniły się tak dobrze, jak mogły. Ich płuca nie zostały uprzednio spalone przez siarczane gazy.
      Ponad połowa wrogich oddziałów pokonała rzekę. Jedna trzecia z nich padła. Kapitanowie w forcie pozostawali niezdecydowani.
      Wojska Władców Ciemności wciąż kontynuowały przeprawę. Zaczynała powodować nimi wściekła desperacja. Osiemdziesiąt procent przeszło. Dziewięćdziesiąt. Taglianie zaczynali tu i ówdzie się cofać. Ja trwałem nieporuszony - żelazny symbol.
      - Żabi Pysk - wymruczałem do wnętrza hełmu. - Potrzebuję cię teraz.
      Imp zmaterializował się, wczepiony w grzywę konia.
      - Czego potrzebujesz, szefie? - Napompowałem go rozkazami, które chciałem przekazać Murgenowi, Ottonowi i Hagopowi, Sindawe, niemal każdemu, o kim byłem w stanie sobie przypomnieć. Niektóre zarządzały realizację kolejnych etapów planu, inne wprowadzały innowacje.
      Ranek był w zadziwiający sposób wolny od wron. Teraz to się zmieniło. Dwa potwory, niemal równie wielkie jak kurczaki, przysiadły mi na ramionach. Nie stanowiły tworu niczyjej wyobraźni. Czułem ich ciężar. Inni również je dostrzegli. Pani odwróciła się, by przyjrzeć im się lepiej.
      Stado przeleciało nad polem bitwy, okrążyło fort i przysiadło na drzewach, rosnących wzdłuż brzegu rzeki.
      Piechota wroga pokonała rzekę. Ich tabor zaczynał się ustawiać: w marszowym szyku.
      Tysiące żołnierzy Władców Cienia padło. Wątpiłem, czy mieli w tej chwili przewagę liczebną. Ale doświadczenie dawało o sobie znać. Moi taglianie zaczynali oddawać teren. Dostrzegłem pierwsze drgnienia paniki, przeskakujące wśród ich szeregów.
      Zmaterializował się Żabi Pysk.
      - Przybyło parę wagonów z pociskami do balisty, szefie.
      - Dostarczcie je do machin. Potem powiedz Hagopowi i Ottonowi, że już czas.
      W tej chwili jakieś siedem setek jeźdźców przywlokło się znad Numy. Byli śmiertelnie zmęczeni. Ale byli na miejscu, gotowi.
      Zrobili to, czego od nich oczekiwano. Wychynęli zza osłony krzaków, otaczających strumień. Przeszli przez chaos poza liniami wroga, niczym gorący nóż przez masło. Miękkie masło. Potem zawrócili w poprzek stoku, wcinając się w tyły frontu wroga. Jak kosa tnąca pszenicę.
      Murgen nadjechał przez wzgórze znajdujące się za moimi plecami, śmiało dzierżąc sztandar Czarnej Kompanii. Za nim szli ludzie Sindawe. Murgen zatrzymał się między Panią a mną, kilka kroków z tyłu.
      Artyleria zaczęła sięgać przez rzekę ku fortowi.
      Goblin i Jednooki oraz, być może, Zmienny pracowali ciężko, używając drobnych czarów dla osłabienia zaprawy murarskiej łączącej kamienie.
      - To zaczyna działać - wymamrotałem. - Sądzę, że może nam się udać.
      A wszystko sprawił wypad kawalerii. Nie musieli się nawet szykować do drugiej szarży, kiedy już żołnierze wroga zaczęli uciekać do brodu. Druga szarża trafiła w bezładną masę pierzchających łudzi.
      Mogaba, kocham cię.
      Żołnierze, których on wyćwiczył, nie zerwali szyku i odparli atak. On i Ochiba śpieszyli wzdłuż swoich linii, porządkując szeregi i usuwając z nich rannych.
      Pociski z balisty zaczynały wybijać kamienie z murów fortu. Kapitanowie na ich szczytach gapili się na to w zdumieniu. Kilku niezbyt zasobnych w odwagę opuściło blanki.
      Uniosłem mój miecz i dałem znak. Bębny podjęły znowu swój rytm. Zacząłem powoli pchać ostrogami naprzód mego konia. Pani dotrzymywała mi kroku, podobnie jak Murgen i jego sztandar. Jednooki i Goblin otoczyli nas straszliwym urokiem. Moje dwie wrony wrzeszczały. Można je było usłyszeć poprzez tumult pola bitwy.
      Tabory wroga stłoczyły się na przeciwległym brzegu rzeki. Woźnice zaprzęgów uciekli, zostawiając je, by blokowały odwrót ich towarzyszy.
      Mieliśmy ich w butelce, korek został wciśnięty, a większość odwrócona była do nas plecami.
      Zaczęła się ponura robota.
      Nie przerywałem swego wolnego podjazdu. Ludzie starali się trzymać z dala ode mnie, Pani oraz sztandaru. Łucznicy na blankach starali się mnie dosięgnąć, ale ktoś zaopatrzył moją zbroję w całkiem niezłe zaklęcia. Nic nie przedostawało się przez ich barierę, choć chwilami czułem się, jakbym został zamknięty w beczce, w którą ktoś wali młotem.
      Żołnierze wroga zaczynali wskakiwać do rzeki i płynąć na drugi brzeg.
      Balista miała dobry zasięg, wszystkie jej pociski trafiały w niewielki obszar. Wieża strażnicza zaskrzypiała i jęknęła. Potem
      zachwiała się. Odleciał od niej wielki kawał muru i wkrótce cała budowla runęła, pociągając za sobą część ściany fortu.
      Wjechałem w wody rzeki, pokonałem bród i znalazłem się pośród wozów. Sztandar i ludzie Sindawe szli za mną. Jedyni wrogowie, jakich widziałem, pokazywali mi plecy, zmykając na wschód.
      Zabawne. Sam nie zadałem nawet jednego ciosu.
      Dla żołnierzy Sindawe została niemalże prozaiczna robota - oczyszczenie drogi z wozów. Niektórzy prześliznęli się pomiędzy nimi i osłonili Murgena, który zatknął sztandar na murach fortu.
      Na północnym brzegu toczyły się walki, ale losy bitwy zostały już przesądzone. To był koniec i zwycięstwo, a ja nie mogłem w to uwierzyć. To było niemal zbyt łatwe. Nie wykorzystałem nawet wszystkich strzał z kołczana.
      Choć dookoła mnie szalało zamieszanie, wyciągnąłem mapnik, by zobaczyć, co znajduje się na południu.
     
37. ŚWIATŁOCIEŃ: ŁZY CZARNE JAK WĘGIEL
     
      Wściekłość i panika ścierały się ze sobą w komnacie z fontanną w Światłocieniu. Cień Księżyca wypłakiwał okropne proroctwa. Cień Burzy szalał. Jeden milczał, milczeniem tak głębokim jak to, które panuje w pogrzebanej trumnie. A jednego tam w ogóle nie było, choć mówił za niego Głos, mroczny i prześmiewczy.
      - Mówiłem, że nawet milion ludzi nie wystarczy.
      - Cicho, robaku! - warknął Cień Burzy.
      - Starli na proch wasze niezwyciężone armie, dzieci. Wszędzie obsadzili przyczółki. I co teraz uczynicie, skamlające psy? Wasze prowincje są, niczym powalone na wznak, obnażone kobiety. Dwustumilowa wycieczka śladem Lancy Namiętności, i zapukają do bram Stormgardu. Co wtedy zrobicie, co zrobicie, co zrobicie? Och, biada, cóż to przytrafiło się im? - Czarna nieobecność,  zawieszona w powietrzu  zaniosła się szalonym śmiechem.
      Cień Burzy warknął.
      - A ty przyszedłeś nam z całą swoją cholerną siłą na pomoc, nieprawda? Ty i twoje gierki. Próbujesz złapać Dorotce Senjak? Jak ci się wiedzie?  Hę? Co zrobiłeś z ich kapitanem?  Czy zaplanowałeś sobie, że dobijesz z nimi targu? Że sprzedasz nas za moc jaką ci dadzą? Czy sądzisz, że możesz użyć ich do zamknięcia Bramy? Jeżeli tak myślisz, to jesteś największym głupcem z nas wszystkich.
      - Skamlajcie, dzieci. Jęczcie i lamentujcie. Oni już tu idą. Może, jeżeli będziecie mnie błagać, uratuję was jeszcze raz.
      Cień Księżyca parsknął.
      - Śmiałe słowa ze strony tego, który nie ma nawet możliwości, by uratować sam siebie. Tak. Zgodnie z tradycją Kompanii, dopadli nas w chwili naszej słabości. Dokonali tego, co dla nich nie jest niczym nowym: niemożliwego. Ale walki na brzegu Main są jedynie jednym z posunięć w tej grze. To tylko pionek został poświęcony. Jeżeli ruszą na południe, każdy krok będzie zbliżał ich bardziej do ich przeznaczenia.
      Śmiech.
      Ten, który milczał, przerwał swój werbalny post.
      - Jest nas troje, w pełni naszych mocy. Ale dwoje wielkich idzie w ślad za Czarną Kompanią. I nie mają szczególnego interesu w popieraniu jej celów. A ona jest okaleczona i słaba niczym myszka.
      Jeszcze więcej śmiechu.
      - Kiedyś, dawno temu, ktoś wypowiedział prawdziwe imię Dorotei Senjak. Tak więc teraz nie jest już dłużej Panią. Nie ma więcej mocy, niż utalentowane dziecko. Ale czy sądzicie, że utraciła swoją pamięć, gdy zaprzepaściła moc? Nie powinniście tak myśleć. Albo, jeżeli tak jest, nie oskarżajcie mnie, że wam nie powiedziałem. Być może stanie się na tyle przerażona, na tyle zrozpaczona, aby powierzyć swoje sekrety wielkiemu, który się zmienia.
      Żadnej odpowiedzi. To był strach, który nawiedzał ich wszystkich.
      Cień Księżyca powiedział:
      - Raporty są sprzeczne. Co do jednego wszak zgodne. Wielka katastrofa spotkała naszą armię. Ale mamy do czynienia przecież z Czarną Kompanią. Szansę istniały zawsze. Przygotowaliśmy się, by je wykorzystać. Odzyskamy naszą zimną krew. Ale podczas bitwy o Ghoja ujawniła się kolejna tajemnica. Widziano tam dwie straszliwe postacie, wielkie, czarne istoty na ogromnych rumakach, zionących ogniem. Stworzenia nieczułe na ciosy strzał. Imiona Stwórcy Wdów i Pożeracza Żywotów szeptem wypowiadali ci, którzy bili się po stronie Czarnej Kompanii.
      Dla pozostałych były to nowe wieści. Cień Burzy rzekł:
      - Musimy się więcej o nich dowiedzieć. To może wyjaśnić ich szczęście.
      Szczelina w powietrzu:
      - Musicie działać tak, jakbyście nie chcieli, by was strawiono. Proponuję wam, byście zaprzestali terroru, zaniechali sprzeczek i ograniczyli rzucane na lewo i prawo oskarżenia. Proponuję, byście zaczęli dumać o sposobie rzucenia im się do gardeł.
      Nie było odpowiedzi.
      - Być może włączę się, kiedy następnym razem los spróbuje uderzyć pazurem.
      - Dobrze - zadumał się Cień Burzy. - Strach na koniec wdarł się nawet do Przeoczenia.
      Przekomarzania na nowo rozbrzmiały w komnacie, ale tak naprawdę nie wkładali w nie swoich serc. Cztery umysły krążyły desperacko nad sposobem odparcia przekleństwa, które nadciągało z północy.
     
38. NAJEŹDŹCY NA ZIEMIE CIENIA
     
      Zmęczenie nie jest tak istotne, kiedy właśnie udało ci się wygrać przegraną partię. Ma się energię na świętowanie zwycięstwa.
      Nie chciałem żadnych celebracji. Żołnierze wroga wciąż starali się uciec. Chciałem by moi wojacy zajęli się tym, co wciąż trzeba było zrobić, dopóki wciąż jeszcze myśleli, iż są nadludźmi. Zebrałem mój sztab zanim chaos zaczął przybierać pozory porządku.
      - Otto. Hagop. O poranku wyruszacie, kierując się wzdłuż
      rzeki, i rozbijecie siły pilnujące więźniów budujących system grobli. Wielki Kubeł, Świeca, wy, chłopcy, oczyścicie tę stronę brodu. Przejrzyjcie te wozy i zabierzcie wszystko, co może nam się przydać. Mogaba, oczyścisz pole bitwy. Zbierz broń. Jednooki, zajmiesz się odesłaniem naszych ofiar do Yejagedhya. Udzielę im pomocy, gdy tylko znajdę trochę czasu. Nie pozwól tym tagliańskim rzeźnikom zrobić żadnych głupstw. - Mieliśmy ze sobą jakiś tuzin lekarzy ochotników. Ich pojęcie o medycynie było cudownie prymitywne.
      - Pani. Co wiemy o tym Dejagore? - Dejagore było najbliższym większym miastem, położonym na południe od Main, w odległości jakichś dwustu mil marszu od miejsca, gdzie się znajdowaliśmy. - Pominąwszy fakt, że otoczone jest murami obronnymi?
      - Władca Cienia ustanowił tam swoją kwaterę główną.
      - Który?
      - Cień Księżyca, jak mniemam. Nie. Cień Burzy.
      - To wszystko?
      - Gdybyś brał jeńców, to może od nich dowiedziałbyś się czegoś więcej.
      Uniosłem brew. Ona oskarżała mnie o nadmierne okrucieństwa?
      - Zapamiętaj to sobie, Otto. Przyprowadź tu tych więźniów, jeśli jakichś złapiesz.
      - Całe pięćdziesiąt tysięcy?
      - Tylu, ilu nie zdołało uciec. Przypuszczam, że niektórzy mogą być na tyle wściekli, że staną po naszej stronie. Resztę możemy zaprząc do pracy.
      Mogaba zadał pytanie:
      - Masz zamiar najechać Ziemie Cienia?
      Wiedział, że tak właśnie jest. Chciał jednak usłyszeć deklarację oficjalną.
      - Tak. Przypuszczalnie powołali pod broń tylko pięćdziesiąt tysięcy ludzi. Właśnie spraliśmy jedną trzecią na kwaśne jabłko. Nie sądzę, żeby zdołali na czas zebrać kolejną hałastrę równie liczną jak ta, jeżeli natrzemy na nich tak mocno i tak szybko, jak się tylko da.
      - Zuchwalstwo - powiedział.
      - No. Trzeba tłuc ich i nie pozwolić, by mieli chociaż najmniejszą szansę stanięcia mocno na nogach.
      Pani zaczęła mnie strofować.
      - To są czarodzieje, Konował. Co się stanie, jeżeli sami włączą się do bitwy?
      - Wówczas będzie się musiał wtrącić Zmienny. Nie przejmuj się mułami, po prostu ładuj wóz. Wcześniej też mieliśmy do czynienia z czarodziejami.
      Nikt ze mną nie polemizował. Może powinni. Ale wszyscy czuliśmy, że los sprezentował nam sposobność i bylibyśmy idiotami, marnując ją. Wymyśliłem sobie również, iż ponieważ nie spodziewaliśmy się nawet przeżyć pierwszej potyczki, nie mamy teraz innego wyjścia, jak przeć naprzód.
      - Zastanawiam się, jak bardzo Władcy Cienia są kochani przez swych poddanych. Czy możemy liczyć na poparcie tutejszych mieszkańców?
      Bez komentarzy. Będziemy musieli sami się przekonać, oby nie w bolesny sposób.
      Rozmowa toczyła się dalej. Na koniec wreszcie opuściłem towarzystwo, aby pomóc w zabiegach medycznych, łatać i zszywać, a jednocześnie nie przestawałem wydawać rozkazów poprzez zastęp posłańców. Tej nocy spałem tylko dwie godziny.
      Kawaleria wyruszyła na wschód, a legion zaczynał swą wyprawę na południe, kiedy dołączyła do mnie Pani.
      - Zmienny był na zwiadach. Mówi, że można wykryć niemal dostrzegalną zmianę, w miarę jak rozchodzą się wieści na temat bitwy. Podniecone masy ludzkie. Ci, którzy kolaborowali z Władcami Cienia,  są skonfundowani i przerażeni. Przypuszczalnie przestraszą się i uciekną, kiedy usłyszą o naszym nadejściu.
      - Dobrze. Nawet świetnie.
      Najpóźniej za dziesięć dni okaże się ostatecznie, jaki wpływ miała bitwa o Ghoję. Miałem zamiar ruszyć na Dejagore z szybkością dwudziestu mil dziennie. Drogi na południe od Main były suche. Jak przyjemnie musiało im się po nich maszerować.
      Jahamaraj Jah zebrał na czas tych, którzy przeżyli z jego armii, i zastawił szereg sprytnych pułapek. Jego hałastra zgarnęła dwa tysiące uchodźców z Ghoi.
      Nie był zadowolony z moich planów inwazji. Jego nastrój pogorszył się jeszcze bardziej, gdy powołałem jego wyznawców i rozdzieliłem ich, jako zmienników ludzi, których straciliśmy. Ale nie kłócił się zbyt ostro.
      Nie napotkaliśmy żadnego oporu. Na terytoriach pierwotnie należących do Taglios, w wioskach wciąż zamieszkanych przez rdzennych mieszkańców, spotykaliśmy się z ciepłym przyjęciem. Mieszkańcy ziem położonych dalej na południe byli nieco chłodniejsi w wyrazach swoich uczuć, ale bynajmniej nie nastawieni wrogo. Sądzili zapewne, że jesteśmy zbyt dobrzy, byśmy mogli być szczerzy.
      Na pierwsze patrole wroga natknęliśmy się sześć dni po wyruszeniu z Ghoja. Unikały kontaktu z nami. Rozkazałem wszystkim, by wyglądali najbardziej profesjonalnie i wrednie, jak potrafią.
      Otto i Hagop dołączyli do nas, prowadząc za sobą trzydzieści tysięcy ludzi, zabranych z budowy grobli. Przyjrzałem się im dokładnie. Nie traktowano ich najlepiej. Między więźniami było trochę bardzo wściekłych, rozgoryczonych ludzi. Hagop poinformował mnie, że wszyscy chcą pomóc w pokonaniu Władców Cienia.
      -Niech mnie diabli - powiedziałem. - Półtora roku temu była nas jedynie siódemka. Teraz stanowimy całą hordę. Wybierz tych, którzy są w najlepszej kondycji. Uzbrój ich w zdobyczną broń. Uzupełnij nimi stan legionów, w taki sposób, aby na każdych trzech, zarówno u Mogaby jak i Ochiby, przypadał jeden nowy. To oznacza, że zbyt wielu będzie teraz wyćwiczonych ludzi, tych więc przenieś  do legionu Sindawe.  Również w tym samym stosunku. Pozwoli to wzmocnić jego formację. Wszystkich pozo stałych możemy również uzbroić i wykorzystać, w charakterze służb pomocniczych, albo formować z nich garnizony, którymi obsadzimy mniejsze miasta.
      Okolice pomiędzy rzeką a miejscem, gdzie się obecnie znajdowaliśmy, nie były gęsto zaludnione, ale bliżej Dejagore miało się to zmienić.
      - Reszta może również iść z nami. Znajdziemy dla nich jakieś zajęcie.
      Ale w jaki sposób mam ich wszystkich wyżywić? Zużyliśmy już nasze własne zapasy i zaczęliśmy korzystać ze zdobytych po bitwie o Ghoja.
      Dejagore z każdą chwilą stawało się coraz mniej obiecujące. Niektórzy z wyzwolonych więźniów pochodzili z tego miasta.? Mówili, że jego mury obronne mają czterdzieści stóp wysokości Rezydujący w nim Władca Cienia szalał niczym demon, w sprawie ich podwyższenia.
      - Będzie, co ma być - pomyślałem.
      Róża zdążyła już przekwitnąć. Wszyscy mieliśmy wystarczająco dużo czasu, by się spokojnie zastanowić. A jednak morale wciąż było lepsze niż podczas marszu ku Ghoja.
      W ciągu następnych kilku dni zdarzyło się parę potyczek, ale nie było to nic poważnego. Głównie chłopcy Ottona i Hagopa wpadali na oddziały wroga, które nie wycofywały się dość szybko. W końcu kawaleria zaczęła się zachowywać prawdziwie zawodowo.
      Zezwoliłem na rekwizycje, opatrzone jednak surowymi obostrzeniami, dozwolone jedynie tam, gdzie ludzie wcześniej uciekli. Zasadniczo nikt nie wyłamywał się spod tych reguł. Kłopoty sprawiali mi jedynie ci, po których wcześniej się tego i tak spodziewałem, w szczególności Jednooki, którego motto brzmiało, że wszystko co nie jest przybite gwoździami, stanowi jego własność, a przybite nie jest nic, co on jest w stanie oderwać.
      Bez najmniejszego kłopotu zdobyliśmy kilka miasteczek i małych miast. Ostatnich kilka zostawiłem do zdobycia oddziałom złożonym z uwolnionych więźniów, cynicznie pozwalając im wyładować swój gniew, podczas gdy lepszych żołnierzy poi stanowiłem oszczędzić.
      Im bardziej zbliżaliśmy się do Dejagore - jego oficjalna nazwa, zgodnie z nomenklaturą Władców Cienia, brzmiała Stormgard - tym bardziej okolica stawała się zagospodarowana. Ostatni dzień marszu przebiegał pośród terenów pofałdowanych wzgórzami, w zboczach których powycinano tarasy i wykopano kanały irygacyjne. Dlatego też widok miasta, rozpościerający się znienacka po pokonaniu kolejnego wzgórza, stanowił dla wszystkich zaskoczenie.
      Stormgard otaczała równina płaska jak stół, rozciągająca się na milę w każdym kierunku, wyjąwszy jedynie kilka małych pagórków, o wysokości może dziesięciu stóp. Równina wyglądała niczym trawnik po zrobieniu mu manicure.
      - Nie cierpię takich widoków - zwróciłem się do Mogaby. - Nazbyt wykoncypowane. Pani, czy to ci czegoś nie przypomina?
      Spojrzała na mnie pustym wzrokiem.
      - Podejście do Wieży.
      - Tyle widzę. Ale tutaj jest miejsce na wykonywanie manewrów.
      - Zostało jeszcze trochę dziennego światła. Zejdźmy w dół i rozbijmy obóz.
      Mogaba zapytał:
      - W jaki sposób chcesz ufortyfikować obóz? - Niedawno widzieliśmy nieduże drzewka.
      - Przewróćcie wozy na boki.
      Na równinie nic się nie poruszało. Tylko mgiełka dymów nad miastem świadczyła, że żyją w nim ludzie.
      -Chciałbym się temu bliżej przyjrzeć. Pani, kiedy zjedziemy na dół, wyciągnij kostiumy.
      Moja horda rozpierzchła się po równinie. Wciąż nie można było dojrzeć najmniejszego znaku, że ktokolwiek w Stormgardzie się tym zainteresował. Posłałem po Murgena i sztandar. Wnioskując ze sposobu, w jaki ludzie tu, na południu, reagowali na nazwę Kompanii, dopuszczałem możliwość, że Stormgard może poddać się bez walki.
      Pani wyglądała strasznie w swoim stroju Pożeracza Żywotów. Przypuszczam, że ja przedstawiałem widok nie mniej ponury. To były skuteczne przybory. Naprawdę bałbym się, gdybym musiał walczyć z kimś takim.
      Mogaba, Ochiba oraz Sindawe również wprosili się na paradę. Przebrali się w rzeczy, które nosili w Gea-Xle. Wyglądali na swój sposób odpowiednio srogo. Mogaba zwrócił się do mnie:
      - Ja również chciałbym zobaczyć te ściany.
      - Jasne.
      Potem nadjechali Goblin z Jednookim. Natychmiast zrozumiałem, że Goblin wpadł na jakiś pomysł, a Jednooki postanowił pobić go na punkty.
      - Bez błazenady, chłopcy. Zrozumiano?
      Goblin uśmiechnął się swym szerokim, żabim grymasem.
      - Jasne, Konował. Jasne. Znasz mnie.
      - Na tym właśnie polega problem. Znam was obu.
      Goblin udał, że zraniłem jego uczucia.
      - Wy, chłopcy, wykonaliście kawał dobrej roboty przy tych kostiumach. Słyszycie?
      - Przejmą ich przerażeniem aż do głębi duszy - obiecał Jednooki. - Wrzeszcząc, będą spadać z murów.
      - Jasne, że będą. Wszyscy gotowi? Byli gotowi.
      - Okrążymy go z prawej strony - oznajmiłem Murgenowi. - Cwałem. Tak blisko, jak tylko się ośmielisz.
      Ruszył. Pani i ja podążyliśmy za nim w odległości może dwudziestu jardów. Kiedy wbijałem ostrogi w boki konia, dwie gigantyczne wrony usiadły na moich ramionach. Stado zleciało ze wzgórza i pomknęło naprzód, okrążając miasto.
      Podjechaliśmy wystarczająco blisko, by zobaczyć rysy w murach. A mury naprawdę robiły wrażenie, miały przynajmniej czterdzieści stóp wysokości. Ponadto miasto zostało pobudowane na wzgórzu, wznoszącym się kolejne czterdzieści stóp ponad powierzchnią równiny, o czym już nikt nie uznał za konieczne, by mnie poinformować.
      To wszystko zapowiadało się na niezły ambaras.
      Kilka strzał zaświstało w powietrzu i upadło, nie dosięgnąwszy celu.
      Finezja. Chytrość. Podstępność. Tylko kieszonkowiec może zdobyć te mury, Konował.
      Kazałem uwolnionym więźniom popracować trochę nad aktualizacją map. Miałem dzięki temu pewne pojęcie o planie miasta.
      Cztery bramy. Cztery brukowane drogi, ułożone na kształt róży wiatrów, niczym szprychy koła. Paskudne barbakany i wieże, strzegące bram. Kolejne wieże, wbudowane w mury, pozwalające na prowadzenie flankowego ognia wzdłuż frontu. Nic szczególnie przyjemnego.
      Na murach panowała niezwykła cisza. Jednym okiem spoglądali na nas, a drugim na wciąż wylewającą się spośród wzgórz hordę, zastanawiając się też, skąd właściwie, u diabła, się wzięliśmy.
      Po południowej stronie Stormgardu czekała mas maleńka niespodzianka. Znajdował się tam obóz wojskowy. Ogromny, ustawiony może jakieś sto jardów od murów miasta.
      - O, cholera! - powiedziałem i krzyknąłem na Murgena.
      Nie zrozumiał mnie. Albo, być może, postąpił zupełnie świadomie, choć nie byłbym w stanie tego dowieść. Spiął swego konia w galop i ruszył w szczelinę między murami a obozem.
      Z obozu i murów runęła chmura strzał. W cudowny sposób spadały, nie czyniąc żadnej szkody. Spojrzałem za siebie, gdy wjeżdżaliśmy w wejście szczeliny.
      Goblin, ta mała cholera, stanął w swoim siodle. Ze ściągniętymi spodniami i charakterystycznym wypięciem, mówił całemu światu, co sądzi o Władcach Cienia i ich chłopcach.
      Naturalnie, ci faceci poczuli się dotknięci. I, jak to śpiewają w chansons: Niebo aż pociemniało od strzał.
      Byłem pewien, że tym razem los się od nas odwróci. Ale pędziliśmy dostatecznie daleko i szybko. Burza strzał spadła z tyłu, za nami. Goblin prześmiewcze zawył.
      To zdenerwowało kogoś znaczniejszego.
      Piorun pochodzący, zdawałoby się, znikąd, uderzył przed nami, wypalając w darni dymiącą dziurę. Murgen przeskoczył przez nią. Podobnie postąpiłem ja, a żołądek podchodził mi do gardła. Pewien byłem, że następny strzał upiecze kogoś wewnątrz jego zbroi.
      Goblin skręcił w prawo, łukiem wokół murów Stormgardu. Z obozu wysypywali się jeźdźcy. Nie stanowili dla nas żadnego problemu. Mogliśmy z łatwością ich prześcignąć. Starałem się skoncentrować wzrok na murach miasta. Dokładnie w odpowiedniej chwili, by ujść z tego z życiem.
      Drugi piorun rozgorzał blaskiem w moich oczach. Ale on również poszedł bokiem - choć w ostatniej chwili, zanim uderzył, zobaczyłem, jak zmienił tor lotu.
      Kiedy mogłem już widzieć, spostrzegłem wielkiego wilka, który biegł po naszej prawej stronie, połykając przestrzeń cwałem tak szybkim, że wyprzedzał nasze czarne rumaki. Mój stary kumpel Zmienny. Dokładnie na czas.
      Kolejne dwa pioruny nie trafiły. Ogrodnik pewnie będzie wściekły za te wszystkie kłęby darni wydarte z jego trawnika. Dokończyliśmy okrążenia i skierowaliśmy się do obozu. Ścigający nas zrezygnowali z pościgu.
      Kiedy zsiadaliśmy z koni, Mogaba powiedział:
      - Ściągnęliśmy na siebie ogień. Teraz już wiemy, z czym przyszło nam się mierzyć.
      - Jeden z Władców Cienia jest w środku.
      - Drugi może być w tym obozie - powiedziała Pani.  Coś poczułam.
      - Dokąd udał się Zmienny? - Zniknął znowu. Wszyscy wzruszyli ramionami. - Miałem nadzieję, że zawita na naszą burzę mózgów. Goblin, to był głupi wyczyn.
      - Nie ma najmniejszej  wątpliwości. Spowodował, że po czułem się czterdzieści lat młodszy.
      - Żałuję, że sam na to nie wpadłem - wymruczał Jednooki.
      - Cóż, oni już wiedzą, że jesteśmy tutaj i wiedzą, że jesteśmy źli, ale nie widziałem, żeby im to za bardzo napędziło stracha. Sądzę więc, że powinniśmy teraz wymyślić jakiś sposób na dobranie się im do tyłków.
      - Oczywiste jest, że mają zamiar walczyć za murami - powie dział Mogaba. - W przeciwnym razie nie stawaliby tutaj obozem.
      - Tak. - Różne rzeczy przemykały mi przez głowę. Sztuczki, triki, strategie. Jakbym urodził się po to, by wymyślać je setkami. - Dzisiejszej nocy zostawimy ich w spokoju. Sformujemy szyk i wydamy im bitwę rankiem, ale pozwolimy im przyjść do nas. Gdzie są te plany miasta? Mam pomysł.
      Rozmawialiśmy przez długie godziny, podczas gdy dookoła wrzał rozgardiasz rozbijanego obozu. Po zapadnięciu zmroku wysłałem ludzi, aby wykonali kilka sztuczek i wbili paliki, wzdłuż których mogą się uformować legiony, i wedle których będą mogły posuwać się naprzód. Potem oznajmiłem pozostałym:
      - Nie powinniśmy się zanadto przejmować. Nie sądzę, by nas zaatakowali, chyba że podejdziemy blisko murów miasta. Prześpijcie się trochę. Zobaczymy, co się stanie rano.
      Wiele par oczu spojrzało naraz na mnie, a potem w jednym rytmie przesunęło się ku Pani. Rój uśmiechów pojawił się i zaraz zniknął. Potem wszyscy podążyli za swymi uśmiechami, zostawiając nas samych.
      Wielki Kubeł i jego chłopcy nie obijali się. Poszli na wzgórza i odwrócili kierunek jednego z kanałów irygacyjnych, aby doprowadzić wodę do obozu. Przeliczyłem wszystko w głowie. Aby każdy członek mojej hałastry otrzymał jedną filiżankę wody, potrzebowaliśmy około dwa i pół tysiąca galonów. Wraz ze zwierzętami dawało to trzy i pół tysiąca. Ale ludzie i zwierzyna potrzebują więcej niż jedną filiżankę, aby przeżyć. Nie wiem, ile wody było w kanale, ale niewiele zostało zmarnowane.
      Nie trwoniono również sił ludzkich. Chłopcy z Opalu wykopali kilka stawów. Jeden przeznaczyli na kąpiel. Jako szef dałem dobry przykład.
      Wciąż jeszcze mokry, upewniłem się, że Mogaba zrobił wszystko, co trzeba. Tak naprawdę, nie musiałem w ogóle go sprawdzać. Warty wystawione. Barykady obsadzone. Posterunki nocne rozesłane. Jednooki nie pozwalał leniuchować Żabiemu Pyskowi, nieustannie wysyłając go na zwiady. A co ja robiłem?
      Ja bujałem w obłokach.
      To była ta noc.
      Pozbyłem się różnych wścibskich koleżków i na koniec poszedłem do mojego namiotu. Wyciągnąłem plan Stormgardu, przestudiowałem jeszcze raz, potem zabrałem się za transkrypcję Kronik. Zapiski w nich stały się bardziej oszczędne, niż lubię, ale taka była cena nadążania za rozwojem sytuacji. Może Murgen uwolni mnie od tego... Napisałem trzy strony plus kilka linijek i zacząłem się rozluźniać, rozmyślając, że ona mimo wszystko nie przyjdzie, ale wtedy właśnie weszła do namiotu.
      Również się wykąpała. Jej włosy były mokre. Wokół niej roztaczał się zapach lawendy, bzu czy czego tam jeszcze. Była odrobinę bardziej blada i nie całkiem zdolna spojrzeć mi w oczy, nie wiedząc, co począć albo powiedzieć, teraz, kiedy już znalazła się tutaj. Zapięła połę namiotu.
      Zamknąłem księgę. Schowałem ją do okutej brązem szkatuły. Zakręciłem kałamarz i oczyściłem pióro. Ja również nie potrafiłem wymyślić, co teraz rzec.
      Cały ten rytuał wstydu był głupi. Zabawialiśmy się w to i stawaliśmy coraz starsi przez ponad rok. Cholera. Byliśmy dorosłymi ludźmi. Ja byłem tak stary, że mógłbym być dziadkiem. Z tego co wiedziałem, rzeczywiście mogłem nawet nim być. A ona miała tyle lat, że mogła być babką każdego z nas.
      Ktoś musiał wziąć byka za rogi. Nie mogliśmy tak stać przez całą wieczność, czekając, aż druga strona wykona pierwszy ruch.
      Więc, dlaczego ona nic nie zrobiła?
      Ty jesteś facetem, Konował.
      No.
      Zgasiłem świece, podszedłem i wziąłem ją za rękę. W namiocie nie było aż tak ciemno. Mnóstwo światła z ognisk przesączało się przez płótno.
      Z początku drżała niczym pochwycona mysz, ale niewiele: czasu zabrało jej osiągnięcie punktu, z którego już nie było odwrotu. I po raz pierwszy, nic się, cholera, nie zdarzyło, co by nam przerwało.
      Stary generał zadziwił samego siebie. Kobieta zadziwiła go jeszcze bardziej.
      Podczas rzadkiej chwili przerwy wyczerpany marszałek obiecał:
      - Jutro znowu będzie noc. Spać będziemy w murach Stormgardu. Być może nawet w łóżku samego Władcy Cienia.
      Ona chciała znać podstawy jego przekonania. W miarę upływu czasu, stawała się coraz bardziej rozbudzona i ożywiona. Ale stary człowiek zasnął, leżąc na niej.
     
39. STORMGARD (DAWNIEJ DEJAGORE)
     
      Nawet ja sam narzekałem na porę, o której kazałem wszystkich zbudzić. Jedliśmy pośpiesznie; moi dzielni dowódcy zebrali się razem, by łatwiej było im dręczyć mnie w kwestii moich planów. Wrona przysiadła na przednim maszcie mojego namiotu, łypiąc to na mnie, to na Panią jednym okiem. Ta dziwka obserwuje mnie, pomyślałem. Naprawdę! Czy nie dosyć już tego mam od innych?
      Czułem się wspaniale. Pani jednakże zdawała się mieć pewne kłopoty w poruszaniu się ze zwykłą, płynną gracją. A wszyscy, te roześmiane świrusy, wiedzieli, co to znaczy.
      - Nie rozumiem cię, kapitanie - protestował Mogaba. Dlaczego nie powiesz nam wszystkiego?
      - To, co tylko ja wiem w głębi mego umysłu, tylko ja mogłem zdradzić. Po prostu zbierzcie się przy palikach, które rozkazałem wystawić, i wydajcie bitwę. Jeżeli ją przyjmą, zobaczymy, jak dalej ułoży się sytuacja. Jeżeli nie uda im się skopać naszych tyłków, będziemy się zastanawiać nad następnym krokiem.
      Usta Mogaby zacisnęły się w cienką kreskę. W tej chwili nie przepadał szczególnie za mną. Myślał, że mu nie ufam. Spojrzał w stronę, gdzie Cletus i jego ludzie starali się zgromadzić łopaty, kosze i torby, w ilości wystarczającej dla armii. Wysłali tysiące ludzi, którzy w tej chwili przeszukiwali farmy na wzgórzach, rozglądając się za narzędziami, większą jeszcze ilością koszy i kubłów, inni zaś szyli torby wycięte z płótna zdartego z osłon wozów.
      Wiedzieli tylko tyle, że kazałem im przygotować się na wielkie, totalne poruszenie ziemi.
      Kolejny tysiąc ludzi wyruszył po drewno. Potrzebujesz mnóstwo drewna, jeśli chcesz wznieść miasto.
      - Cierpliwości, mój przyjacielu. Cierpliwości. Wszystko się okaże we właściwym czasie - zachichotałem.
      Jednooki wymruczał:
      - Nauczył się tego od naszego starego kapitana. Nigdy nic nikomu nie mówi, do czasu aż okaże się, że nagle jakiś dureń chce ci wepchnąć włócznię w dupę.
      Tego ranka nie mieli szans, by mnie wkurzyć. On i Goblin mogli pożreć się równie strasznie, jak wtedy, w Taglios, a ja tylko bym się uśmiechnął. Miękiszem chleba wytarłem tłuszcz z mego talerza.
      - W porządku, ubierzmy się i skopmy komuś tyłek.
      Dwie uwagi można sformułować na temat bycia jedynym gościem, któremu coś się udało zeszłej nocy. Po pierwsze, pozostałe trzydzieści dziewięć tysięcy dziewięćset dziewięćdziesięciu dziewięciu zazdrości ci tak, że chętnie by wypruło z ciebie flaki. Po drugie, jesteś w tak radosnym nastroju, że zupełnie cię to nie obchodzi.
      Zawsze możesz im powiedzieć, że ich udziały znajdują się za murami obleganego miasta.
      Zwiadowcy pojawili się z raportami, kiedy ubierałem mój kostium Stwórcy Wdów. Donieśli, że wróg wychodzi właśnie ze swego obozu i z miasta. I że tych bękartów jest raczej sporo. Przynajmniej dziesięć tysięcy w obozie oraz prawdopodobnie wszyscy ludzie w mieście zdolni do noszenia broni.
      Ta grupa nie będzie podniecona tym, że kieruje się ją w bój. I zapewne nie będą również doświadczeni.
      Ustawiłem legion Mogaby na lewym skrzydle, Ochibę na prawym, a nowe oddziały Sindawe znalazły się w środku. Za nimi; stali wszyscy uwolnieni więźniowie, których tylko udało się-uzbroić. Miałem nadzieję, że nie wyglądają, na pierwszy rzut oka, niczym zwyczajny motłoch. Formacje frontowe wyglądały dobrze w swej bieli, zdyscyplinowane, profesjonalne i gotowe.
      Gry na onieśmielenie.
      Każdy legion zorganizowany był w setki, pomiędzy kompaniami były puste miejsca. Miałem nadzieję, że druga strona nie okaże się na tyle sprytna, by od razu uderzyć w te szczeliny.
      Pani ujęła mnie za rękę, zanim dosiadła swego konia i uścisnęła ją.
      - Dzisiejszej nocy w Stormgardzie.
      - W porządku. - Pocałowałem ją w policzek.
      - Nie sądzę, bym potrafiła usiedzieć w siodle - wyszeptała. - Boli mnie.
      - Przekleństwo bycia kobietą. Dosiadłem mego rumaka.
      Natychmiast dwie wielkie, czarne wrony opadły na moje ramiona, ich nagły ciężar zaskoczył mnie. Wszyscy zagapili się na ten widok. Obejrzałem się na wzgórza, ale nie dostrzegłem tam śladu mojego wędrującego pniaka. Jednak od tego czasu uczyniliśmy pewne postępy. To był drugi raz, kiedy wszyscy dojrzeli te wrony.
      Wdziałem hełm. Jednooki rozpalił ognie iluzji. Zająłem moją pozycję na czele legionu Mogaby. Pani ustawiła się przed ludźmi Ochiby. Murgen umieścił sztandar przed frontem legionu Sindawe, dziesięć kroków od pierwszych szeregów.
      Opanowała mnie pokusa natychmiastowego ataku. Przeciwnik ze wszystkich sił starał się narzucić porządek w swoich szeregach. Ale postanowiłem dać im chwilę czasu. Widać było, iż większość z tych, których wyprowadzono ze Stormgardu, nie miała ochoty się tutaj w ogóle znaleźć. Pozwólmy im spojrzeć na nas, stojących w zgrabnym szyku, odzianych w jednolitą biel, gotowych wyciąć ich w pień. Pozwólmy im zastanowić się nad tym, jak przyjemnie byłoby wrócić z powrotem za te niewiarygodne mury.
      Dałem sygnał Murgenowi. Truchtem pojechał naprzód, potem przegalopował przed frontem formacji wroga, ukazując im nasz sztandar. Poleciały za nim strzały, ale wszystkie chybiły. Odpowiedział szyderstwem. Nie byli dostatecznie przerażeni, by od tego uciec.
      Moje wrony z łopotem skrzydeł pognały za nim, a po chwili dołączyły do nich tysiące innych, które pojawiły się, bogowie jedni wiedzą skąd. Braterstwo śmierci polatujące nad tymi, którzy zostali już skazani. Piękny akcent, stary pniaku. Ale i to nie wystarczyło, by wrogowie uciekli.
      Moje dwie wrony wróciły i usiadły z powrotem na moich ramionach. Czułem się jak posąg. Miałem nadzieję, iż wrony mają lepsze maniery niż gołębie.
      Murgenowi najwyraźniej nie wystarczyła pierwsza przejażdżka, więc zawrócił i jechał w przeciwnym kierunku, głośno krzycząc.
      Dostrzegłem poruszenie w szeregach przeciwnika; ruszyli naprzód. Ktoś lub coś, siedzący w pozycji lotosu, ubrany całkowicie w czerń, płynął pięć stóp nad powierzchnią ziemi, aby zatrzymać się kilkanaście jardów przed frontem armii przeciwnika. Władca Cienia? Z pewnością to był on. Dostawałem gęsiej skórki tylko od patrzenia nań. Stałem tak naprzeciwko niego w moim wspaniałym, ale przecież całkowicie opartym na oszustwie, stroju.
      Szyderstwa Murgena wreszcie kogoś zdenerwowały. Garstka jeźdźców, a wkrótce cała grupa, pognały za nim. Odwrócił się w siodle i krzyczał na nich. Oczywiście nie było sposobu, by mogli go złapać. Nie wówczas, gdy jechał na takim koniu.
      Kaszlnąłem. Brak dyscypliny nie był tak znaczny jak chciałem.
      Murgen zwalniał, pozwalając im podjechać bliżej i bliżej - potem pognał, gdy znajdowali się jedynie w odległości kilkunastu jardów. Ścigali go prosto w labirynt potykaczy, które kazałem zainstalować w trawie zeszłej nocy.
      Ludzie wraz z końmi zwalili się na ziemię. Kolejne konie wpadały na uprzednio powalone zwierzęta. Moi łucznicy wypuścili strzały, które spadły prosto na nich, zabijając większość ludzi i koni.
      Wyciągnąłem miecz, który płonął i dymił; dałem znak do ataku. Bębny zaczęły wybijać powolny rytm. Żołnierze pierwszego szeregu rozerwali potykacze i dobili rannych. Otto i flankach odpowiedzieli głosami trąb, ale nie ruszyli się z miejsc. Jeszcze nie.
      Moi chłopcy potrafili maszerować w równym rzędzie. Na łatwym, płaskim terenie, trzymali prosty szereg na całej frontu. Z drugiej strony kurczącej się przestrzeni musiał to być widok wywołujący spore wrażenie, zwłaszcza że oni wciąż mieli ludzi, którzy nie potrafili znaleźć sobie miejsca w szeregach. 
      Pokonaliśmy pierwszy z kilku niskich pagórków, którymi upstrzona była równina. Kazałem artylerzystom wprowadzić swoje machiny na to właśnie wzniesienie, stąd mogli prowadzić zmasowany ogień w każde miejsce, gdzie byłby potrzebny. Spodziewałem się, że Cletusowi i jego chłopcom wystarczy zdolności; by zdrowo poharatać Władców Cienia.
      Jedyną wielką niewiadomą stanowił tamten facet.
      Miałem nadzieję, że Zmienny jest gdzieś w pobliżu. Cała sprawa mogła zdać się psu na budę, jeżeli było inaczej, a tamten bękart mógłby swobodnie działać.
      Dwieście jardów. Ich łucznicy wypuścili w moim i Pani kierunku kiepsko wycelowane groty. Zatrzymałem się, dałem kolejny sygnał. Legiony również przystanęły. Bardzo dobrze. Nar byli czujni.
      Bogowie, było ich tam całe mrowie.
      A Władca Cienia wciąż unosił się w powietrzu, być może czekając na mnie. Mogłem nieomal zobaczyć wnętrze jego nozdrzy.
      Ale nie robił nic.
      Ziemia zadrżała. Szeregi wroga zawrzały. Zobaczyli, jak to nadchodzi, ale było za późno, by cokolwiek zrobić.
      Przez wolne miejsca w szeregach legionów z grzmotem nadbiegały słonie, z każdą chwilą osiągając coraz większy pęd. Kiedy potwory przebiegały obok mnie, chłopcy z szeregów wroga już darli się wniebogłosy, szukając drogi ucieczki.
      Salwa grotów, oddana z dwudziestu balist, przeleciała nad naszymi głowami i rozprysnęła się wokół Władcy Cienia. Były dobrze wycelowane. Cztery groty dosięgnęły celu. Napotkały czary ochronne, ale przynajmniej sponiewierały go trochę. Jakiś powolny był ten Władca Cienia. Utrzymanie się przy życiu zdawało się stanowić granicę jego możliwości.
      Druga salwa uderzyła weń na chwilę przedtem, zanim słonie wbiły się w szeregi jego ludzi. Tym razem balisty ustawiono jeszcze bardziej uważnie.
      Dałem sygnał i cztery tysiące moich czołowych ludzi oraz kawaleria z wyciem ruszyły naprzód.
      Pozostali żołnierze uformowali normalny front i też ruszyli naprzód.
      Rzeź była zupełnie niewiarygodna.
      Spychaliśmy ich coraz bardziej w tył, i trwało to właściwie bez końca, ale było ich tak wielu, że nie udało nam się naprawdę złamać ich szeregów oraz ducha. Kiedy uciekali, większość podążyła do obozu. Żaden nie wrócił do Stormgardu. Miasto zamknęło przed nimi bramy. Swego niesamowitego Władcę Cienia zabrali ze sobą. Nie przejmowałem się nim więcej. Był bezużyteczny niczym wymiona dzikiej świni.
      Oczywiście, jeden z grotów drugiej salwy balist przedostał się przez jego osłonę. Przypuszczam, że zbił go trochę z pantałyku.
      Jego nieskuteczność zaś musiała być rezultatem działań Zmiennego.
      Zostawili za sobą jakieś pięć tysięcy poległych i rannych. Wojownicza strona mej natury była rozczarowana. Żałowałem, że nie udało mi się dokonać większych zniszczeń. Jednakże nie miałem zamiaru szturmować obozu, aby to osiągnąć. Wycofałem żołnierzy z pola, wysłałem ludzi by oszacowali nasze straty, rozmieściłem kawalerię, by odeprzeć każdy atak z miasta lub obozu, potem zająłem się najważniejszymi sprawami.
      Rozlokowałem moje prawe skrzydło kilka jardów od drogi, którą przyszliśmy do Stormgardu, dokładnie na strzał z łuku od barbakanu przy bramie, którą wchodziła do miasta. Moje szeregi stały pod kątem prostym do drogi. Pozwoliłem ludziom odpocząć.
      Budowniczowie grobli zabrali się do roboty, wykorzystując nabyte wcześniej umiejętności. Po przeciwległej stronie drogi zaczęli kopać rów. Zaczynał się w odległości lotu strzały od murów i zmierzał w stronę podstawy wzgórz. Będzie głęboki, dostatecznie szeroki, a nadto osłoni moją flankę.
      Robotnicy nosili ziemię na drogę, zaczęli budować rampę. Pozostali zaczęli wznosić mantyle, które osłonią budowniczych rampy, gdy ci zbliżą się do murów.
      Tak wielu ludzi potrafi przenieść mnóstwo ziemi. Ol zrozumieli, że w ciągu kilku dni doprowadzimy rampę dokładnie na szczyt murów. Nie byli tym szczególnie uradowani. Ale mieli środków, by nas zatrzymać.
      Ludzie uwijali się niczym mrówki. Wcześniejsi więźniowie mieli rachunki do wyrównania i zabrali się do dzieła, jakby jeszcze przed zachodem słońca chcieli nasycić się krwią. Wczesnym popołudniem koniec rowu od strony miasta po głębili i doprowadzili pod same mury, nie ukrywając wcale że będą zakładać miny i zamierzają dostać się do środka jednocześnie dołem i od góry. Rozpoczęli również rycie kolejnego okopu, tym razem po mojej lewej stronie.
      W ciągu trzech dni moja armia będzie osłonięta przez parę głębokich okopów, które zabezpieczą mój atak po rampie i przez; mury. Nikt nie będzie w stanie nas zatrzymać.
      Zamknięci w środku musieli coś zrobić.
      Ja z kolei chciałem zrobić coś im, zanim wymyślą, w jaki sposób mogą zrobić coś mnie.
      Późne popołudnie. Niebo zaczęło się zasnuwać chmurami. Błyskawica zamigotała za wzgórzami na południu. Nie był to dobry znak. Burza bardziej da się we znaki moim ludziom niż tamtym.
      Nawet w takich warunkach, pośród zimnego wiatru niosącego krople deszczu, budowniczowie przerwali tylko po to, by zjeść spartańską kolację, a potem rozstawili latarnie i rozpalili ognie by móc kontynuować prace po zmroku. Rozlokowałem warty aby nie przydarzyła im się żadna przykra niespodzianka i Zacząłem wymieniać żołnierzy na pozycjach, żeby zluzowani mogli się pożywić i odpocząć.
      Kilka dni. Wszystko co miałem do roboty, to siedzieć M miejscu, wyglądać elegancko i wydawać rozkazy, które wcześniej ułożyłem już sobie w głowie.
      I zastanawiać się nad znaczeniem ubiegłej nocy oraz jej wysoce rozczarowującym przebiegiem.
      Miała to być noc ze wszystkich nocy jedyna, ale nie spełniła oczekiwań, jakie w niej pokładaliśmy. Była nawet, w pewien sposób - cóż, w końcu zrobiliśmy to - rozczarowaniem.
      Nie, żebym chciał odwrócić to, co się stało, albo zamienić ją na jakąś inną. Nigdy.
      Pewnego dnia, kiedy będę stary, kiedy znajdę się na emeryturze i nie będę miał nic lepszego do roboty niż filozofować, zamierzam usiąść sobie spokojnie i ustalić, dlaczego zawsze lepsza jest antycypacja niż spełnienie.
      Wysłałem Żabiego Pyska, aby pokręcił się wśród wrogów i wyczuł panujące w ich obozie nastroje. Były ponure niczym zmrok. Po tym, jak rozdeptały ich słonie, nie mieli ochoty na dalszą walkę.
      Mury Stormgardu nie były silnie strzeżone. Większa część męskiej populacji wymaszerowała rano i nie wróciła z powrotem. Ale Żabi Pysk doniósł, że w głównej cytadeli, stanowiącej siedzibę drugiego z Władców Cienia, nastroje bynajmniej nie są minorowe. W rzeczy samej, można wyczuć nawet rodzaj wiary w ostateczny rezultat walk.
      Burza przeszła na północ. I okazała się raczej szczeniaczkiem. Zebrałem moich kapitanów.
      - Zbliża się paskudna burza. Może utrudnić realizację zamierzonego przedsięwzięcia, ale mam zamiar i tak to zrobić. Będzie w większym jeszcze stopniu niespodziewane. Goblin. Jednooki. Otrzepcie z kurzu wasze stare, dobre czary sprowadzające sen.
      Spojrzeli na mnie podejrzliwym wzrokiem. Goblin wymruczał:
      - O to chodzi. Kolejny, cholerny powód, by nie spać ani odrobiny dzisiejszej nocy.
      Jednooki wyszeptał cicho do niego:
      - Zamierzam użyć przeciwko niemu tego zaklęcia, podczas jednego z następnych dni. - A potem głośniej: - W porządku, Konował. O co chodzi?
      - O nas. Wdrapcie się na górę, przeleżcie przez te mury i otwórzcie bramy po tym, jak uśpicie warty.
      Nawet Pani wyglądała na zaskoczoną.
      - Zamierzasz zmarnować cały wysiłek włożony w budowę rampy?
      - Nigdy nie zamierzałem jej wykorzystać. Chciałem tylko, by byli przekonani, że zdecydowałem się na określoną strategię.
      Mogaba uśmiechnął się. Podejrzewam, że przewidział wszystko naprzód.
      - To się nie uda - wymamrotał Goblin. Rzuciłem mu ostre spojrzenie.
      - Ludzie, którzy pracują przy okopach od strony miasta, są uzbrojeni. Obiecałem im, że otrzymają swoją szansę wyrównania rachunków przed wieczorem. Kiedy otworzymy bramy, wszystko co będziemy musieli zrobić, to spokojnie rozsiąść się i patrzeć. 
      - Nie uda się. Zapominasz o tym Władcy Cienia w środku. Myślisz, że pozwoli się tak łatwo podejść?
      - Tak. Postara się o to nasz anioł stróż.
      - Zmienny? Ufam mu w równym stopniu, co rozdrażnionej ciężarnej słonicy.
      - Powiedziałem coś o zaufaniu do niego? On nas potrzebuje jako środka do realizacji swego planu. Musi dbać o to, by nic nam się nie stało. Racja?
      - Straciłeś resztki zdrowego rozsądku, Konował - powie dział Jednooki. - Zbyt długo zadawałeś się z Panią.
      Jej twarz pozbawiona była wyrazu. To nie musiał wcale być komplement.
      - Mogaba. Potrzebuję kilkunastu Nar. Kiedy Goblin i Jednooki uśpią warty, Żabi Pysk przejdzie na mur z liną i zakotwiczy ją na szczycie. Wy, chłopcy, wleziecie po niej, zaatakujecie od tyłu barbakan i otworzycie bramę.
      Pokiwał głową.
      - Kiedy?
      - Kiedykolwiek. Jednooki. Wyślij Żabiego Pyska na zwiady. Chcę wiedzieć, co robi Władca Cienia. Jeżeli nas obserwuje, odwołujemy akcję.
      Wrócił jakąś godzinę później. Wszystko poszło, jak operacje opisywane w podręcznikach. Jakby sami bogowie to dla siebie zaplanowali. Po kolejnej godzinie każdy z byłych więźniów, wyjąwszy tych, którzy zostali przydzieleni do legionów, znalazł się za murami miasta. Dotarli do cytadeli i wdarli do środka, nie dając obrońcom możliwości stawienia oporu.
      Przewalili się przez Stormgard, lekceważąc deszcz, grzmoty i błyskawice, dając upust swojej wściekłości i, zapewne po większej części, kierując ją pod zupełnie niewłaściwym adresem.
      Ja i mój strój Stwórcy Wdów, przejechaliśmy przez otwartą bramę piętnaście minut po tym, jak wpadł w nią motłoch. Pożeracz Żywotów jechał z tyłu za mną. Mieszkańcy chowali się przed nami, choć niektórzy zdawali się być zadowoleni z wyzwolenia. W połowie drogi do cytadeli Pani powiedziała:
      - Tym razem udało ci się nawet mnie oszukać. Kiedy powiedziałeś: dzisiejszej nocy w Stormgardzie...
      Nagłe oberwanie się chmury, owocujące gwałtownym potokiem deszczu, zamknęło jej usta. Z nieba runęła błyskawica, jakby odpowiadając na to okrutne wyzwanie. W rozbłyskach niebiańskiego ognia dostrzegłem parę panter, których w przeciwnym razie raczej bym nie zauważył. Po plecach przebiegł mi dreszcz, bynajmniej nie spowodowany chłodnymi strugami deszczu. Tę większą widziałem już przedtem, w innym obleganym mieście, kiedy byłem młody.
      Kierowały się również w stronę cytadeli.
      - O co im chodzi? - zapytałem. Moje zaufanie trudno byłoby nazwać ślepym.  Burza przepędziła wszystkie wrony. Zdałem sobie sprawę, że zaczynałem już uważać je za symbole swego powodzenia.
      - Nie wiem.
      - Lepiej to sprawdźmy. - Przyspieszyłem kroku.
      Wokół wejścia do cytadeli leżało na ziemi mnóstwo ciał poległych. Większość stanowili moi kopacze. Wewnątrz wciąż rozbrzmiewały echa walki. Uśmiechający się strażnicy zasalutowali mi niezgrabnie. Zapytałem ich:
      - Gdzie jest Władca Cienia?
      - Słyszałem, że zamknęła się w wielkiej wieży. Na samej górze. Jej ludzie walczą niczym szaleńcy. Ale ona im nie pomaga.
      Grzmoty i błyskawice szalały przez dobrą minutę. Pioruny biły w miasto. Czy bóg grzmotów oszalał? Gdyby nie nawałnica, zapłonęłyby setki pożarów.
      Pożałowałem legionistów, stojących przy broni poza murami miasta. Może Mogaba mógłby wprowadzić ich do środka.
      Po tym ostatnim ataku szaleństwa burza przycichła, zamieniając się w prawie normalny deszcz, na zakończenie częstując nas jeszcze tylko kilkoma słabymi rozbłyskami.
      Spojrzałem w górę na jedyną wieżę, która górowała nad resztą cytadeli - uderzył mnie nagły rozbłysk deja vu, kiedy zobaczyłem koci kształt pełznący po jej ścianie.
      - Niech mnie cholera!
      Grzmot spowodował, że nie dosłyszałem stuku kopyt zbliżających się koni. Obejrzałem się. Jednooki, Goblin oraz Murgen, wciąż trzymający  sztandar Kompanii. Jednooki spoglądał na wieżę. Wyraz jego twarzy nie należał do przyjemnych widoków. Przeżywał to samo wspomnienie.
      - Forwalaka, Konował.
      - Zmienny.
      - Wiem. Zastanawiałem się, czy ostatnim razem to też był on.
      -O czym wy mówicie? - zapytała Pani.
      Powiedziałem:
      - Murgen, zatknij sztandar tam, gdzie cały świat będzie mógł go zobaczyć, kiedy wzejdzie słońce.
      - Dobra.
      Wjechaliśmy na teren cytadeli. Pani usiłowała odkryć, co się stało między mną a Jednookim. Udałem, że mam kłopoty ze słuchem. Jednooki objął prowadzenie. Wspięliśmy się po ciemnych schodach, uważnie stawiając kroki. Trudno było iść z powodu mnogości ciał i krwi. Nad nami odgłosy walki już ucichły.
      Złowieszcza cisza.
      Ostatnich walczących, z obu stron, znaleźliśmy w komnacie kilka pięter pod szczytem wieży. Martwych.
      - Używano tutaj czarów - wymruczał Goblin.
      - Idziemy wyżej - warknął Jednooki.
      - Wiem.
      Zapanowała między nimi całkowita zgoda. Choć raz.
      Wyciągnąłem mój miecz. Tym razem nie pełgały po nim żadne płomienie, a kostium stracił kolor. Goblin i Jednooki mieli teraz inne sprawy na głowie.
      Dogoniliśmy Zmiennego i Władcę Cienia na blankach wieży. Zmienny przybrał ludzką postać. Osaczyliśmy Władcę Cienia. Malutka istota w czerni; niemal niemożliwe zdawało się, by traktować ją jako poważne zagrożenie. Nie było śladu przybocznej Zmiennego. Zwróciłem się do Goblina:
      - Jednego brakuje. Wyjrzyj na zewnątrz.
      - Łapię. - Wiedział, co się dzieje. Nigdy jeszcze nie widziałem, by był tak poważny.
      Zmienny zaczął iść na Władcę Cienia. Tamten nie miał dokąd uciekać. Dałem Pani znak ręką, by zajęła miejsce po jego prawej stronie. Ja stanąłem po lewej. Nie mam pojęcia, co robił Jednooki.
      Spojrzałem w stronę obozu, znajdującego się na południe od
      miasta. Kiedy wspinaliśmy się po schodach wieży, przestało padać. Obóz był wyraźnie widoczny w świetle iluminujących go świateł. Odniosłem wrażenie, że tamci wiedzą, iż tutaj jest coś nie w porządku, ale nie mają najmniejszej ochoty wyjść na zewnątrz, by przekonać się, co właściwie.
      Byli tak blisko i całkowicie odkryci. Dać artylerię na mury, a życie natychmiast stanie się dla nich jednym pasmem udręk.
      Władca Cienia oparł się o blanki wieży, najwyraźniej niezdolny do jakiegokolwiek czynu. Dlaczego był tak bezsilny? Kto to właściwie był? Cień Burzy?
      Zmienny był już na tyle blisko, że mógł go dotknąć. Wyciągnął dłoń i rozsunął czarną szatę Władcy Cienia.
      Zagapiłem się z otwartymi ustami. Usłyszałem, jak stojąca w odległości piętnastu stóp Pani z trudem wzięła oddech.
      Jednooki to powiedział:
      - Niech mnie diabli porwą. Władczyni Burz! Ale ona miała zginąć.
      Władczyni Burz. Kolejna z pierwotnych Dziesięciu, Których Schwytano. Kolejna, o której mówiono, że poległa w Bitwie pod Urokiem, po tym, jak zamordowała Wisielca i... Zmiennego!
      Aha! Powiedziałem to do siebie, tak właśnie powiedziałem. Aha! Wyrównywanie porachunków. Zmienny wiedział przez cały czas. Zmienny od początku uczestniczył w całej sprawie po to, by dostać Władczynię Burz.
      A czyż tam, gdzie jedna z cudownie ocalałych Schwytanych przędzie swoje ciemne interesy, nie może być ich więcej? Na przykład jeszcze troje?
      - Co, u diabła? Czy oni wszyscy żyją, z wyjątkiem Kulawca, Wisielca i Duszołap? - Śmierć tych trojga widziałem na własne oczy.
      Pani stała tylko, potrząsając głową.
      Czy może nawet ci trzej zdołali uciec? Sam raz zabiłem Kulawca, a on wrócił...
      Ponownie dostałem dreszczy.
      Kiedy byli jedynie Władcami Cienia, stanowili wyłącznie bandę anonimowych padalców, którzy napawali mnie tylko normalnym przerażeniem. Ale Schwytani... Niektórzy z nich mieli bardzo szczególne i osobiste powody, by nienawidzić Kompanii.
      Ta chwila objawienia zmieniła wszystko w zupełnie inny rodzaj wojny.
      Nie mam pojęcia, co zaszło między Zmiennym a Władczynią, ale powietrze nagle zatrzeszczało od elektrostatycznej nienawiści.
      Władczyni Burz wydawała się bezsilna. Dlaczego? Kilka minut wcześniej przywołała tę potworną burzę, by ją na nas sprowadzić. Zmienny nie miał więcej mocy niż ona. Chyba że w jakiś sposób wszedł w posiadanie tego przekleństwa wszystkich Schwytanych, jej Prawdziwego Imienia.
      Spojrzałem na Panią.
      Ona je znała. Znała wszystkie Prawdziwe Imiona. Kiedy straciła swe moce, nie zapomniała wszak swojej wiedzy.
      Moc. Nie pomyślałem ani razu, co właściwie mam cały czas przy sobie, niemalże pod ręką. To, co ona wiedziała, warte była bajońskich sum. Tajemnice zawarte w jej głowie, mogły zniszczyć lub uratować imperia.
      Jeżeli wiedziało się, iż ona je posiada.
      Niektórzy goście wiedzieli.
      Miała o wiele silniejsze nerwy, niż podejrzewałem, gdy zgodziła się na wyjście z Wieży i opuszczenie imperium w moim towarzystwie.
      Musiałem teraz ponownie przemyśleć sobie pewne rzeczy i dokonać reorientacji strategii. Ci Władcy Cienia, Zmienny, Wyjęć, wszyscy wiedzieli to, z czego ja dopiero teraz zdałem sobie sprawę. Miała cholernie dużo szczęścia, że jeszcze jej nie złapano i nie przepuszczono przez wyżymaczkę.
      Zmienny położył swoje wielkie, ciężkie ręce na Władczyni Burz. I dopiero wówczas zaczęła stawiać mu opór. W nagłym, zaskakującym porywie gwałtowności, zrobiła coś takiego, że Zmienny przetoczył się przez całe blanki wieży aż pod przeciwległą ścianę. Leżał tam przez chwilę ze szklistymi oczyma.
      Władczyni zrobiła sobie chwilę wytchnienia.
      Ruszyłem na nią, uderzając mieczem z ukosa i celując w jej brzuch. Cios nie dotarł do celu, ale zatrzymał ją na moment. Pani wyprowadziła uderzenie znad głowy. Aż potoczyła się od siły ciosu. Ja uderzyłem znowu. Ale pozbierała się i dalej, nieprzerwanie zmierzała do wyjścia. A jej palce tańczyły. Pomiędzy nimi igrały iskry.
      O, cholera.
      Jednooki podstawił jej nogę. Pani i ja uderzyliśmy ponownie mieczami, bez większego skutku. Wtedy Murgen trafił ją wreszcie ostrzem lancy, na której wisiał sztandar Kompanii.
      Zawyła, niczym jedna z potępionych.
      Co, u diabła?
      Znowu podjęła swoją wędrówkę. Ale wtedy wrócił Zmienny. Przybrał postać forwalaki, czarnego lampartołaka, niemal niemożliwego do zabicia czy zranienia. Skoczył na Władczynię Burz i zaczął ją rozszarpywać na strzępy.
      Odpowiadała mu ciosami o mocy dorównującej tym, które otrzymywała. Cofnęliśmy się, robiąc im miejsce.
      Nie wiem, co Zmienny zrobił, ani kiedy. Albo, czy w ogóle coś zrobił. Jednooki mógł sobie wszystko wyobrazić. Ale w pewnej chwili, podczas boju, mały czarny człowieczek przysunął się do mnie i wyszeptał:
      -On to zrobił, Konował. To on zabił Tam-Tama.
      To było bardzo dawno temu. Ja nie żywiłem w związku z tą sprawą już żadnych uczuć. Ale Jednooki nie zapomniał, ani nie wybaczył. To był jego brat...
      - Co zamierzasz zrobić?
      - Nie wiem. Coś. Muszę coś zrobić.
      - A co się stanie wtedy z nami? Nie będziemy mieli już więcej anioła stróża.
      - I tak go nie mamy, Konował. On już zrobił tutaj to, co chciał. Ze Zmiennym czy bez niego, i tak musimy dbać sami o siebie, gdy on tylko z nią skończy.
      Miał rację. I istniały cholernie silne przesłanki, że dobry Zmienny również przestanie być wiernym, starym pieskiem Pani. Jeżeli mieliśmy kiedyś go dopaść, to był właśnie odpowiedni moment.
      Walczący trwali w uścisku już od dobrych piętnastu minut, szarpiąc się wzajemnie. Miałem wrażenie, że wszystko nie idzie tak prosto, jak sobie to Zmienny wymarzył. Władczyni dawała popis cholernie dobrej walki.
      Ale w końcu zwyciężył. W pewnym sensie. Przestała się opierać. Leżał ciężko dysząc, niezdolny się poruszyć. Objęła go wszystkimi członkami. Krwawił z dziesiątków małych ran. Przeklinał cicho i zdało mi się, że usłyszałem jak klnie kogoś za
      okazaną jej  pomoc,  słyszałem jak grozi,  że nim zajmie się w następnej kolejności.
      - Masz zamiar zrobić z niego jakiś szczególny użytek w chwili obecnej? - zapytałem Panią. - Nie wiedziałem, jak wiele wiesz. Teraz mnie to już nie interesuje. Ale lepiej zastanów się, jakie są jego zamiary, teraz, gdy nie będzie już dłużej potrzebował nas w roli środków wiodących do celu.
      Powoli pokręciła głową.
      Coś prześliznęło się przez blanki wieży za jej plecami. Kolejny, mniejszy forwalaka. Pomyślałem, że mamy spore kłopoty, ale uczennica Zmiennego popełniła taktyczny błąd. Zaczęła zmieniać postać. Skończyła dokładnie na czas, by krzyknąć do Jednookiego:
      - Nie!
      Jednooki zrobił sobie z czegoś ciężką pałkę i dwoma szybkimi, lecz heroicznymi zamachami, całkowicie pozbawił świadomości Zmiennokształtnego i Władczynię Burz. Do tego stopnia osłabili się nawzajem.
      Towarzyszka Zmiennego rzuciła się nań.
      Murgen dostał ją i głowicą swojej lancy podciął jej nogi. Skaleczył ją. Krew rozlała się po płótnie sztandaru. Towarzyszka Zmiennego wrzasnęła, jakby opanowała ją śmiertelna udręka samego piekła.
      Wtedy ją rozpoznałem. Ostatnim razem, tak dawno temu, kiedy ją widziałem, również dużo wrzeszczała.
      W pewnej chwili, podczas zamieszania, całe stado wron przysiadło z boku na blankach wieży. Zaczęły się śmiać.
      Wszyscy skoczyli na kobietę, zanim zdążyła cokolwiek zrobić. Goblin skonstruował jakiś rodzaj magicznych więzów, które uczyniły ją niezdolną do wykonania najmniejszego ruchu, prócz przewracania oczami.
      Jednooki spojrzał na mnie i powiedział:
      - Wziąłeś ze sobą nici, Konował? Mam igłę, ale nie sądzę, abym miał wystarczająco dużo nici. Co?
      - Trochę. - Zawsze nosiłem przy sobie trochę lekarskich przyborów.
      - Daj mi. Podałem mu.
      Ponownie ogłuszył Zmiennego i Władczynię.
      - Tylko, żeby się upewnić, że się nie obudzą. Nie mają żadnych specjalnych mocy, gdy są nieprzytomni.
      Przykucnął i zaczął zaszywać ich usta. Skończył ze Zmiennym i powiedział:
      - Zwiążcie go. Jeżeli się ocknie, walnijcie znowu. Co, u diabła?
      To wszystko stawało się makabryczne, coraz bardziej makabryczne.
      - Co ty, do cholery, robisz? - domagałem się odpowiedzi. Wrony zrobiły sobie zabawę.
      - Zaszywam im wszystkie dziury. Tak, by diabeł nie mógł się wydostać.
      - Co? - Być może dla niego miało to sens. Dla mnie nie.
      - Stara sztuczka, której używają w moich rodzinnych stronach, aby pozbyć się zła. - Kiedy skończył z otworami, zszył im razem palce u nóg i rąk. - Włóżcie ich do worka, dosypcie sto funtów kamieni i wrzućcie do rzeki.
      Pani wtrąciła się:
      - Powinieneś ich spalić. To, co zostanie, zemleć na pył i potem rozsypać na wiatr.
      Jednooki wpatrywał się w nią przez jakieś dziesięć sekund.
      - Uważasz, że całą tę robotę wykonałem na próżno?
      - Nie. To się przyda. Nie chcesz chyba, by za bardzo się rzucali, kiedy będziesz ich piekł.
      Rzuciłem jej spojrzenie pełne zaskoczenia. To nie było do niej podobne. Odwróciłem się do Murgena.
      - Chcesz wywiesić ten sztandar?
      Jednooki palcem stopy trącał uczennicę Zmiennego.
      - A co z nią? Sądzicie, że nią również powinienem się zająć?
      - Ona nic nie zrobiła. - Przykucnąłem obok. - Teraz cię pamiętam, kochanie. Zabrało mi to trochę czasu, ponieważ w Jałowcu nie rzucałaś się zbytnio w oczy. Nie byłaś nazbyt miła dla mojego kumpla, Marona Szopy. - Spojrzałem na Panią.  Co umyśliłaś sobie z niej zrobić?
      Nie odpowiedziała.
      - Niech tak będzie. Porozmawiamy później. - Spojrzałem na uczennicę. - Lisa Daela Bowalk. Słyszysz, jak nazywam cię twoim własnym imieniem, tak jak słyszą to pozostali? - Wrony zachichotały do siebie wzajem. - Mam zamiar pozwolić ci odejść. Tego prawdopodobnie nie będziesz chciała zrobić. Mur-gen, znajdź jakieś miejsce, w którym można by ją zamknąć. Wypuścimy ją na wolność, kiedy będziemy wyruszać. Goblin, pomożesz Jednookiemu, cokolwiek by zamierzał zrobić.
      Spojrzałem na sztandar Kompanii, ponownie przesycony krwią, znów wyzywająco powiewający na wietrze.
      - Ty - wskazałem na Jednookiego - zajmij się nimi na dobre. Chyba, że chcesz mieć dwoje przeciwko nam, jak ongiś Kulawca.
      Przełknął ślinę.
      - Dobra.
      - Pani, powiedziałem ci. Dzisiejsza noc w Stormgardzie. Chodźmy znaleźć jakieś miejsce do spania.
      Coś było ze mną źle. Czułem się zasmucony, w niejasny sposób pognębiony, jeszcze raz ofiara rozczarowania, próżnej wiktorii. Dlaczego? Dwoje wielkich nikczemników miało być usuniętych z powierzchni ziemi. Jeszcze raz szczęście towarzyszyło Kompanii. Dołączyliśmy bardziej jeszcze niemożliwe, zdawałoby się, triumfy do długiej listy naszych zwycięstw.
      Znajdowaliśmy się dwieście mil bliżej naszego celu przeznaczenia, niż mogliśmy w najśmielszych snach przewidywać. Nie było żadnego powodu, by oczekiwać większych kłopotów ze strony żołnierzy zgromadzonych w obozie na południe od miasta. Ich kapitan, Władca Cienia, został ranny. Mieszkańcy Stormgardu po większej części zaakceptowali w nas wyzwolicieli.
      Czym było się przejmować?
      
40. DEJAGORE (DAWNIEJ STORMGARD)
     
      Dzisiejszej nocy w Stormgardzie.
      Dzisiejsza noc w Stormgardzie była czymś niebanalnym, choć w jakiś sposób skaził ją brak satysfakcji, który opanowywał mnie w coraz większym stopniu. Wstałem dobrze po świcie. Obudził mnie sygnał rogu. Pierwsze, co zobaczyłem, gdy rozwarłem powieki, była wielka, czarna wronia dziwka, przypatrująca się Pani i mnie. Rzuciłem w nią jakimś przedmiotem.
      Kolejne wezwanie rogu. Chwiejnie podszedłem do okna. Potem, nagi, pomknąłem do następnego.
      - Pani. Wstawaj. Mamy kłopoty.
      Kłopoty wychynęły zza południowych wzgórz pod postacią kolejnej armii nieprzyjaciela. Mogaba zdążył już ustawić naszych chłopców w szyku. Z południowej ściany artyleria Cletusa i jego braci demolowała obóz, ale ich maszyny nie mogły powstrzymać znajdującej się w nim tłuszczy przed sposobieniem się do boju. Mieszkańcy miasta wylęgali z domów i obsadzali mury, gotując się na widowisko.
      Wrony były wszędzie.
      Pani rzuciła na to wszystko okiem i parsknęła,
      - Ubieramy się - i zaczęła pomagać mi we wciąganiu na siebie kostiumu. Pomagałem jej.
      - Ta rzecz zaczyna śmierdzieć - skomentowałem stan mojego stroju.
      - Możesz go już dłużej nie nosić.
      - Hę?
      - Ta banda schodząca z gór, musi być resztką ich wojsk. Pokonaj ich, i wojna skończona.
      - Jasne. Wyjąwszy trzech Władców Cienia, którzy mogą mieć w tej kwestii odmienne zdanie.
      Podszedłem do okna, osłoniłem oczy dłonią. Wydawało mi się, że dostrzegłem czarną kropkę polatującą między żołnierzami.
      - Teraz nie mamy już nikogo po naszej stronie. Może nie powinienem się tak śpieszyć ze Zmiennym.
      - Postąpiłeś właściwie. On zrealizował już swój porządek spraw do załatwienia. Mógł nawet przyłączyć się do pozostałych i wystąpić przeciwko nam. Z nimi nie miał na pieńku.
      - Czy wiedziałaś, kim oni są?
      - Nawet nie podejrzewałam. Szczerze. Zaczęłam dopiero dzień lub dwa temu. Również wówczas wydawało mi się to na tyle nieprawdopodobne, by o tym nie wspominać.
      - Zajmijmy się tym.
      Pocałowała mnie, a w tym pocałunku kryło się mnóstwo seksu. Przeszliśmy długą drogę... Włożyła hełm i zmieniła się w ponurą, mroczną istotę, nazywaną Stwórcą Wdów. Tchórzliwe szczury, które zamieszkiwały Stormgard - pomyślałem, że kiedy kurz opadnie, powinniśmy z powrotem przywrócić dawną nazwę - patrzyły na nas ze strachem i trwogą, gdy kroczyliśmy po ulicach. Mogaba wyszedł nam naprzeciw. Przyprowadził konie. Dosiedliśmy ich. Zapytałem:
      - Jak źle to wygląda?
      - Nie mogę jeszcze ocenić. Biorąc pod uwagę, że mamy za sobą dwie bitwy i dwa zwycięstwa, powiedziałbym, iż stanowimy raczej zahartowane wojsko. Ale ich będzie mnóstwo, a nadto zapewne nie masz już więcej sztuczek pochowanych w rękawach.
      - W tej kwestii masz rację. To jest ostatnia rzecz, jakiej bym się spodziewał. Jeżeli ten Władca Cienia użyje swojej mocy...
      - Nie mów o tym ludziom. Zostali ostrzeżeni, że możemy natknąć się na niezwykłe okoliczności. Kazano im nie zwracać na nic uwagi i zajmować się wypełnianiem otrzymanych rozkazów. Chcesz znowu użyć słoni?
      - Wszystkiego. Każdej przeklętej rzeczy i stworzenia, jakie posiadamy. Tym razem będzie to cała wojna. Jeżeli wygramy, odepchniemy ich od zaplecza terytorialnego Taglios, i otworzymy drogę na południe. Nie zostanie im już żadna armia, którą mogliby wyprowadzić w pole.
      Chrząknął. To samo odnosiło się do nas.
      Wyszliśmy na dwór. Chwilami kurierzy biegali wszędzie, starając się wydostać moich uzbrojonych robotników z miasta. Będziemy potrzebować każdego miecza.
      Mogaba zdążył już wysłać kawalerię, by przeprowadziła zwiad i poszarpała wroga. Dobry żołnierz, ten Mogaba.
      Wrony zdawały się mieć wspaniałą zabawę, obserwując, jak przedstawienie zaczyna nabierać kształtów.
      Tamten Władca Cienia nie spieszył się. Sprowadził swych ludzi ze wzgórza i ustawił w szyk, potem wysłał za moją kawalerią swoich jeźdźców. Otto i Hagop mogli ich zetrzeć, ale wydałem rozkazy, by nie próbować. Po prostu zawrócili, prowadząc za sobą wroga i zasypując go strzałami z krótkich łuków, używanych do strzelania z siodła. Chciałem, by ich zwierzęta wypoczęły przed główną odsłoną. Nie mieliśmy dostatecznej liczby remontów, by poprowadzić właściwą kampanię konną.
      Wyznaczyłem kilku ludzi do zebrania byłych więźniów, kiedy ci się pokazali, i odesłałem ich, by stawili czoło każdemu, kto zechce wyjść z obozu. Dzięki broni zdobytej wczoraj i w nocy, połowa z nich była obecnie uzbrojona. Nie byli wyćwiczeni, ani szczególnie utalentowani, ale mieli w sobie determinację.
      Wysłałem do Cletusa i jego braci rozkaz, by tak ustawili artylerię, aby mogła zapewnić nam wsparcie, a jednocześnie bombardować wejście do obozu.
      Spojrzałem na nową armię.
      - Mogaba. Jakieś pomysły? - Na oko było ich tam około piętnastu tysięcy. Wyglądali na przynajmniej równie kompetentnych, co ci, których rozbiliśmy przy brodzie Ghoja. Niezbyt dobrzy, ale w żadnej mierze nie amatorzy.
      - Nie.
      - Nie wygląda, jakby im się spieszyło.
      - A tobie by się spieszyło?
      - Nie, jeżeli miałbym ze sobą Władcę Cienia. I miał nadzieję, że to my przyjdziemy do nich.
      - Ktoś inny ma jakieś pomysły?
      Goblin potrząsnął głową. Jednooki powiedział:
      - Władcy Cienia stanowią klucz. Musisz coś z nimi zrobić, albo nie masz szans.
      - Nie ucz ojca dzieci robić. Posłaniec. Podejdź tutaj. - Miałem jeden pomysł. Posłałem go po Nar, żeby poszedł do miasta, zebrał jakiś tysiąc uzbrojonych więźniów i zaczekał przy zachodniej bramie miasta. Kiedy rozpocznie się walka, miał uderzyć na obóz od tyłu.
      To już było coś. Pani powiedziała:
      - Jednooki ma rację. - Myślę, że wypowiedzenie tych słów musiało ją zaboleć. - I trzeba się skupić na tym zdrowym. Teraz nastała właściwa chwila na iluzję.
      Naszkicowała mi swój pomysł.
      Dziesięć minut później rozkazałem kawalerii, by ruszała naprzód, aby przygwoździć wroga, starać się wyciągnąć w pole jego kawalerię i zobaczyć, co zrobi, albo czego nie zrobi Władca Cienia.
      Naprawdę żałowałem, że nie mogę liczyć na to, iż więźniowie zatrzymają żołnierzy w obozie.
      Pół godziny minęło, zanim Władcę Cienia zniecierpliwiła h nieustanna szarpanina. W tym czasie Jednooki i Goblin stworzył największą iluzję w swej karierze czarodziejów Kompanii. 
      Zaczęli od odtworzenia duchów żołnierzy Kompanii, których mieliśmy w tym lesie na północy, kiedy złapaliśmy bandytów. Sądzę, że zrobili to w równej mierze z powodów sentymentalnych, jak i dlatego, że powtórzenie czegoś, co robili już raz, było łatwiejsze. Wyprowadzili ich przed czoło armii tuż za mną, Panią i sztandarem. Potem posłałem do przodu słonie, rozciągając je w szerokim froncie; za każdym, w charakterze osłony, szło po dziesięciu naszych najlepszych i najbardziej żądnych krwi żołnierzy. Wyglądało, jakbyśmy mieli całą hordę bestii, ponieważ' ich liczba potrojona została przez iluzję. Zakładałem, że Władca Cienia potrafi przejrzeć iluzję na wylot. Ale cóż z tego? Jego ludzie nie są do tego zdolni, a to ich właśnie chciałem przerazić. Kiedy zrozumieją swoją pomyłkę, będzie już za późno.
      Zaciśnij kciuki, Konował.
      - Gotowa? - zapytałem.
      - Gotowa - odpowiedziała Pani.
      Kawaleria wycofała się, i to rychło w czas. Władca Cienia zaczął dawać wyraz swej irytacji. Na moment ująłem dłoń Pani. Pochyliliśmy się ku sobie i wyszeptaliśmy te trzy (dwa?) słowa, które każdy wstydzi się wypowiadać publicznie. Ja, głupi, stary cynik czułem się nieswojo, wypowiadając je do publiczności złożonej z jednej osoby. Elegia za straconą młodością, kiedy potrafiłem mówić je każdej, i wierzyłem w nie z całego serca oraz duszy przez godzinę.
      - W porządku, Murgen. Zróbmy to. - Pani i ja podnieśliśmy nasze płonące miecze. Legiony zaczęły skandować: - Taglios! Taglios! - A moja brygada duchów rozpoczęła natarcie.
      Umiejętność dawania przedstawień. Wszystkie te słonie przeraziłyby mnie do szpiku kości, gdybym był po przeciwnej stronie.
      Gdzie, u diabła, podłapałem pomysł, że generał powinien iść na czele oddziałów? Mniej niż tysiąc moich żołnierzy miało zaatakować piętnaście tysięcy?...
      Na nasze powitanie wyleciały strzały. Nie uczyniły żadnej szkody iluzjom. Ześlizgiwały się po bokach prawdziwych słoni. Odskakiwały od Murgena, Goblina, Jednookiego, Pani i mnie, ponieważ byliśmy spowici w ochronne zaklęcia. Optymistycznie zakładając, nasi wrogowie poczują się zaniepokojeni naszą nie-wrażliwością na ciosy.
      Dałem znak, by przyspieszyć tempo. Czoło frontu wroga zaczynało drżeć w oczekiwaniu na uderzenie słoni. Formacje zaczynały się rwać.
      Czas najwyższy, by Władca Cienia coś zrobił.
      Zwolniliśmy. Słonie zaryczały, nabrały szybkości i, wciąż trąbiąc, w jednej chwili zboczyły i ruszyły prosto na Władcę Cienia.
      Cholernie dużo zachodu, żeby dopaść jednego człowieka.
      Zrozumiał, jaki jest cel ataku, kiedy słonie były wciąż sto jardów od niego. Zamierzały spotkać się w jednym punkcie i stratować go.
      Wyzwolił wszystkie zaklęcia, jakie miał przygotowane. Przez dziesięć sekund wydawało się, jakby niebo zapadało się, a ziemia skręcała na kole tortur. Słonie i części słoni fruwały dookoła niczym dziecinne zabawki.
      Cały front wroga pogrążył się teraz w nieładzie. Dosłyszałem sygnały ponownie wzywające kawalerię na czoło, a piechotę do ataku.
      Słonie, które przeżyły, przewaliły się przez miejsce, gdzie unosił się Władca Cienia.
      Kieł pochwycił go i wyrzucił na wysokość trzydziestu stóp w powietrze, wirującego i wymachującego bezładnie kończynami. Spadł pomiędzy masywne, szare boki, wrzasnął, ponownie wyleciał w powietrze, być może uniesiony tym razem własną mocą. Poleciała w jego kierunku chmura strzał; to żołnierze towarzyszący słoniom urządzili sobie ćwiczenia strzeleckie. Niektóre groty nawet trafiły. Wciąż rzucał zaklęcia, niczym na pokazie fajerwerków, ale wydawały się czysto odruchowe.
      Zaśmiałem się i zawróciłem. Mieliśmy drania, i wszystkie jego dzieci. Mój rejestr generalskich dokonań pozostawał nieskazitelny.
      Murgen był tam, gdy Władca Cienia po raz trzeci wyfrunął w powietrze. Kiedy opadał, nadział sukinsyna na swoją lancę.
      Władca Cienia wrzasnął. Bogowie, ale to był wrzask. Wymachiwał kończynami, niczym żuk nabity na igłę. Jego ciężar ściągał go w dół po drzewcu lancy, dopóki nie zatrzymał się na poprzeczce podtrzymującej sztandar.
      Murgen wysilał się, by podnieść lancę do góry, i wydostać się z tłoku. Nasi chłopcy byli jego najgorszym wrogiem. Każdy, kto miał łuk, nie ustawał w wysiłkach nadziania Władcy Cienia.
      Pognałem konia ostrogą, błyskawicznie znalazłem się za Mur-genem i pomogłem mu zabrać nasze trofeum.
      Ten bękart nie splatał już żadnych zaklęć.
      Nacierające legiony dwukrotnie głośniej podjęły swe okrzyki.
      Otto i Hagop wpadli w zamieszanie na czele legionu Mogaby. Zamieszania nie było jednak tyle ile się spodziewałem. Żołnierze wroga zrozumieli, że wykiwano ich, choć jeszcze nie zdążyli ustawić na powrót formacji.
      Przyjęli zarówno szarżę słoni, jak i kawalerii, ponosząc spore straty, ale zdawali się nie dopuszczać do siebie idei odwrotu. Hagop i Otto wycofali się, zanim nadeszły legiony, ale słonie nie przestawały miotać się wewnątrz wrogich szyków. Też świetnie. Straciliśmy nad nimi kontrolę. Zostały nadziane taką ilością strzał, grotów włóczni i mieczy, że miotały się bezładnie, oszalałe z bólu. Nie dbały już dłużej o to, kogo tratują.
      Wrzasnąłem na Murgena:
      - Zanieśmy go na tamten pagórek, żeby wszyscy widzieli, że go mamy!
      Jeden z pagórków, którymi upstrzona była dolina, znajdował się w odległości stu jardów.
      Z wysiłkiem przeciskaliśmy się przez szeregi atakującej piechoty, wspięliśmy na wzgórze, odwróciliśmy się twarzami w kierunku bitwy. Trzymanie sztandaru w górze wymagało połączonych sił nas obu, biorąc pod uwagę wierzganie, wrzaski i awantury, w jakich nie ustawał Władca Cienia.
      To był dobry taktycznie pomysł, zanieść go tam. Jego chłopcy mogli zobaczyć, że stracili swoją główną broń, w czasie, gdy już zdrowo skopaliśmy im tyłki, moi zaś, że nie muszą się nim dłużej martwić. Zaczęli sobie wyobrażać, że skończą wszystko przed porą obiadu. Hagop i Otto zaczęli okrążać wroga, by zajść go od tyłu.
      Przeklinałem ich. Nie chciałem, by za bardzo oddalali się ode mnie. Ale rzeczy wymknęły się teraz spod kontroli.
      Strategicznie nasz ruch nie był najlepszy. Chłopcy z obozu zrozumieli nadciągającą katastrofę i postanowili, że, do cholery, lepiej będzie, jak coś zrobią.
      Wypadli na zewnątrz nie uporządkowaną tłuszczą, ich własny kaleki Władca Cienia płynął w powietrzu na czele, zataczając się i chwiejąc niczym pijany, ale wciąż dysponując kilkoma śmiertelnymi zaklęciami, które roztrąciły na boki moich uzbrojonych więźniów.
      Cletus i jego bracia otworzyli ogień z murów i dosięgnęli Władcę Cienia numer dwa, trochę go poranili i wkurzyli do tego stopnia, że zatrzymał wszystko i skierował na nich zaklęcie, które strąciło z murów ich oraz ich machiny. Potem poprowadził dalej swój tłum, szukając okazji, by pozostałym z nas zafundować nie mniejszą porcję przykrości.
      Jego gromada nigdy nie sformowała szyku, ale moi więźniowie również nie, tak że bitwa zmieniła się w szereg pojedynczych bijatyk, w których miecze śmigały na prawo i lewo.
      Chłopcy zgromadzeni przy zachodniej bramie wypadli na zewnątrz, zaatakowali obóz od tyłu, i łatwo dostali się za szańce. Wzięli się za rannych i strażników oraz wszystkich, którzy stanęli im na drodze, ale ich sukcesy nie wpłynęły na losy całej bitwy. Żołnierze z obozu po prostu odcięli resztę naszych wojsk.
      Musiałem coś zrobić.
      - Spróbujmy tę rzecz jakoś zatknąć w ziemi - oznajmiłem Murgenowi. Zanim zsiadłem z konia, objąłem wzrokiem tumult i zamieszanie na polu bitwy. Nigdzie nie mogłem dostrzec Pani. Serce podeszło mi do gardła.
      Grunt na tym pagórku był miękki i wilgotny. Stękając i wysilając się, zdołaliśmy we dwójkę wbić koniec lancy w ziemię tak, by stała prosto, kołysząc się tylko, gdy Władca Cienia dostawał napadów drgawek i wrzasku.
      Atak z flanki spychał powoli więźniów w tył. Niektórzy tchórze uciekali już do najbliższej bramy miasta, dołączając do facetów, którzy w ogóle nie zatroszczyli się, by wyjść na zewnątrz. Ochiba starał się rozszerzyć i obrócić część swych szeregów, aby stawić czoło rzezi, ale z ograniczonym efektem. Mniej zdyscyplinowany oddział Sindawe zaczął się rozpadać w swym zapale przyśpieszenia śmierci wrogów, których ataki odparli. Nie zdawali sobie sprawy z zagrożenia czyhającego po prawej stronie. Jedynie Mogabie udało się zachować dyscyplinę i integralność jednostki. Gdybym miał choć kawałek mózgu, przemieszałbym jego legion z jednostką Ochiby, zanim zaczęliśmy całą tę sprawę. Tam gdzie teraz się znajdował, nie było zeń wielkiego pożytku. Wybicie prawego skrzydła wroga, w porządku, ale nie powstrzymało to wszystkiego przed rozpadnięciem się.
      Miałem złe przeczucia, że wszystko idzie coraz gorzej.
      - Nie wiem, co robić, Murgen.
      - Nie sądzę, żeby było coś, co mógłbyś teraz zrobić, Konował. Wyjąwszy może zaciskanie kciuków i pozwolenie, by wszystko biegło swoim torem.
      Fajerwerki rozprysły się nad terenem Ochiby. Przez chwilę były tak dzikie, że pomyślałem, iż mogą powstrzymać bliskie już tam załamanie. Goblin i Jednooki byli na posterunku. Ale kalekiemu Władcy Cienia udało się je stłumić.
      Co mógłbym rzucić przeciwko niemu? Co mogę zrobić? Nic. Nie miałem już niczego, co mógłbym wysłać w bój.
      Nie chciałem na to patrzeć.
      Samotna wrona przysiadła na poskręcanym Władcy Cienia, wbitym na lancę sztandaru. Spojrzała na niego, na mnie, na bój, i wydała z siebie odgłos przypominający pełen rozbawienia chichot. Potem zaczęła dziobać maskę Władcy Cienia, starając się dobrać do jego oczu.
      Zignorowałem ptaka.
      Ludzie zaczynali zmykać z powrotem. Pochodzili z legionu Sindawe, głównie więźniowie, których przydzieliłem doń kilka dni temu. Krzyczałem na nich, przeklinałem i wyzywałem od tchórzy, rozkazując zawrócić i sformować szyk. W większości posłuchali.
      Hagop i Otto zaatakowali ludzi nacierających na Ochibę, przypuszczalnie po to, by zwolnić trochę nacisk i pozwolić mu stawić czoło zagrożeniu ze strony obozu. Ale atak z tyłu pchnął wroga naprzód. Kiedy Otto i Hagop mieli świetną zabawę, ludzie, których rzezali, przełamali linie Ochiby i uderzyli na uzbrojonych więźniów z boku.
      Legion Ochiby usiłował wytrzymywać kolejne uderzenia, nawet w takiej pozycji, ale wyglądało na to, że mają duże kłopoty.
      Żołnierze Sindawe osądzili, że tamci mają zamiar uciekać, i postanowili uderzyć na nich w biegu. Albo coś w tym stylu. Załamali się.
      Mogaba zaczął przesuwać oś swego ataku, aby z flanki udzielić wsparcia Sindawe. Ale kiedy skończył, nie było czemu udzielać już wsparcia.
      W ciągu kilku chwil jego legion stanowił jedyną wyspę porządku pośród morza chaosu. Wróg nie był lepiej zorganizowany niż moi ludzie. Wszystko zamieniło się w kompletny bałagan, największą burdę na świecie.
      Większość moich ludzi uciekała w kierunku bram miasta. Niektórzy tylko zmykali, nie troszcząc się wyborem kierunku. Ja stałem tutaj, pod sztandarem, klnąc, wrzeszcząc, wymachując moim mieczem i roniąc parę kwart łez. I, bogowie, pomóżcie mi, niektórzy z tych głupców usłyszeli i posłuchali, i zaczęli formować się z tymi, których już zorganizowałem, odwracając się i wracając do bitwy w mocnych, małych, samodzielnych oddziałach.
      Jaja. Od początku mówiono mi, że ci taglianie mają jaja.
      Coraz więcej i więcej. Murgen i ja budowaliśmy ludzki mur wokół sztandaru. Coraz bardziej i bardziej uwaga wroga skupiała się na Mogabie, którego legion nie łamał szyku. Żołnierze Władców Cienia sypali wokół niego mur z ciał swoich poległych. Wyglądało jednak, że tamci nas nie widzą. Pomimo zdecydowanego oporu, wycofywali się w stronę miasta.
      Sądzę, że Murgen i ja zdążyliśmy zgromadzić wokół siebie około trzech tysięcy ludzi, zanim los postanowił, że nadszedł czas na następny cios.
      Zalał nas wielki tłum wrogów. Zająłem z powrotem moją pozycję, pod sztandarem, z uniesionym mieczem. Nie miałem już w sobie zbyt wiele z dawnej grozy. Jeżeli Goblin i Jednooki w ogóle żyli, mieli zbyt dużo kłopotów z ochroną własnych tyłków.
      Wyglądało na to, że odeprzemy ich bez trudu. Nasze linie były solidnie zwarte razem. Oni stanowili tylko wyjącą tłuszczę.
      Wtedy, jakby znikąd, nadleciała strzała i trafiła mnie prosto w pierś, zwalając z konia na ziemię.
      
41. PANI
     
      Nie zawsze najlepiej być starym i mądrym w kwestiach pola bitwy, pomyślała Pani. Wiedziała co nadchodzi, jasno, na długo przedtem, zanim dotarło to do kogokolwiek innego. Krótko, po tym jak Murgen nadział Władcę Cienia, miała nadzieję, że losy bitwy odwrócą się, ale wyjście oddziałów z obozu spowodowało zakłócenie równowagi i impetu natarcia, którego nie sposób było odwrócić.
      Konował nie powinien atakować. Powinien poczekać tak długo, jak było trzeba, zmusić ich, żeby do niego przyszli, nie zajmować się tak bardzo Władcą Cienia. Jeżeli pozwoliłby nowej armii z południa zaatakować i wejść w drogę żołnierzom z obozu, mógłby potem rzucić do boju swe słonie, nie narażając na ryzyko prawego skrzydła. Ale było już za późno, by opłakiwać stracone możliwości. Był to czas, by spróbować wykorzenić cud.
      Jeden Władca Cienia był wyeliminowany, a drugi okaleczony. Gdyby tylko miała dziesiątą część, choćby setną, mocy, którą utraciła. Gdyby tylko miała czas, by wykształcić i przenieść tę małą cząstkę, jaka zaczęła do niej wracać.
      Jeśli tylko. Jeśli tylko. Całe życie było jeśli tylko.
      Gdzie był ten przeklęty imp Jednookiego? On mógł zmienić losy bitwy. Po stronie przeciwnika nie było nikogo, kto mógłby powstrzymać go przed pójściem przez tych ludzi niczym kosa, przynajmniej przez jakiś czas.
      Ale Żabiego Pyska nie było nigdzie widać. Jednooki i Goblin pracowali w zespole, dokładając swoją odrobinę w celu zatrzymania powodzi. Żabiego Pyska nie było z nimi. Wydawali się zbyt zajęci, aby ich to interesowało.
      Nieobecność impa była zbyt ważna, by mogła być przypadkiem lub przeoczeniem. Dlaczego? W takiej krytycznej chwili?
      Nie ma czasu. Nie ma czasu, aby dumać nad tym, aby ześliznąć się pomiędzy wszystkie te cienie i postarać odkryć znaczenie obecności i nieobecności impa, które martwiły ją już od tak dawna. Czasu było dosyć tylko na to, by zrozumieć, bez najmniejszych wątpliwości, że ta istota została nasłana na Jednookiego, i w najmniejszym stopniu nie znajdowała się pod jego kontrolą.
      Przez kogo nasłana?
      Nie przez Władców Cienia. Ci użyliby impa bezpośrednio. Nie przez Zmiennego. On nie miał takiej potrzeby. Nie przez Wyjca. On z kolei na pewno by się zemścił.
      Co jeszcze spacerowało swobodnie po tym świecie?
      Wrona z trzepotem przeleciała nad jej głową. Skrzeczała w taki sposób, że przypominało to śmiech.
      Konował i wrony. Od roku mamrotał coś o wronach. A potem zaczęły krążyć wokół niego za każdym razem gdy działo się coś ważnego.
      Spojrzała w kierunku pagórka, gdzie Konował i Murgen zatknęli sztandar. Na ramionach Konowała przysiadła para wron. Stado krążyło nad jego głową. Wyglądał, niczym postać z dramatu, w swoim stroju Stwórcy Wdów, z ptakami zagłady krążącymi wokół niego, wymachując swym płonącym mieczem, starając się zebrać rozpadające legiony.
      Podczas gdy umysł ścigał jednego wroga, ciało zajmowało się drugim. Operowała swoją bronią z gracją tancerki i śmiertelną skutecznością półbogini. Najpierw odnalazła w tym radość, zrozumienie, iż zbliża się do stanu, którego nie udało się osiągnąć od wieków, wyjąwszy może ścieżkę tantrycznej kuzynki tamtej, którą podążała zeszłej nocy. A potem osiągnęła doskonały spokój, mistyczną separację ciała i jaźni, które autentycznie zmieszały się ze sobą w jedną większą, bardziej oświeconą i śmiertelnie groźną całość.
      W tym stanie nie było strachu ani żadnych innych emocji. To było niczym najgłębsza medytacja, podczas której dusza wędruje po polu olśniewających wglądów, a ciało wypełnia swe śmiercionośne zadania z precyzją i doskonałością, pozostawiającą stosy trupów na drodze, po której przeszła ona i jej straszny rumak.
      Wrogowie wpadali na siebie, by tylko trzymać się od niej z dala, jej sprzymierzeńcy walczyli, aby móc stanąć w bezpiecznym kręgu otaczającej ją pustki. Chociaż prawe skrzydło zaczynało się załamywać, uformowała się w nim jedna, niewzruszona skała.
      Jaźń kontemplowała wspomnienia iluminacji osiągniętych podczas tej nocy przez parę ciał, spływających, potem napiętych; skupiła się na kompletnym zdumieniu tego, co podczas i po. Jej życie dotąd poddane było absolutnej samokontroli. A jednak czas i ponownie ciało, przekroczyły granice jakichkolwiek nadziei na kontrolę. W jej wieku.
      I ponownie spojrzała na Konowała, otoczonego wrogami.
      A cień wśliznął się w morderczą doskonałość i ukazał jej, dlaczego tak długo zaprzeczała sobie.
      Pomyślała o stracie.
      I strata zaczęła znaczyć.
      To znaczenie wdarło się w jej jaźń, rozproszyło ją. Chciała przejąć kontrolę nad ciałem, zmusić rzeczy, by działy się zgodnie z jej pragnieniami.
      Zaczęła wycinać sobie drogę w kierunku Konowała; węzeł ludzi skupionych wokół niej poruszał się zgodnym rytmem. Ale wrogowie wyczuli, że nie jest już dłużej tą straszną istotą, którą była przedtem, że można ją zranić. Zaatakowali. Jeden po drugim jej towarzysze padali.
      Potem zobaczyła, jak strzała trafia Konowała, i powala go na ziemię u stóp sztandaru. Wrzasnęła i pognała konia, tratując tak swoich wrogów, jak i przyjaciół.
      Jej ból i wściekłość spowodowały jedynie to, że wpadła w ciżbę nieprzyjaciół, atakujących zewsząd. Pocięła kilku, ale pozostali ściągnęli ją z osobliwego rumaka i odpędzili od zwierzęcia. Walczyła ze źle wyszkolonym wrogiem, odwołując się do wszystkich swoich umiejętności i desperacji, ale nieudolność jej przeciwników nie wystarczyła. Ciała stosami padały wokół, w końcu jednak powalono ją na kolana...
      Fala chaosu przeszła ponad tą walką wewnątrz bitwy, ludzie uciekali, ścigali ją, a kiedy już było po wszystkim, dostrzec można było tylko jedno ramię sterczące ponad stosem ciał.
      
42. TEN PNIAK
     
      Leżałem po części na plecach, lewą ręką trzymając tylny koniec lancy; sztandar łopotał nade mną, a Władca Cienia wierzgał. Nie wydawało mi się, by strzała trafiła w jakiś żywotny organ. Ale ta dziwka przeszła na wylot przez mój napierśnik i przeze mnie również. Osądziłem, że z pleców musi wystawać mi przynajmniej parę cali.
      Co, u diabła, stało się z chroniącym mnie zaklęciem?
      Nigdy dotąd nie otrzymałem takiej rany.
      W górze kilka wron przysiadło na ciele Władcy Cienia. Zabawiały się, usiłując wydziobać mu oczy. Cztery lub pięć polatywało niżej, ale nie przysparzały mi kłopotu. Zachowywały się, jakby mnie pilnowały.
      Większe stadko pokazało się jakiś czas później, gdy kilku żołnierzy wroga przyszło po sztandar. Naprzykrzały im się, dopóki nie odeszli.
      Ach, jak boli ta przeklęta strzała! Może uda mi się sięgnąć ręką za plecy i złamać drzewce? A potem, kiedy nie będzie grotu, wyciągnąć tę dziwkę?
      Lepiej nie. Drzewce może powstrzymywać krwawienie wewnętrzne. Zobaczymy, co się stanie.
      Co się dzieje? Nie mogłem się poruszać na tyle, by rozejrzeć dookoła. Za bardzo bolało. Stąd mogę zobaczyć tylko równinę, pokrytą ciałami. Słonie, konie, trochę ludzi w bieli, pozostali w innych barwach. Sądzę, że wielu udało nam się pociągnąć za sobą. Myślę, że gdyby szyk się utrzymał, skopalibyśmy im tyłki.
      Nic nie słyszałem. Kompletna cisza. Ja? Co to jest? Cisza kamienia? Gdzie już to słyszałem?
      Zmęczenie. Jestem tak bardzo zmęczony. Chciałbym położyć się i zasnąć. Nie mogę. Strzała. Przypuszczalnie jestem już za słaby, by ją wydobyć. Pragnienie. Ale nie przypominało to pragnienia towarzyszącego ranie brzucha, dzięki bogom. Nigdy nie chciałem umrzeć z wy pruty mi flakami. Nigdy nie chciałem umrzeć.
      Pomyślmy o zakażeniu. Co, jeśli łucznik nałożył czosnek albo fekalia na swoje groty? Zakażenie krwi. Gangrena. Śmierdzisz, jakbyś był od sześciu dni martwy, a wciąż oddychasz. Nie mogą przecież amputować mi klatki piersiowej.
      Wina i wstyd. Doprowadziłem do tego Kompanię. Nie chciałem być ostatnim kapitanem. Sądzę, że żaden z nich nie chciał. Nie powinienem dzisiaj walczyć. Jasne, nie powinienem był atakować. Iluzje i słonie w zupełności by wystarczyły. W każdym razie było blisko.
      Teraz wiedziałem już, co powinienem był zrobić. Zostać wśród wzgórz, gdzie nie mogli mnie zobaczyć i poczekać, aż do mnie przyjdą. Mógłbym tam uciekać przed nimi i stosować stare sztuczki Kompanii. Pokazać sztandar z jednego kierunku i zaatakować z innego. Ale ja musiałem iść tutaj za nimi.
      Czułem się jak głupiec, leżąc tutaj w bieliźnie i napierśniku. Zastanawiałem się, czy Murgenowi pomogło coś założenie stroju Stwórcy Wdów i usiłowanie zawrócenia fali ataku? Mogaba oderwie mu jaja za porzucenie sztandaru.
      Ale ja tu jestem. I wciąż trzymam drania w górze.
      Być może ktoś przyjdzie zanim umrę. W takim stanie, nawet któryś z wrogów stanowiłby miły widok. Przeklęta strzała. Niech to już się skończy. Chcę mieć to za sobą.
      Jakiś ruch...To tylko mój przeklęty koń. Pasie się. Zmienia trawę w koński nawóz. Dla niego to tylko kolejny dzień z życia. Idź, przynieś mi dzban piwa, ty bękarcie. Jeżeli jesteś tak cholernie inteligentny, za jakiego się ciebie uważa, dlaczego nie możesz przynieść umierającemu człowiekowi ostatniego piwa?
      W jaki sposób świat może być tak cholernie cichy, jasny i pogodny, kiedy tylu dziś umarło? Spójrzcie na tę mieszaninę. Tam, niedaleko, pięćdziesięciu martwych chłopców w kępie polnych kwiatów. W ciągu kilku dni będą śmierdzieć na czterdzieści mil.
      Dlaczego wszystko trwa tak długo? Czy jestem jednym z tych facetów, którzy robią sobie z narzekania styl życia?
      Coś tam jest. Coś się porusza. Jest jeszcze daleko. Wrony kołują... Mój stary przyjaciel, pniak, przemierza równinę, udając się na wakacyjną przechadzkę. Kroczy leciutko. W dobrym nastroju. Co tam było przedtem? Jeszcze nie czas? To śmierć? Czy przez całą drogę tutaj patrzyłem swej śmierci prosto w oczy?
      Niesie coś. Tak, pudełko. Sześcian o rozmiarach stopy. Pamiętam, że zauważyłem je już wcześniej, ale nie zwróciłem uwagi. Nigdy nie słyszałem, żeby śmierć nosiła pudełko. Zazwyczaj ma miecz lub kosę.
      Cokolwiek to, do diabła, jest, przyszło tu dla mnie. Kieruje się prosto na mnie. Trzymaj się tej myśli, Konował. Być może jest nowa nadzieja dla umarłych.
      Świrus na lancy powyginał się tak, że zupełnie zatracił swą pierwotną postać. Nie sądziłem, by był zadowolony z rozwoju sytuacji.
      Tamten zbliża się coraz bardziej. W żaden sposób nie przypomina już wędrującego pniaka. Człowiek, czy coś takiego, idzie na dwóch nogach, bardzo niski. Śmieszny. Z oddali zawsze wydawał się większy. Jest już tak blisko, że powinienem móc spojrzeć mu w oczy, gdybym mógł dostrzec je pod tym kapturem. Wygląda, jakby tam w środku nie było niczego.
      Klęka. Pusty kaptur, tak, w odległości kilku jardów. Cholerne pudełko dokładnie przede mną.
      Głos, jak bardzo lekki powiew wiosennego wiatru w gałęziach wierzby, łagodny, delikatny i wesoły.
      - Teraz właśnie nadszedł czas, Konował. - Na poły chichot, na poły zduszony śmiech. Rzut oka na gościa nabitego na lancę. - I dla ciebie również czas nastał, stary bękarcie.
      Kompletnie inny głos. Nie tylko odmienny ton, czy intonacja, ale całkowicie różny głos.
      Sądzę, że wszyscy pozostali umarli, którzy nagle okazali się żywi, przygotowali mnie na to spotkanie. Rozpoznałem ją natychmiast. Niemalże, jakby coś we mnie oczekiwało tego spotkania. Wciągnąłem z wysiłkiem powietrze.
      - To ty! Niemożliwe! - Usiłowałem unieść się nieco. - Duszołap! - Nie wiedziałem, co właściwie, do cholery, miałem zamiar zrobić. Uciekać? Jak? Dokąd?
      Ból przeszył mnie na wylot. Opadłem na ziemię.
      - Tak, moje kochanie. To ja. Odszedłeś, nie kończąc całej sprawy. - Śmiech, który był chichotem młodej dziewczyny. - Czekałam długo, Konował. Ale ona na koniec wymieniła z tobą magiczne słowa. Teraz zemszczę się, odbierając jej coś, co jest
cenniejsze niż życie.
      Ponownie chichot, jakby opowiadała zwykły, prosty żart, bez śladu ukrytej w nim złośliwości.
      Nie miałem sił się kłócić.
      Odzianą w rękawiczkę dłonią wykonała taki ruch, jakby coś unosiła.
      - Chodź, mój słodki.
      Uniosłem się nad powierzchnię ziemi. Na moich piersiach wylądowała wrona i spojrzała w kierunku, w którym się poruszałem, jakby była nawigatorem mej wędrówki.
      Cała sprawa miała też swoją dobrą stronę. Ból zniknął.
      Nie widziałem, jak lanca i jej ładunek poruszają się, ale wyczułem, że również się przemieszczają. Mój zwycięzca prowadził, również płynąc w powietrzu. Lecieliśmy bardzo szybko.
      Musieliśmy stanowić niezły widok dla każdego, kto by nas obserwował.
      Ciemność zaczęła okrawać pole mojej świadomości. Walczyłem z nią, obawiając się, iż jest to ciemność ostateczna. Przegrałem.
      
43. PRZEOCZENIE
     
      Szalony śmiech rozbrzmiewał z wysokiej kryształowej komnaty na szczycie wieży w Przeoczeniu. Ktoś był szaleńczo uradowany stanem spraw na północy.
      - Troje z nich zostało pokonanych, połowa pracy za mną. Jeśli już o tym mowa, to była ta trudniejsza część. Zniszczmy pozostałą trójkę, i wszystko będzie moje.
      Kolejny wybuch szaleńczego śmiechu. Władca Cienia spojrzał na zewnątrz, na błyszczącą przestrzeń bieli.
      - Czy to już czas, by uwolnić was z waszego więzienia, moje nocne piękności? Czas, byście ponownie wolne, przebiegały świat? Nie, nie. Nie w tej chwili. Nie, dopóki jeszcze ta wyspa spokoju może zostać zniszczona.
      
44. LŚNIĄCY KAMIEŃ
     
      Równina wypełniona jest ciszą kamienia. Nic tutaj nie żyje. Ale o najciemniejszej godzinie nocy cienie migocą między filarami i przysiadają na szczytach kolumn owinięte ciemnością niczym płaszczem przemilczenia.
      Takie noce nie sprzyjają nieostrożnym obcym. W takie noce
      ciszę kamienia czasami rozdzierają krzyki. Potem cienie ucztują, choć przecież nic nie zaspokoi ich wściekłego głodu.
      Dla cieni polowanie jest nawet gorsze. Czasami mijają miesiące, zanim niemądry awanturnik wkroczy do miejsca lśniącego kamienia. Głód wzmaga się przez lata, a cienie wpatrują się w zakazane ziemie, poza granicami ich terytorium. Ale nie potrafią się wydostać, nie mogą też zagłodzić się na śmierć, nie bardziej niż pragnęłyby umrzeć. Nie mogą umrzeć, ponieważ są nieśmiertelne, związane ciszą kamienia.
      Jest to jednak nieśmiertelność szczególnego rodzaju.
