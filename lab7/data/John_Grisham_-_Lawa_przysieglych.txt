JOHN GRISHAM



Ława przysięgłych
(Przełożył: Andrzej Leszczyński)

OD WYDAWCY
Powieść Ława przysięgłych oparta jest na faktach autentycznych i przedstawia przebieg rzeczywistego procesu cywilnego w USA. Amerykański system prawny tak dalece różni się jednak od europejskiego, w tym także polskiego, że wiele terminów było trudno przetłumaczalnych. Niektóre stanowiska nie mają polskich odpowiedników - np. konsultant sądowy, asystent adwokacki (nie jest to aplikant) czy ekspert sądowy o innym statusie niż biegły sądowy. W miarę możliwości starano się więc stosować polską terminologię prawniczą.

PODZIĘKOWANIA
Raz jeszcze winien jestem serdeczne wyrazy wdzięczności mojemu przyjacielowi, Willowi Dentonowi, pracującemu obecnie w Biloxi w stanie Missisipi, za wyszukanie większości materiałów dotyczących spraw, na podstawie których oparta została niniejsza powieść; oraz jego wspaniałej żonie, Lucy, za troskliwość, jaką mnie otoczyła podczas mego pobytu na wybrzeżu.
Dziękuję także Glennowi Huntowi z Oxfordu, Markowi Lee z Little Rock, Robertowi Warrenowi z Bogue Chitto; jak również Estelle, za wyszukanie tak wielu błędów, że aż wstyd mi się do tego przyznać.

ROZDZIAŁ 1
Twarz Nicholasa Eastera była częściowo zasłonięta przez sklepowy stojak zapełniony smukłymi bezprzewodowymi aparatami telefonicznymi, a ponadto nie patrzył on prosto w obiektyw aparatu, lecz w bok, gdzieś w lewo, zapewne na jakiegoś klienta bądź też w stronę gromadki dzieciaków, oglądających wyłożone w gablocie najnowsze gry elektroniczne z Azji. Mimo że zdjęcie zostało zrobione z odległości czterdziestu metrów, a fotograf musiał bez przerwy lawirować między ludźmi przechodzącymi wzdłuż ciągu handlowego, było jednak bardzo wyraźne i ukazywało oblicze gładko wygolonego mężczyzny o miękkich chłopięcych rysach i minie znamionującej pewność siebie. Easter miał dwadzieścia siedem lat, tyle wiedzieli na pewno. Nie nosił okularów. Nie miał też żadnego kółka w nosie czy jakiejś niezwykłej fryzury, nic nie wskazywało, że jest typowym zapaleńcem komputerowym dorabiającym w sklepie po pięć dolarów za godzinę. Według zapisów kwestionariusza osobowego pracował tam od czterech miesięcy, ale zgodnie z tymi samymi danymi był także studentem, tymczasem jego nazwiska nie znaleziono na liście słuchaczy żadnej uczelni w promieniu pięciuset kilometrów. Zatem w tej kwestii musiał kłamać, to nie ulegało wątpliwości.
Byli pewni, że przedstawił nieprawdziwe dane, dysponowali doskonałym wywiadem. Gdyby rzeczywiście studiował, już dawno zdobyliby informacje, gdzie i od jak dawna się uczy, na którym wydziale, jakie uzyskuje oceny. Nic by się przed nimi nie ukryło. A jednak wiedzieli tylko tyle, że pracuje jako sprzedawca w "Computer Hut". Nic poza tym. Możliwe, że dopiero planował podjąć studia bądź też je porzucił, lecz nadal wolał się przedstawiać jako student. Niewykluczone, że sprawiało mu to satysfakcję, pozwalało ukazywać siebie w lepszym świetle, dodawało splendoru.
Ale na pewno ani teraz, ani w ciągu ostatnich paru lat, nigdzie nie studiował. Czy zatem można mu było zaufać? To pytanie formułowano już dwukrotnie, ilekroć w czasie przeglądu dochodzili do nazwiska Eastera na liście, a na ekranie ukazywała się wyświetlana z rzutnika fotografia młodego sprzedawcy. Niemniej, w powszechnym przekonaniu, owo drobne kłamstwo w kwestionariuszu osobowym nie miało większego znaczenia.
W każdym razie nie palił. W sklepie obowiązywał rygorystyczny zakaz palenia, a wywiadowca widział Eastera (choć nie zdołał tego sfotografować) w towarzystwie koleżanki ze sklepu, która w czasie przerwy na lunch wypaliła dwa papierosy, zanim on zdążył wypić szklankę lemoniady. Przynajmniej w tej sprawie nie kłamał. Ale i nie należał też do zaciekłych przeciwników tytoniu.
Pociągłą, ładnie opaloną twarz uwiecznionego na zdjęciu Eastera rozjaśniał delikatny uśmiech. Wycięcie czerwonego sklepowego fartucha ukazywało zapiętą pod szyją białą koszulę i gustowny krawat w drobne prążki. Schludny sprzedawca sprawiał wrażenie kompetentnego. Fotograf zamienił z nim nawet kilka słów pod pozorem szukania rady w sprawie zakupu jakiegoś drobiazgu. Według jego relacji Nicholas był bardzo uprzejmy i chętnie służył fachową pomocą. Naszywka na kieszonce fartucha przedstawiała go jako kierownika działu, lecz dwoje innych sprzedawców posługiwało się tym samym tytułem.
Następnego dnia po wykonaniu zdjęcia do sklepu wkroczyła atrakcyjna młoda kobieta w obcisłych dżinsach i udając, że ogląda wystawione w gablocie programy komputerowe, niby mimowolnie zapaliła papierosa. Nicholas Easter, który przypadkiem znajdował sienie opodal, podszedł do niej szybko i poprosił uprzejmie, aby nie paliła w sklepie. Ona zaś, umiejętnie markując zdumienie, a nawet oburzenie, próbowała go sprowokować. Lecz Easter w taktowny sposób wyjaśnił, iż w sklepie obowiązuje ścisły zakaz palenia.
- Czy to naprawdę panu przeszkadza? - zapytała, wydmuchując kłąb dymu.
- Niespecjalnie - odparł - ale widocznie przeszkadza właścicielowi tego sklepu.
Powtórzył z naciskiem, że bardzo prosi o zgaszenie papierosa, a ponieważ kobieta, jak wyjaśniła, zamierzała skorzystać z jego rady przy wyborze nowego modelu cyfrowego radia, zażądała dostarczenia popielniczki. Nicholas wyjął spod lady pustą puszkę po jakimś napoju, wyjął papierosa spomiędzy palców klientki i zgasił go w resztce płynu. Następnie przez dwadzieścia minut rozmawiali na temat różnych typów odbiorników. Udając niezdecydowanie, kobieta zaczęła bezczelnie z nim flirtować, on zaś nie pozostał jej dłużny. A kiedy wreszcie dokonała zakupu, podsunęła Easterowi kartkę z numerem swego telefonu. Obiecał zadzwonić.
Cały ten epizod trwał dwadzieścia cztery minuty i został utrwalony na taśmie miniaturowego magnetofonu ukrytego w jej torebce. Nagranie odtwarzano za każdym razem, gdy z rzutnika było wyświetlane zdjęcie sprzedawcy, a zgromadzeni na sali prawnicy oraz eksperci z uwagą wsłuchiwali się w przebieg rozmowy. Do akt trafiło pisemne sprawozdanie kobiety obejmujące sześć stron szczegółowych obserwacji, poczynając od butów Eastera (znoszone adidasy), poprzez zapach z jego ust (aromat cynamonowej gumy do żucia), sposób wysławiania się (poziom uniwersytecki), aż po metodę obejścia się z papierosem. W podsumowaniu agentka, będąca specjalistką od tych spraw, wyrażała opinię, że Nicholas zapewne nigdy nie palił.
Im dłużej wsłuchiwali siew przyjemne brzmienie jego głosu, zarówno podczas udzielania specjalistycznych rad, jak i prowadzenia żartobliwej pogawędki, tym bardziej Easter przypadał im do gustu. Był elokwentny i nie gardził palaczami. Jeśli nawet niezbyt pasował do ideału sędziego przysięgłego, to warto było zwrócić na niego uwagę. Jedyny problem, jakiego przysparzał im kandydat numer pięćdziesiąt sześć, stanowiła tajemnica otaczająca jego osobę. Wiadomo było, że osiedlił się na południowym wybrzeżu niecały rok wcześniej, ale nikt nie miał pojęcia, skąd przybył. Jego przeszłość zdawała się nieodgadniona. Wynajmował kawalerkę osiem przecznic od gmachu sądu w Biloxi; dysponowali zdjęciem budynku. Początkowo podjął pracę kelnera w jednym z kasyn przy plaży. Szybko awansował na krupiera przy stoliku do gry w blackjacka, lecz po dwóch miesiącach zrezygnował z tego zajęcia.
Zaraz po tym, jak w Missisipi zalegalizowano hazard, wzdłuż całego wybrzeża stanu kasyna zaczęły wyrastać jak grzyby po deszczu, zwiastując nadejście obiecywanej prosperity. Ze wszystkich stron przyjeżdżali ludzie poszukujący pracy, nietrudno więc było założyć, że Nicholas Easter zamieszkał w Biloxi z tych samych powodów, co tysiące innych bezrobotnych. Zastanawiało jedynie to, że w tak krótkim czasie zarejestrował się w spisie wyborców.
Jeździł Volkswagenem "garbusem", rocznik 1969, którego zdjęcie pojawiało się na ekranie zaraz po fotografii samego Eastera. Był to stary grat, zresztą niczego innego nie należało oczekiwać po dwudziestosiedmioletnim kawalerze udającym studenta. Ale na karoserii auta nie było żadnych nalepek, nie dało się więc wyciągnąć żadnego wniosku na temat zapatrywań politycznych, stopnia świadomości społecznej czy choćby ulubionej drużyny sportowej właściciela pojazdu. Wywiadowca nie znalazł nawet plakietki parkingowej ani firmowego znaczka sprzedawcy samochodu. Volkswagen świadczył tylko o jednym, o ubóstwie Eastera.
Operator rzutnika przedstawiał zarazem wszelkie informacje o kandydatach, a był nim Carl Nussman, adwokat z Chicago, który porzucił praktykę i otworzył firmę konsultingową zajmującą się opiniowaniem sędziów przysięgłych. Za ciężkie pieniądze Nussman i jego współpracownicy podejmowali się dokonać wyboru najwłaściwszych przysięgłych w konkretnej sprawie. Gromadzili wszelkie dane, robili zdjęcia, nagrywali głosy, a w określonych sytuacjach podstawiali nawet ponętne blondynki w obcisłych dżinsach. Fachowcy zatrudniani przez Carla balansowali na pograniczu prawa i zasad etyki zawodowej, ale nie sposób było im czegokolwiek udowodnić. W końcu żadne przepisy nie zabraniały fotografować kandydatów na przysięgłych. W tej sprawie zaczęli od telefonicznych ankiet na temat poglądów mieszkańców okręgu Harrison w kwestii palenia tytoniu. Na podstawie wyników trzech takich sondaży, przeprowadzonych pół roku wcześniej, przed dwoma miesiącami oraz przed miesiącem, określono wymagania, jakim powinien odpowiadać idealny sędzia. Wykonano zdjęcia każdego z potencjalnych przysięgłych, zgromadzono akta dotyczące ich życia prywatnego.
Teraz Carl po raz kolejny wcisnął przełącznik i na ekranie widok Volkswagena zastąpiła fotografia starej kamienicy pokrytej odłażącą farbą. Gdzieś w tym budynku mieszkał tajemniczy Nicholas Easter. Zmieniacz slajdów w rzutniku brzęknął ponownie i znów wyświetlona została podobizna sprzedawcy.
- Dysponujemy tylko tymi trzema zdjęciami dotyczącymi kandydata numer pięćdziesiąt sześć - oznajmił Nussman, po czym zerknął z ukosa na fotografa, jednego z wielu wynajętych specjalistów, który już wcześniej tłumaczył, że nie mógł wykonać więcej ujęć, żeby nie zostać zauważonym.
Ten siedział w głębi sali, pod ścianą, i ze znudzoną miną spoglądał na adwokatów, ich asystentów oraz różnych ekspertów zgromadzonych przy długim stole. Z trudem opanowywał senność. Była siódma wieczorem w piątek, a omawiano dopiero kandydata numer pięćdziesiąt sześć, co oznaczało, że pozostało ich jeszcze niemal stu czterdziestu. Weekend zapowiadał się koszmarnie i fotograf marzył jedynie o dużym drinku.
Kilku adwokatów w wymiętych koszulach z podwiniętymi rękawami sporządzało nie kończące się notatki, od czasu do czasu zerkając ponad głową Carla na zdjęcie Nicholasa Eastera. Sądowi eksperci różnorakich specjalności - psychiatra, socjolog, grafolog, wykładowca prawa cywilnego - niemal bez przerwy przekładali papiery i przerzucali grube na parę centymetrów pliki wydruków komputerowych. Nie byli pewni, jak zaklasyfikować Eastera, który poświadczył nieprawdziwe dane i ewidentnie ukrywał swą przeszłość, chociaż według pobieżnej oceny, a także z wyglądu sprawiał pozytywne wrażenie.
A może wcale nie kłamał? Może faktycznie w ubiegłym roku studiował na jakiejś podrzędnej uczelni, na przykład we wschodniej Arizonie, tylko umknęło to uwagi wywiadowców?
Dajcie wreszcie spokój temu chłopakowi, pomyślał fotograf, ale nie odważył się powiedzieć tego głośno. W tym gronie świetnie wykształconych i znakomicie prosperujących fachowców był chyba ostatnim człowiekiem, którego zdanie brano by pod uwagę. W każdym razie nikt go nie prosił o przytaczanie własnych opinii.
Carl po raz ostatni zerknął na siedzącego z boku fotografa, odchrząknął i oznajmił:
- Numer pięćdziesiąt siedem.
Na ekranie pojawiło się zdjęcie młodej, silnie spoconej kobiety. Przy stole rozbrzmiały tłumione chichoty.
- Traci Wilkes - rzekł Nussman familiarnym tonem, jakby przedstawiał swoją starą przyjaciółkę.
Rozległ się szelest przekładanych kartek.
- Trzydzieści trzy lata, mężatka, dwoje dzieci; żona lekarza, należy do dwóch klubów środowiskowych, dwóch stowarzyszeń zdrowotnych i wręcz niezliczonej liczby organizacji społecznych - wyrecytował z pamięci Carl, po czym wcisnął klawisz sterowania rzutnikiem.
Zbliżenie poczerwieniałej twarzy Traci ustąpiło miejsca widokowi kobiety biegnącej parkową alejką. Była ubrana w elastyczny różowoczarny kostium do joggingu i nieskazitelnie białe adidasy, oprócz dużych ciemnych okularów miała jeszcze biały szeroki daszek przeciwsłoneczny, a długie włosy zebrane w koński ogon. Przed sobą popychała spacerowy wózek, w którym siedziało przypięte szelkami małe dziecko. Widocznie Traci uwielbiała wyciskać z siebie pot. Była szczupła i zgrabna, ale chciała chyba doprowadzić swą sylwetkę do jakiegoś wymarzonego ideału. Miała też kilka brzydkich nawyków. Następne zdjęcie ukazywało Traci za kierownicą dużego czarnego mercedesa, z którego wszystkich okien wystawały głowy dzieci oraz psa. Na kolejnym matka pakowała torby z zakupami do tego samego auta. Na dalszym znów uprawiała jogging, tym razem w szortach i innych butach, jakby chciała uchodzić za człowieka szczególnie dbającego o kondycję fizyczną. Nietrudno było zrobić jej aż tyle zdjęć, ponieważ ciągle się dokądś spieszyła i nie zawracała sobie głowy tym, co się wokół niej dzieje.
Carl szybko przerzucił slajdy ukazujące dom Wilkesów - trzypiętrową willę, samym swoim wyglądem reklamującą solidnego lekarza. Nie rozwodził się na ten temat, zamierzając jak najszybciej przejść do rzeczy zasadniczych. Oto bowiem na kolejnym zdjęciu Traci, znów nieźle spocona, siedziała oparta plecami o pień parkowego drzewa, obok leżącego w trawie roweru, i ukryta przed wzrokiem postronnych obserwatorów... paliła papierosa.
Fotograf uśmiechnął się złośliwie. To było jedno z największych jego osiągnięć, wykonane z odległości stu metrów ujęcie żony lekarza potajemnie palącej papierosa. Wcześniej w ogóle nie podejrzewał, że kobieta pali. Niemal przypadkiem ujrzał jąna rowerze w parku, później zaś, po półgodzinnych poszukiwaniach, dostrzegł Traci w odludnym miejscu, kiedy sięgała do futerału przeznaczonego na rowerowe narzędzia.
Wydawało się, że ów widok palącej kobiety ukrytej za drzewem wpłynął na chwilowe rozluźnienie panującej na sali napiętej atmosfery.
- Można już chyba powiedzieć, że kandydatka numer pięćdziesiąt siedem bardzo nam odpowiada - odezwał się Carl.
Zaznaczył coś na leżącej przed nim liście i pociągnął łyk zimnej kawy z papierowego kubeczka. Nie ulegało wątpliwości, że Traci Wilkes bardzo im odpowiada. Któż by nie chciał mieć tej żony lekarza w składzie przysięgłych, kiedy pełnomocnik powoda domagał się milionowego odszkodowania? Nussman zapewne wolałby wybrać dwanaście takich kobiet, gdyby tylko było to możliwe. Odkrycie tego, że Traci Wilkes po kryjomu pali papierosy, stanowiło swoistą premię za ich starania.
Kandydatem numer pięćdziesiąt osiem był pracownik stoczni Ingalls w Pascagoula - pięćdziesięcioletni biały rozwodnik, działacz związków zawodowych. Carl wyświetlił na ekranie slajd przedstawiający furgonetkę forda, którą jeździł mężczyzna, i miał już zamiar przedstawić charakterystykę kandydata, kiedy nieoczekiwanie otworzyły się drzwi i do sali wkroczył Rankin Fitch. Nussman zastygł z otwartymi ustami. Adwokaci nagle wyprostowali się na swoich miejscach, z pozoru całkowicie pochłonięci widokiem starego forda. Niektórzy zaczęli gorączkowo coś notować, jakby nigdy przedtem nie widzieli tego typu pojazdu. Eksperci sądowi także poszli za ich przykładem i pochylili się nad papierami, starając się za wszelką cenę nie patrzeć w kierunku nowo przybyłego.
Wszystkich zelektryzowała świadomość, że Fitch wrócił.
Ten zaś powoli zamknął za sobą drzwi, podszedł do brzegu stołu i powiódł uważnym spojrzeniem po zgromadzonych specjalistach. Jego wzrok zdawał się przeszywać ich na wskroś. Ciężkie krzaczaste brwi, jak gdyby jeszcze bardziej wysunęły się do przodu, a biegnące przez całą szerokość czoła zmarszczki zwarły się w głębokie bruzdy. Masywna pierś mężczyzny z wolna uniosła się i opadła, przez chwilę można było odnieść wrażenie, że tylko on na tej sali jeszcze oddycha. Wszyscy wiedzieli, że Fitch otwiera usta jedynie podczas posiłków, rzadziej po to, aby coś powiedzieć, ale nigdy nie wygina ich w uśmiechu.
Jak zawsze był wściekły, nawet sypiał w stanie olbrzymiego napięcia nerwowego. Toteż nikt nie wiedział, czego się po nim spodziewać: przekleństw, steku wyzwisk czy może nawet ciskania różnymi przedmiotami. Fitch był nieobliczalny. On jednak przystanął tylko między dwoma młodszymi pracownikami tutejszej firmy, a więc siedzącymi we własnej sali konferencyjnej adwokatami o ugruntowanych już pozycjach, mającymi roczne dochody wyrażone liczbami sześciocyfrowymi. Sam Fitch był tu bowiem intruzem, przybyszem z Waszyngtonu, którego wrzaski terroryzowały personel biura już od miesiąca. Obaj prawnicy nie odważyli się jednak spojrzeć mu w twarz.
- Który to numer? - Fitch zwrócił się do Carla.
- Pięćdziesiąty ósmy.
- Wróć do pięćdziesiątego szóstego.
Nussman zaczął pospiesznie przerzucać slajdy, aż na ekranie ponownie ukazała się twarz Nicholasa Eastera. Przy stole zaszeleściły przekładane papiery.
- Co o nim wiecie? - zapytał Fitch.
- Tyle co poprzednio - odparł Carl, spuściwszy głowę.
- To wspaniale. Ilu kandydatów spośród tych stu dziewięćdziesięciu sześciu nadal pozostaje tajemnicą?
- Ośmioro.
Fitch parsknął z pogardą i pokręcił głową. Oczekiwany wybuch wściekłości jednak nie nastąpił. Mężczyzna jedynie w zamyśleniu pogładził palcami dużą ciemnoszarą muszkę pod szyją, ponownie zerknął na Carla, a po chwili rzekł:
- Macie pracować do północy, a jutro rano zacząć o siódmej. Tak samo w niedzielę.
Niespodziewanie odwrócił się na pięcie i szybko wyszedł z sali. Stuknęły zamykane drzwi.
Jeszcze przez chwilę panowała martwa cisza, w końcu wszyscy - prawnicy, eksperci, Carl Nussman i wynajęci przez niego specjaliści - jak jeden mąż równocześnie spojrzeli na zegarki. W ich głowach kołatała się tylko jedna myśl: dostali polecenie, aby z najbliższych pięćdziesięciu trzech godzin przesiedzieć w tej sali aż trzydzieści dziewięć, przyglądając się powiększonym fotografiom ludzi, które widzieli już wielokrotnie, i wbijając sobie do głowy nazwiska, daty urodzin oraz rozmaite dane niemal dwustu kandydatów na przysięgłych.
Nikt jednak nie miał żadnych wątpliwości co do tego, że musi postąpić dokładnie tak, jak mu kazano. Nikt nawet by się nie odważył myśleć inaczej.
Tymczasem Fitch zbiegł na parter, gdzie czekał jego kierowca, potężnie zbudowany Latynos o imieniu Jose, ubrany w czarny garnitur i wysokie kowbojskie buty, z nieodłącznymi ciemnymi okularami na nosie, które zdejmował tylko na noc i przed kąpielą. Rankin skręcił jednak w korytarz i bez pukania otworzył drzwi, przerywając inne spotkanie, również toczące się już od kilku godzin. Czterej adwokaci wraz z licznym personelem pomocniczym przeglądali właśnie utrwalone na taśmie wideo zeznania pierwszego z ekspertów powołanych przez pełnomocnika powoda. Kaseta została zatrzymana już sekundę po wkroczeniu Fitcha do sali, ten jednak zamienił tylko parę słów z jednym z prawników i wyszedł. Jose podreptał za nim przez wąską bibliotekę w stronę bocznego korytarza, gdzie Fitch zajrzał do jeszcze jednej sali, siejąc popłoch wśród kolejnej gromadki obradujących specjalistów.
Zatrudniająca osiemdziesięciu pracowników firma Whitney, Cable & White była największą kancelarią adwokacką na wybrzeżu Zatoki Meksykańskiej. Fitch sam dokonał wyboru pełnomocnika pozwanego, przez co firma miała się wzbogacić o dalsze miliony dolarów. Ale żeby je zarobić, prawnicy musieli pokornie znosić narzuconą przez niego tyranię.
Upewniwszy się, że cały personel kancelarii wie już o jego obecności w siedzibie i jest dostatecznie przerażony tym faktem, Rankin Fitch wyszedł na ulicę. Przystaną} na chodniku, w ciepłym, przyjemnym październikowym powietrzu, czekając na Josego. Skierował spojrzenie w stronę górnych pięter stojącego kilkaset metrów dalej gmachu dawnego banku, gdzie niemal we wszystkich oknach paliły się światła. Przeciwnicy także intensywnie pracowali. Liczny zespół reprezentujący powoda zapewne też obradował w kilku salach, toczyły się dyskusje z ekspertami, przeglądano fotografie - omawiano dokładnie te same zagadnienia, którymi i on obarczył swoich ludzi. Rozprawa miała się zacząć w poniedziałek od wyboru składu przysięgłych, zatem można się było domyślać, że przeciwnicy również wbijają sobie do głowy nazwiska i dane kandydatów, podobnie usiłując dociec, kim naprawdę jest Nicholas Easter i skąd pochodzi. To samo dotyczyło Ramona Caro i Lucasa Millera, Andrew Lamba, Barbary Farrow oraz Dolores DeBoe. Kim byli ci ludzie? Chyba tylko na takim zadupiu jak ów zakątek stanu Missisipi sądowe komputery wypluwały jeszcze listę kandydatów obejmującą osoby, o których nie sposób było się czegokolwiek dowiedzieć. Do tej pory Fitch organizował obronę w ośmiu podobnych rozprawach, jakie odbyły się w ośmiu różnych stanach, i wszędzie używano podobnych komputerów oraz takich samych metod losowania kandydatur, a urzędnicy sądowi dostarczali identycznie wyglądające spisy oraz kwestionariusze osobowe, ale nigdzie nie trzeba się było zastanawiać, ilu kandydatów umieszczonych na listach już nie żyje.
Spoglądając teraz na rozświetlone okna tamtego budynku, pomyślał przez chwilę, w jaki sposób te żarłoczne rekiny zamierzają się podzielić pieniędzmi, jeśli zdołają wywalczyć korzystny wyrok. Nie umiał sobie wyobrazić owej zażartej walki, która się rozegra nad zakrwawionymi resztkami ofiary. Sama rozprawa zapowiadała się na niewinną wymianę poglądów w porównaniu z morderczymi zmaganiami, jakie powinny rozgorzeć w wyniku uzyskania żądanych odszkodowań.
Walcząc z narastającym uczuciem pogardy, Fitch splunął na chodnik i zapalił papierosa, starając się go nie zgnieść między palcami.
Kierowca zatrzymał przy krawężniku wypożyczoną limuzynę o przyciemnionych szybach i Fitch zajął swoje ulubione miejsce na przednim siedzeniu. Włączając się do ruchu, Jose także zerknął przelotnie na jasno oświetlone okna siedziby przeciwników, nic jednak nie powiedział, gdyż zdawał sobie sprawę, że jego szef nie cierpi żadnych rozmów w czasie podróży. Wkrótce minęli gmach sądu okręgowego w Biloxi, później zaś tonący w ciemnościach dawny magazyn, gdzie Fitch potajemnie wynajął biura dla siebie oraz swoich najbliższych współpracowników i gdzie nadal podłogę między tanimi meblami zaśmiecały trociny z przycinanych płyt pilśniowych.
Skręcili na zachód i wyjechali na autostradę numer dziewięćdziesiąt, prowadzącą wzdłuż plaży. Tutaj ruch był znacznie intensywniejszy. W piątkowy wieczór we wszystkich nadmorskich kasynach mieszkańcy Missisipi tracili swoje ciężko zapracowane pieniądze, wciąż od nowa układając plany odegrania się podczas następnej wizyty. Kiedy wreszcie Jose wydostał się z Biloxi, minęli Gulfport, Long Beach oraz Pass Christian, skierowali się w głąb lądu i wkrótce stanęli przed punktem kontrolnym, zagradzającym dalszą drogę w kierunku wybrzeża laguny.

ROZDZIAŁ 2
Nowoczesna letnia rezydencja była nadzwyczaj rozległa i rozciągała się nad samym brzegiem laguny. Długi pomost z pomalowanych na biało desek wychodził daleko w zaciszną, gęsto pokrytą wodorostami zatokę, oddaloną o trzy kilometry od najbliższej plaży. Przy nim stała zacumowana sześciometrowa łódź rybacka. Dom został wynajęty od pewnego naftowego potentata z Nowego Orleanu - na trzy miesiące, za gotówkę, bez żadnych pytań - i służył za tymczasowe schronienie, kryjówkę oraz wygodny punkt noclegowy dla pewnych nadzwyczaj ważnych osobistości.
Na tarasie, wysoko ponad lustrem wody, czterech dżentelmenów gawędziło przy drinkach w oczekiwaniu na gościa. Na co dzień zwalczali się zaciekle w bezlitosnej walce konkurencyjnej, ale tego popołudnia rozegrali wspólnie partię golfa, obejmującą aż osiemnaście dołków, i zjedli razem posiłek złożony z homarów z ostrygami pieczonych na ruszcie. Wraz z upływem czasu coraz dłuższe stawały się okresy milczenia i mężczyźni w zamyśleniu spoglądali na ciemne wody laguny, przeklinając w duchu, że tego piątkowego wieczoru muszą tkwić tutaj, na wybrzeżu, z dala od swoich domów.
Łączył ich wspólny interes, nadzwyczaj ważne sprawy, które wymagały zawarcia chwilowego rozejmu, a dzięki temu partia golfa upłynęła w przyjaznej atmosferze. Ci czterej byli bowiem prezesami zarządów wielkich korporacji. Każda z ich firm znajdowała się na liście "Fortune 500" i akcje każdej były notowane na giełdzie nowojorskiej. Najmniejsza z tych czterech korporacji zanotowała w ubiegłym roku obrót rzędu sześciuset milionów dolarów, największa zaś ponad czterech miliardów. A więc każda z firm osiągała znaczące zyski, wypłacała duże dywidendy, miała olbrzymie grono zadowolonych akcjonariuszy, a także swego prezesa, którego wysiłki były wynagradzane milionowymi dochodami.
Wszystkie cztery korporacje stanowiły zlepki różnorodnych przedsiębiorstw wytwarzających szeroką gamę produktów, przeznaczały olbrzymie fundusze na reklamę i odznaczały się niewiele mówiącymi nazwami, takimi jak Trellco czy Smith Greer, których jedynym celem było odwrócenie uwagi opinii publicznej od faktu, że w gruncie rzeczy podstawą ich działalności jest przemysł tytoniowy. Rodowody każdej z tych firm - znanych w kręgach finansistów jako Wielka Czwórka - wywodziły się bowiem od dziewiętnastowiecznych potentatów tytoniowych z Karoliny oraz Wirginii. Obecnie zakłady owych czterech korporacji produkowały dziewięćdziesiąt osiem procent papierosów sprzedawanych na terenie Stanów Zjednoczonych i Kanady. Wielka Czwórka wytwarzała ponadto tak różne wyroby, jak łomy, chrupki kukurydziane czy farbę do włosów, lecz wystarczyło chociażby zerknąć do rocznych raportów finansowych, aby się przekonać, że zyski pochodzą niemal wyłącznie z produkcji papierosów. Mimo wszelkich starań podejmowanych dla zamydlenia oczu, ciągłych fuzji bądź ustawicznych zmian nazw, Wielka Czwórka była wciąż bez trudu wyodrębniana i atakowana przez zrzeszenia konsumenckie, organizacje lekarskie, a nawet niektórych polityków.
Teraz zaś do tego grona dołączyli jeszcze prawnicy. Coraz częściej krewni zmarłych palaczy wnosili do sądu pozwy i domagali się krociowych odszkodowań, ponieważ, jak utrzymywali, przyczyną śmierci ich najbliższych był rak płuc spowodowany przez papierosy. Do tej pory reprezentanci Wielkiej Czwórki zdołali rozstrzygnąć na swoją korzyść szesnaście rozpraw, ale presja przybierała na sile. Wystarczyło, że za którymś razem ława przysięgłych przyzna biednej wdowie milionowe odszkodowanie, a rozpęta się istne piekło. Nienasyceni prawnicy zaczną ganiać jak szaleni, błagając chorych palaczy oraz rodziny zmarłych o zgodę na wystąpienie w ich imieniu do sądu, skoro powstał sprzyjający klimat dla tego typu pozwów.
Zazwyczaj podczas swoich spotkań czterej mężczyźni omawiali zupełnie inne sprawy, lecz teraz alkohol rozwiązał im języki i górę wzięło rozgoryczenie. Stali oparci o balustradę tarasu, spoglądali na lagunę i wspólnie przeklinali adwokatów oraz cały amerykański system prawa cywilnego. Każdy z czterech zarządów spółek przeznaczał miliony dolarów na opłacanie różnych waszyngtońskich ugrupowań politycznych, które miały przeforsować takie reformy w obowiązującym ustawodawstwie, by producenci nie byli więcej narażani na podobne oskarżenia. Potrzebna im była ustawowa ochrona przed nieuzasadnionymi atakami ze strony sprzymierzonych przeciwników. Na razie jednak wszystkie te próby spełzały na niczym. Musieli więc tracić swój czas i siedzieć teraz w owym odległym zakątku Missisipi, z lękiem oczekując rozpoczęcia kolejnej rozprawy.
W odpowiedzi na powtarzające się wystąpienia do sądu zarządy Wielkiej Czwórki zgromadziły pulę pieniędzy, określaną w gronie zaufanych po prostu Funduszem. Jego wielkość nie była ograniczona, a zasobów nigdzie nie księgowano. Formalnie w ogóle nie istniał. W rzeczywistości był jednak wykorzystywany do ustalania taktyki w kolejnych rozprawach - dzięki niemu wynajmowano najlepszych i najtwardszych obrońców, opłacano najsprytniejszych ekspertów, korzystano z usług najlepszych konsultantów w zakresie doboru ławy przysięgłych. Zakres pożytkowania Funduszu nie był w żaden sposób ograniczony. A po szesnastu wygranych rozprawach czterej prezesi między sobą powtarzali pytanie, czy istnieje cokolwiek, czego nie dałoby się osiągnąć za pomocą tych pieniędzy. Nie było w tym nic dziwnego, iż zarząd każdej korporacji godził się przeznaczać po trzy miliony z rocznych zysków na zasilenie wspólnej kasy, tym bardziej że pieniądze przelewano tak zakamuflowanymi ścieżkami, iż dotąd żaden kontroler, inspektor skarbowy czy nawet księgowy macierzystej firmy nie wpadł na trop Funduszu.
Pieniędzmi tymi zarządzał Rankin Fitch - człowiek, którym wszyscy czterej tak samo pogardzali, choć w razie konieczności bez sprzeciwu wykonywali wszystkie jego polecenia. Teraz czekali właśnie na niego. Zbierali się, kiedy im to nakazywał, rozjeżdżali się i powracali za jego zgodą. Godzili się przekazywać w jego ręce władzę absolutną, dopóki uzyskiwał dla nich korzystne werdykty. Dotychczas Fitch bezsprzecznie wygrał osiem rozpraw, a w dwóch wypadkach doprowadził do umorzenia procesu, chociaż nie było do tego żadnych podstaw dowodowych.
Na tarasie pojawił się kamerdyner z tacą świeżych drinków, w czterech szklaneczkach znajdowały się trunki dokładnie odpowiadające upodobaniom prezesów. Wszyscy po nie sięgnęli, kiedy nagle ktoś oznajmił:
- Fitch przyjechał.
Czterej mężczyźni jak na komendę podnieśli szklanki, upili po trochu i odwrócili się od balustrady tarasu.
Pospiesznie przeszli do salonu. Po chwili wkroczył tam również Fitch, a Jose zajął stanowisko przy drzwiach. Kamerdyner wręczył nowo przybyłemu szklankę z wodą sodową bez lodu. Rankin w ogóle nie pił, choć było publiczną tajemnicą, że za młodu spożywał tyle alkoholu, iż mógłby teraz w nim pływać. Nawet nie podziękował kamerdynerowi, jakby nie zauważyłjego obecności. Podszedł szybko do olbrzymiej imitacji kominka i spojrzał zniecierpliwiony na przemysłowców, czekając, aż ci zajmą miejsca na sofach. Drugi służący ruszył w jego stronę, niosąc na tacy pozostałe homary i krewetki z rusztu, ale Fitch odprawił go lekceważącym ruchem ręki. Plotki głosiły, że i on czasami coś jada, trudno jednak było znaleźć na to jakichś świadków. Za dowód mogła służyć jedynie jego potężna sylwetka, dość pokaźny brzuszek i gruby wałek tłuszczu ponad opiętym kołnierzykiem koszuli. Fitch jednak umiejętnie maskował swą tuszę idealnie dopasowaną ciemną marynarką, którą zawsze nosił zapiętą, oraz dumną pozą, mającą znamionować wielki autorytet.
- Mam tylko krótką informacjęoznajmił, uznawszy ostatecznie, że odczekał wystarczająco długo. - W tej chwili cały zespół obrony pracuje intensywnie i będzie tak samo pracował przez weekend. Trwa omawianie kandydatów na przysięgłych. Grupa adwokatów jest przygotowana do rozprawy. Świadkowie czekająna wezwanie, wszyscy eksperci znajdują się już w mieście. Do tej pory nie wydarzyło się nic nadzwyczajnego.
Zapadła cisza, przez chwilę mężczyźni nie byli pewni, czy Fitch już skończył.
- I co z tymi przysięgłymi? - zapytał Martin Jankle, najbardziej nerwowy z tej czwórki, prezes bardzo starej firmy, do niedawna znanej pod nazwą Union Tobacco, a ostatnio, wobec narastających trudności rynkowych, przemianowanej na Pynex, choć w kręgu wtajemniczonych nadal określanej skrótem UTab.
Trwały właśnie przygotowania do rozprawy oznaczonej jako Wood kontra Pynex, więc tym razem ślepy traf postawił Jankle'a w trudnej sytuacji. W Wielkiej Czwórce Pynex był trzecią co do wielkości firmą i w ubiegłym roku osiągnął niemal dwa miliardy dolarów obrotu. Ale zrządzeniem losu dysponował obecnie większymi rezerwami pieniężnymi od trzech pozostałych korporacji. Fatalnie się więc złożyło, że pozew wpłynął właśnie w tym czasie, bo gdyby nie dopisało im szczęście, wyrok sądu mógł doszczętnie zrujnować ów fundusz, obejmujący ponad osiemset milionów dolarów w gotówce.
- Wciąż ich rozpracowujemy - odparł Fitch. - Już tylko o ośmiu kandydatach mamy niewystarczające dane, a czworo z nich albo nie żyje, albo się wyprowadziło z miasta. Pozostała czwórka powinna w poniedziałek stawić się w sądzie.
- Nawet jeden nieprzychylny dla nas przysięgły może spowodować katastrofę - burknął Jankle.
Przed objęciem posady w zarządzie UTab pracował w kancelarii adwokackiej w Louisville, toteż zawsze starał się przypomnieć Fitchowi, że o wiele lepiej zna procedury prawne niż pozostała trójka.
- Doskonale zdaję sobie z tego sprawę - wycedził adwokat.
- Musimy jak najlepiej poznać tych ludzi.
- Robimy co w naszej mocy. To nie nasza wina, że w tym stanie przygotowuje się niezbyt aktualne listy kandydatów.
Jankle pociągnął łyk trunku ze szklaneczki i spojrzał z ukosa na Fitcha. Ostatecznie był on tylko dobrze opłacanym psem łańcuchowym i nie mógł się uważać za równego z prezesami wielkich korporacji przemysłowych. Bez względu na to, jak formalnie określano jego stanowisko - konsultanta, agenta czy zwykłego zleceniobiorcy - nic nie zmieniało faktu, że był od nich uzależniony. Co zrozumiałe, w obecnej sytuacji korzystał z pewnych przywilejów, wolno mu było wydawać polecenia i nawet odpowiadać niegrzecznie, ponieważ to od niego zależały losy zbliżającej się rozprawy. Ale dla Jankle'a był on jedynie godnym pogardy łajdakiem, chociaż wolał zachować tę opinię wyłącznie dla siebie.
- Coś jeszcze? - warknął Fitch, jakby chciał w ten sposób dać do zrozumienia, że już to pierwsze pytanie Jankle'a było nie na miejscu i skoro nie ma on nic sensownego do powiedzenia, to powinien lepiej trzymać gębę na kłódkę.
- Masz zaufanie do tutejszych adwokatów? - odezwał się Jankle, mimo że już kilkakrotnie pytał o to wcześniej.
- Omawialiśmy już tę kwestię - wycedził Fitch.
- Ale możemy jąchyba omówić po raz drugi, jeśli mi na tym zależy?
- Dlaczego tak bardzo niepokoją cię wybrani przeze mnie prawnicy?
- Dlatego że... po prostu są tutejsi.
- Rozumiem. I według ciebie byłoby lepiej ściągnąć specjalistów z Nowego Jorku, żeby się dogadywali z tutejszymi przysięgłymi? A może wolałbyś adwokatów z Bostonu?
- Nie o to chodzi. Martwi mnie, że ci nigdy dotąd się nie zajmowali tego typu sprawą.
- Masz rację, to pierwszy pozew przeciwko wytwórcom papierosów, jaki będzie rozpatrywany na wybrzeżu zatoki. I co z tego?
- To mnie martwi, nic poza tym.
- Wybrałem najlepszych adwokatów w tej części stanu - oznajmił Fitch.
- Więc dlaczego biorą tak niskie stawki?
- Za niskie? Jeszcze w ubiegłym tygodniu sam wyrażałeś zaniepokojenie planowanymi kosztami obrony, a teraz się okazuje, że są dla ciebie za niskie. Może byś się wreszcie zdecydował?
- W ubiegłym roku płaciliśmy adwokatom z Pittsburga po czterysta dolarów za godzinę, a ci żądają tylko dwustu. To mnie zastanawia.
Fitch zmarszczył brwi i spojrzał na Luthera Vandemeera, prezesa Trellco.
- Ja tu chyba czegoś nie rozumiem - syknął. - Czy on mówi poważnie? Pełnomocnik powoda domaga się odszkodowania w wysokości pięciu milionów dolarów, a on podejrzewa, że ja próbuję robić groszowe oszczędności?
Oskarżycielskim gestem wskazał palcem Jankle'a, lecz Vandemeer tylko uśmiechnął się rozbrajająco i podniósł szklaneczkę do ust.
- W Oklahomie wydałeś aż sześć milionów - dodał Jankle.
- Ale wygraliśmy. Nie przypominam sobie jakichkolwiek narzekań z waszej strony po ogłoszeniu wyroku.
- Teraz także nie narzekam, po prostu wyrażam zaniepokojenie.
- Cudownie! W takim razie zaraz wrócę do biura, zbiorę cały zespół i przekażę, iż moi klienci martwią się o koszty obrony. Powiem: "Słuchajcie, chłopaki, dobrze wiem, że zdzieracie z nas skórę, ale to jeszcze nie wystarczy. Moi zwierzchnicy pragną wam zapłacić więcej, jasne? Nie żałujcie sobie. Wasze stawki są dla nas za niskie!" No jak? O to ci chodzi?
- Uspokój się, Martin - wtrącił pojednawczo Vandemeer. - Rozprawa się jeszcze nie zaczęła. Jestem pewien, że będziemy wszyscy mieli serdecznie dość tych hien, zanim stąd wyjedziemy.
- Owszem, ale ta sprawa jest inna od poprzednich i nie muszę was o tym przekonywać.
Szybko pociągnął łyk swojego drinka. Jako jedyny z tej czwórki miał problem alkoholowy. Pół roku wcześniej zarząd firmy potajemnie wysłał go na kurację odwykową, ale presja nadchodzącej rozprawy okazała się dla Jankle'a zbyt silna. Fitch, który kiedyś borykał się z takim samym problemem, doskonale wiedział, że tamten może mu przysporzyć kłopotów. Powinien przecież w ciągu najbliższych dni składać zeznania.
Jakbym nie miał wystarczająco wiele na głowie, będę jeszcze musiał utrzymywać go w trzeźwości do tego czasu, pomyślał teraz, starając się opanować rosnącą pogardę do Jankle'a za jego słabość.
- Zakładam, że pełnomocnicy powoda są już gotowi - odezwał się któryś z pozostałych przemysłowców.
- Raczej tak - odparł Fitch, wzruszywszy ramionami. - Zgromadzili odpowiednie siły.
Według ostatnich informacji było ich aż ośmiu - przedstawicieli dużych kancelarii adwokackich z tego stanu, którzy postanowili wyłożyć z własnych kieszeni po milionie dolarów, by powołać silną koalicję wymierzoną przeciwko całemu przemysłowi tytoniowemu. To właśnie oni wybrali na powoda wdowę po zmarłym, niejakim Jacobie Woodzie, i starannie przygotowali arenę, czyli to wybrzeże Zatoki Meksykańskiej, ponieważ przepisy prawa cywilnego stanu Missisipi były dla nich nadzwyczaj sprzyjające, a przysięgli z Biloxi słynęli ze swej hojności. Nie mieli jedynie wpływu na wybór sędziego, lecz los nie mógł już być dla nich łaskawszy. Mecenas Frederick Harkin sam reprezentował poszkodowanych w wielu sprawach o odszkodowania, dopóki zawał nie zmusił go do objęcia stanowiska sędziego.
Rzeczywiście zapowiadała się dość niezwykła sprawa wytoczona producentowi papierosów i wszyscy prezesi Wielkiej Czwórki doskonale o tym wiedzieli.
- Ile forsy do tej pory wydali?
- Nie mam dostępu do podobnych informacji - odparł Fitch. - Dotarły do mnie jednak plotki, że ich działa wytoczone do tej batalii mogą się okazać wcale nie takie groźne. Podobno pojawiły się problemy ze ściągnięciem pieniędzy zadeklarowanych wcześniej do wspólnej kasy. Ale i tak należy zakładać, że wydali już miliony. A poza tym mogą liczyć na pomoc różnych ugrupowań konsumenckich, gotowych sporządzać wszelkiego typu ekspertyzy po bardzo niskich kosztach.
Jankle zakołysał szklaneczką, aż zagrzechotały w niej kostki lodu, po czym wychylił resztkę trunku jednym haustem. Tego popołudnia był to już jego czwarty drink. Przez dłuższą chwilę w salonie panowała cisza. Fitch omiótł spojrzeniem czterech prezesów, którzy uporczywie wbijali wzrok w podłogę.
- Jak długo to potrwa? - odezwał się w końcu Jankle.
- Od czterech do sześciu tygodni. Dobór przysięgłych powinien tym razem pójść szybciej. Przypuszczam, że już w środę ława zostanie zaprzysiężona.
- W Allentown rozprawa ciągnęła się trzy miesiące.
- Ale teraz nie jesteśmy w Kansas. Czyżbyś i tym razem chciał ciągnąć wszystko przez trzy miesiące?
- Nie, skądże... ja tylko...Jankle urwał i smętnie zwiesił głowę.
- Do kiedy powinniśmy zostać w mieście? - zapytał Vandemeer, odruchowo spoglądając na zegarek.
- Wszystko mi jedno. Możecie wyjechać już teraz albo zostać do czasu wybrania ławy przysięgłych. Przecież macie jeszcze swoje odrzutowce. Jak będziecie mi potrzebni, to was znajdę. - Odstawił szklankę z wodą sodową na gzyms kominka i rozejrzał się po pokoju. Nie ulegało wątpliwości, że chce już odejść. - Coś jeszcze?
Nikt się nie odezwał.
- To dobrze.
Ruszył w stronę drzwi, półgłosem rzucił parę słów Josemu i wyszedł z salonu. Czterej mężczyźni siedzieli dalej w milczeniu, wbijając wzrok w gruby puszysty dywan. Niepokoiła ich zaczynająca się w poniedziałek rozprawa, martwiła możliwość utraty dotychczasowej pozycji.
Wreszcie Jankle, któremu dłonie wyraźnie się trzęsły, zapalił papierosa.

Wendall Rohr zarobił pierwsze większe pieniądze, kiedy udało mu się wywalczyć odszkodowanie dla dwóch wiertniczych, dotkliwie poparzonych w trakcie pożaru platformy Shella w Zatoce Meksykańskiej .Jego honorarium wyniosło wówczas niemal dwa miliony, przysparzając mu zarazem sławy adwokata, z którym trzeba się liczyć. Rohr doskonale spożytkował te dolary i zaczął starannie dobierać sobie sprawy, toteż jeszcze przed czterdziestką dorobił się dużej, znanej firmy i zyskał opinię bezwzględnego obrońcy sądowego. Ale później narkotyki, skandaliczny rozwód i kilka nieudanych inwestycji na jakiś czas zrujnowało mu życie. Mając pięćdziesiątkę, musiał znowu przeglądać ogłoszenia w gazetach i zajmować się nudnymi sprawami zwykłych ludzi, jak tysiące innych przeciętnych adwokatów. Kiedy zaś i na południowym wybrzeżu zaczęto wysuwać oskarżenia dotyczące szkodliwego oddziaływania azbestu, Wendall Rohr ponownie znalazł się w swoim żywiole. Znów udało mu się zbić majątek, choć tym razem przysięgał sobie, że już go nie zaprzepaści. Po raz kolejny założył własną kancelarię, urządził ekskluzywne biuro, znalazł sobie nawet drugą, młodą żonę. A uwolniwszy się od zgubnego wpływu alkoholu i narkotyków, mógł ukierunkować całą swą energię na wyciąganie z różnych firm odszkodowań dla pokrzywdzonych obywateli. I tym razem znacznie szybciej awansował do adwokackiej elity. Zapuścił obfitą brodę, zaczął brylantynować włosy i głosić radykalne poglądy, przez co stał się ulubieńcem bywalców różnorodnych odczytów z zakresu prawa.
Z panią Celeste Wood, obecnie wdową po Jacobie, skontaktował go pewien początkujący adwokat, który sporządzał testament przed śmiercią jej małżonka. Jacob Wood zmarł w wieku pięćdziesięciu jeden lat, po trzydziestu latach palenia trzech paczek papierosów dziennie. W chwili wykrycia u niego raka płuc, pracował na stanowisku inspektora jakości w miejscowej wytwórni sprzętu pływającego i zarabiał czterdzieści tysięcy dolarów rocznie.
W rękach mniej doświadczonego prawnika sprawa ta stałaby się kolejnym z wielu tuzinkowych bezowocnych wystąpień o odszkodowanie z powodu śmierci nałogowego palacza. Ale Rohr należał do wąskiego grona stowarzyszonych obrońców, którym marzyło się wywalczenie po raz pierwszy głośnego werdyktu w tego rodzaju sprawie. Wszyscy byli specjalistami z zakresu prawa cywilnego i dorobili się milionowych fortun, występując przeciwko producentom silikonów do ujędrniania piersi, hormonalnych środków antykoncepcyjnych bądź też wyrobów z azbestu. Teraz spotykali się po kilka razy w ciągu roku i omawiali różne sposoby jeszcze intensywniejszego wykorzystania przepisów amerykańskiego prawa. Nie dawało im spokoju, iż żaden z legalnie produkowanych artykułów nie zabił tak wielu ludzi, co papierosy. A co gorsza, wytwórcy papierosów bezczelnie paradowali z kieszeniami po brzegi wypchanymi forsą.
Rohr szybko wyłożył milion dolarów do wspólnej kasy i przystąpił do koalicji. Ich nieformalna unia bez większego wysiłku zdobyła szerokie poparcie Związku Przeciwników Tytoniu, Frontu Uwalniania Świata od Dymu, Fundacji do Walki z Nikotynizmem oraz wielu innych stowarzyszeń konsumenckich i organizacji społecznych. Nikogo nie zdziwiło, że na czele powołanej rady do spraw wystąpień sądowych stanął właśnie Wendall Rohr, on też miał przewodniczyć zespołowi
pełnomocników powoda. Tak oto przed czterema laty, niemalże przy dźwięku fanfar, doszło do złożenia przez grupę Rohra pozwu w sądzie okręgu Harrison, w stanie Missisipi.
Według prowadzonej przez Fitcha statystyki, sprawa Wood kontra Pynex była już pięćdziesiątym piątym tego typu wystąpieniem. Trzydzieści sześć powództw zostało z różnych powodów oddalonych, tylko osiemnaście znalazło swój finał na salach sądowych. W szesnastu wypadkach zapadały wyroki na korzyść producentów papierosów, dwie rozprawy zaś zostały unieważnione. Ani razu nie przyznano powodom odszkodowania. Do tej pory przemysł tytoniowy nie musiał wypłacić ani centa skarżącym go klientom.
Rohr utrzymywał jednak, iż żadna z wcześniejszych pięćdziesięciu czterech spraw nie była prowadzona przez odpowiednią grupę zaangażowanych prawników. Faktycznie, nigdy dotąd nie zebrał się równie potężny zespół, zdolny zaangażować takie fundusze, by dotrzymać pola stronie przeciwnej.
Fitch był tego samego zdania.
A Rohr obrał bardzo prostą strategię. W Stanach Zjednoczonych około stu milionów osób paliło papierosy i choć nie wszyscy z nich dostawali raka płuc, to jednak cierpiących było wystarczająco wielu, aby jemu starczyło zajęcia aż do późnej starości. Trzeba było tylko pierwszej wygranej rozprawy, żeby potem spokojnie zbierać owoce tego działania. Nie ulegało bowiem wątpliwości, że w razie stworzenia precedensu każdy, nawet najmarniejszy adwokacina znajdzie jakąś pogrążoną w smutku wdowę i nakłoni ją do wystąpienia o odszkodowanie za śmierć męża wywołaną rakiem płuc. A wówczas zespół Rohra mógłby wybierać dla siebie tylko najbardziej obiecujące sprawy.
Swoje biuro urządził w pomieszczeniach zajmujących trzy górne piętra dawnego gmachu banku, niezbyt daleko od siedziby sądu okręgowego. W ten piątkowy wieczór cicho uchylił drzwi, wsunął się do zaciemnionego pomieszczenia i stanął pod ścianą. Rzutnikiem sterował Jonathan Kotlack z San Diego, odpowiedzialny za gromadzenie danych o kandydatach na przysięgłych. Ale to Rohr miał im zadawać pytania podczas wstępnych przesłuchań. Na długim stole pośrodku sali konferencyjnej stały dziesiątki papierowych kubeczków po kawie, piętrzyły się stosy dokumentów. Zgromadzeni wokół niego prawnicy spoglądali szklistymi oczyma na fotografie wyświetlane na dużym ekranie.
Nelle Robert (wymawiać jak Rohbeer), czterdzieści sześć lat, rozwódka, niegdyś zgwałcona, pracownica banku, niepaląca, odznaczała się sporą nadwagą, co w opinii Rohra dyskwalifikowało ją do roli przysięgłego. Nie znosił grubych kobiet. Bez względu na zdanie ekspertów czy też zalecenia Kotlacka, on w ogóle nie chciał widzieć na ławie grubych kobiet, a zwłaszcza samotnych. Najczęściej były zawistne i niezbyt skore do okazywania współczucia.
Znał już na pamięć nazwiska wszystkich kandydatów, nie mógł więcej oglądać ich zdjęć. Tak długo zapoznawał się z charakterystykami poszczególnych osób, że miał tego serdecznie dosyć. Toteż wyśliznął się z powrotem na korytarz, przetarł zmęczone oczy, po czym ruszył do innej sali, piętro niżej, gdzie komisja dokumentacyjna wciąż segregowała tysiące materiałów, a jej pracami kierował Andre Durond z Nowego Orleanu. Dochodziła już dziesiąta wieczorem, lecz w ten piątek, mimo późnej pory, w biurach kancelarii adwokackiej Wendalla Rohra nadal przebywało ponad czterdziestu pracowników.
Zamienił parę słów z Durondem, spoglądając na mrówczą krzątaninę asystentów przekładających papiery. Po kilku minutach ponownie wyszedł na korytarz i tym razem energiczniejszym krokiem, jakby pobudzony do działania, ruszył dalej.
Zdawał sobie sprawę, że w oddalonym o kilkaset metrów budynku olbrzymi zespół obrony pracuje równie intensywnie.
Czuł już przypływ emocji wywoływanych nadchodzącą, niezwykle ważną rozgrywką.

ROZDZIAŁ 3
Główna sala posiedzeń sądu okręgowego w Biloxi znajdowała się na pierwszym piętrze. Wykładana glazurą klatka schodowa prowadziła do przestronnego atrium wypełnionego światłem słonecznym, o ścianach pokrytych świeżą białą farbą i podłodze wywoskowanej do połysku.
W poniedziałek przed ósmą w tymże atrium, przed masywnymi dębowymi drzwiami prowadzącymi na salę, zaczęli się gromadzić ludzie. W rogu, w zwartej grupie, oczekiwali młodzi mężczyźni w ciemnych garniturach, dziwnie do siebie podobni. Wszyscy byli bardzo elegancko ubrani, mieli krótko przycięte, starannie uczesane włosy, większość nosiła tradycyjne okulary w rogowych oprawkach i zapewne używała szelek do podtrzymywania spodni, choć nie było tego widać pod dokładnie zapiętymi marynarkami. Byli to analitycy finansowi z Wall Street, specjaliści od spraw przemysłu tytoniowego, wysłani na południe w celu uważnego śledzenia przebiegu rozprawy Wood kontra Pynex.
Druga grupa, znacznie większa i rosnąca z minuty na minutę, zbierała się na środku atrium. Tych ludzi łączyły z kolei trzymane w rękach wezwania sądowe. Niewielu z nich znało się wcześniej, lecz silne poczucie wspólnoty znacznie ułatwiało nawiązywanie kontaktów. A wraz z narastaniem gwaru nerwowych rozmów przed wejściem na salę, młodzi specjaliści z pierwszej gromadki z coraz większą uwagą obserwowali kandydatów na przysięgłych.
Trzecią grupę stanowili nachmurzeni, umundurowani pracownicy sądowi, trzymający straż przy drzwiach. Tego ranka do pilnowania porządku zostało wyznaczonych aż siedmiu woźnych. Dwóch w samym przejściu obsługiwało wykrywacz metalu, dwóch siedziało przy biurku zawalonym papierami. Trzej pozostali sączyli kawę z papierowych kubeczków i wodzili czujnym spojrzeniem po zatłoczonym atrium. Widocznie podejrzewano, że tego dnia sala wypełni się do ostatniego miejsca.
Woźni otworzyli ciężkie drzwi dokładnie o ósmej trzydzieści, zaczęli odznaczać na liście kolejnych kandydatów na przysięgłych i wpuszczać ich do środka po sprawdzeniu wykrywaczem metalu. Reszcie oczekujących polecono zaczekać. Dotyczyło to zarówno specjalistów giełdowych, jak i dziennikarzy.
Po rozłożeniu składanych krzesełek w przejściach otaczających tapicerowane ławy na sali mogło się zmieścić około trzystu osób. Za barierką, przy wielkich stołach dla obu stron, były natomiast miejsca dla trzydziestu prawników. Kierowniczka kancelarii, wybierana tutaj w wyborach powszechnych, dokładnie sprawdzała każde wezwanie i z przymilnym uśmiechem wskazywała kolejnym kandydatom miejsca w ławach, a niektóre, znane sobie osoby, delikatnie prowadziła nawet pod rękę. Nazywała się Gloria Lane i pełniła funkcję szefowej kancelarii sądu okręgowego od jedenastu lat. Tego dnia po prostu nie mogła przegapić okazji do tego, by osobiście porozsadzać kandydatów na przysięgłych, uścisnąć każdemu dłoń, zamienić parę słów, spojrzeć w twarz człowiekowi, będącemu dla niej dotąd jedynie nazwiskiem na liście - krótko mówiąc pokazać się przed tą najgłośniejszą jak dotąd rozprawą za jej kadencji. Pomagały jej trzy młodsze sekretarki z kancelarii, toteż do dziewiątej wszyscy wezwani siedzieli już według kolejności losowania na właściwych miejscach i z zapałem wypełniali dalsze formularze.
Brakowało tylko dwóch osób. Według nie potwierdzonych informacji Ernest Duly przeniósł się na Florydę i tam prawdopodobnie zmarł, natomiast nic nie było wiadomo o pani Telli Gail Ridehouser, zarejestrowanej w spisie wyborców od 1959 roku, która nie głosowała ani razu od czasu zwycięstwa Cartera nad Fordem. Tak czy inaczej, Gloria Lane musiała uznać oboje za nieobecnych. Wreszcie po raz ostatni obrzuciła spojrzeniem salę. Na lewo od głównego przejścia, w rzędach od pierwszego do dwunastego, siedziało stu czterdziestu czterech kandydatów, a z prawej strony, w rzędach od trzynastego do szesnastego, pozostałych pięćdziesięciu. Po krótkiej naradzie z uzbrojonym strażnikiem, zgodnie z pisemnymi wytycznymi sędziego Harkina, Gloria wpuściła jeszcze na salę czterdziestu obserwatorów, przydzielając im miejsca w ostatnich rzędach.
Później sekretarki zebrały wypełnione kwestionariusze i przed dziesiątą na salę zaczęli wkraczać pierwsi prawnicy. Nie wchodzili frontowymi drzwiami, lecz od tyłu, zza stołu sędziowskiego, gdzie znajdował się istny labirynt wąskich korytarzy, sal pomocniczych i gabinetów. Bez wyjątku byli ubrani w ciemne garnitury i mieli marsowe miny, wszyscy też z wyraźnym zaciekawieniem zerkali na kandydatów, chociaż za wszelką cenę starali się ukryć owo zainteresowanie pod maską obojętności. Niezbyt im się jednak udawało odgrywanie tej komedii, tylko pozornie byli zaabsorbowani prowadzoną wymianą zdań czy rozkładaniem papierów. W dość napiętej atmosferze zajmowali swoje miejsca. Po prawej stronie sali znajdował się stół pełnomocników powoda, naprzeciwko zasiadała obrona. Niemal każdy centymetr przestrzeni między stołami a barierką oddzielającą ławy został zastawiony krzesłami przeznaczonymi dla prawników.
Rząd siedemnasty pozostał pusty, również według zaleceń sędziego Harkina, natomiast osiemnasty zapełnili śmiertelnie poważni specjaliści z Wall Street, oglądający teraz plecy kandydatów na przysięgłych. Za nimi rozsiadło się kilku dziennikarzy, dalej gromadka miejscowych początkujących adwokatów i różnych innych dziwnych typków. Rankin Fitch zajął miejsce pod samą ścianą i pochylił się nad rozpostartą gazetą.
Oprócz prawników na salę zaczęli też wkraczać konsultanci obu stron, dla których przeznaczone były składane krzesełka stojące po bokach, między barierką a stołami ekspertów. Ci bez skrępowania wpatrywali się prosto w twarze stu dziewięćdziesięciu czterech wylosowanych obywateli. Czynili to z dwóch powodów: po pierwsze dlatego, że właśnie za to płacono im sowite honoraria, a po drugie z chęci udowodnienia, iż naprawdę potrafią dokonać złożonej analizy psychiki każdego człowieka na podstawie jego zachowania, mimiki czy gestów. Nic więc dziwnego, że z takim zapałem studiowali ręce skrzyżowane na piersiach, nerwowe bębnienie palcami o zęby, przechylone na bok głowy oraz setki innych zewnętrznych przejawów, mających im obnażyć nawet najgłębiej skrywane tajniki osobowości.
Gorączkowo sporządzali notatki, zapisując swoje obserwacje. A potencjalny przysięgły numer pięćdziesiąt sześć, Nicholas Easter, był jednym z nielicznych, którzy szczególnie przykuwali ich uwagę. Siedział pośrodku piątego rzędu i ubrany w starannie odprasowane jasne spodnie oraz elegancką białą koszulę sprawiał wrażenie miłego, inteligentnego mężczyzny. Tylko sporadycznie rozglądał się na boki, skupiając uwagę na czytanej książce. Żaden z pozostałych kandydatów nie pomyślał o tym, by wziąć ze sobą jakąś lekturę.
Stopniowo zapełniały się wszystkie miejsca za barierką. Po stronie obrony zasiadało co najmniej sześciu specjalistów, uważnie odnotowujących każdy uśmieszek czy też skrzywienie bólu pojawiające się na twarzach kandydatów. Pełnomocnik powoda wynajął tylko czterech podobnych ekspertów.
Olbrzymia większość wylosowanych osób wyraźnie czuła się nieswojo w tym krzyżowym ogniu przewiercających na wylot spojrzeń, przez nieskończenie długi kwadrans usiłowała odpowiadać konsultantom równie twardym wzrokiem. Wreszcie któryś z prawników powoda opowiedział chyba jakiś dowcip, gdyż przy stole rozbrzmiały tłumione chichoty i panujące na sali napięcie nieco osłabło. Tu i ówdzie rozległy się szepty. Ale speszeni kandydaci nadal siedzieli w milczeniu.
Jako ostatni, rzecz jasna, wkroczył na salę Wendall Rohr, i jak zwykle, słychać go było dużo wcześniej niż pojawił się w przejściu. Ten nigdy nie nosił ciemnych garniturów i tego dnia również włożył swój ulubiony strój na otwarcie rozprawy - sportową marynarkę w pepitkę, nie pasujące do niej szare spodnie, białą kamizelkę oraz błękitną koszulę i szeroki krawat w czerwone i żółte paski. Przechodząc obok stołu obrony, nawet jednym spojrzeniem nie zaszczycił swoich przeciwników, tylko bez przerwy powarkiwał na asystenta, jakby przed chwilą rozgorzał między nimi jakiś zaciekły spór. Następnie rzucił kilka ostrych słów innemu ze współpracowników i w końcu, skupiwszy na sobie uwagę wszystkich obecnych na sali, powiódł uważnym wzrokiem po kandydatach. Byli to bowiem jego ludzie, podobnie jak i jego rozprawa. Wszak składał pozew w swym rodzinnym mieście właśnie po to, by móc zasiąść w tej dobrze mu znanej sali i przy pomocy sędziów przysięgłych
dochodzić sprawiedliwości. Teraz więc skinieniem głowy powitał kilka rozpoznanych osób, do kogoś puścił oko, jakby chciał okazać, że doskonale ich wszystkich rozumie. Wspólnie mieli przecież dociekać prawdy.
Wkroczenie pełnomocnika powoda wywołało piorunujący efekt wśród konsultantów obrony, którzy nie mieli dotąd okazji poznać Wendalla Rohra, lecz zostali szczegółowo uprzedzeni na temat jego obyczajów. Nie umknęły ich uwagi przyjacielskie uśmiechy kilku kandydatów osobiście znających adwokata. Dały także do myślenia zaobserwowane reakcje pozostałych, świadczące wyraźnie o rozluźnieniu atmosfery, jakie spowodowało pojawienie się znajomej osoby. Mogli się wreszcie przekonać naocznie, że Rohr faktycznie był w tym mieście żywą legendą, co zapewne przeklinał w duchu siedzący przy wyjściu Fitch.
Punktualnie o dziesiątej trzydzieści z tylnych drzwi niemal biegiem wypadł woźny i zawołał:
- Proszę wstać, sąd idzie!
Trzysta osób poderwało się na nogi. Frederick Harkin zajął miejsce za stołem sędziowskim i rzekł gromkim głosem:
- Proszę siadać.
Jak na sędziego był stosunkowo młody, miał dopiero pięćdziesiąt lat. Pochodził z szeregów demokratów i został wyznaczony przez gubernatora na wakujące stanowisko, a w następnych wyborach mieszkańcy okręgu obdarzyli go swoim zaufaniem. Kiedyś prowadził własną kancelarię adwokacką, więc teraz według plotek uchodził za zwolennika strony powodowej. Mijało się to jednak z prawdą. Można było nawet przypuszczać, że owe plotki rozsiewali prawnicy obrony. W rzeczywistości Harkin prowadził przedtem mało znaczącą firmę prawną, która nie odniosła żadnych znaczących sukcesów na salach sądowych. Ciężko pracował, lecz jego prawdziwą pasją była polityka i tylko umiejętnościom politycznym zawdzięczał swoją obecną pozycję. W wyznaczeniu na stanowisko sędziego okręgowego pomogło mu też trochę szczęścia, w każdym razie zarabiał obecnie osiemdziesiąt tysięcy dolarów rocznie, czego zapewne nigdy by się nie dorobił, nadal prowadząc praktykę adwokacką.
Widok głównej sali posiedzeń, zapełnionej tak wieloma przedstawicielami miejscowego elektoratu, rozpaliłby serce każdego wybieranego urzędnika państwowego, toteż Wysoki Sąd nie mógł sobie odmówić szerokiego uśmiechu, serdecznie witając szerokie grono, które stawiło się na jego wezwanie, jak gdyby miał do czynienia z ochotnikami. Ale i ten uśmiech powoli stopniał, kiedy Harkin zaczął omawiać niezwykłą wagę roli, jaką muszą wypełnić przysięgli, aż wreszcie sędzia całkiem spoważniał, chcąc widocznie udowodnić, że jego dobry humor i przyjazna atmosfera są rzadkimi gośćmi na tej sali.
Tym razem jednak miał ku temu ważkie powody. Oto bowiem zasiadło na wprost niego więcej prawniczych znakomitości, niż mogło się ich pomieścić przy obu stołach. W pismach procesowych wymieniono osiem znanych nazwisk, tworzących reprezentację powoda, oraz dziewięć z zespołu obrony. Cztery dni wcześniej za zamkniętymi drzwiami sędzia Harkin udzielał im wszystkim instrukcji. Zdecydował kategorycznie, że po dokonaniu wyboru ławy przysięgłych i rozpoczęciu właściwego procesu każdą ze stron będzie mogło reprezentować jedynie sześciu prawników. Pozostali członkowie zespołów mogli zajmować dodatkowe miejsca za ich plecami, na tych samych krzesełkach, na których obecnie zasiadali konsultanci. Osobiście wyznaczył także stanowiska dla głównych bohaterów, pani Celeste Wood, wdowy po poszkodowanym, oraz pełnomocnika spółki Pynex. Owe ustalenia zostały spisane i dołączone do niewielkiej broszurki, wydrukowanej przez Wysoki Sąd chyba specjalnie na tę okazję.
Pozew wpłynął cztery lata wcześniej i przez cały ten czas toczyły się targi oraz spory między pełnomocnikami obu stron. Nic więc dziwnego, że obecnie akta sprawy zajmowały jedenaście wielkich pudeł na dokumenty. A zarówno reprezentant powoda, jak i obrona, zdążyli dotychczas wydać miliony dolarów. Rozprawa miała potrwać co najmniej miesiąc, biorąc zatem pod uwagę reputację oraz sławę wszystkich uczestniczących w niej prawników, sędzia Fred Harkin zamierzał ją prowadzić żelazną ręką.
Mówiąc teraz prosto do umieszczonego przed nim mikrofonu, przedstawił pokrótce główne punkty pozwu, choć uczynił to jedynie w celach informacyjnych, jakby chciał uświadomić zgromadzonym, po co się tu dzisiaj zebrali. Zaznaczył też, że zgodnie z harmonogramem rozprawa potrwa kilka tygodni, ale nie widzi konieczności trzymania przysięgłych w odosobnieniu. Wyjaśnił następnie, iż kandydaci muszą spełniać pewne wymogi, po czym zapytał, czy jest wśród nich ktoś, kto przekroczył sześćdziesiąty piąty rok życia i umknęło to komputerowi. Uniosło się aż sześć rąk. Harkin z wyrzutem spojrzał na Glorię Lane, ta jednak wzruszyła tylko ramionami, chcąc okazać, że nie ma wpływu na pracę komputera. Owych sześć osób uzyskało natychmiastowe zwolnienie z obowiązku sądowego i pięć z nich wyszło z sali. Pozostało więc już tylko stu osiemdziesięciu dziewięciu kandydatów. Konsultanci obu stron pospiesznie wykreślali ze swoich list nazwiska zwolnionych. Prawnicy z posępnymi minami zapisywali coś w notesach.
- Następna sprawa - zagadnął sędzia. - Czy są wśród was ludzie niewidomi? Oczywiście chodzi mi o niewidomych z prawnego punktu widzenia.
Owo pytanie można było zrozumieć jako aluzję i parę rozśmieszonych osób zasłoniło usta dłońmi. W gruncie rzeczy Harkin zapytał o to formalnie, bo i jakim sposobem wśród wylosowanych kandydatów miałby się znaleźć ktoś niewidomy?
Ale ku ogólnemu zaskoczeniu człowiek siedzący mniej więcej pośrodku siódmego rzędu nieśmiało uniósł rękę. Był to kandydat numer sześćdziesiąt trzy, niejaki Herman Grimes, pięćdziesięciodziewięcioletni programista komputerowy, biały, żonaty, lecz bezdzietny. Zapanowała konsternacja. Eksperci obu stron spoglądali na siebie ze zdumieniem. Czy ktoś z was wiedział, że on jest niewidomy? Dostarczone przez wywiadowców zdjęcia ukazywały skromny domek i mężczyznę odpoczywającego na werandzie. Grimes mieszkał w tej okolicy od trzech lat, dane z jego kwestionariusza osobowego nic nie mówiły o stanie jego wzroku.
- Zechce pan wstać - rzekł sędzia.
Herman Grimes podniósł się powoli, ręce trzymał w kieszeniach. Ubrany był schludnie, nosił z pozoru zwyczajne okulary. Nic nie wskazywało na to, że jest niewidomy.
- Pański numer? - zapytał Harkin, który w przeciwieństwie do pozostałych prawników oraz konsultantów nie musiał wcześniej wbijać sobie w pamięć różnych szczegółów dotyczących poszczególnych kandydatów.
- No... Sześćdziesiąt trzy.
- Nazwisko? - Sędzia przysunął sobie wydruk komputerowy z listą wylosowanych osób.
- Herman Grimes.
Harkin odnalazł jego nazwisko na liście, podniósł głowę i powiódł spojrzeniem po sali.
- Ma pan odpowiednie dokumenty potwierdzające pańskie kalectwo?
- Tak, Wysoki Sądzie.
- No cóż... W myśl szczegółowych przepisów, panie Grimes, zostaje pan zwolniony z obowiązku sądowego. Może pan iść do domu.
Grimes nawet sienie poruszył, przez chwilę stał jak skamieniały. Sprawiał wrażenie, jakby uważnie wpatrywał się w sędziego swoimi niewidzącymi oczyma.
- Dlaczego? - zapytał w końcu.
- Słucham?
- Pytałem, dlaczego miałbym iść do domu.
- Ponieważ jest pan niewidomy.
- I co z tego?
- Ludzie niewidomi nie mogą pełnić obowiązków sędziów przysięgłych - odparł Harkin, spoglądając najpierw w prawo, potem w lewo. - Dlatego może pan iść do domu, panie Grimes.
Ten jednak stał dalej nieruchomo, jakby dobierał w myślach odpowiednie słowa. Na sali panowała martwa cisza.
- Kto powiedział, że niewidomi nie mogą pełnić obowiązków sędziów przysięgłych? - odezwał się w końcu programista.
Harkin pospiesznie sięgnął po jakiś zbiór przepisów. Był dobrze przygotowany do procesu, już miesiąc wcześniej przestał się zajmować wszelkimi innymi sprawami. Zamykał się w swoim gabinecie i spędzał długie godziny nad stosami wniosków oraz opiniami ekspertów, przypominał sobie odpowiednie paragrafy kodeksu i zapoznawał się z przebiegiem podobnych rozpraw. Od czasu objęcia swego stanowiska wielokrotnie już uczestniczył w wyborze ławy przysięgłych, miał do czynienia chyba z wszelkimi typami ludzi, którzy musieli orzekać w różnego typu sprawach cywilnych. Doskonale wiedział zatem, z jakimi kłopotami się zetknie na samym początku, a co gorsza, będzie się musiał z nimi borykać przy zapełnionej sali.
- To znaczy, że chce pan pełnić rolę przysięgłego, panie Grimes? - zapytał, pragnąc nieco rozładować napiętą sytuację.
Szybko przerzucał kartki książki, zerkając jednocześnie na grono siedzących przed nim prawników. Ale Grimes ani myślał zlekceważyć tej sprawy.
- Na razie chciałbym wiedzieć, dlaczego niewidomi nie mogą pełnić obowiązków sędziów przysięgłych. Jeśli taki zapis znajduje siew kodeksie, to oznacza, że nasze prawo jest dyskryminacyjne i będę musiał wystosować skargę. Jeśli zaś nie ma tego w kodeksie i jest to wyłącznie sprawa przyjętego zwyczaju, to natychmiast wystąpię z pozwem sądowym.
Nie ulegało wątpliwości, że kwestia występowania do sądu nie jest czymś obcym dla pana Grimesa.
Po jednej stronie barierki siedziało dwustu zwykłych mieszkańców miasta, wezwanych do stawienia się na tej sali w celu wypełnienia swoich obywatelskich obowiązków. Po drugiej niejako ucieleśniało się samo prawo - był tam więc sędzia zajmujący miejsce za stołem na podwyższeniu, a nieco bliżej gromada wydymających policzki i zasępionych prawników, kancelistki, woźni, strażnicy. I oto ktoś z tej strony barierki, niejaki Herman Grimes, zamierzał przypuścić atak na tenże prawnie ustalony porządek rzeczy, co zostało mu wynagrodzone stłumionymi śmiechami i chichotami. Ale on się tym wcale nie przejął.
Siedzący po drugiej stronie barierki prawnicy uśmiechali się wyłącznie dlatego, że robili to samo potencjalni przysięgli. Niespokojnie poruszali się jednak na swoich miejscach i ze zdumieniem spoglądali na siebie. Ktoś nawet szepnął:
- Nigdy dotąd nie zetknąłem się z czymś podobnym.
Ale przepis kodeksu głosił, że osoba niewidoma może być wykluczona z kandydowania do składu przysięgłych, toteż sędzia błyskawicznie ocenił, iż owo m o ż e nie dotyczy pana Grimesa, z którym należało ewentualnie dogadywać się później. Nie warto zresztą było ryzykować oskarżenia, które musiałoby przecież wpłynąć do tutejszego sądu. Harkin postanowił więc ten problem przedyskutować potem z pełnomocnikami obu stron, teraz zaś rzekł:
- Po namyśle dochodzę do wniosku, panie Grimes, że jest pan jednak pełnoprawnym kandydatem na sędziego przysięgłego. Proszę usiąść.
Herman uśmiechnął się blado, pokiwał głową i odparł cicho:
- Dziękuję, Wysoki Sądzie.
Jak można zaklasyfikować niewidomego w składzie ławy przysięgłych? - to pytanie chyba jednocześnie pojawiło się w głowach konsultantów, którzy ze zdumieniem spoglądali na siadającego powoli Grimesa. Jakie są prawdziwe zapatrywania tego człowieka? Po której stronie się opowie? Przy konieczności uwzględnienia wielu różnorodnych czynników często wychodzono z założenia, że ludzie kalecy bądź mający jakieś obciążenia zazwyczaj są stronnikami powoda, gdyż lepiej od innych rozumieją ich cierpienia. Ale w takich sprawach nie istniały żadne pewniki.
Siedzący na końcu sali Rankin Fitch wychylał się na boki, usiłując pochwycić spojrzenie Carla Nussmana, doradcy, który już zainkasował milion dwieście tysięcy dolarów za dobranie właściwego składu ławy przysięgłych. Ten zaś, w otoczeniu reszty konsultantów ze swojej firmy, spoglądał na trzymany w ręku notatnik i miał taką minę, jakby wieść o kalectwie jednego z kandydatów nie była dla niego żadnym zaskoczeniem. Ale Fitch doskonale wiedział, że ów "drobny szczegół" umknął uwagi wynajętych przez Nussmana wywiadowców. Dlatego też zaczął się zastanawiać, co jeszcze tamci mogli przeoczyć. Postanowił ostro się rozliczyć z Nussmanem, kiedy tylko sędzia ogłosi przerwę.
- A teraz, panie i panowie - odezwał się głośniej Harkin, chcąc zapewne przyspieszyć bieg wydarzeń, skoro już uwolnił się od groźby złożenia na niego oficjalnej skargi - wkraczamy w ten etap wyboru przysięgłych, który zwykle zajmuje najwięcej czasu. Chodzi o wszelkie dolegliwości fizyczne, na podstawie których możecie być zwolnieni z pełnienia funkcji sędziego. Nie chcę, aby ktokolwiek poczuł się skrępowany, lecz jeśli cierpicie na jakieś dolegliwości fizyczne, musimy o tym wiedzieć. Zacznijmy od kandydatów z pierwszego rzędu.
Gloria Lane szybko stanęła w przej ściu na wysokości tejże ławy. Jakiś sześćdziesięcioletni mężczyzna podniósł rękę, po czym wstał i ruszył w kierunku furtki w barierce. Woźny zaprowadził go na miejsce dla świadków i odsunął mikrofon. Sędzia usiadł na krześle przy końcu stołu i pochylił się nisko, by wysłuchać przekazywanych szeptem zeznań. Natomiast dwaj adwokaci, po jednym z każdego zespołu, stanęli naprzeciwko miejsca dla świadków, zasłaniając mężczyznę przed wzrokiem pozostałych kandydatów. Jako trzecia dołączyła do tego żywego muru protokolantka. Dopiero teraz sędzia zapytał człowieka o rodzaj jego dolegliwości.
Okazało się, że ma on dyskopatię potwierdzoną zaświadczeniem lekarskim. Został więc zwolniony z obowiązku i szybko wyszedł z sali.
Zanim Harkin o dwunastej ogłosił przerwę na lunch, w podobnym trybie z wielu różnych względów zwolnił trzynaście osób. Na sali panowała przytłaczająca nuda. A co gorsza, po wznowieniu obrad o trzynastej trzydzieści, przebieg posiedzenia miał wyglądać identycznie.

Nicholas Easter wyszedł z gmachu sam. Pokonał kilkaset metrów do pobliskiego baru "Burger Kinga", gdzie zamówił "Whoppera" oraz cocacolę. Wybrał stolik pod oknem, skąd przez jakiś czas obserwował dzieci hasające na sąsiednim skwerku, a później zagłębił się w lekturze "USA Today". Nie spieszył się, miał półtorej godziny czasu.
Ta sama blondynka, która przedtem flirtowała z nim w sklepie, teraz była ubrana w brązowe skórzane szorty, luźną bawełnianą bluzkę oraz nowiutkie adidasy. Przez ramię miała przerzuconą stylonową torbę sportową. Niosąc swój posiłek na tacy, przystanęła obok jego stolika i zmarszczyła brwi, jakby usiłowała sobie przypomnieć, skąd go zna.
- Nicholas? - zagadnęła niepewnym głosem.
Easter podniósł głowę i również zrobił taką minę, jakby nie był pewien, gdzie się wcześniej spotkali. Nie przypomniał sobie jednak imienia dziewczyny.
- Widzę, że mnie nie pamiętasz - powiedziała, uśmiechając się szeroko. - Jakieś dwa tygodnie temu zajrzałam do "Computer Hut", szukałam...
- Tak, już pamiętamwtrącił, omiatając spojrzeniemjej zgrabne, opalone na brąz nogi. - Kupiłaś radio z tunerem cyfrowym.
- Zgadza się. Na imię mam Amanda. Jeśli mnie pamięć nie myli, zostawiłam ci mój numer telefonu. Zapewne go zgubiłeś.
- Może usiądziesz przy moim stoliku?
- Chętnie.
Dziewczyna przysunęła sobie krzesełko, usiadła i włożyła do ust frytkę. - Nie, wciąż mam ten numer - odparł Easter. - Mówiąc szczerze...
- Nie przejmuj się. Jestem pewna, że dzwoniłeś kilka razy. Nawaliła mi automatyczna sekretarka.
- Nie, jeszcze nie dzwoniłem. Ale cały czas rozważałem tę ewentualność.
- Jasne. - Zachichotała.
Miała idealnie białe zęby, które zapewne często pokazywała w uśmiechu. Włosy nosiła zebrane w koński ogon. Sprawiała jednak wrażenie zbyt inteligentnej na to, by marnować swój cenny czas na bieganie po parku. W dodatku na jej czole nie widać było ani jednej kropelki potu.
- Co tu porabiasz? - zapytał.
- Idę właśnie na zajęcia z aerobiku.
- I fundujesz sobie dużą porcję frytek przed aerobikiem?
- Czemu nie?
- Sam nie wiem. Jakoś mi to nie pasuje.
- Mam duże zapotrzebowanie na węglowodany.
- Rozumiem. Czyżbyś przed zajęciami wypalała też kilka papierosów?
- Czasami. Z tego powodu nie dzwoniłeś? Nie odpowiada ci to, że palę?
- Niezupełnie.
- Przestań kręcić, Nicholas. Nie musisz mnie oszukiwać. - Wciąż się uśmiechała, ale jej nieśmiałość była udawana.
- W porządku. Nie powiem, że o tym nie myślałem.
- Teraz lepiej. Nigdy się nie umawiasz z palaczkami?
- Nie przypominam sobie żadnej.
- Dlaczego?
- Może po prostu nie lubię być biernym palaczem? Trudno powiedzieć. W każdym razie nie jest to dla mnie taki problem, żebym sobie nad nim łamał głowę.
- A sam nigdy nie paliłeś?
Sięgnęła po drugą frytkę, lecz nawet na chwilę nie spuszczała z niego wzroku.
- Pewnie, że próbowałem. Jak każdy. Kiedy miałem dziesięć lat, ukradłem paczkę cameli hydraulikowi, który coś naprawiał obok domu rodziców. Wypaliłem całą paczkę w ciągu dwóch dni, a potem się pochorowałem i przez pewien czas myślałem, że umrę na raka.
Easter ugryzł kawałek swojej bułki z hamburgerem.
- I dlatego nie lubisz palaczy?
Przez chwilę żuł w zamyśleniu, wreszcie odparł:
- Pewnie tak. Nie pamiętam, żebym później kiedykolwiek jeszcze sięgnął po papierosy. A ty czemu zaczęłaś palić?
- Z głupoty. Właśnie staram się rzucić.
- To dobrze. Jesteś za młoda.
- Dzięki. Więc jak będzie? Mogę się spodziewać, że zadzwonisz?
- Niewykluczone.
- Już to słyszałam. - Ponownie wyszczerzyła zęby w uśmiechu, zaraz jednak pociągnęła łyk napoju z kubka. - Czy mogę zapytać, co ty tutaj robisz?
- Zjadam "Whoopera". A ty?
- Już ci mówiłam. Idę na zajęcia z aerobiku.
- Ach tak. Po prostu przechodziłem tędy. Załatwiałem pewne sprawy w śródmieściu i postanowiłem coś przekąsić.
- Dlaczego pracujesz w "Computer Hut"?
- Dziwi cię, że marnuję czas w podrzędnym sklepiku, zarabiając marnę grosze? - Mniej więcej.
- Jestem studentem.
- Której uczelni?
- Na razie żadnej. Wziąłem urlop.
- A gdzie ostatnio studiowałeś?
- Na uniwersytecie stanowym w północnym Teksasie.
- I postanowiłeś się przenieść?
- Owszem, do stanowego w Missisipi.
- Co studiujesz?
- Informatykę. Zadajesz strasznie dużo pytań.
- Ale łatwo na nie odpowiedzieć, prawda?
- Raczej tak. A ty gdzie pracujesz?
- Nie pracuję, właśnie się rozwiodłam z bardzo bogatym facetem. Mam dwadzieścia osiem lat, jestem bezdzietna, samotna i chciałabym, aby tak już zostało, co nie znaczy, że nie lubię od czasu do czasu umówić się na randkę. Czy teraz możesz obiecać, że do mnie zadzwonisz?
- Jak bardzo jesteś bogata?
Dziewczyna wybuchnęła śmiechem, po czym spojrzała na zegarek.
- Muszę już iść, moje zajęcia rozpoczynają się za dziesięć minut. Będę czekała. Wstała z krzesła, zarzuciła torbę na ramię i odeszła, zostawiając ledwie napoczętą porcję frytek.
Easter zauważył jednak, że wsiadła do niewielkiego modelu BMW.

Reszta cierpiących na takie czy inne dolegliwości została nieco szybciej zwolniona z obowiązku i do trzeciej po południu liczba kandydatów zmniejszyła się do stu pięćdziesięciu dziewięciu. Sędzia Harkin zarządził piętnastominutową przerwę, kiedy zaś usiadł ponownie za stołem, obwieścił, że wkraczają w kolejną fazę wyboru ławy przysięgłych. Wygłosił następnie długą mowę na temat odpowiedzialności cywilnej, wyrażając na koniec nadzieję, iż nikt nie będzie się ubiegał o zwolnienie z obowiązku z innych powodów niż zdrowotne. Ale jako pierwszy podjął taką próbę pewien młody urzędnik. Zasiadłszy na miejscu dla świadków, wyjaśnił sędziemu, dwóm adwokatom oraz protokólantce, że pracuje po osiemdziesiąt godzin tygodniowo w pewnym dużym przedsiębiorstwie, które wskutek jego długiej nieobecności może ponieść olbrzymie straty finansowe. Sędzia poinstruował go jednak, by wrócił na swoje miejsce i czekał na dalsze instrukcje.
Jako druga zgłosiła się kobieta w średnim wieku, prowadząca w swoim domu nie zarejestrowane prywatne przedszkole.
- Zarobkowo opiekuję się dziećmi, Wysoki Sądzie - szeptała, z trudem powstrzymując szloch. - Niczego innego nie umiem robić. Dostaję po dwieście dolarów tygodniowo i ledwie wiążę koniec z końcem. Gdybym została wybrana do składu ławy przysięgłych, musiałabym do czasu rozprawy wynająć kogoś innego do opieki nad dziećmi. Ich rodzicom by się to nie spodobało, a poza tym nie stać mnie na wynajęcie żadnej opiekunki. Straciłabym wszystko.
Pozostali kandydaci spoglądali z wyraźną zazdrością, kiedy kobieta szła środkowym przejściem w stronę drzwi, a zwłaszcza patrzył na nią z wściekłością młody urzędnik. Nie mógł się pogodzić z tym, że jej argumenty przekonały sędziego.
Do wpół do szóstej zwolnionych zostało jedenaście osób, natomiast szesnastu innym, którzy także próbowali szczęścia, sędzia polecił zająć z powrotem miejsca. Wreszcie Harkin nakazał Glorii Lane rozdać pozostałym kolejne, tym razem bardziej szczegółowe kwestionariusze, i poinstruował kandydatów, iż nazajutrz mają się stawić o dziewiątej rano z wypełnionymi ankietami. Udzieliwszy jeszcze surowego ostrzeżenia, że nie wolno z nikim rozmawiać na temat rozpatrywanej sprawy, zakończył posiedzenie.
Rankin Fitch w ogóle nie zjawił się na sali tego poniedziałkowego popołudnia. Przebywał w swoim biurze. Sprawdził już, że na temat Nicholasa Eastera nie ma żadnej wzmianki w dokumentach północnoteksaskiego uniwersytetu stanowego. Dziewczyna zarejestrowała całą rozmowę w barze "Burger King", on zaś przesłuchał kasetę dwukrotnie. Sam zresztą podjął wcześniej decyzję o wysłaniu agentki na drugie spotkanie. Było to dość ryzykowne, ale się udało. Teraz dziewczyna znajdowała się już na pokładzie samolotu lecącego do Waszyngtonu. Pod zapisanym przez nią numerem telefonu w Biloxi działała w pełni sprawna automatyczna sekretarka, która miała pozostać włączona aż do czasu zaprzysiężenia składu sędziowskiego. Gdyby Easter zdecydował się jednak zadzwonić, w co Fitch osobiście wątpił, po prostu nie zastałby dziewczyny w mieszkaniu.

ROZDZIAŁ 4
Kwestionariusz zawierał pytania w rodzaju: Czy obecnie palisz papierosy? Jeśli tak, to ile paczek dziennie? Jeśli tak, to od jak dawna palisz? Jeśli tak, to czy chciałbyś rzucić palenie? Czy kiedykolwiek paliłeś nałogowo? Czy ktokolwiek z twojej rodziny bądź najbliższych znajomych cierpiał na jakąś dolegliwość związaną bezpośrednio z paleniem papierosów? Jeśli tak, to kto? (Proszę podać nazwisko osoby, rodzaj schorzenia lub dolegliwości i zaznaczyć, czy osoba ta została wyleczona). Czy jesteś przekonany, że palenie papierosów wywołuje (a) raka płuc; (b) zawał serca; (c) podwyższone ciśnienie krwi; (d) żadnego z wymienionych efektów; (e) wszystkie wymienione efekty?
Na stronie trzeciej poruszano ważniej sze problemy: Wyraź swą opinię na temat wielkości funduszu, jaki budżet państwa powinien przeznaczać na opiekę medyczną nad osobami cierpiącymi wskutek palenia papierosów. Przedstaw opinię dotyczącą wielkości funduszu przeznaczonego na subsydiowanie uprawy tytoniu. Jaki jest twój stosunek do projektu wprowadzenia zakazu palenia we wszystkich gmachach użyteczności publicznej? Jakie uprawnienia powinni mieć twoim zdaniem ludzie palący? Pod każdym z tych pytań zostawiono dość dużo wolnego miejsca.
Na stronie czwartej znajdowały się nazwiska siedemnastu prawników oficjalnie zgłoszonych do uczestnictwa w procesie oraz osiemdziesięciu dalszych, bezpośrednio współpracujących z tymi pierwszymi. Czy znasz osobiście którąś z wymienionych tu osób? Czy kiedykolwiek byłeś reprezentowany przez któregoś z wyszczególnionych adwokatów? Czy miałeś z którymś z nich jakikolwiek kontakt w związku ze świadczonymi przez nich usługami?
Nie. Nie. Nie. Tę część ankiety Nicholas wypełnił błyskawicznie.
Na stronie piątej wyliczano z kolei nazwiska zgłoszonych świadków, łącznie sześćdziesięciu dwóch osób, w tym także Celeste Wood, wdowy po poszkodowanym. Czy znasz którąkolwiek z tych osób? Nie.
Przyrządził sobie filiżankę rozpuszczalnej kawy i wrzucił do niej dwie kostki cukru. Wczorajszego wieczora przesiedział nad tym kwestionariuszem całą godzinę, a i tego ranka musiał poświęcić drugie tyle. Słońce dopiero pokazało się nad horyzontem. Na śniadanie miał tylko starą bułkę i banana. Żuł powoli gumiaste pieczywo, spoglądając na ostatnią stronę kwestionariusza, wreszcie starannie wykaligrafował odpowiedź. Wypełniał ankiety dużymi, drukowanymi literami, ponieważ jego odręczne pismo było prawie nieczytelne. Poza tym zdawał sobie sprawę, że jeszcze tego dnia wieczorem nad kopiami kwestionariuszy zasiądą liczne zespoły grafologów obu stron procesu, których nie zainteresuje tekst jego odpowiedzi, a wyłącznie charakter pisma. Starał się więc, by na tej podstawie można go było ocenić jako człowieka starannego, inteligentnego i otwartego na świat, zdolnego w spokoju wysłuchać argumentów obu stron oraz rzeczowo ocenić fakty, czyli uchodzić za kogoś, kto byłby pożądany w składzie ławy przysięgłych.
Wcześniej zapoznał się szczegółowo z trzema książkami dotyczącymi tajników grafologii.
Wrócił jeszcze do pytania o opinię na temat funduszy subsydiujących uprawę tytoniu, gdyż wcześniej je pominął. Wiedział, jaką dać odpowiedź, ponieważ wcześniej wiele się nad tym zastanawiał, pragnął jednak sformułować ją jak najlepiej. Zastanawiał się tylko, czy nie napisać czegoś wymijającego, by nie zdradzić swoich prawdziwych przekonań, a jednocześnie nie zniechęcić do siebie konsultantów oceniających kandydatów.
Na wiele z tych pytań musiał już odpowiadać rok temu, przed rozprawą w Allentown, w stanie Pensylwania. Nazywał się wtedy David Lancaster i odgrywał rolę studenta akademii filmowej pracującego dorywczo w wypożyczalni kaset wideo. Nosił gęstą czarną brodę i okulary w rogowej oprawce. Skopiował wówczas wszystkie kwestionariusze, jakie wypełniał w trakcie wyboru ławy przysięgłych. Toczyła się wtedy analogiczna rozprawa, inne było tylko nazwisko wdowy oraz nazwa pozwanej firmy, i chociaż zaangażowanych w nią było około stu adwokatów, żaden z nich teraz nie występował po raz drugi. Powtarzało sięjedynie nazwisko Fitcha.
Easter alias David Lancaster przeszedł wówczas pomyślnie dwa pierwsze stadia wyboru przysięgłych, ale miał odległy numer i nawet nie rozpatrywano jego kandydatury, kiedy zespół został skompletowany. Dlatego też zgolił brodę, zmienił okulary na szkła kontaktowe i miesiąc później wyjechał z Allentown.
Składany stolik do gry w karty chwiał się przy każdym ruchu ręki. Wraz z trzema zdezelowanymi krzesłami tworzył stałe wyposażenie wynajętej kawalerki. Nicholas uzupełnił je o poobijany fotel na biegunach, telewizor ustawiony na drewnianej skrzynce po owocach oraz zapuszczoną kanapę, którą kupił na pchlim targu za piętnaście dolarów. Mógł sobie pozwolić na wypożyczenie znacznie lepszych mebli, ale musiałby w tym celu wypełnić mnóstwo papierków, a tym samym zostawić po sobie wyraźny trop. Był pewien, że zatrudnieni przez prawników wywiadowcy są gotowi nawet przeglądać wyrzucane przez niego śmieci, byle tylko odkryć, kim jest naprawdę.
Przypomniał sobie ponętną blondynkę i pomyślał z rozbawieniem, że dzisiaj prawdopodobnie spotka ją znowu - zapewne z papierosem w dłoni, chętną do pod
jęcia na nowo pozornie banalnej rozmowy na temat palenia. Nawet przez chwilę nie przyszło mu do głowy, żeby do niej zadzwonić, intrygowało go tylko, dla którego zespołu prawników dziewczyna pracuje. Domyślał się, że jest agentką Fitcha, pasowała bowiem do tego typu wywiadowców, którymi ten zwykł się wysługiwać.
Nicholas na tyle dobrze znał przepisy prawa, że wiedział, iż postępowanie blondynki czy innego wywiadowcy, który nawiązywał kontakt z potencjalnym sędzią przysięgłym, jest sprzeczne z zasadami etyki zawodowej. Wiedział też, że Fitch dysponuje wręcz nieograniczonymi funduszami i może w każdej chwili usunąć dziewczynę z miasta, nie zostawiając po niej żadnego śladu. Najwyżej ujawni się ona przed następnym tego typu procesem, ale już ufarbowana na rudo i na przykład udająca kogoś z innej warstwy społecznej. Takich działań obrony nie dało siew żaden sposób zdemaskować.
W jego sypialni centralne miejsce zajmował olbrzymich rozmiarów materac położony bezpośrednio na podłodze, także kupiony na pchlim targu. Za szafę czy gablotkę z książkami służyły mu poustawiane jeden na drugim kartony. Zresztą większość ubrań trzymał po prostu na podłodze.
Dla niego było to bowiem lokum tymczasowe i miało właśnie wyglądać na takie, które najemca po miesiącu lub dwóch gotów jest natychmiast porzucić i wyjechać z miasta. Dokładnie to zresztą zamierzał uczynić. Mieszkał tu już od pół roku i adres tego mieszkania znajdował się we wszystkich jego oficjalnych dokumentach, w każdym razie w tych najważniejszych, czyli w spisie wyborców oraz na prawie jazdy. Zaledwie sześć kilometrów od tego budynku znajdowało się inne, znacznie przyjemniejsze mieszkanie, z którego mógł korzystać, wolał jednak nie ryzykować, że ktoś go tam zobaczy.
Wiódł zatem szczęśliwy żywot w skrajnym ubóstwie, jak typowy student korzystający z urlopu, mający do dyspozycji jedynie skromne źródło dochodów, lecz prawie żadnych zobowiązań. Był pewien, że wywiadowcy Fitcha jeszcze się nie włamali do jego mieszkania, ale wciąż odgrywał tę starannie zaplanowaną komedię. W owej skromniutkiej, lecz utrzymywanej we względnym porządku kawalerce nie było niczego, co mogłoby go zdradzić.
O ósmej skończył wypełniać kwestionariusz i jeszcze raz przejrzał go od początku. W ankiecie dotyczącej sprawy z Pensylwanii posługiwał się całkiem odmiennym, zamaszystym i lekko pochyłym pismem. Po wielu miesiącach treningów miał pewność, że nikt nie zidentyfikuje obu tak różnych charakterów. Zresztą tam było trzystu kandydatów, tutaj prawie dwustu, komu więc w ogóle przyszłoby do głowy, że w obu wypadkach mogła występować ta sama osoba?
Wyjrzał ostrożnie na parking zza naciągniętej poszewki od poduszki, którą do połowy przesłonił kuchenne okno. Wypatrywał fotografa lub innego podejrzanego typka. Trzy tygodnie wcześniej od razu rozpoznał wywiadowcę, który czekał na niego, siedząc z nisko spuszczoną głową za kierownicą zaparkowanego auta.
Ale tym razem nikogo nie było przed domem. Easter zamknął drzwi na klucz i poszedł pieszo do gmachu sądu.
Drugiego dnia Gloria Lane zdecydowanie energiczniej rozsadzała kandydatów na sali. Pozostałych sto czterdzieści osiem osób zajęło tylko połowę miejsc. Siedzieli ciasno, we wszystkich dwunastu rzędach, po dwanaścioro w jednej ławie, a ostatnim czterem osobom przypadły składane krzesełka pod ścianą. Kwestionariuszezostały zebrane przy wejściu i natychmiast powielone, a kopie przekazano rzecznikom obu stron. Jeszcze przed dziesiątą konsultanci zebrali się w pokoikach na tyłach sali posiedzeń, żeby przeanalizować udzielone odpowiedzi.
Po drugiej stronie przejścia rozsiedli się ci sami wiecznie zasępieni specjaliści finansowi, dziennikarze, łowcy sensacji oraz przygodni obserwatorzy. Wszyscy w zamyśleniu spoglądali na oba zespoły adwokatów, a ci z kolei znów niemal nie spuszczali wzroku z kandydatów. Fitch zajął tym razem miejsce w pierwszym rzędzie, tuż za plecami podlegającej mu grupy prawników. Po obu jego bokach zasiedli nienagannie ubrani młodzieńcy, gotowi wypełnić każde polecenie szefa.
We wtorek sędzia Harkin pojawił się w bojowym nastroju. Niespełna godzinę zajęło mu wysłuchanie pozostałych próśb o zwolnienie z obowiązku. Kolejnych sześć osób mogło opuścić salę i w ten sposób liczba kandydatów została zredukowana do stu czterdziestu dwóch.
Wreszcie rozpoczęło się przedstawienie. Wendall Rohr, ubrany tak jak poprzedniego dnia, w marynarkę w pepitkę, białą kamizelkę i krawat w czerwone oraz żółte paski, wyszedł na środek sali, stanął przed barierką i powiódł spojrzeniem po wszystkich zebranych. Po chwili zacisnął palce, aż zatrzeszczało mu w stawach, rozrzucił szeroko ramiona i z szerokim uśmiechem zawołał teatralnie:
- Witajcie!
Można było odnieść wrażenie, że chodzi o jakąś niezwykłą uroczystość, którą zaproszeni goście powinni zapamiętać do końca życia. Następnie przedstawił się oraz wymienił nazwiska swoich kolegów z zespołu, po czym poprosił o powstanie powoda, panią Celeste Wood. Dwukrotnie z naciskiem podkreślił słowo "wdowa", prezentując kobietę potencjalnym przysięgłym. Pięćdziesięciopięcioletnia pani Wood była drobnej budowy, miała na sobie prostą czarną garsonkę, a także czarne rajstopy oraz czarne pantofle, tyle że kandydaci nie mogli tego dostrzec przez barierkę. Uśmiechnęła się boleśnie, jakby dopiero co wróciła ze stypy, chociaż jej mąż nie żył już prawie od czterech lat. W rzeczywistości zamierzała po raz drugi wyjść za mąż, lecz Wendall Rohr zdołał w ostatniej chwili nakłonić ją do przesunięcia terminu ślubu, kiedy tylko się o tym dowiedział. Może pani żywić najgorętsze uczucia do tego mężczyzny, tłumaczył, ale na razie proszę się z tym nie afiszować i zaczekać z małżeństwem do zakończenia procesu. Chodzi o wzbudzenie powszechnej sympatii dla poszkodowanej, wszyscy oczekują, że boleje pani po stracie męża.
Fitch wiedział jednak o przełożeniu terminu ślubu, lecz zdawał sobie sprawę, że nie byłoby nazbyt taktownie ujawniać tę kwestię na sali sądowej.
Dokonawszy formalnego przedstawienia wszystkich osób występujących po stronie powoda, Rohr przeszedł do krótkiego omówienia meritum sprawy. Monotonna recytacja natychmiast przykuła uwagę obrony i sędziego, byli gotowi w każdej chwili interweniować, gdyby tylko adwokat przekroczył tę ledwie uchwytną
granicę między sferą gołych faktów a ich interpretacją. Nie uczynił tego, lecz z wyraźną satysfakcją prowokował kolegów po fachu.
Później nastąpiły długie prośby do potencjalnych przysięgłych o zachowanie obiektywizmu i bezstronności, a także o to, by nie wahali się natychmiast zgłaszać jakichkolwiek swoich wątpliwości. Bo w jakiż inny sposób oni, prawnicy, mogą ocenić zapatrywania i opinie sędziów, jeśli ci postanowią zachować je tylko dla siebie?
- Nie zdołamy ich poznać, patrząc jedynie na wasze twarze - oznajmił na końcu, ponownie szczerząc zęby w szerokim uśmiechu.
Niemniej w tym samym czasie co najmniej osiem osób spośród wszystkich obecnych na sali usiłowało desperacko ocenić znaczenie każdego zmarszczenia brwi czy wydęcia warg kandydatów.
Przechodząc do następnego etapu, Rohr sięgnął po swój notatnik, zerknął na zapiski, po czym mówił dalej:
- Jak widzę, mamy wśród kandydatów aż kilkanaście osób, które już wcześniej pełniły obowiązki sędziów przysięgłych. Czy mógłbym państwa prosić o podniesienie rąk?
Rzeczywiście zgłosiło się kilkunastu ludzi. Rohr powiódł spojrzeniem po ich twarzach i skupił się na siedzącej w pierwszym rzędzie kobiecie.
- Pani Millwood, zgadza się?
Wszystkie głowy zwróciły się w jej stronę, widzowie z końca sali wyciągali szyje. Pani Millwood poczerwieniała lekko i skinęła głową.
- Zgodnie z moimi informacjami, kilka lat temu zasiadała pani na ławie przysięgłych w pewnym procesie cywilnym - rzekł adwokat łagodnym tonem.
- Tak - odparła kobieta lekko zachrypniętym głosem, starając się mówić wyraźnie i nie okazywać zdenerwowania.
- Jakiego typu była to sprawa? - zapytał Rohr, chociaż musiał znać wszelkie szczegóły.
W notesie miał zapisane: siedem lat temu, na tej samej sali, pod przewodnictwem innego sędziego, żadnego odszkodowania dla powoda. Kilka tygodni wcześniej otrzymał kopię protokołu z tamtej rozprawy, przeprowadził nawet rozmowę z pełnomocnikiem powoda, którego znał osobiście. Teraz zaś rozpoczął od tej kandydatki i od przypomnienia tamtej historii, ponieważ chciał zademonstrować innym, jak prosta jest ta procedura - wystarczy podnieść rękę i bez obaw odpowiedzieć na pytania.
- Chodziło o wypadek samochodowy.
- Gdzie odbywała się rozprawa?
- Na tej sali.
- Ach, nawet na tej samej sali? - powtórzył z udawanym zaskoczeniem, które w najmniejszym stopniu nie mogło zwieść obrony. - Czy wówczas ława przysięgłych ustaliła wspólny werdykt?
- Tak.
- Jak on brzmiał?
- Nie daliśmy mu ani grosza.
- Ma pani na myśli powoda?
- Tak. Doszliśmy do wniosku, iż w rzeczywistości wcale nie ucierpiał w tym wypadku.
- Rozumiem. Czy dobrze pani wspomina pełnioną funkcję przysięgłego? Po chwili zastanowienia kobieta odparła:
- Było nieźle. Straciliśmy tylko mnóstwo czasu, bo prawnicy strasznie się rozwodzili nad różnymi drobiazgami.
- Owszem, czasami tak bywa. - Rohr uśmiechnął się od ucha do ucha. - Zatem żadne przykre wspomnienia z tamtej rozprawy nie przeszkodzą pani w ponownym przyjęciu na siebie roli przysięgłego?
- Nie, nie sądzę.
- Bardzo dziękuję, pani Millwood.
Mąż tejże kobiety był przed laty księgowym w małym powiatowym szpitalu, który został zlikwidowany po całej serii przegranych spraw o odszkodowanie z powodu niewłaściwego traktowania pacjentów. Zatem pani Millwood z pobudek osobistych musiała w skrytości ducha przeklinać wszelkie przyznawane przez sąd odszkodowania. Jonathan Kotlack, specjalista z zakresu doboru przysięgłych w zespole powoda, już dawno temu skreślił kobietę z listy odpowiednich kandydatów.
Ale siedzący po drugiej stronie sali, nie dalej niż trzy metry od Kotlacka, taki sam specjalista z ramienia obrony, oceniał kobietę zdecydowanie inaczej. Dla obrony JoAnn Millwood w składzie przysięgłych byłaby wręcz nieocenionym skarbem.
Z podobnymi pytaniami Rohr zwrócił się do pozostałych osób, które miały już podobne doświadczenia z sal sądowych. Dość szybko znów powiało nudą. Później jednak dyskusja zeszła na temat projektowanych reform prawa cywilnego i padł cały szereg pytań dotyczących praw poszkodowanych, nieuzasadnionych wystąpień sądowych czy też zakresu ubezpieczeń społecznych. Niekiedy wydawało się, że rozmowa schodzi już na zabroniony obszar interpretacji prawa, ale jakimś sposobem Rohr uniknął protestów ze strony obrońców. Niemniej, wraz z upływem czasu, ludzie ponownie zaczęli tracić zainteresowanie. Wreszcie sędzia Harkin ogłosił godzinną przerwę na lunch i woźni pospiesznie opróżnili salę.
Pozostali na niej tylko prawnicy. Gloria Lane ze swoimi koleżankami z kancelarii szybko rozdała wszystkim plastikowe pojemniki z kanapkami i jabłkami. Dla adwokatów był to okres wytężonej pracy. Musieli sformułować odpowiedzi na liczne wnioski strony przeciwnej dotyczące takich czy innych zagadnień, sędzia natomiast miał rozstrzygnąć kwestie sporne. Na stołach pojawiły się kubeczki z kawą oraz mrożoną herbatą.

Zastosowanie pisemnych ankiet znacznie ułatwiało wybór przysięgłych. W tym czasie, kiedy na sali Rohr zadawał kandydatom pytania, zespoły specjalistów uważnie badały udzielone w kwestionariuszach odpowiedzi i stawiały różne znaczki na listach wylosowanych osób. Siostra jednego z wezwanych zmarła na raka płuc. Siedmiu innych kandydatów miało przyjaciół bądź też członków rodziny cierpiących na takie czy inne dolegliwości wywołane paleniem papierosów. Co najmniej połowa potencjalnych sędziów albo nadal paliła, albo czyniła to w przeszłości i uwolniła się od nałogu. Niemal wszyscy palacze zaznaczali, że pragnęliby rzucić palenie.
Wszelkie informacje były nie tylko analizowane, lecz również wprowadzane do komputerów i już wczesnym popołudniem drugiego dnia rozprawy kopie ujednoliconych zbiorczych wydruków zostały dostarczone pełnomocnikom obu stron. Kiedy we wtorek sędzia Harkin zakończył posiedzenie o szesnastej trzydzieści, na sali znów pozostali tylko prawnicy i przez następne trzy godziny toczyła się otwarta dyskusja na temat kandydatów. Jej efektem było skreślenie z listy dalszych trzydziestu jeden nazwisk. Gloria Lane otrzymała polecenie, aby niezwłocznie zatelefonować do tych osób i przekazać im nowiny.
Sędzia nalegał, aby podczas środowego posiedzenia zakończyć wybór ławy przysięgłych. Planował już wstępne mowy obu reprezentantów na czwartek rano i nadmienił nawet, że nie wyklucza pracy w soboty.
W ten wtorkowy wieczór wysłuchał jeszcze ostatnich wniosków i o ósmej wieczorem zakończył obrady. Zespół obrony spotkał się z Fitchem w biurach kancelarii Whimey, Cable & White, gdzie prawnicy znów musieli się zadowolić kanapkami i chipsami. Fitch oczekiwał od nich wytężonej pracy. Zanim zmęczeni adwokaci zdążyli nałożyć sobie porcje na papierowe talerzyki, asystenci rozdali im już kopie szczegółowego raportu grafologów. Fitch bez przerwy poganiał, żeby jak najszybciej zakończyć posiłek, jakby chciał w ten sposób zaoszczędzić najedzeniu. Następnego ranka rozpoczynał się wybór ławy przysięgłych. Ponownie mieli więc omawiać poszczególnych kandydatów, których liczba zmniejszyła się już do stu jedenastu.

Środowa sesja należała do Durwooda Cable'a, czyli Durra, jak powszechnie określano go w prawniczych kręgach południowego wybrzeża, gdzie był doskonale znany, mieszkał tu bowiem nieprzerwanie od sześćdziesięciu jeden lat. To Fitch osobiście wytypował Durra spośród wspólników zarządzających kancelarią, aby z ramienia obrony poprowadził rozprawę w imieniu Pynexu. Ten znany adwokat, który tylko na krótko objął posadę sędziego, by następnie wrócić do czynnej praktyki, w ciągu trzydziestoletniej kariery z wielkim upodobaniem występował na salach sądowych. Traktował to niemal jak odgrywanie roli na scenie - gdzie nie przeszkadzały mu dzwonki telefonów, ciągłe wizyty petentów oraz bieganie zaaferowanych sekretarek i gdzie każdy miał przydzieloną własną kwestię, a wszystko przebiegało zgodnie z ustalonym scenariuszem, czyniącym z adwokatów gwiazdy spektaklu. Poruszał się i mówił w sposób wielce wystudiowany, a czujnemu spojrzeniu jego szarych oczu nie mogło umknąć nic, co się działo na sali. W przeciwieństwie do swego adwersarza, Wendalla Rohra, hałaśliwego, uwielbiającego życie towarzyskie dandysa, Durr zawsze trzymał fason i zachowywał powagę. Niezmiennie ubierał się w ciemne garnitury, śnieżnobiałe nakrochmalone koszule i szerokie krawaty, zazwyczaj beżowe, przyjemnie kontrastujące z ciemną cerą. Jego pasją było wędkarstwo morskie, spędzał wiele godzin na łodzi, wystawiając twarz na słońce. Nawet łysina na czubku jego głowy miała odcień głębokiej opalenizny.
Swego czasu ustanowił rekord i przez sześć lat nie przegrał żadnej sprawy, dopóki nie pokonał go tenże sam Rohr - największy wróg na salach sądowych, choć w stosunkach prywatnych niemal przyjaciel - wywalczając dla swego klienta, poszkodowanego wskutek wypadku trójkołowego wózka inwalidzkiego, odszkodowanie w wysokości dwóch milionów dolarów.
Tego ranka Cable stanął przy barierce i śmiało spojrzał w oczy stu jedenastu pozostałych kandydatów. Doskonale pamiętał, gdzie każdy z nich mieszka, czy ma dzieci bądź wnuki, a jeśli tak, to ile. Skrzyżował ręce na piersi, którą wypiął nieco, niczym profesor przystępujący do wykładu, po czym rzekł mocnym, dźwięcznym głosem:
- Nazywam się Durwood Cable i reprezentuję Pynex, starą firmę, od dziewięćdziesięciu lat produkującą papierosy.
W ogóle nie wstydził się swojego klienta! Przez dziesięć minut mówił na temat Pynexu i w sposób iście mistrzowski złagodził wizerunek firmy, jakby rzeczywiście była to spółka troskliwie dbająca o zadowolenie wszystkich swoich klientów.
Dokonawszy formalnej prezentacji, zaczął się rozwodzić nad kwestią swobód. Podczas gdy Rohr kładł nacisk na sprawę uzależnienia od nałogu, Cable akcentował wolność wyboru.
- Czy możemy się wszyscy zgodzić, że papierosy stanowią potencjalne niebezpieczeństwo, jeśli sieje pali w nadmiarze? - zapytał, spoglądając z dumą na chylące się w geście potakiwania głowy. Bo i któż śmiałby dyskutować z takim argumentem? - Doskonale! A skoro wszyscy o tym wiemy, to czy mamy prawo zakładać, że osoba paląca powinna być świadoma tego zagrożenia?
Znów odpowiedziało mu zgodne potakiwanie. Jak dotąd nikt nie podnosił ręki. Durr wpatrywał siew twarze kandydatów, a szczególnie przyciągała jego wzrok poważna mina Nicholasa Eastera, teraz zajmującego ósme miejsce w trzecim rzędzie. Ze względu na sporą liczbę osób zwolnionych z obowiązku Easter nie był już kandydatem numer pięćdziesiąt sześć. Na nowej liście zajmował trzydziestą drugą pozycję i z każdym dniem piął się coraz wyżej. Ale z jego miny nie można było niczego wyczytać poza skupieniem uwagi.
- To bardzo ważne pytanie - rzekł z naciskiem Cable, aż jego słowa odbiły się echem od ścian. Uniósłszy rękę, oskarżycielsko wymierzył palec w stronę kandydatów i wycedził: - Czy jest w tym gronie choćby jedna osoba, która nie wierzy, iż ktoś, kto świadomie decyduje się palić papierosy, musi zdawać sobie sprawę z zagrożenia?
Zamilkł, wodząc przenikliwym spojrzeniem po widowni. Wreszcie powoli, nieśmiało, ktoś z czwartego rzędu podniósł rękę. Durr uśmiechnął się, podszedł nieco bliżej i powiedział:
- Słucham, pani Tutwiler, jeśli dobrze pamiętam. Proszę wstać.
Jeżeli Cable rzeczywiście łudził się nadzieją, że znajdzie ochotnika do podjęcia dyskusji, to musiał doznać rozczarowania. Pani Tutwiler była drobniutką sześćdziesięciolatką z przyklejonym do warg grymasem wiecznego niezadowolenia. Wyprostowała się, uniosła dumnie głowę i odparła śmiało:
- Mam do pana jedno pytanie, panie Cable.
- Słucham.
- Skoro wszyscy wiedzą, że papierosy są niebezpieczne dla zdrowia, to po co pański klient je produkuje?
Kilka siedzących wokół pani Tutwiler osób uśmiechnęło się ironicznie. Wszyscy jednak spoglądali na Durwooda Cable'a, który wciąż z rozbrajającym uśmiechem na ustach oznajmił głośno:
- Doskonałe pytanie. - Wbrew pozorom wcale nie zamierzał na nie odpowiadać. - Czy pani zdaniem produkcja papierosów powinna być całkowicie zakazana?
- Owszem, tak uważam.
- Nawet jeśli weźmie pani pod rozwagę ogólnoludzkie prawo do wolnego, świadomego wyboru?
- Papierosy są silnie uzależniające, panie Cable. Na pewno pan o tym wie.
- Bardzo dziękuję, pani Tutwiler.
- Tymczasem producenci podnoszą w nich zawartość nikotyny, aby nasilić uzależnienie, i wszelkimi sposobami reklamują swe wyroby, chcąc powiększyć zyski.
- Bardzo dziękuję, pani Tutwiler.
- Jeszcze nie skończyłam - dodała kobieta nieco głośniej, zaciskając palce na oparciu ławy i ponownie z dumą wypinając piersi. - Producenci papierosów od lat zaprzeczają, że palenie tytoniu jest uzależniające. To bezczelne kłamstwo i pan dobrze o tym wie. Czemu więc odmawiają umieszczania stosownych ostrzeżeń na opakowaniach?
Na twarzy Cable'a nie drgnął żaden mięsień. Adwokat cierpliwie odczekał chwilę, po czym zapytał uprzejmie:
- Czy to wszystko, pani Tutwiler?
Kobieta prawdopodobnie miała jeszcze bardzo wiele do powiedzenia, lecz w porę skonstatowała, że nie jest to najlepsza pora.
- Tak - odparła cicho, niemal szeptem.
- Bardzo dziękuję. Tego typu wystąpienia mają nadzwyczaj istotne znaczenie podczas wyboru ławy przysięgłych. Jeszcze raz bardzo pani dziękuję. Może pani już usiąść.
Kobieta bezradnie rozejrzała się na boki, jakby oczekiwała, że zaraz wstanie ktoś inny i weźmie jej stronę. Ale niktjakoś sienie spieszył, toteż powoli usiadła z powrotem. Chyba równie dobrze mogłabyjuż wyjść z sali sądowej.
Cable szybko zaczął omawiać mniej ważne kwestie. Zadawał przy tym mnóstwo pytań, prowokował kandydatów do udzielania odpowiedzi, dostarczając zarazem nadzwyczaj bogatego materiału specjalistom od oceny ludzkich reakcji. Zakończył wystąpienie około południa, przed przerwą na lunch. Harkin nakazał wszystkim stawić się ponownie na sali o piętnastej, lecz do prawników zaapelował o pośpiech i dał im na posiłek tylko trzy kwadranse.
O trzynastej, kiedy reprezentanci obu stron zajęli swoje miejsca, rozpoczęła się sesja przy zamkniętych drzwiach. Jako pierwszy wstał Jonathan Kotlack i oznajmił wprost:
- Strona powoda akceptuje kandydata numer jeden.
Nikogo to nie zdziwiło. Wszyscy postawili ptaszki na swoich listach, nie wyłączając sędziego, który po chwili zapytał:
- Co na to obrona?
- Obrona także akceptuje kandydata numer jeden.
Sprawa była jasna. Jako pierwsza na liście figurowała Rikki Coleman, młoda mężatka, matka dwojga dzieci, niepaląca pracownica administracji miejscowego szpitala. Kotlack ze swoim zespołem przyznał jej siedem punktów na dziesięciopunktowej skali, głównie na podstawie opinii grafologa oraz za jej dbałość o sprawy zdrowotne, wyższe wykształcenie i wielką uwagę, z jaką wysłuchiwała wszystkiego, co do tej pory mówiono na sali. Obrona z kolei oceniała ją tylko na sześć punktów, wolała jednak nie zgłaszać sprzeciwu, mając na uwadze dalszych kandydatów z pierwszego rzędu.
- Dobry początek - mruknął z zadowoleniem sędzia. - Przejdźmy zatem dalej, do kandydata numer dwa, Raymonda LaMonette.
Tenże LaMonette był przedmiotem pierwszej strategicznej potyczki. Żadna ze stron nie chciała go w składzie przysięgłych, obie tak samo przyznały mu zaledwie cztery i pół punktu. Mężczyzna bardzo dużo palił, chociaż starał się zerwać z nałogiem. Jego wpisy w kwestionariuszach były prawie nieczytelne, a ich treść nie dawała żadnych przesłanek do oceny autora. Specjaliści od interpretacji zachowań zgodnie orzekli, że ów kandydat charakteryzuje się głęboką nienawiścią do adwokatów i w ogóle wszystkiego, co jest związane z wymiarem sprawiedliwości. Przed laty omal nie zginął na ulicy, potrącony przez pijanego kierowcę. Złożył w sądzie pozew, lecz nie uzyskał żadnego odszkodowania.
Zgodnie z zasadami wyboru przysięgłych każda ze stron procesu miała prawo do odrzucenia pewnej liczby kandydatów, powszechnie nazywanego ich skreśleniem, bez konieczności ujawniania konkretnych powodów. Zazwyczaj dopuszczano po cztery skreślenia, lecz z powodu niezwykłej wagi rozpatrywanej sprawy sędzia Harkin przyznał stronom po dziesięć możliwych skreśleń. Teraz więc obaj adwersarze pragnęli wyeliminować LaMonette'a, lecz obaj także pragnęli zachować swą pulę na dalsze, jeszcze mniej ciekawe kandydatury.
Pełnomocnik powoda musiał się wypowiedzieć jako pierwszy, toteż po krótkim wahaniu Kotlack oznajmił:
- Strona powoda skreśla kandydata numer dwa.
- Odnotowujemy zatem pierwsze wykorzystanie prawa do odrzucenia kandydata ze strony powoda - odparł sędzia, stawiając znaczek na swojej liście.
Obrona odniosła pierwsze drobne zwycięstwo, ponieważ w ostatniej chwili Durr Cable także podjął decyzję, aby skreślić LaMonette'a.
W dalszej kolejności przedstawiciel powoda wystąpił o odrzucenie kandydata numer trzy, żony wiceprezesa pewnej firmy, jak również kandydata numer cztery. Dalej posypały się skreślenia ze strony obrony, przez co praktycznie wyeliminowano osoby z pierwszego rzędu. Zaakceptowane zostały tylko dwie. Nieco łagodniej potraktowano kandydatów z drugiego rzędu, z których przyjęto aż pięć osób na dwanaście, przy czym dwie zostały odrzucone przez sędziego. Kiedy więc przystępowano do omawiania potencjalnych przysięgłych z trzeciego tuzina, siedmioro było już wybranych. A właśnie w tym rzędzie, jako ósmy z brzegu, zasiadał najbardziej tajemniczy z nich wszystkich, Nicholas Easter, mający teraz numer trzydziesty drugi, który nieodmiennie przykuwał uwagę specjalistów obu stron i choć dotychczas zgodnie był oceniany jako dość sympatyczny, to samo brzmienie jego nazwiska ciągle przyprawiało ekspertów o dreszcze.
Występowanie w imieniu powoda przejął teraz Wendall Rohr, ponieważ Kotlack zaczął się porozumiewać szeptem ze swoimi współpracownikami w kwestii paru spornych osób zajmujących miejsca w czwartym rzędzie. Rohr zaś bez namysłu skreślił kandydata numer dwadzieścia pięć, choć było to już dziewiąte odrzucenie jego zespołu. Dziesiąte i ostatnie rezerwowano na bardzo radykalnego republikanina z czwartej dwunastki, choć nie wiadomo było jeszcze, czyjego kandydatura będzie w ogóle rozpatrywana. Obrona z kolei wyeliminowała numer dwudziesty szósty, po raz ósmy korzystając ze swoich uprawnień. Kandydaci numer dwadzieścia siedem, dwadzieścia osiem i dwadzieścia dziewięć zostali zaakceptowani. Wobec trzydziestej osoby rzecznik obrony wystąpił z wnioskiem o odrzucenie jej przez sędziego z pewnych bardzo ważnych powodów, co nie umniejszałoby pozostałych możliwości weta żadnej ze stron. Durr Cable poprosił o zaprzestanie protokołowania i możliwość podejścia do stołu sędziowskiego w celu uzasadnienia swojego wniosku. Rohr przyjął to z zaskoczeniem, ale nie zgłosił protestu.
- Wysoki Sądzie - Cable wyjaśniał półgłosem - dowiedzieliśmy się z wiarygodnych źródeł, że kandydatka numer trzydzieści, Bonnie Tyus, jest uzależniona od wydawanego na recepty leku psychotropowego o nazwie Ativan. Nigdy nie poddała się leczeniu, nie była aresztowana i nikomu nie wyjawiła swojej tajemnicy. Nie zdradziła tego faktu również w kwestionariuszach osobowych czy późniejszych ankietach. Żyje skromnie, utrzymuje wciąż tę samą posadę, lecz już po raz trzeci wyszła za mąż.
- Skąd pan zdobył takie informacje? - zapytał Harkin.
- Zostało to ujawnione podczas gromadzenia przez nas wszelkich danych na temat potencjalnych przysięgłych. Zapewniam, Wysoki Sądzie, że nie nawiązywaliśmy żadnego bliższego kontaktu z panią Tyus.
To Fitch dotarł do tych rewelacji. Jego wywiadowcy odnaleźli drugiego męża pani Tyus, pracującego na nocnej zmianie w bazie transportowej w Nasłwille przy myciu ciężarówek. Za sto dolarów zgodził się ochoczo wyjawić najskrytsze tajemnice swej byłej małżonki.
- Co pan na to, panie Rohr? - spytał sędzia.
Ten, po krótkim zastanowieniu, odrzekł nieszczerze: - Nas również zaniepokoiła ta informacja, Wysoki Sądzie. Spod oka rzucił jednak piorunujące spojrzenie w kierunku Kotlacka, ten zaś przekazał je dalej jednemu ze swych współpracowników, który był odpowiedzialny między innymi za zbieranie danych na temat Bonnie Tyus. Strona powoda wydała do tej pory ponad milion dolarów na dobór odpowiedniego składu przysięgłych, a tu się okazało, że wywiadowcy przeoczyli tak istotny szczegół!
- Doskonale, zatem kandydat numer trzydzieści zostaje odrzucony na podstawie zasadnych racji. Przejdźmy dalej. Numer trzydziesty pierwszy.
- Czy mogę prosić o kilkuminutową przerwę, Wysoki Sądzie - odezwał się Rohr.
- Zgoda, ale proszę się pospieszyć.
Z pierwszej trzydziestki kandydatów zostało wybranych dziesięciu sędziów. Dziewięciu zostało skreślonych przez rzecznika powoda, ośmiu przez obronę, a trzech odrzucił sędzia. Wyglądało więc na to, że w ogóle nie dojdzie do rozpatrywania osób z czwartego tuzina. Z tego powodu Rohr, któremu pozostała już tylko jedna możliwość skreślenia, nakazał uważne rozpatrzenie numerów od trzydziestego pierwszego do trzydziestego szóstego.
- Kto z nich jest dla nas najgorszy? - zapytał szeptem.
Specjaliści jednomyślnie wskazali kandydatkę numer trzydzieści cztery, otyłą, białą kobietę, wzbudzającą w nich niechęć od pierwszego dnia rozprawy. Nazywała się Wilda Haney, a eksperci już po uzyskaniu wstępnych informacji zalecali, by wyeliminować "Grubą Wilde". Zatem po przejrzeniu wskazanych kandydatur ustalono, żeby zaakceptować kandydatury od trzydziestej pierwszej do trzydziestej trzeciej oraz trzydziestą piątą, bo choć nie były to z ich punktu widzenia najciekawsze osoby, to jednak znacznie atrakcyjniejsze od "Grubej Wildy".
Kilka metrów dalej obrona debatowała na ten sam temat. Cable ze swoim zespołem uzgodnił, iż należy skreślić numer trzydziesty pierwszy, zaakceptować trzydziesty drugi, zgłosić zastrzeżenia do kandydata trzydziestego trzeciego, był nim bowiem niewidomy Herman Grimes, po czym zaakceptować numer trzydziesty czwarty, Wilde Haney, i jeśli zajdzie taka potrzeba, skreślić trzydziesty piąty.

W ten sposób Nicholas Easter został wybrany jako jedenasty sędzia przysięgły do rozpatrzenia sprawy Wood kontra Pynex. Kiedy o piętnastej ponownie otwarto salę i wszyscy wrócili po przerwie, sędzia Harkin zaczął wyczytywać nazwiska wytypowanej dwunastki. Sędziowie kolejno przechodzili przez furtkę w barierce i zajmowali wyznaczone im miejsca na ławie przysięgłych. Nicholasowi przypadło drugie miejsce w pierwszym rzędzie. W składzie znalazła się tylko jedna osoba młodsza od dwudziestosiedmioletniego Eastera. Dziewięcioro przysięgłych było białych, troje ciemnoskórych, pośród siedmiu kobiet i pięciu mężczyzn wyróżniał się jeden niewidomy. Troje sędziów rezerwowych usiadło na rozkładanych krzesełkach w części odgraniczonej dla ławy przysięgłych. O szesnastej trzydzieści cała piętnastka powstała i została uroczyście zaprzysiężona. Przez następne pół godziny sędzia Harkin wygłaszał mowę zawierającą surowe ostrzeżenia, dotyczące nie tylko przysięgłych, lecz także adwokatów reprezentujących obie strony. Jakiekolwiek bliższe kontakty prawników z poszczególnymi przysięgłymi będą przykładnie karane i mogą się przyczynić do unieważnienia rozprawy bądź wykluczenia adwokata z palestry.
Przestrzegł również przysięgłych, iż nie wolno im dyskutować na temat rozpatrywanej sprawy absolutnie z nikim, nawet z członkami najbliższej rodziny oraz przyjaciółmi. Wreszcie pożegnał ich z przyjaznym uśmiechem, życząc dobrej nocy, po czym nakazał się stawić następnego dnia punktualnie o dziewiątej rano.
Prawnicy z wyraźną zazdrością spoglądali za wychodzącymi przysięgłymi, gdyż oni także pragnęli się już rozejść. Ale czekała ich jeszcze praca. Kiedy oprócz nich na sali pozostał jedynie sędzia i woźni, Harkin oznajmił:
- Panowie, to wasza rozprawa, musimy więc teraz przedyskutować różne jej aspekty.

ROZDZIAŁ 5
Po części z powodu doskwierającej nudy i rosnącego podniecenia, a po części kierowany nadzieją, że ktoś może na niego czekać, Nicholas Easter już o wpół do dziewiątej wśliznął się przez tylne wej ście gmachu, wbiegł wąskimi schodami na piętro i przeszedł korytarzem prowadzącym na tyłach sali sądowej. Większość tutejszych biur otwierano już o ósmej, toteż na parterze słychać było gwar głosów, po korytarzach kręcili się ludzie. Ale na piętrze panował spokój. Nicholas zajrzał do sali rozpraw, lecz nikogo tam nie było. Dostarczono jedynie pudła z aktami, które piętrzyły się na stołach pod ścianą. Prawnicy zapewne czekali w pokoju na zapleczu, popijali gorącą kawę i opowiadali sobie dowcipy, szykując się do batalii.
Easter doskonale znał rozkład pomieszczeń. Trzy tygodnie wcześniej, zaraz po otrzymaniu oczekiwanego wezwania do stawienia się w sądzie, zwiedził całe piętro gmachu. Niemal wszystkie pokoje były wówczas puste i sprawiały wrażenie opuszczonych. Mógł tym sposobem obejrzeć zagracony gabinet sędziego, salkę konferencyjną z ekspresem do kawy i piętrzącymi się na stole plikami starych magazynów ilustrowanych oraz gazet, gdzie na co dzień zbierali się prawnicy, pozbawiony okien pokój dla świadków z kilkoma składanymi krzesełkami, pomieszczenie dla oskarżonych, w którym niejednokrotnie przetrzymywano skutych kajdankami, czekających na ogłoszenie wyroku przestępców, no i przede wszystkim wielką salę posiedzeń.
Tego ranka przeczucie go nie zawiodło. Kobieta nazywała się Lou Dell, była niską i przysadzistą sześćdziesięciolatką, ubraną w elastyczne spodnie z poliestru oraz znoszone pantofle, i miała tęczówki oczu upstrzone szarymi plamkami. Siedziała w korytarzu, przed wejściem do sali obrad składu przysięgłych, czytała jakiś romans w pogiętej okładce i czekała na swoich pierwszych podopiecznych. Na jego widok poderwała się z krzesła, sięgnęła po leżące obok na stoliku papiery i powiedziała:
- Dzień dobry. Czym mogę panu służyć?
Uśmiechnęła się przy tym szeroko, lecz w jej spojrzeniu można było odczytać lęk przed nadciągającymi kłopotami.
- Nicholas Easter - przedstawił się, wyciągając dłoń na powitanie. Kobieta uścisnęła ją po męsku i delikatnie potrząsnęła, po czym spojrzała na
listę. Odnalazła na niej jego nazwisko, uśmiechnęła się ponownie i rzekła:
- Witam w sali obrad przysięgłych. Po raz pierwszy będzie pan brał udział w rozprawie?
- Tak.
- Proszę do środka. - Pociągnęła go za rękę i niemal wepchnęła do sali. - Kawa i pączki sąjuż naszykowane - oznajmiła, prowadząc go do stolika w rogu pomieszczenia, po czym dodała z dumą, wskazując stertę ciemnobrunatnych, tłustych kul z ciasta drożdżowego: - Sama je upiekłam. To taka tradycja. Zawsze szykuję pączki na pierwszy dzień obrad, w kancelarii nazywamy je pączkami przysięgłych. Proszę się poczęstować.
Na kilku tackach były rozłożone wypieki różniące się kształtem i wielkością. Z dwóch dzbanków na kawę unosiły się strużki pary. Dalej stały przygotowane talerzyki, kubeczki, łyżeczki i widelczyki, w miseczkach bielił się cukier, śmietanka do kawy oraz kilka różnego gatunku słodzików. Ale pośrodku stołu dumnie piętrzyły się kuliste pączki przysięgłych. Nicholas sięgnął po jeden z nich, czując, że nie ma innego wyjścia.
- Przygotowuję te pączki już od osiemnastu lat - pochwaliła się Lou Dell. - Kiedyś wrzucałam do ciasta sporo rodzynek, ale musiałam z tym skończyć.
Obróciła ku niemu nachmurzone czoło, jakby reszta tej historii była tak skandaliczna, że wprost nie dawała się opowiedzieć.
- Dlaczego? - zapytał Nicholas, niejako zobowiązany do podtrzymania rozmowy.
- Gdyż powodują silne wydzielanie gazów, a czasami na sali słychać każdy, nawet najcichszy dźwięk. Chyba rozumie pan, co mam na myśli?
- Tak, oczywiście.
- Nalać panu kawy?
- Dziękuję, obsłużę się sam.
- Proszę bardzo. - Obróciła się na pięcie i wskazała stosik papierów pośrodku długiego stołu konferencyjnego. - Tam leżą pisemne instrukcje sędziego Harkina. Prosił, aby każdy przysięgły otrzymał jedną kopię, dokładnie się z nią zapoznał i podpisał na dole. Zbiorę je później.
- Dziękuję.
- Będę w korytarzu przed wejściem, gdyby mnie pan potrzebował. To mój stały posterunek. Czy da pan wiarę, że na czas tej rozprawy przydzielą mi jakiegoś uzbrojonego strażnika? Niedobrze mi się robi. Pewnie będzie to tępogłowy służbista, który ledwie potrafi zliczyć do dziesięciu. No cóż, ale jest to podobno najgłośniej sza rozprawa, jaka dotychczas toczyła się w naszym sądzie. To znaczy najgłośniej sza ze spraw cywilnych, bo nawet by pan nie uwierzył, jakie straszne sprawy kryminalne musieliśmy rozpatrywać. - Nacisnęła klamkę, energicznie pociągnęła drzwi do siebie i jeszcze raz przypomniała: - Będę przed wejściem, gdyby mnie pan potrzebował.
Kiedy tylko drzwi się zamknęły, Nicholas zerknął podejrzliwie na pączka. Ostrożnie odgryzł kawałek. Twardą skórkę tworzyły głównie grube kryształki cukru spieczone z otrębami. Toteż kiedy przypomniał sobie o owych podejrzanych odgłosach słyszalnych niekiedy na sali posiedzeń, cisnął pączka do kosza na śmieci i nalał sobie kawy do plastikowego kubeczka. Pomyślał zarazem, że trzeba się będzie pozbyć jednorazowych naczyń. Jeśli sędzia zamierzał go tu trzymać cztery do sześciu tygodni, musiał wyrazić zgodę na dostarczenie normalnej zastawy. A skoro władze stanowe dysponowały funduszami na zapewnienie przysięgłym pączków do kawy, to powinny się także znaleźć pieniądze na drożdżówki i rogaliki.
Nie było również kawy bezkofeinowej, co Nicholas skrzętnie odnotował w pamięci. Brakowało też wrzątku na herbatę, bo przecież nie wszyscy przysięgli musieli być zwolennikami kawy. Ciekawe, jak będzie wyglądał lunch, rozmyślał, już z góry żałując, że przez tych sześć tygodni nawet nie spróbuje porządnej sałatki z tuńczyka.
Wokół stołu konferencyjnego, zajmującego środkową część sali, stało w idealnym szyku dwanaście krzeseł. Gruba warstwa kurzu, jaką zauważył przed trzema tygodniami, teraz na szczęście zniknęła. Pomieszczenie zostało dobrze przygotowane na ich przyjęcie. Na ścianie wisiała duża szkolna tablica, pod nią leżała naszykowana gąbka oraz kreda. Naprzeciwko niej, wzdłuż całej długości sali, ciągnęły się trzy wielkie okna od podłogi do sufitu, wychodzące na rozległy trawnik przed gmachem sądu, wciąż odznaczający się żywą zielenią, choć już przed miesiącem rozpoczęła się jesień. Nicholas podszedł do okna i wyjrzał na ulicę.
Sformułowane przez sędziego Harkina instrukcje obejmowały zaledwie parę zagadnień z zakresu uprawnień przysięgłych, natomiast całą masę takich, których powinni unikać. Na początku musieli się ukonstytuować i wybrać przewodniczącego, a gdyby okazało się to niemożliwe, sędzia gotów był z przyjemnością wyznaczyć kogoś do tej funkcji. Powinni też przez cały czas nosić czerwonobiałe opaski sędziów przysięgłych, które miała im rozdać Lou Dell. Mieli prawo przynosić sobie coś do czytania oraz obowiązek zgłaszania wszelkich wątpliwości. Nie wolno im było dyskutować między sobą na temat rozpatrywanej sprawy, dopóki nie otrzymają wyraźnego polecenia sędziego. Nie wolno też było rozmawiać o sprawie z osobami postronnymi. Ani opuszczać gmachu sądu, ani korzystać z telefonu bez pozwolenia. Lunch miał im być dostarczany do tejże sali konferencyjnej, a jadłospis przedstawiany codziennie rano o dziewiątej, przed rozpoczęciem obrad. Nakładano też na nich obowiązek niezwłocznego informowania sędziego w takich wypadkach, gdyby ktoś obcy usiłował się z nimi kontaktować w związku z procesem, jak również wówczas, gdyby zauważyli bądź usłyszeli cokolwiek podejrzanego, nawet niekoniecznie odnoszącego się do pełnionych przez nich obowiązków sędziów przysięgłych.
Zwłaszcza te dwa ostatnie polecenia wydały się Nicholasowi dziwne, znał jednak szczegóły podobnej rozprawy, jaka odbyła się we wschodnim Teksasie - już po tygodniu obrad sędzia unieważnił proces, ujawniono bowiem, że w niewielkim miasteczku pojawili się jacyś obcy wysłannicy, którzy proponowali duże sumy pieniędzy najbliższym krewnym przysięgłych. Owi tajemniczy agenci zniknęli bez śladu i nie udało się ich schwytać, nie wyjaśniono więc, na czyje zlecenie pracowali, a reprezentanci obu stron odparli wszelkie wymierzone w nich oskarżenia. Można się było jednak założyć, że to sprawka reprezentantów firmy przemysłu tytoniowego. Zresztą przysięgli podobno wyraźnie brali stronę powoda, toteż obrona przyjęła umorzenie z widoczną ulgą.
I chociaż nie sposób było tego udowodnić, Nicholas miał pewność, że za całą tą aferą stał nie kto inny, jak Rankin Fitch. Mógł się więc domyślać, że tamten i teraz szybko przystąpi do różnorodnych działań związanych z wybranym niedawno składem sędziowskim.
Podpisał się na dole arkusza z instrukcjami i zostawił go na stole. Z korytarza doleciały czyjeś głosy, zapewne Lou Dell witała kolejnych przysięgłych. Po chwili drzwi otworzyły się z impetem i do sali wkroczył Herman Grimes, postukując przed sobą białą laską. Jego żona dreptała tuż za nim. Nie prowadziła go pod rękę, lecz rozglądała się uważnie i bez przerwy relacjonowała półgłosem:
- Prostokątna sala, dwadzieścia pięć kroków na piętnaście, dłuższa ściana ciągnie się równolegle do wejścia, od lewej do prawej masz jej szerokość. Całą środkową część zajmuje długi stół konferencyjny, krzesła rozmieszczone są dookoła niego, najbliższe znajduje się dwa metry przed tobą.
Grimes zastygł bez ruchu, jakby przerażony możliwością potknięcia się o to krzesło. Lekko obracał głowę w tym kierunku, który właśnie opisywała mu żona. Lou Dell zatrzymała siew drzwiach sali i obserwowała to z pięściami opartymi na biodrach. Widać było, jak bardzo jej spieszno do poczęstowania kolejnego gościa pączkiem.
Nicholas podszedł bliżej i wymienił swe nazwisko, po czym uścisnął wyciągniętą w jego stronę dłoń Hermana. Przywitał się też z panią Grimes, następnie poprowadził niewidomego do stolika w rogu, nalał kawy do kubeczka i zgodnie z jego życzeniami dosypał cukru oraz śmietanki. Zaczął opisywać poszczególne rodzaje wypieków, chcąc wyeliminować z tej gry Lou Dell, która stała niczym na rozżarzonych węglach. Herman odmówił jednak skosztowania pączka.
- Mam w rodzinie niewidomego wujka, którego bardzo lubię - oznajmił Easter na użytek całej trójki. - Będę uważał to za zaszczyt, jeśli pozwoli mi pan asystować sobie aż do końca tej rozprawy.
- Doskonale radzę sobie sam - odparł Herman, jakby nieco urażony, ale jego żona przyjęła deklarację Nicholasa promiennym uśmiechem, puściła do niego oko i potaknęła energicznie.
- Jestem tego pewien - rzekł Easter - ale zdaję sobie też sprawę, iż może wyniknąć wiele nieprzewidzianych sytuacji. Po prostu chciałem panu pomóc.
- Bardzo dziękujępowiedział dumnie Grimes. - I ja panu bardzo dziękuję - dodała jego żona.
- Będę w korytarzu, przed drzwiami, gdyby państwo mnie potrzebowali - wtrąciła Lou Dell.
- O której godzinie mam przyjść po męża? - zapytała pani Grimes.
- O siedemnastej. Gdyby posiedzenie zakończyło się wcześniej, powiadomię panią telefonicznie. - Lou Dell wyrecytowała to jednym tchem, zamykając już za sobą drzwi.
Herman miał na twarzy ciemne okulary. Gęste, ciemnoblond włosy nosił starannie zaczesane, nie było w nich widać nawet śladu siwizny.
- Mamy trochę pracy papierkowej - odezwał sięNicholas, kiedy zostali w końcu sami. - Proszę usiąść przy stole, odczytam panu te dodatkowe instrukcje sędziego.
Herman wymacał przed sobą krzesło, postawił przed nim na stole kubeczek z kawą, po czym usiadł powoli. Przesunął palcami po krawędzi krzesła, następnie po brzegu stołu, wreszcie wyprostował się i poprawił krawat. Easter wziął następny arkusz ze stosu odbitek i zaczął na głos odczytywać instrukcje.

Poniesiono ogromne wydatki na ekspertyzy z zakresu doboru przysięgłych, a mimo to ich wyniki nie były zbyt zadowalające, przy czym obie strony miały różne opinie. Specjaliści obrony gratulowali sobie wyboru takiego składu ławy, ale większa część tej ostentacyjnej dumy i radości okazywana była wyłącznie na użytek zespołu pracujących dniami i nocami adwokatów. Durr Cable ocenił krótko, że miał już do czynienia ze znacznie gorszymi ławami przysięgłych, lecz widywał również o wiele przychylniejsze. Poza tym wiedział z wieloletniej praktyki, że jest absolutną niemożliwością dokładne przewidzenie sposobów myślenia jakiegokolwiek składu sędziowskiego. Fitch był zadowolony, w każdym razie na tyle, na ile umiał po sobie okazać, gdyż ciągle na wszystko kręcił nosem. W wybranej dwunastce znalazło się czworo palących. W skrytości ducha Fitch bardzo liczył na to, że w obecnej sytuacji, kiedy na południowym wybrzeżu wyrastały jak grzyby po deszczu lokale ze striptizem i kasyna gry, a każde miasteczko pragnęło dorównać sławie Nowego Orleanu, tolerancyjne nastawienie tutejszej ludności może się okazać niezwykle ważne.

W oddalonym o parę przecznic gmachu Wendall Rohr i jego współpracownicy także okazywali umiarkowane zadowolenie z takiego doboru przysięgłych. Szczególnie cieszyło ich to, że wśród sędziów niespodziewanie znalazł się Herman Grimes, chyba pierwszy niewidomy w historii amerykańskiego sądownictwa pełniący taką funkcję. Dobrze pamiętali, jak bardzo Grimes nalegał, aby traktować go tak samo jak pozostałych kandydatów, grożąc w wypadku dyskryminacji wkroczeniem na drogę sądową. To właśnie okazywane przez niego zaufanie do wymiaru sprawiedliwości podnosiło na duchu przedstawicieli powoda, Rohr uważał wręcz, że jest on bezcenną zdobyczą na tym etapie rozprawy. Obrona zgłosiła wszelkie możliwe zastrzeżenia do jego kandydatury, nie wyłączając faktu, że niewidomy sędzia nie będzie w stanie prawidłowo ocenić pokazów przygotowanych przez rzeczoznawców. Sędzia Harkin zdecydował jednak, by w tajemnicy przeprowadzić prosty test, później zaś orzekł, iż Grimes z pewnością zdoła właściwie zrozumieć każde wystąpienie eksperta, jeśli plansze i wykresy zostanąmu dokładnie opisane. Zaproponował też, by specjalnie wyznaczona stenotypistka przygotowywała szczegółowe opisy prezentacji rzeczoznawców, a te, utrwalone na dyskietce, mogłyby następnie być wprowadzane do komputera brajlowskiego i Grimes zapoznawałby się z nimi wieczorami. Owa propozycja wprawiła Hermana w zachwyt, na dobre zapomniał o swoich wcześniejszych groźbach. A i obrona nieco złagodziła swoje stanowisko, zwłaszcza po tym, jak wyszło na jaw, że Grimes przed laty palił nałogowo i w najmniejszym stopniu nie przeszkadza mu towarzystwo osób palących.
Zatem obie strony były raczej zadowolone ze składu przysięgłych. Nie było wśród sędziów ani osób o poglądach radykalnych, ani ludzi otwarcie zwalczających nałóg palenia. Cała dwunastka miała co najmniej średnie wykształcenie, dwie osoby legitymowały się dyplomami wyższych uczelni, trzy inne ukończyły kursy pomaturalne. Tajemniczy Nicholas Easter także musiał zdać maturę, lecz wbrew zapisom w kwestionariuszu osobowym trudno było ocenić faktyczny poziom jego wykształcenia.
Przygotowania do pierwszego dnia właściwej rozprawy reprezentanci obu stron, jak zawsze, zaczęli od zakładów w kwestii stanowiska przewodniczącego składu przysięgłych. Po raz nie wiadomo który oglądali zdjęcia poszczególnych sędziów i wpatrywali siew schemat przydzielonych im miejsc na ławie, powtarzając w duchu pytanie: "Kto obejmie przywództwo w tej grupie?"
Przewodniczący składu sędziowskiego mógł bowiem mieć duży wpływ na ostateczny werdykt. Dlatego też prawnicy zastanawiali się nawet, czy zostanie on wybrany szybko, czy też dwunastu przysięgłych już na tym etapie nie osiągnie jednomyślności i podejmie długie dyskusje. Ale w tej sprawie nawet sami wybrani nie mogli się jeszcze wypowiedzieć.

Dokładnie o dziesiątej sędzia powiódł spojrzeniem po całej sali, a upewniwszy się, że wszyscy są już na swoich miej scach, lekko zastukał młotkiem. Umilkły ostatnie szepty. Rozpoczynała się wielka batalia. Sędzia skinął głowąw stronę Pete'a, ubranego w brązowy uniform najstarszego z woźnych, i nakazał:
- Proszę wprowadzić przysięgłych.
Wszyscy skierowali spojrzenia na wąskie drzwi wiodące do sali przeznaczonej dla dwunastki sędziów. Jako pierwsza pojawiła się w nich Lou Dell, która kroczyła dumnie niczym kwoka na czele gromadki swoich kurcząt. Przysięgli kolejno zasiedli na wyznaczonych miejscach. Troje sędziów rezerwowych ponownie musiało się zadowolić składanymi krzesełkami. Po krótkim zamieszaniu - układaniu poduszek na ławach, wygładzaniu spódnic, ustawianiu torebek i aktówek na podłodze - zapanował wreszcie spokój. Przysięgli od razu poczuli się nieswojo w krzyżowym ogniu spojrzeń.
- Dzień dobry - powitał ich jowialnie sędzia, uśmiechając się szeroko. Większość przysięgłych odpowiedziała mu nerwowym skinieniem głowy. - Mam nadzieję, że bez kłopotów dotarliście dzisiaj do swojej sali obrad i ukonstytuowaliście się zgodnie z moimi instrukcjami. - Urwał na chwilę, spojrzał na piętnaście podpisanych odbitek zawierających wstępne zalecenia, które zebrała i dostarczyła mu Lou Dell, po czym zapytał: - Czy wybraliście przewodniczącego ławy przysięgłych?
Odpowiedziało mu zgodne potakiwanie głowami.
- Doskonale. Kto nim jest?
- Ja, Wysoki Sądzie - odezwał się z pierwszego rzędu Herman Grimes. Zapanowała konsternacja. Można byłoby sądzić, że cały zespół obrony, nie
wyłączając konsultantów, ekspertów oraz przedstawicieli pozwanej firmy, doznał nagle grupowego ataku serca. Dopiero po paru sekundach wszyscy odzyskali zdolność oddychania, nie dali jednak niczego po sobie poznać. Z pozoru ich miny wyrażały ogromną sympatię i bezgraniczne zaufanie do tego niewidomego, który został przewodniczącym składu przysięgłych. Lecz dziwnym trafem pozostałym jedenastu sędziom zrobiło się nagle żal biednego Hermana.
- Bardzo dobrze - oznajmił Harkin, poczuwszy ogromną ulgę z tego powodu, że wybór przewodniczącego przebiegł szybko i bez zbędnych ceregieli. Zetknął się już w swojej karierze z przeróżnymi sytuacjami. Pewnego razu musiał osobiście wyznaczyć przewodniczącego składu złożonego w połowie z białych, a w połowie z czarnych, który podejmował zaciekłe dyskusje nawet w sprawie menu dostarczanych im posiłków. - Jak widzę, zapoznaliście się z moimi instrukcjami - rzekł, po czym wygłosił nudną tyradę, powtarzając po raz kolejny zalecenia, jakie wcześniej dostarczył na piśmie.
Nicholas Easter zajmował drugie miejsce od lewej w pierwszym rzędzie. Usadowił się wygodnie i z udawanym skupieniem wsłuchał w przemowę sędziego, lecz naprawdę zaczął się uważnie przyglądać wszystkim aktorom tego spektaklu. Starając się nie obracać głową, wodził tylko spojrzeniem po sali. Zgromadzeni przy swoich stołach niczym sępy wokół ofiar kraksy na autostradzie, prawnicy, bez wyjątku, wbijali spojrzenia w przysięgłych. Ale ten stan miał się już wkrótce odmienić.
Tuż za barierką, na wprost zespołu obrony, siedział Rankin Fitch, ponad ramieniem najbliższego adwokata widoczna była tylko jego nalana twarz i gruby węzeł krawata pod szyją. Fitch nie tylko udawał znudzenie monotonną tyradą sędziego, lecz także starał się za wszelką cenę nie gapić na przysięgłych, ale Nicholas wiedział doskonale, że jego uwagi nie umknie nic, co się dzieje na sali.
Czternaście miesięcy wcześniej Easter obserwował Fitcha podczas rozprawy w Allentown, kiedy tamten, podobnie jak i teraz, sprawiał wrażenie obojętnego obserwatora. Widywał go również przed wejściem do gmachu sądu w Broken Arrow, w stanie Oklahoma, podczas innego podobnego procesu. Tamte dwie okazje mu wystarczyły, aby teraz zyskać przeświadczenie, że adwokat już doskonale wie, iż on nigdy nie studiował na uniwersytecie stanowym północnego Teksasu. Domyślał się również, że Fitcha znacznie bardziej niepokoi tajemnica, którą on się otacza, niż jakiekolwiek szczegóły dotyczące innych przysięgłych.
Dwa rzędy za plecami adwokata zajmowali śmiertelnie poważni młodzi ludzie w eleganckich garniturach, podobni do siebie niczym klony wyhodowane w laboratorium. Byli to zatroskani eksperci finansowi z Wall Street. Według relacji porannej prasy giełda w żaden sposób nie zareagowała na wybór składu przysięgłych. Akcje Pynexu trzymały się mocno, po osiemdziesiąt dolarów za sztukę. Easter mimo woli uśmiechnął się delikatnie. Przyszło mu bowiem do głowy, że gdyby teraz wstał i zawołał: "Moim zdaniem należy powodowi przyznać wielomilionowe odszkodowanie!", ci chłopcy zapewne zerwaliby się natychmiast z miej sc i rzucili do wyjścia, a jeszcze tego samego dnia cena akcji Pynexu spadłaby o dziesięć dolarów.
Notowania trzech pozostałych firm Wielkiej Czwórki, a więc Trellco, Smith Greer oraz ConPack, także nie wykazywały do tej pory większych wahań.
W pierwszych rzędach widowni Nicholas bez trudu wyławiał równie zatroskane twarze ekspertów sądowych. Teraz, kiedy skład przysięgłych został już wybrany, rozpoczął się drugi etap ich pracy: obserwacja. Zadanie było raczej niewdzięczne, musieli bowiem oceniać ich reakcje po wysłuchaniu każdego świadka bądź rzeczoznawcy. Ostatecznym celem tej działalności było wyeliminowanie ze składu przysięgłych i odesłanie do domu każdego, kto zacząłby zyskiwać taki czy inny wpływ na zdanie pozostałych. Przyjmowano, że sędziowie rezerwowi okażą się silniejszymi indywidualnościami. Ale co do tego typu posunięć Nicholas miał poważne wątpliwości. Wiele czytał na temat umiejętności owych konsultantów, uczęszczał nawet na seminarium w Saint Louis, na którym adwokaci opowiadali przeróżne historie dotyczące głośnych wyroków, wciąż jednak był przekonany, że owi genialni eksperci są jedynie sprytnymi hochsztaplerami.
Niezmiennie utrzymywali, iż potrafią rozpoznać każdą reakcję przysięgłych na padające wypowiedzi po ich gestach, poruszeniach czy mimice. Na tę myśl uśmiechnął się ponownie. Ciekawe, jak by zareagowali, gdybym teraz wetknął palec do nosa i trzymał go tam przez pięć minut, pomyślał. Jak podobne zachowanie zostałoby przez nich zinterpretowane?
Ale pozostałych widzów nie mógł równie łatwo zaklasyfikować. Domyślał się, że część z nich to dziennikarze, resztę natomiast stanowią znudzeni miej scowi prawnicy oraz stali bywalcy sal sądowych. Mniej więcej pośrodku widowni siedziała pani Grimes, wyraźnie promieniejąca dumą, że jej mąż został wybrany na tak eksponowane stanowisko.
Sędzia Harkin przerwał nagle swój monolog i wskazał na Wendalla Rohra, ten zaś wstał powoli, zapiął marynarkę i wyszedł zza stołu, w szerokim uśmiechu pokazując przysięgłym niemal wszystkie swoje sztuczne zęby. Wyjaśnił pokrótce, że wygłosi teraz mowę wstępną, w której zapozna sędziów z najważniejszymi aspektami omawianej sprawy. W sali zapanowała cisza.
Pełnomocnik powoda miał zamiar udowodnić, że dym tytoniowy powoduje raka płuc, a ściślej rzecz biorąc, że zmarły Jacob Wood, niezwykle sympatyczny człowiek, zapadł na tę chorobę wskutek palenia prawie przez trzydzieści lat papierosów marki Bristol. To właśnie papierosy go zabiły, oświadczył adwokat posępnym tonem, muskając palcami swoją szpakowatą bródkę. Jego lekko zachrypnięty głos to wznosił się lekko, to znów opadał w celu wywołania właściwego efektu dramatycznego. Rohr był bowiem wytrawnym mówcą, sezonowym aktorem i zarówno jego krzykliwy krawat, źle dopasowana sztuczna szczęka, jak i nie dobrany ubiór miały na celu wyłącznie upodobnić go do przeciętnego zjadacza chleba. Wszyscy musieli widzieć, że daleko mu do doskonałości. Prawnicy obrony mogli paradować w nienagannie skrojonych garniturach oraz drogich jedwabnych krawatach i zadzierać dumnie głowy w czasie przemawiania do przysięgłych. Ale Rohr był inny, on występował przecież przed swoimi sędziami.
A w jaki sposób można wykazać, że palenie papierosów powoduje raka płuc? Och, są na to setki niepodważalnych dowodów. Po pierwsze, strona powodowa przytoczy opinie najlepszych w kraju naukowców oraz lekarzy onkologów. Dokładnie tak. Liczna grupa tych godnych podziwu ludzi przyjedzie do Biloxi specjalnie po to, aby na tej sali rozmawiać z przysięgłymi i objaśniać na podstawie danych statystycznych oraz różnorodnych wykresów i schematów, że palenie papierosów rzeczywiście jest przyczyną raka płuc.
Następnie - w tym miejscu Rohr nie zdołał opanować chytrego uśmiechu satysfakcji - strona powodowa zaprezentuje przysięgłym opinie ludzi, którzy niegdyś pracowali w przemyśle tytoniowym. I podczas tej rozprawy zostaną ujawnione pewne odrażające szczegóły, rzecz jasna, poparte niezbędnymi dowodami.
Krótko mówiąc, zamiarem pełnomocników powoda jest wykazanie, że dym tytoniowy, zawierający roślinne substancje rakotwórcze, pestycydy, cząstki radioaktywne oraz włókna o działaniu zbliżonym do azbestu, jest przyczyną raka płuc.
W tej chwili chyba nikt z obecnych na sali nie miał najmniejszych wątpliwości, że Wendall Rohr nie tylko jest w stanie to udowodnić, lecz uczyni to bez większego wysiłku. Tymczasem adwokat umilkł, przez chwilę niezgrabnymi palcami przebierał po grubaśnym węźle krawata, wreszcie zajrzał do swoich notatek i zaczął grobowym tonem przybliżać sylwetkę zmarłego Jacoba Wooda. Oczywiście był to człowiek bez reszty oddany swej rodzinie, wzorowy ojciec, szanowany pracownik, przykładny katolik, członek parafialnej drużyny baseballowej, weteran wojenny. Zaczął palić jako nastolatek, podobnie jak inni chłopcy w jego wieku, nie zdając sobie sprawy z zagrożenia. Troszczył się o wnuczęta. I tak dalej.
Niewiele brakowało, aby przeciągnął strunę, i dobrze o tym wiedział. Szybko przeszedł bowiem do kwestii odszkodowań pieniężnych. To niezwykle ważna rozprawa, oznajmił, o ogromnym znaczeniu. Strona powodowa zamierzała wystąpić o znaczne odszkodowanie. Zresztą nie chodziło tylko o wynagrodzenie wdowie strat, zapewnienie jej godziwego poziomu życia i wyrównanie krzywd, jakich rodzina doznała wskutek straty ukochanego męża i ojca - odszkodowanie miało być również formą kary dla pozwanego.
Rohr zaczął się szerzej rozwodzić nad znaczeniem odszkodowań pieniężnych dla unaocznienia pozwanemu jego winy, lecz zaplątał się i kilka razy stracił wątek. Wszyscy przysięgli musieli zyskać przeświadczenie, iż tak bardzo podniecała go myśl o możliwości uzyskania głośnego werdyktu na swoją korzyść, że po prostu nie był już zdolny mówić dalej do rzeczy.
W swoich pisemnych instrukcjach sędzia Harkin przyznał pełnomocnikom obu stron po godzinie na wygłoszenie mowy wstępnej. Groził też surowymi sankcjami, gdyby prawnicy nie zastosowali się do tych wytycznych. Jeśli więc nawet Rohr cierpiał katusze z powodu narzuconych mu ograniczeń, to wolał jednak nie wystawiać na próbę cierpliwości sędziego. Zakończył po pięćdziesięciu minutach gorącą prośbą o sprawiedliwy werdykt, uprzejmie podziękował przysięgłym za uwagę, po raz ostatni uśmiechnął się szeroko i wrócił na swoje miejsce.
Niemal godzina spędzona bez ruchu, z wytężoną uwagą, bez możliwości jakiejkolwiek wymiany zdań, według sędziego Harkina musiała się dłużyć przysięgłym w nieskończoność. Szybko więc ogłosił piętnastominutową przerwę, po której trzeba było jeszcze wysłuchać wstępnej mowy obrony.

Durwood Cable zakończył swoje wystąpienie w niespełna pół godziny. Ze śmiertelną powagą zapewnił przysięgłych, że Pynex przedstawi opinie swoich ekspertów, badaczy i naukowców, z których wynika jednoznacznie, iż palenie papierosów nie powoduje raka płuc. Przewidywał sceptyczne nastawienie sędziów, zatem prosił ich jedynie o cierpliwość oraz wyrozumienie. Podczas przemowy ani razu nie zajrzał do swoich notatek, niemalże ciskał im każde słowo w twarz. Bez przerwy wodził po nich spojrzeniem i śmiało zaglądał kolejno w oczy, unosząc lekko głowę, kiedy przenosił wzrok na ludzi z drugiego rzędu. To spojrzenie oraz dźwięczny głos działały prawie hipnotycznie, lecz w jego postawie nie dało się wyczuć żadnego fałszu. Oto przemawiał człowiek godzien najwyższego zaufania.

ROZDZIAŁ 6
Pierwsze kłopoty pojawiły się podczas przerwy na lunch. Sędzia Harkin zakończył poranne obrady dziesięć po dwunastej, wszyscy obecni zaczekali w spokoju, aż przysięgli wyjdą z sali. Lou Dell, która czekała w wąskim korytarzu tuż za drzwiami, wprost nie mogła się doczekać tej chwili, kiedy będzie mogła zaprowadzić podopiecznych do ich sali.
- Bardzo proszę usiąść - powiedziała. - Lunch zostanie podany za minutę. Zaparzyłam świeżą kawę.
Przeliczywszy po raz kolejny całą dwunastkę, zamknęła za sobą drzwi i pospieszyła zająć się trojgiem sędziów rezerwowych, dla których przeznaczony był niewielki, sąsiedni pokój. Po dopełnieniu swoich obowiązków wróciła na posterunek przed wejściem, obrzucając niechętnym spojrzeniem Willisa, jej zdaniem tępego prostaka, umundurowanego i uzbrojonego strażnika wyznaczonego do czuwania nad spokojem sędziów.
Przysięgli powoli rozeszli się po sali konferencyjnej. Niektórzy przeciągali się i ziewali, inni nawiązywali nowe znajomości, podejmując najczęściej błahe rozmowy o pogodzie. Czuli się nieco skrępowani, w czym nie było zresztą nic dziwnego, stanowili bowiem grupę przypadkowych, odizolowanych od świata i obcych sobie ludzi. W tej sytuacji nadchodzący wspólny posiłek wydawał się znaczącym wydarzeniem. Zastanawiali się, co dostaną do jedzenia, nikt jednak nie wątpił, że będzie to coś godnego ich obecnej pozycji.
Herman Grimes zajął miejsce u szczytu stołu, jego zdaniem najbardziej odpowiednie dla przewodniczącego składu, i pogrążył się w rozmowie z Millie Dupree, sympatyczną pięćdziesięciolatką, mającą także niewidomego sąsiada. Nicholas Easter przedstawił się Lonniemu Shayerowi, jedynemu czarnoskóremu mężczyźnie w tym gronie, nie kryjącemu swej niechęci do pełnionej funkcji. Shaver zajmował stanowisko kierownika dużego sklepu spożywczego należącego do wielkiej regionalnej sieci handlowej i był najwyżej postawionym Murzynem w hierarchii służbowej tegoż przedsiębiorstwa. Chudy i żylasty, poruszał się nerwowo, jakby nigdzie nie mógł znaleźć dla siebie miejsca. Zapewne przerażała go perspektywa spędzenia na sali sądowej aż czterech następnych tygodni.
Upłynęło dwadzieścia minut, a posiłku wciąż im nie podawano. Dokładnie o dwunastej trzydzieści Nicholas zawołał przez całą długość pokoju:
- Hej, Herman! Gdzie ten nasz lunch?
- Ja jestem tylko przewodniczącym składu - odparł Grimes, po czym uśmiechnął się boleśnie, gdyż w sali zapadła nagle cisza.
Easter podszedł do drzwi, wyjrzał na zewnątrz i przywołał Lou Dell:
- Jesteśmy głodni! - oznajmił, kiedy podeszła.
Kobieta bezradnie opuściła trzymaną w ręku książkę, powiodła wzrokiem po wpatrujących się w nią sędziach i odparła:
- Goniec zaraz się zjawi.
- Skąd będzie ten lunch? - zapytał Easter.
- Z pizzerii O'Reilly'ego. To niedaleko, przy sąsiedniej ulicy. - Lou Dell była wyraźnie speszona tą sytuacją.
- Niech pani zrozumie, że siedzimy tu zamknięci jak zwierzęta w klatce - ciągnął Nicholas.Nie możemy wraz z innymi wyjść na miasto i zjeść lunchu w jakimś barze. Nie pojmuję, dlaczego nie można obdarzyć nas zaufaniem i umożliwić pełną swobodę ruchów, ale tak zdecydował sędzia. - Podszedł bliżej i spojrzał prosto w te szare plamki znaczące tęczówki oczu kobiety. - W związku z tym pozostaje nam mieć nadzieję, że to opóźnienie nie będzie się powtarzać każdego dnia.
- Tak, oczywiście.
- Proponuję więc, aby poszła pani do telefonu i szybko się dowiedziała, dlaczego nie dostaliśmy jeszcze lunchu, bo inaczej będziemy musieli porozmawiać na ten temat z sędzią Harkinem.
- Już idę.
Pospiesznie zamknęła drzwi, a Easter ruszył w kierunku stolika z kawą.
- Czy nie obszedł się pan z nią trochę nazbyt szorstko? - zapytała Millie Dupree. Pozostali uważnie nadstawili ucha.
- Możliwe. Jeżeli tak, gotów jestem ją przeprosić. Podejrzewam jednak, że jeśli od początku nie postawimy pewnych spraw jasno, to już niedługo całkiem o nas zapomną.
- Aletoniejej winawtrącił Herman.
- Do jej obowiązków należy troszczenie się o nas. - Easter podszedł do stołu i usiadł obok przewodniczącego. - Czy zdajesz sobie sprawę, że niemal w każdym procesie pozwala się przysięgłym swobodnie chodzić po mieście i żyć tak samo, jak normalni ludzie? Jak sądzisz, dlaczego sędzia nakazał nam zawsze nosić przepaski na rękawach?
Kilka osób zbliżyło się do nich.
- A pan wie, dlaczego? - spytała Millie Dupree siedząca naprzeciwko Nicholasa. Ten wzruszył ramionami, jakby chciał dać do zrozumienia, że wie bardzo dużo, tylko nie ma ochoty na ten temat rozmawiać.
- Znam się trochę na przepisach prawa.
- Niby skąd? - wypalił Herman.
Easter milczał przez chwilę, pragnąc osiągnąć właściwy efekt, wreszcie rzekł:
- Zaliczyłem dwa lata studiów prawniczych.
Upił łyk kawy, czekając, aż jego słowa zapadną głęboko w świadomość wszystkich zebranych.
Niemalże odczuwał namacalnie, jakjego pozycja w tym gronie rośnie z minuty na minutę. Już wcześniej dał się poznać jako człowiek usłużny i sympatyczny, inteligentny i dobrze wychowany. A teraz w dodatku jeszcze się okazywało, że nie są mu obce tajniki prawa.
Do dwunastej czterdzieści pięć ciągle nie podano im lunchu. Zniecierpliwiony Nicholas przerwał rozmowę i ponownie otworzył drzwi. Lou Dell pospiesznie spojrzała na zegarek.
- Posłałam już Willisa - odezwała się szybko. - Powinien za moment wrócić. Naprawdę strasznie mi przykro.
- Gdzie jest męska toaleta? - zapytał Easter.
- Tuż za rogiem, po prawej. - Z ulgą wskazała w głąb korytarza.
Nicholas nie zatrzymał się jednak przy toalecie. Prześliznął się tylnymi schodami na parter i wyszedł z gmachu sądu. Ruszył prosto główną ulicą, Lamuese Street, by kilkaset metrów dalej skręcić w Vieux Marche, szeroki pasaż stanowiący niegdyś centrum handlowe miasta, wzdłuż którego ciągnęły się zwartym szeregiem sklepy. Doskonale znał ten rejon, mieszkał niedaleko stąd. Sam lubił korzystać z tutejszych rozlicznych barów i kafejek, przychodził też tu do swej ulubionej księgarni.
Skręcił następnie w lewo, w pierwszą przecznicę, i skierował się do wejścia rozległego, zabytkowego budynku, mieszczącego restaurację Mary Mahoney, znany w Biloxi lokal, w którym zbierała się śmietanka tutejszych prawników i gdzie wszyscy jadali lunch, ilekroć trwały posiedzenia sądu okręgowego. Już parę tygodni wcześniej obejrzał sobie tę restaurację, odważył się nawet zjeść obiad, zająwszy stolik w bezpośrednim sąsiedztwie przebywającego tu wówczas sędziego Harkina.
Teraz wkroczył do sali i zapytał przechodzącą kelnerkę, czy sędzia je tutaj lunch. Owszem. A gdzie go można znaleźć? Dziewczyna pokazała mu drogę i Nicholas szybko minął bar, przeszedł przez niewielkie foyer i stanął w progu drugiej, obszernej sali, przepełnionej światłem słonecznym i świeżo ciętymi kwiatami. Wszystkie miejsca były zajęte. Dostrzegł Harkina przy czwartym stoliku od wejścia. Sędzia także go zauważył i zastygł z uniesionym w pół drogi do ust widelcem, na który wbita była mięsista, pieczona krewetka. Musiał rozpoznać jednego z przysięgłych w rozpoczętym procesie, zresztą Easter miał na rękawie czerwonobiałą przepaskę sędziego.
- Proszę wybaczyć, że panu przeszkadzam - odezwał się Nicholas, przystając obok stolika.
Powiódł łakomym spojrzeniem po apetycznie zrumienionych tostach, zielonych liściach sałaty i wysokich szklankach z mrożoną herbatą. Gloria Lane, kierowniczka kancelarii, także zaniemówiła. Przy stoliku siedziała ponadto protokólantka oraz sekretarka Harkina.
- Co pan tutaj robi? - zapytał wreszcie zdumiony sędzia.
- Przyszedłem w imieniu składu przysięgłych.
- Co się stało?
Nicholas pochylił się nad stolikiem, żeby nie wzbudzać sensacji.
- Głodujemy - syknął przez zaciśnięte zęby, chcąc dobitnie całej ucztującej czwórce okazać swą złość. - Podczas gdy państwo spędzają tu mile czas przy smakowitych daniach, my siedzimy w sali konferencyjnej, czekając na obiecany posiłek z pizzerii, który dziwnym sposobem wciąż nie może do nas dotrzeć. Bez obrazy, panie sędzio, ale jesteśmy głodni i coraz bardziej rozżaleni.
Widelec Harkina z głośnym stukiem opadł na talerz, krewetka zeskoczyła z niego i wylądowała na podłodze. Sędzia sięgnął po serwetkę i mamrocząc pod nosem coś niezrozumiałego, zaczął wycierać usta. Po chwili zmarszczył brwi i spojrzał na trzy towarzyszące mu kobiety.
- No cóż, przekonajmy się o tym na własne oczy.
Wstał szybko i ruszył w stronę wyj ścia. Kobiety oraz Easter poszli za nim.
Lou Dell ani Willisa nie dostrzegli nigdzie w zasięgu wzroku, kiedy przemierzali korytarz wiodący do sali przysięgłych. Na stole nadal nie było żadnego jedzenia, chociaż zegar pokazywał pięć po pierwszej. Umilkły toczone półgłosem rozmowy i zdziwieni przysięgli popatrzyli na sędziego.
- Czekamy już tak od godziny - wtrącił Nicholas, ruchem ręki pokazując pusty stół.
Zdumienie, jakie wśród obecnych wywołał widok wchodzącego Harkina, szybko przemieniło siew złość.
- Mamy chyba prawo do godziwego traktowania? - syknął Lonnie Shaver, wprawiając sędziego w jeszcze większe zakłopotanie.
- Gdzie jest Lou Dell? - zapytał Harkin, oglądając się na trzy stojące za nim kobiety.
Te jak na komendę zerknęły za siebie, w głąb korytarza, gdzie jak spod ziemi wyrosła biegnąca w ich stronę kancelistka. Mina wyraźnie jej zrzedła na widok sędziego. A Harkin spiorunował ją wzrokiem i zapytał lodowatym tonem:
- Co tu się dzieje?
- Właśnie dzwoniłam do pizzerii - odparła, z trudem łapiąc oddech. Na jej czole perliły się kropelki potu. - Zaszło jakieś nieporozumienie. Utrzymują, że ktoś przekazał im telefonicznie, iż lunch dla przysięgłych ma być gotowy dopiero na trzynastą trzydzieści.
- A tym czasem ci ludzie czekają głodni - przerwał jej Harkin, jakby oznajmiał coś nowego. - Na wpół do drugiej?
- Komuś musiało się coś pomylić, widocznie wcale nie chodziło tu o zamówienie z sądu.
- Która to pizzeria? - O'Reilly'ego.
- Proszę mi przypomnieć, żebym osobiście porozmawiał z właścicielem.
- Dobrze, panie sędzio.
Harkin obrócił się do przysięgłych.
- Bardzo mi przykro. Taka sytuacja nigdy się już nie powtórzy. - Urwał na chwilę, spojrzał na zegarek, po czym uśmiechnął się przyjaźnie.Zapraszam państwa do zjedzenia lunchu ze mną w restauracji Mary Mahoney. - A swojej sekretarce polecił: - Zadzwoń do Boba Mahoneya i poproś go, aby przygotował oddzielny pokój.
Zjedli wyśmienity posiłek, złożony z krabowych ciasteczek, pieczonych homarów, świeżych ostryg oraz zupy ze strączków okry, z której słynęła restauracja Mahoneya. Po skończeniu deseru, kilka minut po wpół do trzeciej, cała piętnastka bez pośpiechu ruszyła za sędzią Harkinem z powrotem do gmachu sądu. Jeszcze zanim przysięgli zajęli miejsca w ławie przed rozpoczęciem sesji popołudniowej, wszyscy na widowni wiedzieli już o powstałym zamieszaniu i niemal królewskiej uczcie składu sędziowskiego.
Neal O'Reilly, właściciel pizzerii, z którym Harkin spotkał się tego samego dnia wieczorem, przysięgał na wszystkie świętości, że osobiście rozmawiał przez telefon z jakąś kobietą podającą się za pracownika kancelarii, ta zaś przekazała mu polecenie sędziego, iż lunch dla przysięgłych ma być dostarczony punktualnie o trzynastej trzydzieści.

Pierwszym świadkiem strony powodowej był sam zmarły Jacob Wood, którego zeznania zostały utrwalone na kasecie wideo na kilka miesięcy przed jego śmiercią. Na wprost ławy przysięgłych ustawiono dwa duże, dwudziestodwucalowe odbiorniki, sześć innych zostało rozmieszczonych w różnych częściach sali. Technicy podłączyli wszystkie kable, kiedy sędziowie jedli lunch w restauracji Mary Mahoney.
Jacob Wood został sfilmowany w pozycji półleżącej, oparty o spiętrzone poduszki, prawdopodobnie w łóżku szpitalnym. Ubrany w białą bawełnianą koszulkę z krótkimi rękawami, od pasa w dół był zakryty kołdrą. Wychudzoną twarz o zapadniętych policzkach okrywała śmiertelna bladość, przez plastikową rurkę wchodzącą do nosa płynął tlen. Ktoś zza kadru powiedział, że można zaczynać, toteż Wood spojrzał prosto w obiektyw, przedstawił się i podał swój adres domowy. Mówił cicho, chrapliwym głosem. Oprócz raka cierpiał na rozedmę płuc.
Z pewnością wokół jego łóżka siedzieli prawnicy, lecz kamera ukazywała jedynie chorego. Od czasu do czasu zza kadru dolatywały jakieś stłumione głosy, ale Wood nie zwracał na to uwagi. Miał pięćdziesiąt jeden lat, a wyglądał co najmniej na siedemdziesiąt. Nie ulegało wątpliwości, że znajduje się na łożu śmierci.
Zgodnie z instrukcjami adwokata, Wendalla Rohra, zaczął opisywać swoją biografię, poczynając od daty urodzenia. Zajęło to prawie godzinę. Dzieciństwo, edukacja szkolna, koledzy, rodzina, służba w marynarce, ślub, praca zawodowa, dzieci, przyzwyczajenia, zamiłowania, przyjaciele, podróże, urlopy, wnuczęta, przygotowania do przej ścia na emeryturę. Można się było poczuć nieswojo, słuchając tych wyznań nieżyjącego prawie od czterech lat człowieka. Ale przysięgli dość szybko zyskali pewność, że jego życie było równie szare i monotonne jak ich. Obfity lunch zrobił swoje i już po krótkim czasie powieki zaczęły im ciążyć, więc podjęli walkę z ospałością. Nawet Herman, który mógł jedynie na podstawie docierającego doń głosu wyobrażać sobie wygląd zmarłego, szybko poczuł się znużony. Na szczęście sędzia odczuwał dokładnie takie same wrażenia, toteż po upływie godziny i dwudziestu minut ogłosił krótką przerwę.
Wśród przysięgłych najbardziej na tę przerwę czekała czwórka palaczy. Z radością więc poszła za Lou Dell do niewielkiego pomieszczenia sąsiadującego z męską toaletą, w którym okno było szeroko otwarte. Normalnie przetrzymywano w tej salce nieletnich przestępców.
- Jeśli nie rzucą państwo palenia po zakończeniu tej rozprawy, to będzie znaczyło, że coś poszło nie tak - powiedziała Lou Dell, szerokim uśmiechem kwitując ten wątpliwy dowcip, na który nikt z czwórki palaczy nie zareagował. - Przepraszam - mruknęła więc, zamykając za sobą drzwi.
Jerry Fernandez, trzydziestoośmioletni sprzedawca samochodów, mający liczne długi w kasynach i kłótliwą żonę, najpierw przypalił sobie papierosa, dopiero potem podał ogień trzem kobietom. A kiedy z widoczną ulgą wydmuchnął duży kłąb dymu w stronę otwartego okna, rzekł, jakby wznosił toast:
- Ku pamięci Jacoba Wooda.
Żadna z kobiet nie odpowiedziała, zbyt były zajęte wchłanianiem nikotyny.
Przewodniczący składu, Herman Grimes, zrobił im już długi wykład na temat zakazu omawiania między sobą szczegółów rozpatrywanej sprawy, zaznaczając wyraźnie, że nie będzie tolerował tego typu rozmów, ponieważ sędzia Harkin jest na to szczególnie uczulony. Ale teraz, kiedy czwórka palaczy znalazła się z dala od Grimesa, w oddzielnym pomieszczeniu, Jerry podjął ryzyko.
- Ciekaw jestem, czy staruszek Jacob kiedykolwiek próbował rzucić palenie - mruknąłjakby sam do siebie.
Sylvia TaylorTatum, nerwowo obracając w palcach długiego, cieniutkiego papierosa, odparła po chwili:
- Jestem pewna, że będziemy jeszcze mieli okazję się o tym przekonać. 
Zadarłszy nieco głowę, wydmuchnęła dym przez nos. Jerry, który uwielbiał nadawać ludziom przezwiska, już od pierwszego spotkania w myślach nazywał Sylvię "Pudliczką" z uwagi na jej pociągłą twarz, długi, wydatny nos oraz przetykane siwizną, przetłuszczone włosy, rozdzielone wzdłuż idealnie prostego przedziałka pośrodku głowy i opadające grubymi lokami na ramiona. Kobieta miała co najmniej sto osiemdziesiąt centymetrów wzrostu, dziwnie prostokątną twarz i wiecznie nachmurzone czoło, co dawało w sumie efekt odpychający. Odnosiło się wrażenie, że nie chce nikogo znać i z nikim rozmawiać.
- Ciekawe, kto będzie się wypowiadał jako następny - zagadnął Jerry, próbując podtrzymać konwersację.
- Pewnie ci wszyscy lekarze eksperci - burknęła,,Pudliczka", wyglądając przez okno.
Dwie pozostałe kobiety paliły w milczeniu, toteż Jerry szybko zrezygnował z dalszych rozmów.
Dziewczyna miała na imię Marlee, a przynajmniej takie sobie wybrała na ten konkretny etap życia. Trzydziestolatka o krótkich, ciemnoblond włosach i piwnych oczach, średniego wzrostu i szczupłej budowy, ubierała się tak, by nie zwracać na siebie niczyjej uwagi. Ale zarówno w obcisłych dżinsach, jak i krótkich spódniczkach, prezentowała się wspaniale, a mówiąc szczerze, jeszcze lepiej wyglądała bez ubrania. Czyniła jednak wysiłki, żeby nikomu nie wpaść w oko. Dwukrotnie odwiedzała wcześniej gmach sądu - najpierw przed dwoma tygodniami, kiedy krótko obserwowała przebieg innej rozprawy, i raz w trakcie jednego posiedzenia wstępnego przed wyborem ławy przysięgłych. Świetnie orientowała się w rozkładzie pomieszczeń. Wiedziała, gdzie sędzia Harkin spędza wolne chwile i gdzie jada lunch. Znała na pamięć nazwiska prawników, zarówno strony powodowej, jak i obrony, a było ich przecież wielu. Zapoznała się dokładnie z tekstem pozwu. Wiedziała nawet, w którym pokoju hotelowym Rankin Fitch zamieszkał na czas procesu.
Weszła do budynku na początku tejże krótkiej przerwy, bez przeszkód minęła bramkę wykrywacza metali i tylnymi schodami dostała się na piętro. W obszernym atrium widzowie przeciągali się i ziewali, prawnicy stali w grupkach, rozmawiając półgłosem. Dostrzegła Fitcha w odległym rogu sali posiedzeń, naradzającego się z dwoma mężczyznami, zapewne ekspertami sądowymi. Nawet nie spojrzał w jej kierunku. Przebywało tu około stu osób.
Przez kilka minut Marlee obserwowała drzwi za stołem sędziowskim, a kiedy pojawiła się w nich protokólantka z kubeczkiem kawy, stało się jasne, że za chwilę obrady zostaną wznowione. Dziewczyna wyjęła z torebki kopertę, odczekałajeszcze chwilę, po czym podeszła do jednego ze strażników stojących przy głównych drzwiach sali. Uśmiechnęła się rozbrajająco i powiedziała:
- Czy mogłabym pana prosić o drobną przy sługę?
Ten zerknął na trzymaną przez nią kopertę i odpowiedział uśmiechem.
- Tak, oczywiście.
- Bardzo się spieszę. Czy zechciałby pan to przekazać tamtemu dżentelmenowi stojącemu na samym dole, przy barierce? Wolałabym mu teraz nie przeszkadzać.
Strażnik popatrzył we wskazywanym przez nią kierunku.
- O którego człowieka pani chodzi?
- Tego potężnie zbudowanego, w ciemnym garniturze, z muszką pod szyją. W tej samej chwili w przejściu pojawił się woźny i zawołał:
- Proszę wstać, sąd idzie!
- Jak on się nazywa? - zapytał strażnik szeptem? Dziewczyna uniosła kopertę i pokazała wypisane na niej nazwisko.
- Rankin Fitch. Bardzo dziękuję.
Delikatnie poklepała strażnika po ramieniu i niemal wybiegła z sali.
Fitch pochylił się przez barierkę, przekazując jeszcze ostatnie uwagi któremuś ze współpracowników, po czym odwrócił się i ruszył w stronę wyjścia, kiedy na salę wkraczali przysięgli. Widział już dość jak na jeden dzień. Nigdy zresztą nie przesiadywał zbyt długo w sądzie, z wyjątkiem wstępnych posiedzeń, dotyczących wyboru składu sędziowskiego. Wykorzystywał inne metody śledzenia przebiegu rozprawy.
W drzwiach zatrzymał go strażnik i przekazał kopertę. Fitch ze zdumieniem popatrzył na wypisane na niej swoje nazwisko. Starał się pozostawać w cieniu, nigdy się nie afiszował ze swoją obecnością, często zamieszkiwał w hotelach pod przybranym nazwiskiem. Prowadzona przez niego waszyngtońska kancelaria nosiła niewiele mówiącą nazwę "Arlington West Associates" i nie była żadną znaczącą firmą. Nikt więc nie powinien tu znać jego nazwiska - rzecz jasna, nie licząc prawników obrony, ich klientów oraz kilku miejscowych wywiadowców. Dlatego też w skrajnym osłupieniu popatrzył na strażnika i po chwili mruknął:
- Dziękuję.
Wyszedł do atrium, wciąż z niedowierzaniem spoglądając na kopertę. Jego nazwisko zostało wykaligrafowane dużymi, kształtnymi literami, bez wątpienia kobiecą ręką. Fitch z ociąganiem otworzył kopertę i wyjął ze środka pojedynczą kartkę papieru. Szybko przeczytał odręcznie wypisany tekst:

"Szanowny panie Fitch. Jutro sędzia numer dwa, Nicholas Easter, będzie ubrany w szary golf z czerwonymi lamówkami, zaprasowane w kant spodnie koloru khaki, białe skarpetki oraz brązowe skórzane, sznurowane pantofle".

Jose podniósł się z murku okalającego fontannę, podszedł bliżej i spojrzał wzrokiem wiernego psa czekającego na polecenia swego pana. Fitch po raz drugi przeczytał list, wreszcie uniósł głowę, popatrzył na swego kierowcę, po czym zawrócił i uchylił drzwi sali posiedzeń. Szeptem poprosił strażnika, aby wyszedł na korytarz.
- O co chodzi? - zapytał tamten, wyraźnie niezadowolony, że odrywa się go od służby i wyciąga z posterunku.
- Kto panu przekazał tę kopertę? - rzekł Fitch, starając się zachować uprzejmy ton. Dwaj strażnicy, czuwający przy bramce wykrywacza metali, podejrzliwie zerkali w ich kierunku.
- Jakaś kobieta. Nie wymieniła swego nazwiska.
- A kiedy panu go dała?
- Tuż przed pańskim wyj ściem, najwyżej minutę wcześniej. Adwokat rozejrzał się na boki.
- Czy jest tu gdzieś jeszcze?
- Nie - odparł tamten, pospiesznie zerknąwszy w głąb atrium.
- Może ją pan opisać?
Strażnik wcześniej pracował w policji, toteż uczynił to z zawodową precyzją.
- Oczywiście. Pod trzydziestkę, jakieś sto sześćdziesiąt pięć centymetrów wzrostu, krótkie ciemnoblond włosy, piwne oczy. Szczupła, zgrabna, bardzo atrakcyjna.
- Jak była ubrana?
Na strój dziewczyny strażnik nie zwrócił uwagi, lecz wolał się do tego nie przyznawać.
- No cóż... Jasna, letnia sukienka, beżowa, może kremowa... chyba jedwabna, z przodu zapinana na guziki.
Fitch zamyślił się na chwilę, po czym spytał:
- Co panu powiedziała?
- Niewiele. Poprosiła mnie tylko, bym przekazał panu kopertę, i zaraz zniknęła.
- Może zauważył pan jakiś charakterystyczny akcent lub sposób wyrażania się?
- Nie. Czy to już wszystko? Muszę wracać na salę.
- Tak, rozumiem. Dziękuję.
Fitch skinął ręką na Josego, zbiegł po schodach i energicznym krokiem przemierzył hol. Wyszedł na ulicę, pospiesznie zapalił papierosa, a następnie ruszył pieszo na tyły gmachu sądu. Sprawiał takie wrażenie, jakby chciał zaczerpnąć trochę świeżego powietrza.

Zarejestrowanie przedśmiertnych zeznań Jacoba Wooda zajęło dwa i pół dnia. Sędzia Harkin po zapoznaniu się z całym materiałem polecił wyciąć wszelkie dyskusje prawników, interwencje pielęgniarek oraz najmniej znaczące fragmenty opowieści chorego. Po takiej obróbce zapis został skrócony do dwóch godzin i trzydziestu jeden minut.
Ale i to wydawało się niemal wiecznością. Przysięgli, którzy po przerwie z zainteresowaniem powitali relację z wieloletnich zmagań Wooda z nikotynowym nałogiem, wkrótce znów popadli w otępienie, gorzko żałując, że sędzia nie nakazał jeszcze bardziej skrócić tych zeznań. Wood zaczął palił papierosy marki Redtop w wieku lat szesnastu, a uczynił to tylko dlatego, że wszyscy jego koledzy palili te właśnie papierosy. Ale kiedy ukończył służbę w marynarce i się ożenił, zmienił gatunek, gdyż żona nalegała, by przerzucił się na papierosy z filtrem. Początkowo namawiała go, aby w ogóle rzucił palenie, lecz na to nie miał wystarczająco silnej woli. Kierując się więc ogłoszeniami zaczął kupować bristole, ponieważ zawierały mniej nikotyny oraz substancji smolistych. W wieku dwudziestu pięciu lat spalał już po trzy paczki dziennie. Dobrze to pamiętał, gdyż właśnie wtedy przyszło na świat ich pierwsze dziecko, a Celeste Wood zaczęła go straszyć, że nie doczeka wnucząt, jeśli ciągle będzie tak dużo palił. Nieodmiennie odmawiała przyniesienia mu papierosów, ilekroć wychodziła po zakupy, Jacob musiał więc zaopatrywać się sam. Ograniczył się do dwóch kartonów, czyli dwudziestu paczek tygodniowo i tylko sporadycznie musiał dokupować jedną czy dwie paczki, kiedy czasami mu brakowało.
W końcu postanowił zerwać z nałogiem. Przy którejś próbie zdołał wytrzymać bez papierosów aż dwa tygodnie, dopóki głód nikotyny nie zerwał go z łóżka w środku nocy. Kilkakrotnie narzucał sobie ostre ograniczenia, zmniejszał ich liczbę do dwóch, nawet do jednej paczki dziennie, ale w krótkim czasie, ani się obejrzał, znowu palił tak dużo jak dawniej. Odwiedzał różnych specjalistów, poddał się hipnozie, próbował akupunktury i żucia gumy nikotynowej, ale wszystkie te metody okazywały się nieskuteczne. Nie zdołał rzucić palenia nawet wówczas, gdy stwierdzono u niego rozedmę płuc, ani później, kiedy się dowiedział, że ma raka.
Teraz, kiedy w wieku pięćdziesięciu jeden lat znajdował się na łożu śmierci, oceniał jednoznacznie, że rozpoczęcie palenia było najgłupszą rzeczą w jego życiu. Zanosząc się od kaszlu, prosił wszystkich palaczy oglądających jego zeznania, by za wszelką cenę zerwali z nałogiem.
W tym miejscu Jerry Fernandez oraz "Pudliczka" wymienili znaczące spojrzenia.
Później Jacob popadł w melancholię i zaczął mówić o tym, co w życiu utracił. A więc żonę, dzieci, wnuczęta, przyjaciół, wyprawy wędkarskie na wybrzeża wyspy Ship Island i tak dalej. Siedząca obok Robra wdowa, Celeste Wood, zaczęła głośno chlipać. Niedługo potem Millie Dupree, sędzia numer trzy, zajmująca miejsce obok Nicholasa Eastera, także sięgnęła po papierową chusteczkę.
Wreszcie padły ostatnie słowa pierwszego świadka strony powodowej i monitory pogasły. Harkin podziękował przysięgłym za uwagę w trakcie tego pierwszego posiedzenia i obiecał im kolejne zeznania w dniu jutrzejszym. Następnie zrobiwszy surową minę, po raz kolejny ich ostrzegł, aby z nikim nie rozmawiali na temat przebiegu rozprawy, nawet ze współmałżonkami. Co ważniejsze, ponowił też prośbę, żeby natychmiast go powiadomić, gdyby ktokolwiek obcy próbował się z nimi kontaktować w tej sprawie. Rozwodził się nad tego typu sprawami formalnymi przez dobre dziesięć minut, w końcu zamknął posiedzenie i zwolnił przysięgłych do godziny dziewiątej rano.

Fitch już wcześniej rozważał pomysł włamania się do kawalerki Eastera, a w zaistniałej sytuacji uznał ten czyn za konieczny. Nie było to trudne. Posłał do budynku, w którym mieszkał Nicholas, Josego wraz z zaufanym człowiekiem o imieniu Doyle. Co zrozumiałe, Easter w tym czasie przebywał jeszcze w sądzie i szacował cierpienia umierającego Jacoba Wooda. Był pilnowany przez dwóch ludzi Fitcha, na wypadek, gdyby jakimś cudem sędzia wcześniej zakończył posiedzenie.
Kierowca został w samochodzie przed domem i z telefonem pod ręką podjął obserwację wej ścia kamienicy. Doyle zakradł się na piętro i stanął przed drzwiami lokalu numer trzysta dwanaście, znajdującego się na samym końcu słabo oświetlonego korytarza. Z sąsiednich mieszkań nie dochodziły żadne odgłosy, ludzie byli jeszcze w pracy.
Najpierw pociągnął raz i drugi za obluzowaną gałkę w drzwiach, potem zaczął ją delikatnie obracać, wsuwając jednocześnie kawałek sztywnego plastiku w szczelinę przy futrynie. Po chwili zamek szczęknął, gałka obróciła się do końca. Doyle ostrożnie uchylił drzwi, jakby się obawiał, że zajazgocze jakiś dzwonek alarmowy. Panowała jednak cisza. W starej kamienicy o niskich czynszach mieszkali biedacy, toteż nie było nic dziwnego w tym, że Easter nie założył żadnej instalacji alarmowej.
Włamywacz błyskawicznie wśliznął się do środka. Wyjął z kieszeni miniaturowy aparat z wbudowaną lampą błyskową i sfotografował wnętrze kuchni, saloniku, łazienki oraz sypialni. Zrobił zbliżenia sterty czasopism leżących na kawiarnianym stoliku, stosu książek na podłodze, płyt kompaktowych rozsypanych na miniwieży stereo, dyskietek ułożonych w pudełku obok zdumiewająco nowoczesnego komputera. Zachowując daleko posuniętą ostrożność, odnalazł w szafie przy drzwiach szary golf z czerwonymi lamówkami i także go sfotografował. Następnie otworzył lodówkę i utrwalił na zdjęciu jej zawartość. Podobnie postąpił z kuchennymi szafkami, jedną wiszącą na ścianie, drugą zasłaniającą przestrzeń pod zlewem.
Małe mieszkanie było zastawione najtańszymi meblami, ale gospodarz starał się utrzymywać porządek. Klimatyzator był albo wyłączony, albo zepsuty. Doyle zrobił mu zdjęcie. W niespełna dziesięć minut naświetlił dwie rolki filmu, zyskał jednak pewność, że Easter mieszka tu sam. Nigdzie nie dostrzegł śladów bytności innej osoby, a zwłaszcza kobiety.
Wykradł się z powrotem na korytarz i starannie zamknął za sobą drzwi. Nie minęło dalszych dziesięć minut, kiedy wkraczał już do biura Fitcha.

Po wyjściu z sądu Nicholas ruszył pieszo ulicą Vieux Marche i niby przypadkiem wstąpił do pizzerii O'Reilly'ego, gdzie zaopatrzył się w dużą porcję pieczonego indyka oraz pojemniczek sałatki jarzynowej. Nie było mu spieszno do domu, z pozoru cieszył się nawet tym krótkim spacerem po całym dniu spędzonym na sali sądowej. W sklepiku przy następnym skrzyżowaniu kupił butelkę wody sodowej i popijał ją drobnymi łykami, idąc dalej. Następnie przystanął przy ogrodzeniu wylanego asfaltem placyku przed kościołem i przez jakiś czas przyglądał się gromadce czarnoskórych dzieciaków grających w koszykówkę. Niespodziewanie przeskoczył przez barierkę i dał nura w cień starych drzew gęsto porastających kościelny teren. Omal nie zgubił obserwujących go wywiadowców. Ale po paru minutach wyszedł na boczną uliczkę i podreptał dalej, wciąż popijając wodę z butelki. Teraz miał już pewność, że jest śledzony. Jeden z agentów Fitcha, Pang - niski Azjata w baseballowej czapeczce - zaczął nerwowo biegać, kiedy na krótko stracił go z oczu na przykościelnym skwerze. Nicholas przez chwilę obserwował gorączkowo rozglądającego się mężczyznę ze swej kryjówki za parkową ławką.
Przy drzwiach mieszkania odchylił niewielką, ukrytą w ścianie płytkę i wystukał czterocyfrowy kod na wbudowanej pod spodem klawiaturze numerycznej. Zgasła czerwona lampka, a zapaliła się zielona. Szczęknął otwierany zamek w drzwiach.
Przenośna kamera wideo była ukryta za kratką wywietrznika umieszczoną wysoko nad lodówką. Została tak ustawiona, by w polu jej widzenia znalazł się cały salonik z przylegającą doń kuchnią oraz drzwi sypialni. Nicholas od razu podszedł do komputera i już po paru sekundach stwierdził, że po pierwsze nikt nie próbował go uruchamiać, a po drugie obcy mężczyzna wtargnął do jego mieszkania dokładnie o szesnastej pięćdziesiąt dwie.
Zaczerpnął głęboko powietrza, rozejrzał się dookoła i postanowił sprawdzić całe mieszkanie. Nie oczekiwał jednak, że znajdzie jakiekolwiek ślady włamania Na drzwiach nie zauważył niczego podejrzanego, obluzowana gałka niemal zachęcała potencjalnych złodziei. W kuchni i saloniku wszystko wyglądało dokładnie tak, jak przed jego wyjściem. Najcenniejsze urządzenia, to znaczy miniwieża stereo, zbiór płyt kompaktowych, telewizor oraz komputer, stały na swoich miejscach. Także w sypialni chyba niczego nie brakowało. Nicholas usiadł więc przed komputerem i niemal wstrzymał oddech, szykując się na niespodziankę. Wczytał właściwy program obsługi, wyłączył ukryty magnetowid i wprowadził instrukcję przewinięcia kasety oraz uruchomienia odtwarzania, począwszy od godziny szesnastej pięćdziesiąt dwie. No i proszę! Na czarnobiałym ekranie szesnastocalowego monitora ujrzał otwierające się drzwi mieszkania, program sterujący nakierował na nie kamerę. Przez chwilę widać było tylko wąską szczelinę, widocznie intruz sprawdzał, czy nie rozlegnie się dzwonek alarmowy. Ale panowała cisza, toteż po chwili wśliznął się do środka. Nicholas zatrzymał odtwarzanie i przyjrzał się twarzy włamywacza. Nigdy dotąd nie widział tego człowieka.
Ponownie uruchomił urządzenie i patrzył z zainteresowaniem, jak mężczyzna wyjmuje aparat fotograficzny i zaczyna robić zdjęcia jego kawalerki. Intruz powęszył we wszystkich kątach i na krótko zniknął w sypialni, gdzie także robił fotografie. Przez chwilę przyglądał się komputerowi lecz nawet go nie dotknął. Nicholas przyjął to z uśmiechem. We własnym zakresie tak go przekonstruował, aby nikt niepowołany nie mógł się dostać do jego zapisów. Obcy nawet by nie znalazł włącznika zasilania.
W sumie przebywał w mieszkaniu przez dziewięć minut i trzynaście sekund. Easter mógł się jedynie domyślać, dlaczego włamania dokonano właśnie dzisiaj. Doszedł jednak do wniosku, że Fitch po prostu postanowił wykorzystać nadarzającą się okazję, gdyż on przez cały dzień był zajęty w sądzie.
Wreszcie odetchną) z ulgą, spodziewał się bowiem tego typu wizyty. Przejrzał całe nagranie jeszcze raz, teraz już zaśmiewając się w duchu. W końcu zmienił kasetę w magnetowidzie, tą zaś schował do późniejszego wykorzystania.

ROZDZIAŁ 7
Fitch osobiście czuwał w furgonetce wywiadowczej, kiedy następnego dnia o ósmej rano Nicholas wyszedł na skąpaną w słońcu ulicę i rozejrzał się po parkingu przed swoim domem. Na karoserii auta był wymalowany emblemat miejscowych zakładów wodociągowych wraz z wielkim jaskrawozielonym, lecz fałszywym numerem telefonicznym.
- Jest - mruknął siedzący obok niego Doyle, a na dźwięk jego głosu wszyscy niemal poderwali się z miejsc.
Fitch szybko sięgnął po lornetkę i spojrzał zza lekko uchylonej zasłonki w oknie furgonetki.
- Jasna cholera! - syknął.
- Co się stało? - zapytał Pang, ten sam Koreańczyk, który poprzedniego dnia śledził Eastera podczas jego drogi powrotnej do domu.
- Niech mnie kule biją! Szary golf, spodnie w kolorze khaki, białe skarpetki
i brązowe skórzane pantofle.
- To ten sam golf, co na zdjęciu? - spytał Doyle. - Tak.
Pang sięgnął po krótkofalówkę i zaalarmował drugą ekipę, czekającą kilkadziesiąt metrów dalej. Easter ruszył pieszo, kierując się w stronę gmachu sądu.
W tym samym sklepiku przy skrzyżowaniu kupił sobie kubek gorącej kawy i gazetę. Następnie przez jakieś dwadzieścia minut siedział na ławce pobliskiego skweru i zapoznawał się z najświeższymi doniesieniami agencyjnymi. Miał na nosie ciemne okulary i zdawał się w ogóle nie zwracać uwagi na przechodzących obok niego ludzi.
Fitch rozkazał jechać prosto do biura przy głównej ulicy, niedaleko gmachu sądu, gdzie naprędce zwołał zebranie z udziałem Doyle'a, Panga oraz byłego agenta FBI nazwiskiem Swanson.
- Musimy odnaleźć tę dziewczynę - powtarzał na okrągło.
Pospiesznie nakreślił plan działania, według którego jeden z nich miał czuwać w ostatnim rzędzie na widowni, drugi w pobliżu automatu do sprzedaży napojów w rogu atrium, trzeci zaś na ulicy przed wejściem, z krótkofalówką. Polecił im rotacyjnie zmieniać posterunki w trakcie każdej przerwy w obradach. Powtórzył wszystkim pobieżny opis dziewczyny, jaki przekazano mu poprzedniego dnia. Sam postanowił zająć to samo miej sce co wczoraj, i zachowywać się tak, jakby nic się nie wydarzyło.
Swanson, mający doświadczenie w pracy dochodzeniowej, odnosił się do tego planu krytycznie.
- Nic z tego nie wyjdzie - oznajmił.
- Dlaczego? - warknął Fitch.
- Bo powinniśmy spokojnie zaczekać. Ta dziewczyna coś ukrywa w zanadrzu, należy się więc spodziewać, że wykona kolejne posunięcie.
- Możliwe. Wolałbym jednak wiedzieć, z kim mam do czynienia.
- Spokojnie. Na pewno się z nami skontaktuje.
Tego typu sprzeczka trwała prawie do dziewiątej, kiedy to Fitch wyszedł w pośpiechu do sądu. Tym razem Doyle porozmawiał ze strażnikiem i przekonał go, aby natychmiast dał mu znać, jeśli tajemnicza dziewczyna znowu pojawi się w pobliżu.

Tego piątkowego ranka Nicholas postanowił przy kawie i rogalikach porozmawiać z Rikki Coleman. Trzydziestoletnia kobieta była mężatką, miała dwoje dzieci i pracowała jako archiwistka w prywatnym szpitalu w Gulfport. Z przesadną dbałością o zdrowie unikała kofeiny, alkoholu i - co zrozumiałe - nikotyny. Miała króciutko, po chłopięcemu przycięte jasnoblond włosy, a fryzurę dopasowaną do uroczych, błękitnych oczu o wiele lepiej, niż na zdjęciach reklamowych znanych salonów. Siedziała w rogu sali i pochylona nad ostatnim wydaniem "USA Today" popijała sok pomarańczowy, kiedy Nicholas podszedł i zagadnął:
- Dzień dobry. Zdaje się, że nie mieliśmy wczoraj okazji się zapoznać. Uśmiechnęła się serdecznie, w sposób bardzo naturalny, i wyciągając rękę, rzekła:
- Rikki Coleman.
- Nicholas Easter. Miło mi panią poznać.
- Dziękuję za wczorajszy lunch - powiedziała, nie przestając się uśmiechać.
- Nie ma za co. Czy mogę usiąść obok pani? - Wskazał stojące pod ścianą składane krzesło.
- Oczywiście. - Odłożyła pismo na kolana.
Dwunastka przysięgłych podzieliła się na małe grupki, półgłosem prowadzono rozmowy przy kawie. Tylko Herman Grimes siedział samotnie na swym eksponowanym miejscu u szczytu stołu, obejmował dłońmi plastikowy kubeczek i zapewne wytężał słuch, gotów w każdej chwili zareagować, gdyby wszczęła się dyskusja na temat rozpatrywanej sprawy. Także Lonnie Shaver siedział sam przy stole, przeglądał wydruki komputerowe dotyczące obrotów jego supermarketu. Natomiast Jerry Fernandez wyszedł z "Pudliczką" do sąsiedniego pokoju na ostatniego papierosa przed posiedzeniem.
- I jak się pani podoba funkcja przysięgłego? - zapytał Nicholas.
- Zdecydowanie się ją przecenia.
- Nikt wczoraj wieczorem nie proponował pani łapówki?
- Nie. A panu?
- Też nie. I żałuję, bo sędzia Harkin będzie bardzo rozczarowany, jeśli nie nastąpią żadne próby przekupstwa.
- Dlaczego on przy każdej okazji wraca do sprawy kontaktów z postronnymi osobami?
Nicholas pochylił się nieco w jej stronę, uważając, aby nie przysunąć się zbyt blisko. Rikki także przekrzywiła głowę i zerknęła na przewodniczącego, jakby żywiła obawy, iż ten może ich obserwować zza swoich ciemnych okularów. Oboje traktowali tę sytuację całkiem naturalnie, niczym para dobrych przyjaciół szukających odrobiny intymności w większym gronie przypadkowych znajomych, jakby zamierzali przystąpić do jakiegoś niewinnego flirtu.
- Bo takie rzeczy już się zdarzały, nawet kilkakrotnie - odparł szeptem. Przy stoliku z kawą rozległ się gromki śmiech, widocznie Gladys Card i Stella
Hulic znalazły coś zabawnego w porannym wydaniu gazety.
- A dokładnie, co się wydarzyło? - zapytała Rikki.
- Usiłowano przekupić przysięgłych w podobnej rozprawie przeciwko producentowi papierosów. Prawdę mówiąc, takie próby zdarzają się niemal zawsze, najczęściej są podejmowane przez obronę.
- Nie rozumiem - mruknęła Coleman, wyraźnie spragniona dokładniejszych informacji od kogoś, kto zaliczył dwa lata studiów prawniczych.
- Do tej pory odbyło się już kilka tego typu rozpraw w całym kraju i na razie firmy przemysłu tytoniowego nie musiały wypłacić ani jednego odszkodowania. Wykładają miliony dolarów na obronę, ponieważ boją się jak ognia precedensu. Wystarczy jeden głośny werdykt na korzyść powoda, a zostaną zasypani istną lawiną pozwów. - Urwał, rozejrzał się na boki i pociągnął łyk kawy. - Dlatego też gotowi są na wszystko, byle tylko nie przegrać.
- Na co są gotowi?
- Mogą proponować olbrzymie łapówki najbliższym krewnym przysięgłych albo rozsiewać plotki, że zmarły, bez względu na to, kim był naprawdę, miał cztery kochanki, znęcał się nad żoną, okradał przyjaciół, chodził do kościoła tylko na pogrzeby znajomych czy też ma syna homoseksualistę.
Rikki zmarszczyła brwi i spojrzała na niego z niedowierzaniem, toteż Easter dodał:
- To prawda, wszyscy prawnicy o tym wiedzą. Jestem pewien, że sędzia Harkin także zdaje sobie z tego sprawę i właśnie dlatego wciąż ponawia ostrzeżenia.
- Nie można temu zapobiec?
- Nie. Przedstawiciele tych firm są bardzo sprytni, przebiegli i mają duże doświadczenie. Nie zostawiają żadnych śladów. Poza tym dysponują nieograniczonymi funduszami. - Zerknął na nią z ukosa. - Panią też na pewno śledzili przed wyborem ławy przysięgłych.
- Niemożliwe!
- A jednak. Zawsze się tak robi przed ważnymi procesami. Przepisy zabraniają jedynie nawiązywania bezpośrednich kontaktów z kandydatami na przysięgłych, ale dopuszczają wszelkie inne formy zbierania informacji. Zapewne sfotografowali pani dom, samochód, dzieci, męża, miejsce pracy. Mogli też zbierać opinie pani koleżanek, założyć podsłuch w biurze czy też sprawdzać, co pani jada na lunch. Nie da się tego udowodnić.
Kobieta odstawiła szklankę z sokiem na parapet okna.
- Ale takie działania są bezprawne, a w każdym razie nieetyczne...
- Zgadza się. Niemniej jest to robione dlatego, że pani ma niewielkie szansę się o tym dowiedzieć.
- Ale pan wiedział?
- Owszem. Zauważyłem fotografa czyhającego w samochodzie na parkingu przed moim domem. Rozpoznałem też kobietę, którą przysłali do sklepu, gdzie pracuję, żeby wysondowała, jaki jest mój stosunek do palenia papierosów. A teraz, kiedy zostałem wybrany do składu, zwracam baczną uwagę na wszystko, co się wokół mnie dzieje.
Zaspokoiwszy ciekawość nowej znajomej, Nicholas doszedł do wniosku, że musi coś jeszcze zachować na później. Spojrzał na zegarek i szybko wstał z krzesła.
- Przepraszam, muszę jeszcze skorzystać z toalety, bo pewnie znowu na długo utkniemy w ławie przysięgłych.
W tej samej chwili Lou Dell wpadła do środka jak grom z jasnego nieba, omal nie wyrywając drzwi z zawiasów.
- Proszę na salę! - zawołała tonem instruktora obozu harcerskiego, choć jej autorytet w ciągu minionej doby niemal całkowicie stopniał.
Na sali posiedzeń znajdowało się o połowę mniej widzów niż dnia poprzedniego. Jeszcze zanim przysięgli zajęli swe miejsca i usadowili się na wytartych poduchach, Nicholas zdążył przebiec wzrokiem wszystkie rzędy. Jak należało się spodziewać, Fitch tkwił już na posterunku. Częściowo ukrywał jednak twarz za rozłożoną gazetą, w ogóle nie spojrzał w kierunku przysięgłych, jakby absolutnie go nie obchodziło, w co Easter jest ubrany. Widocznie zamierzał się temu przyjrzeć później. Także dziennikarze zniknęli niemal co do jednego, być może planowali przyjść po przerwie. Eksperci z Wall Street sprawiali wrażenie nadzwyczaj znudzonych - bez wyjątku byli to młodzi ludzie, świeżo po studiach, a zostali oddelegowani na południowe wybrzeże, ponieważ ich pracodawcy mieli znacznie ważniejsze sprawy na głowie. Pani Grimes również zajmowała to samo miejsce co wczoraj. Nicholas zaczął się zastanawiać, czy będzie przychodziła na salę codziennie, czy zamierza wysłuchać wszystkich zeznań, by w razie konieczności służyć mężowi wszechstronną pomocą.
Spodziewał się ujrzeć na widowni owego włamywacza, który wczoraj robił zdjęcia w jego mieszkaniu. Nie zauważył go jednak wśród obecnych, pomyślał więc, że tamten powinien się zjawić nazajutrz.
- Dzień dobry - Harkin powitał ich uprzejmie, kiedy na sali zapanował wreszcie spokój.
Ze wszystkich stron posyłano im uśmiechy, czynił to nie tylko sędzia, ale także woźni, a nawet prawnicy, którzy wyjątkowo przerwali swoje ciągłe dyskusje, by wykrzywić usta w nietypowym dla siebie grymasie.
- Mam nadzieję, iż dobrze się państwo dzisiaj czujązagadnął sędzia, spoglądając z satysfakcją na piętnaście głów chylących się w geście potakiwania. - Znakomicie. Pani sekretarka poinformowała mnie, że jesteście gotowi wysłuchać zeznań drugiego dnia rozprawy.
Minęła dłuższa chwila, zanim sobie uprzytomnili, że ową "panią sekretarką" musi być Lou Dell. Sędzia natomiast sięgnął po kartkę papieru z wydrukowanymi pytaniami, które cała piętnastka miała już wkrótce dogłębnie znienawidzić.
- Teraz, panie i panowie przysięgli, muszę wam zadać kilka pytań, niezwykle ważnych, na które proszę odpowiadać bez wahania, jeśli tylko będziecie mieli jakiekolwiek wątpliwości. Poza tym chciałbym wam przypomnieć, że odmowa udzielenia odpowiedzi bądź też ukrywanie faktów może zostać surowo ukarane, nie wyłączając kary aresztu.
Umilkł, żeby powaga tego ostrzeżenia głęboko zapadła im w świadomość, przez co wszyscy przysięgli od razu poczuli się winni. Harkin zaś, upewniwszy się, że osiągnął zamierzony efekt, zaczął odczytywać pytania.
Czy ktokolwiek próbował z wami dyskutować na temat omawianej sprawy? Czy odbieraliście jakieś niezwykłe telefony od czasu zakończenia poprzedniej sesji? Czy zauważyliście jakieś podejrzane osoby obserwujące was bądź członków waszych rodzin? Czy dotarły do was jakieś plotki lub informacje dotyczące jednej ze stron toczącej się rozprawy? Albo któregoś z biorących w niej udział prawników? A może świadków? Czy nikt nie kontaktował się z waszymi przyjaciółmi lub członkami rodzin w celu przeprowadzenia rozmowy o szczegółach rozpatrywanej sprawy? Czy otrzymaliście bądź czytaliście jakiekolwiek drukowane materiały mające związek z toczącą się w sądzie rozprawą?
Po każdym pytaniu sędzia z nadzieją spoglądał na ławę przysięgłych, po czym, wyraźnie zawiedziony, przechodził do następnego.
A nagabywanym wydała się bardzo dziwna ta atmosfera wyczekiwania. Prawnicy z wytężoną uwagą łowili wszystkie słowa Harkina, jakby byli pewni, że zaraz musi paść szokująca odpowiedź. Nawet sekretarki i protokólantki, które zazwyczaj bez celu przekładały papiery, śniły na jawie o niebieskich migdałach czy też robiły coś innego, nie mającego nic wspólnego z pracą sądu, teraz także siedziały bez ruchu, gapiąc się na ławę w oczekiwaniu dramatycznych zeznań. A już mina sędziego, który ze ściągniętymi brwiami surowym wzrokiem przewiercał na wylot każdego z przysięgłych, świadczyła jednoznacznie, że ich milczenie przyjmuje jak osobistą porażkę.
Kiedy wreszcie pytania dobiegły końca, Harkin rzekł cicho:
- Dziękuję państwu.
W tym samym momencie z widowni doleciało jedno wspólne westchnienie ulgi. Przysięgli poczuli się znieważeni. Sędzia pociągnął łyk kawy ze swego wysokiego kubka i z uśmiechem zwrócił się do Wendalla Rohra:
- Proszę wezwać pańskiego drugiego świadka, mecenasie.
Adwokat wyszedł zza stołu, jakby chciał wszystkim zademonstrować dużą brunatną plamę na torsie białej koszuli, pękaty węzeł wyzywająco wzorzystego krawata i grubą warstwę kurzu na rozdeptanych pantoflach. Pokiwał głową i uśmiechnął się przymilnie do przysięgłych, ci zaś, nie mając innego wyjścia, odpowiedzieli mu tym samym.
Rohr zatrudniał specjalnego konsultanta do rejestrowania ubiorów, w których występowali przysięgli. Gdyby choć jeden z pięciu mężczyzn zasiadających w ławie pewnego dnia przyszedł w wysokich kowbojskich butach, on również miał przygotowane podobne obuwie, odpowiednio wysłużone - trzymał nawet dwie takie pary, jedne z zaokrąglonymi, a drugie ze spiczastymi noskami. W razie konieczności był gotów przyjść do sądu w kapciach, raz już tak uczynił, kiedy tylko zauważył kapcie na nogach jednego z przysięgłych, za co otrzymał upomnienie od sędziego, ale nie był to Harkin. Tłumaczył się wówczas, że dokuczają mu bóle stóp, miał zresztą przygotowane stosowne zaświadczenie od ortopedy. Równie dobrze mógł występować w zaprasowanych w kant spodniach, robionym na drutach krawacie z włóczki czy stylonowej wiatrówce, mógł włożyć skórzany pas kowbojski, białe frotowe skarpetki lub zniszczone mokasyny (zamszowe bądź lakierowane) - wszystko zależało od tego, jak się ubierają ludzie zmuszeni siedzieć w ławie przysięgłych i słuchać go przez sześć godzin dziennie.
- Wzywam na świadka doktora Miltona Frickego - oznajmił.
Ekspert został doprowadzony na miej sce dla świadków i zaprzysiężony, a woźny ustawił mu mikrofon. Szybko wyszło na jaw, że dorobek Frickego można mierzyć na kilogramy - składały się nań dziesiątki tytułów naukowych z różnych placówek, setki opublikowanych artykułów, siedemnaście książek, wieloletnie doświadczenia wykładowcy i rezultaty licznych prac badawczych dotyczących skutków palenia tytoniu. Doktor był niski, miał idealnie okrągłą twarz i nosił tradycyj - ne okulary w czarnej rogowej oprawce. Już na pierwszy rzut oka sprawiał wrażenie geniusza. Niemal całą godzinę Rohr poświęcił na wyliczanie zasług naukowca. Kiedy wreszcie przydatność Frickego jako eksperta została niezbicie udowodniona, Durr Cable nie chciał zadać mu nawet jednego pytania. Orzekł lakonicznie:
- Obrona uznaje, że doktor Fricke jest ekspertem w swojej dziedzinie. Uczynił to jednak takim tonem, jakby coś ukrywał w zanadrzu.
Już przed laty doktor Fricke zawęził pole swoich zainteresowań i od dawna poświęcał dziesięć godzin dziennie na poznawanie skutków oddziaływania dymu tytoniowego na organizm ludzki. Był dyrektorem Antynikotynowego Instytutu Badawczego w Rochester w stanie Nowy Jork. Przysięgli mogli się też dowiedzieć, że został zatrudniony przez Rohrajeszcze przed śmiercią Jacoba Wooda i uczestniczył w autopsji zmarłego, przeprowadzonej w kilka godzin po wydaniu przez poszkodowanego ostatniego tchnienia. Ponadto wykonał podczas tejże autopsji szereg poglądowych zdjęć.
Rohr położył duży nacisk na fakt istnienia tych fotografii, nie zostawiając nawet cienia wątpliwości, że sędziowie będą mieli okazję się z nimi zapoznać. Na razie jednak miał inne plany, musiał jak najlepiej wykorzystać swego eksperta w zakresie chemii oraz farmakologii procesu palenia tytoniu. Fricke rzeczywiście okazał się wprawnym wykładowcą. Zaczął omawiać różnorodne, medyczne i chemiczne badania naukowe, w miarę możności unikając trudnych słów i przedstawiając skomplikowane zagadnienia zrozumiałym dla wszystkich językiem. Był opanowany i spokojny, przez co sprawiał wrażenie godnego zaufania.
Kiedy Harkin ogłosił przerwę na lunch, Rohr poinformował Wysoki Sąd, że doktor Fricke będzie składał dalsze zeznania podczas sesji popołudniowej.
Posiłek czekał już na przysięgłych w sali konferencyjnej. Dostarczył go osobiście szef pizzerii, O 'Reilly, nie omieszkawszy gorąco przeprosić za nieporozumienie, które wynikło poprzedniego dnia.
- Przecież to papierowe talerzyki i plastikowe sztućce - oznajmił głośno Nicholas, kiedy wszyscy zajęli miejsca przy stole. Tylko on jeszcze stał.
O'Reilly spojrzał niepewnie na Lou Dell. - I co z tego? - zapytała kobieta.
- Przecież zaznaczaliśmy, że chcemy jeść na normalnej, porcelanowej zastawie metalowymi sztućcami. Nie słyszała pani? - zapytał podniesionym głosem.
Kilka osób przy stole spuściło głowy. Nikt nie miał ochoty na kolejną awanturę. - A cóż jest złego w kartonowych talerzykach? - odparła zdenerwowana Lou Dell łamiącym się głosem.
- To, że tłuszcz przez nie przesiąka. Trudno je potem przenieść, a na stole zostają tłuste plamy. Nieprawda? Właśnie z tego powodu prosiliśmy o porcelanowe talerze. Jak również o metalowe sztućce. - Easter wziął ze stołu cienki widelczyk, jednym ruchem przełamał go na pół i cisnął do kosza na śmieci. - Naprawdę wścieka mnie to, szanowna pani, że właśnie w tej chwili sędzia Harkin i prawnicy, jak też ich klienci, świadkowie, woźni sądowi, widzowie i wszyscy normalni ludzie uczestniczący w tej rozprawie zasiadają do porządnego lunchu w porządnych lokalach, gdzie talerze są z porcelany, szklanki ze szkła, a widelce nie rozpadają się w ręku na części. W dodatku mogą sobie zamówić dowolną potrawę z obszernego menu. To mnie właśnie wkurza. Natomiast my, sędziowie przysięgli, czyli najważniejsze osoby w tym całym przeklętym procesie, musimy tu siedzieć pod nadzorem jak przedszkolaki i cierpliwie czekać, aż dostaniemy herbatniki i lemoniadę!
- To jedzenie jest naprawdę bardzo dobre - wtrącił niepewnym głosem O'Reilly.
- Moim zdaniem trochę pan przesadził - odezwała się Gladys Card, pruderyjna starsza pani o całkiem siwych włosach i słodziutkim głosie.
- Nikt pani nie broni zjeść tej tłustej kanapki i trzymać się od moich upodobań z daleka! - warknął zdecydowanie zbyt ostro Nicholas.
- Zamierza pan urządzać przedstawienia każdego dnia podczas lunchu? - zapytał Frank Herrera, emerytowany pułkownik pochodzący z północnych stanów.
Był to niski, lecz muskularny mężczyzna o drobnych dłoniach, który dotychczas czuł się w obowiązku wyrazić swe zdanie na każdy poruszany temat. Tylko on nie krył swego niezadowolenia, kiedy na przewodniczącego składu został wybrany Grimes.
Jerry Fernandez początkowo przezwał go "Spóźnialskim Pułkownikiem", szybko zmienił jednak zdanie i zaczął go określać mianem "Napoleona".
- Jakoś wczoraj nikt się nie skarżył - odrzekł zaczepnie Nicholas.
- Lepiej weźmy się do jedzenia. Ja jestem głodny - oznajmił Herrera, rozpakowując kanapkę. Kilka osób poszło za jego przykładem.
Wokół stołu rozeszły się zapachy pieczonego kurczaka oraz frytek. Kiedy tylko O'Reilly skończył rozdawać pojemniki z sałatką jarzynową, rzekł pospiesznie:
- Z przyjemnością dostarczę państwu w poniedziałek porcelanowe nakrycia i metalowe sztućce. Nie widzę żadnych problemów.
- Dziękuję - odparł cicho Nicholas, siadając przy stole.

Porozumienie zostało osiągnięte błyskawicznie. Dwaj starzy przyjaciele omówili wszystkie szczegóły w trakcie trzygodzinnego lunchu w klubie "21" przy ulicy Pięćdziesiątej Pierwszej. Luther Vandemeer, prezes Trellco, oraz jego dawny protegowany, Lany Zeli, obecnie prezes Listing Foods, zawarli wstępną umowę już podczas rozmowy telefonicznej, musieli się jednak spotkać osobiście przy wystawnym posiłku i markowym winie, by w ciszy i spokoju uzgodnić pewne aspekty. Vandemeer otwarcie zrelacjonował zagrożenia, wobec których stanęła jego firma w związku z rozpoczętym w Biloxi procesem sądowym, nie krył też swego zaniepokojenia. Rzecz jasna, Trellco nie było stroną w rozprawie, ale pod ostrzałem znalazły się wszystkie firmy przemysłu tytoniowego, Wielka Czwórka musiała więc trzymać się razem. Zeli świetnie to rozumiał. Wcześniej przez siedemnaście lat pracował w Trellco i już dawno temu nauczył się gardzić prawnikami.
Do spółki Hadley Brothers, niewielkiej regionalnej sieci handlowej z siedzibą w Pensacoli na Florydzie, należało też kilka sklepów na południowym wybrzeżu stanu Missisipi, a jeden z tych supermarketów znajdował się w Biloxi i jego kierownikiem był młody, operatywny, czarnoskóry mężczyzna, niejaki Lonnie Shaver. Tak się akurat składało, że obecnie Shaver zasiadał w ławie przysięgłych. Vandemeer wpadł więc na pomysł, aby SuperHouse, znacznie potężniejsza spółka handlowa operująca w Georgii i obu Karolinach, wykupiła całą sieć Hadley Brothers, bez względu na cenę. A SuperHouse stanowiła jeden z dwudziestu wydziałów korporacji Listing Foods. Zgodnie z wyliczeniami specjalistów Vandemeera miała to być niewielka transakcja, kosztująca Listing Foods najwyżej sześć milionów dolarów. Hadley Brothers była spółką cywilną, toteż jej wykupienie nie powinno przyciągnąć zbytniej uwagi fachowców, tym bardziej że Listing Foods dysponowało osiemdziesięcioma milionami funduszu inwestycyjnego i miało ugruntowaną pozycję na rynku. A owo sekretne porozumienie opierało się na obietnicy Vandemeera, że w ciągu dwóch lat Trellco potajemnie odkupi sieć Hadley Brothers, jeśli tylko Zeli będzie jeszcze chciał ją odsprzedać.
Sprawa wyglądała na czystą. Listing Foods i Trellco nie były dotąd ze sobą w żaden sposób powiązane - pierwsza angażowała się coraz silniej w rozbudowę własnej sieci handlowej, druga zaś formalnie nie miała nic wspólnego z procesem sądowym w Biloxi. Zatem możliwe było osiągnięcie porozumienia przypieczętowanego uściskiem dłoni starych przyjaciół. A w jego rezultacie, rzecz jasna, byłyby konieczne zmiany personalne w szeregach kadry kierowniczej dotychczasowej sieci Hadley Brothers - zawsze do takich dochodziło w okolicznościach łączenia przedsiębiorstw bądź zmiany ich właściciela. W tej sytuacji wystarczyło tylko, aby Żeli przekazał swoim podwładnym garść szczegółowych instrukcji Vandemeera, umożliwiając tym samym wywieranie nacisku na Lonniego Shavera.
Ale trzeba to było zrobić szybko. Rozprawa miała potrwać około miesiąca, a pierwszy tydzień obrad właśnie dobiegał końca.
Po krótkiej drzemce w swoim biurze w centrum Manhattanu, Luther Vandemeer zadzwonił do Biloxi i zostawił wiadomość dla Rankina Fitcha, by ten zatelefonował do jego posiadłości w Hamptons w czasie weekendu.

Biuro Fitcha mieściło się na zapleczu dawnego sklepu, prawdziwej graciarni nieczynnej już od wielu lat. Ale czynsz był niski, obok znajdował się przestronny parking, budynek nie rzucał się w oczy i wystarczył stąd tylko krótki spacer, by dotrzeć do gmachu sądu. Tworzyło je pięć dużych pomieszczeń o ścianach naprędce wykonanych z arkuszy pilśni, z których trociny wciąż walały się na podłodze. Umeblowano je tanimi sprzętami z wypożyczalni, głównie składanymi stolikami i ogrodowymi krzesełkami z tworzywa. Pokoje oświetlały nowe jarzeniówki. Drzwi prowadzących na parking przez okrągłą dobę strzegło dwóch uzbrojonych strażników.
O ile prowizoryczne umeblowanie skompletowano za grosze, o tyle nie żałowano pieniędzy na wyposażenie elektroniczne. Wszędzie stały komputery i monitory, kable faksów, kopiarek i telefonów wiły się bezładnie po podłodze. Fitch miał pełen dostęp do najnowszych urządzeń technicznych i stać go było na zatrudnianie do ich obsługi najlepszych specjalistów.
Całą ścianę jednego z tych pomieszczeń zakrywały powiększone fotografie piętnastu sędziów przysięgłych. Na przeciwległej były porozpinane wydruki komputerowe. Trzecią poświęcono na olbrzymi schemat rozmieszczenia przysięgłych w ławie. Teraz jeden z pracowników przypinał kolejny arkusz zawierający jakieś szczegóły dotyczące Gladys Card.
Sąsiedni pokój był najmniejszy ze wszystkich. Szeregowi pracownicy biura mieli do niego wstęp wzbroniony, chociaż wszyscy dobrze wiedzieli, co się tam odbywa. Drzwi zaopatrzono w zamek sprężynowy, a tylko Fitch miał do niego klucz. Była to sala podglądu - pozbawiona okien, z jednym wielkim monitorem i kilkunastoma rozstawionymi przed nim krzesłami. Tego piątkowego wieczora Fitch zasiadł po ciemku obok dwóch zatrudnionych przez niego ekspertów i zapatrzył się na ekran. Obaj mężczyźni wiedzieli doskonale, że lepiej nie wdawać się w żadne rozmowy ze zleceniodawcą, dopóki on sam nie zagai jakiejś dyskusji, toteż panowała martwa cisza.
Wykorzystywali kamerę typu Yumara XLT2, miniaturowe przenośne urządzenie, wręcz wymarzone do ich celów. Jej obiektyw miał zaledwie centymetr średnicy, a cała kamera ważyła tylko ćwierć kilograma. Została zainstalowana przez techników zgodnie ze szczegółowymi wytycznymi Fitcha we wnętrzu dość mocno sfatygowanej brązowej aktówki, która obecnie stała na podłodze sali sądowej, pod stołem obrony. Opiekował się nią Oliver McAdoo, adwokat waszyngtoński, jedyny obcy w zespole prawników Cable'a, dokooptowany na stanowcze żądanie Fitcha. McAdoo otrzymał zadanie przygotowywania strategii obrony, uśmiechania się do przysięgłych i podsuwania Cable'owi niezbędnych dokumentów. Ale najważniejszą jego funkcją, o której poza Fitchem wiedziało zaledwie parę wtajemniczonych osób, było pilnowanie stojącej pod stołem kamery. Każdego dnia adwokat zjawiał się na sali jako pierwszy i osobiście pomagał wnosić przebogaty prawniczy arsenał zgromadzony do prowadzenia tej batalii, wśród którego znajdowały się dwie identyczne, duże, brązowe aktówki. W jednej z nich była zamontowana kamera. McAdoo siadał zawsze w tym samym miejscu przy stole, precyzyjnie ustawiał aktówkę na podłodze, nakierowując obiektyw kamery na ławę przysięgłych, po czym dzwonił z aparatu komórkowego do biura Fitcha, żeby ustalić, czy przekazywany obraz jest właściwy.
Podczas każdego posiedzenia sądu na sali znajdowało się co najmniej dwadzieścia podobnych aktówek. Te najważniejsze trzymano na stołach obu zespołów adwokackich bądź też na podłodze pod nimi. Inne czekały w pogotowiu przy biurku sekretarki, jeszcze inne walały się pod składanymi krzesłami przeznaczonymi dla asystentów czy też stały oparte o barierkę oddzielającą widownię, jak gdyby całkiem o nich zapomniano. Różniły się wielkością i kolorem, lecz dla osób postronnych były to zwyczajne teczki z dokumentami, toteż wśród nich brązowe aktówki McAdoo nie budziły żadnych podejrzeń. Pierwszą z nich adwokat otwierał od czasu do czasu, żeby wyjąć jakieś papiery, lecz druga, ta z przenośną kamerą, stała zawsze pod stołem i była tak dokładnie zamknięta, iż do jej zawartości można by się dobrać jedynie za pomocą materiałów wybuchowych. Wymyślony przez Fitcha podstęp opierał się na prostej zasadzie: gdyby z jakichś niewyobrażalnych powodów teczka z kamerą przyciągnęła czyjąś uwagę, McAdoo miał uczynić wszystko, by niepostrzeżenie zamienić aktówki i oddalić podejrzenia.
Kamera przekazywała nadzwyczaj precyzyjny obraz, w dodatku pracowała bezgłośnie i potrzebna byłaby specjalna aparatura radiowa, aby wykryć jej obecność. Brązowa aktówka stała wśród kilku innych teczek, zdarzało się więc, że bywała przez nieuwagę przesunięta bądź obrócona. Ale jej ponowne ustawienie nie przedstawiało większych trudności, z tego powodu McAdoo pozostawał w ciągłym kontakcie telefonicznym z biurem Fitcha. Ten system śledzenia został wypróbowany podczas wcześniejszej rozprawy w Allentown.
Wszystkich zdumiewało to osiągnięcie japońskiej techniki. Pole widzenia miniaturowego obiektywu obejmowało całą ławę przysięgłych, a kolorowy obraz był przesyłany przez radio do biura Fitcha urządzonego niedaleko gmachu sądu. Tu też, właśnie w sali podglądu, przez cały czas trwania obrad dwaj eksperci mogli obserwować twarze piętnastu sędziów i odnotowywać każdy grymas, uśmiech czy ziewnięcie.
A w zależności od zachowania i reakcji przysięgłych Fitch był gotów tak sterować poczynaniami Durra Cable'a i podległych mu obrońców, by osiągnąć konkretny, zamierzony efekt. Ale żaden z miejscowych adwokatów nie miał się nigdy dowiedzieć o zastosowanym systemie podglądu i obecności kamery na sali.
Ta zaś rzetelnie rejestrowała wszystkie dramatyczne wydarzenia, które miały miejsce tego piątkowego popołudnia. Jak na złość była wycelowana na ławę przysięgłych i Fitch gorzko żałował, że Japończycy nie wyposażyli jej w jakikolwiek mechanizm zdalnego sterowania, pozwalający nakierowywać obiektyw zamkniętego w aktówce urządzenia na pożądany obiekt. Nie zostały więc zarejestrowane obrazy pomarszczonych, poczerniałych płuc Jacoba Wooda, które ekspert prezentował na wykonanych przez siebie zdjęciach, a które mogli podziwiać przysięgli. W miarę, jak Rohr i Fricke realizowali swój ułożony wcześniej scenariusz, piętnaścioro sędziów, bez żadnego wyjątku, z coraz większym przerażeniem odbierało widoki straszliwych spustoszeń, jakie przez trzydzieści pięć lat powstawały w organizmie zmarłego.
Rohr wykazał się prawdziwym mistrzostwem. Umieścił dwa powiększone zdjęcia na tablicy rozstawionej obok miejsca dla świadków. Były tam nadal, kiedy doktor Fricke kończył składać zeznania piętnaście minut po siedemnastej, były też wówczas, kiedy sędzia Harkin zwalniał przysięgłych na czas weekendu. Zatem ostatnim widokiem, jaki zostawał sędziom przed oczyma na dwa długie dni, tematem do przemyśleń i niepodważalnym dowodem tezy reprezentanta powoda, był tenże obraz poczerniałych płuc, wyciętych z ciała zmarłego i umiejętnie rozłożonych na białym szpitalnym prześcieradle.

ROZDZIAŁ 8
Podczas weekendu Easter nawet nie próbował się wymknąć obserwującym go wywiadowcom. W piątek, po wyjściu z sądu, ponownie wstąpił do pizzerii O'Reilly'ego, gdzie na osobności zamienił parę zdań z właścicielem lokalu, przy czym obaj uśmiechali się podczas tej rozmowy. Wyszedł z dużą torbą produktów żywnościowych i butelką jakiegoś napoju. Zamknął się następnie w swoim mieszkaniu i zapewne poszedł spać. W sobotę, o ósmej rano, pojechał samochodem do pasażu handlowego, gdzie pracował, i spędził całą zmianę, czyli dwanaście godzin w sklepie z komputerami i sprzętem elektronicznym. Na lunch wyszedł w towarzystwie kilkunastoletniego kolegi o imieniu Kevin, także pracownika sklepu. W pobliskim barze zjadł meksykańskie placki z duszoną fasolką. Nie zauważono, aby w jakikolwiek sposób komunikował się z młodą kobietą odpowiadającą rysopisowi poszukiwanej przez nich dziewczyny. Po pracy wrócił do swej kawalerki i już więcej nie wychodził.
W niedzielę nastąpiła przyjemna niespodzianka. O ósmej rano Easter pojawił się na ulicy, wsiadł do swego samochodu i pojechał do niewielkiego portu w Biloxi, gdzie czekał na niego nie kto inny, jak Jerry Fernandez. Po raz ostatni widziano ich obu na pokładzie dziesięciometrowej motorówki, gdy w towarzystwie dwóch innych mężczyzn, zapewne przyjaciół Jerry'ego, wypływali w morze. Wrócili po upływie ośmiu i pół godziny, z poczerwieniałymi od słońca twarzami oraz dużym pojemnikiem zawierającym jakieś bliżej nie zidentyfikowane ryby, natomiast pokład motorówki był zawalony pustymi puszkami po piwie.
Ta wyprawa wędkarska okazała się pierwszym przejawem pozazawodowej aktywności Nicholasa, Jerry Fernandez zaś pierwszym mieszkańcem miasta, z którym Easter nawiązał bliższą znajomość.
Wciąż nie natrafiono na ślad dziewczyny, zresztą Fitch wcale się nie spodziewał, że wywiadowcy łatwo ją odnajdą. Odznaczała się widocznie sporą cierpliwością i już samo to spostrzeżenie dawało wiele do myślenia. Nie ulegało wątpliwości, że jej pierwszy list był jedynie wstępem do ponownego kontaktu, a może nawet trzeciego i następnych. Mimo wszystko bezczynne oczekiwanie przyprawiało o mdłości.
Swanson, ów były agent FBI, głośno wyrażał swe przekonanie, że dziewczyna musi się odezwać ponownie w ciągu nadchodzącego tygodnia. Musiała to uczynić, jeśli działała zgodnie z jakimkolwiek planem.
Zadzwoniła w poniedziałek rano, pół godziny przed rozpoczęciem posiedzenia. Prawnicy byli już na posterunku, w niewielkich grupkach rozmawiali na sali sądowej. Sędzia Harkin w swoim gabinecie rozpatrywał jakieś nie cierpiące zwłoki sprawy związane z innym procesem, kryminalnym. Przysięgli zbierali się w swoim pokoju. Fitch przebywał w biurze kilkadziesiąt metrów od gmachu sądu, pełniącym raczej rolę tajnego stanowiska dowodzenia. Niespodziewanie do jego pokoju zajrzał młody technik nazwiskiem Konrad, prawdziwy geniusz od telefonów, centralek, urządzeń podsłuchowych i wszelkiego typu elektronicznych zabawek służących do śledzenia ludzi.
- Jest telefon z miasta, na który podobno pan czekał.
Ledwie uniósłszy głowę znad papierów, Fitch błyskawicznie przeanalizował sytuację. Wszelkie telefony do niego, nawet od zaufanej sekretarki z waszyngtońskiej kancelarii, odbierane były przez operatora centralki i przełączane na aparat stojący na jego biurku. Nigdy dotąd nie zdarzyło się coś podobnego.
- Kto dzwoni? - zapytał po chwili, skrajnie osłupiały.
- Jakaś dziewczyna. Mówi, że pan czeka na kolejną wiadomość od niej.
- Nie wymieniła nazwiska?
- Nie, chociaż ją o to spytałem. Jest bardzo tajemnicza, ale utrzymuje, że ma do przekazania coś nadzwyczaj ważnego.
Fitch w zamyśleniu spojrzał na aparat podłączony do sieci miej skiej, na którego obudowie rytmicznie migotała lampka.
- Nie masz pojęcia, skąd mogła zdobyć ten numer? - Nie.
- Dasz radę ją namierzyć?
- Chyba tak. Tylko proszę ją zatrzymać na linii co najmniej przez minutę. Fitch podniósł słuchawkę i wcisnął klawisz przełącznika.
- Słucham - rzekł, starając się zachować uprzejmy ton.
- Czy to pan Fitch? - zapytała równie uprzejmie nieznajoma. - Tak. Kto mówi?
- Marlee.
Adwokatowi na chwilę odjęło mowę. Poznał imię tajemniczej informatorki! Ale ponieważ wszystkie rozmowy telefoniczne były rejestrowane, postanowił zająć się tym później.
- Dzień dobry, Marlee. A może masz jeszcze jakieś nazwisko?
- Owszem. Chciałam przekazać, że przysięgły numer dwanaście, Fernandez, wkroczy dzisiaj na salę za jakieś dwadzieścia minut i będzie trzymał w ręku czasopismo pod tytułem "Sports Illustrated". To numer z dwunastego października, ze zdjęciem Dana Marino na okładce.
- Rozumiem - rzekł powoli Fitch, jak gdyby notował te szczegóły. - Coś jeszcze?
- Nie. Na razie to wszystko.
- A kiedy mogę się spodziewać następnego telefonu? - Nie wiem.
- Jak pani zdobyła mój numer?
- Bez kłopotów. Proszę pamiętać, przysięgły numer dwanaście, Fernandez. W słuchawce rozległ się brzęk, połączenie zostało przerwane. Fitch wcisnął
inny klawisz i wybrał dwucyfrowy kod. Zakończona przed chwilą rozmowa została odtworzona przez głośnik stojący za aparatem telefonicznym.
Po chwili znów zajrzał Konrad, trzymał wydruk komputerowy.
- Dzwoniła z automatu w supermarkecie w Gulfport.
- Tak podejrzewałem. - Fitch wstał zza biurka, szybko poprawił krawat i sięgnął po marynarkę. - Muszę iść do sądu.

Nicholas wybrał taki moment, kiedy na chwilę przycichły rozmowy prowadzone w grupkach stojących pod oknami bądź siedzących przy stole konferencyjnym, i zapytał głośno:
- No i cóż, czy ktokolwiek był przekupywany bądź zastraszany w ciągu tego weekendu?
Odpowiedziały mu stłumione chichoty oraz ironiczne uśmiechy.
- Mój głos nie jest na sprzedaż - odezwał się Jerry Fernandez - ale z pewnością mógłbym go wydzierżawić.
Słowo w słowo powtórzył zdanie, które usłyszał od Eastera na motorówce. Wszyscy przyjęli to za dobry dowcip, tylko Herman Grimes zachował powagę.
- Z jakiego powodu sędzia ciągle powtarza te same przestrogi? - zapytała Millie Dupree, wyraźnie zadowolona, że ktoś odważył się przełamać lody i podjąć wspólną dyskusję.
Reszta podeszła bliżej, zaciekawiona tym, co ma do powiedzenia na ten temat człowiek, który zaliczył dwa lata studiów prawniczych. Tylko Rikki Coleman pozostała w kącie sali, pochylona nad gazetą. Ale ona słyszała już jego wyjaśnienia.
- Bo takie rzeczy zdarzały się poprzednio - odparł Nicholas z pewnym ociąganiem. - Odnotowano różne próby wpływania na zdanie przysięgłych.
- Coś mi się zdaje, że nie powinniśmy o tym rozmawiać - wtrącił Herman.
- Dlaczego? Przecież stosujemy się do instrukcji. Nie dyskutujemy o dowodach czy zeznaniach z tego konkretnego procesu - rzekł Easter autorytatywnym tonem, lecz przewodniczący nie był o tym przekonany.
- Sędzia zabronił nam rozmawiać o sprawie - odparł stanowczo, po czym zamilkł, jakby czekał, że ktokolwiek go poprze.
Nie było jednak chętnych. Uwaga wszystkich kierowała się w stronę Eastera.
- Nie przesadzaj, Herman. Naprawdę nie omawiamy materiału dowodowego przedstawionego na sali sądowej. Mówimy o... - zamilkł na chwilę, żeby wywrzeć odpowiednie wrażenie - ...wykrytych wcześniej próbach wywierania nacisku na przysięgłych.
Lonnie Shaver oderwał się od wydruków bilansu obrotów supermarketu i obrócił głowę w jego kierunku. Nawet Rikki nastawiła ucha. Jerry Fernandez też miał okazję wysłuchać opowieści Nicholasa, lecz nie dał po sobie niczego poznać.
- Podobna rozprawa przeciwko producentowi papierosów toczyła się przed siedmioma laty w sądzie okręgu Quitman, niedaleko stąd, w północnej części delty Missisipi. Być może ktoś z was o niej słyszał. Pozew był skierowany przeciwko całkiem innej firmie tytoniowej, lecz po obu stronach występowali niektórzy ci sami prawnicy co teraz. I obie strony podjęły pewne zaskakujące kroki, zarówno na wstępie, przed wyborem składu ławy, jak i w początkowej fazie rozprawy. Co zrozumiałe, sędzia Harkin musiał się o tym dowiedzieć, dlatego teraz obserwuje nas z taką uwagą. Wiele osób z sali ma na nas oko.
Millie rozejrzała się szybko po zgromadzonych.
- Kto jeszcze? - spytała.
- Pełnomocnicy obu stron - odparł Nicholas, który nie zamierzał nikogo obarczać szczególną odpowiedzialnością, gdyż faktycznie żadna ze stron tamtej rozprawy nie miała czystego sumienia. - Zatrudniają specjalnych fachowców, tak zwanych konsultantów sądowych, którzy specjalnie zjeżdżają się z całego kraju, żeby służyć radą podczas doboru składu przysięgłych. Rzecz jasna, wcale im nie chodzi o to, żeby wybrać ludzi jak najbardziej obiektywnych, lecz takich, którzy mogą im w największym stopniu zapewnić przychylny wyrok. Dokładnie obserwują nas przed dokonaniem wyboru, a potem...
- W jaki sposób nas obserwują? - wtrąciła Gladys Card.
- No cóż, fotografująnasze domy i mieszkania, samochody, sąsiadów, miejsca pracy, dzieci i ich rowery, a nawet nas samych. Nie naruszają przy tym żadnego przepisu prawa ani norm etyki zawodowej, co najwyżej starają sieje obchodzić. Gromadzą też dokumentację w sprawie każdego kandydata, więc akta sądowe czy zeznania podatkowe, a wszystko po to, by nas lepiej poznać. Mogą nawet robić wywiady z naszymi przyjaciółmi, znajomymi z pracy bądź sąsiadami. Obecnie podobne praktyki są stosowane przed każdą ważniejszą rozprawą.
Każdy z jedenastu pozostałych sędziów słuchał go uważnie, na pewno usiłując sobie jednocześnie przypomnieć, czy nie zauważył ostatnio w pobliżu swego domu jakichś podejrzanych typków z aparatem fotograficznym. Nicholas pociągnął łyk kawy i mówił dalej:
- Po dokonaniu wyboru przysięgłych zaczynają stosować nieco inne metody. Nie zapominajcie, że z dwustu kandydatów pozostaje im tylko piętnaście osób, które znacznie łatwiej jest śledzić. Podczas posiedzeń w sądzie każda ze stron rozmieszcza na sali po kilku konsultantów, którzy bacznie się nam przyglądają i próbują oceniać każdą reakcję. Zazwyczaj siadają w pierwszym lub drugim rzędzie i często zmieniają miejsca.
- I potrafi pan ich rozpoznać? - spytała z niedowierzaniem Millie.
- Co prawda nie znam tych ludzi, ale bez trudu mógłbym ich wskazać. Są elegancko ubrani i nawet na moment nie spuszczają z nas oka.
- A ja myślałem, że to jacyś bardziej znani dziennikarze - mruknął pułkownik Frank Herrera, który jak zawsze musiał zabrać głos w dyskusji.
- Ja tam niczego nie zauważyłem - dodał Herman Grimes.
Wszyscy przyjęli to z uśmiechem, nawet "Pudliczka" się na krótko rozchmurzyła.
- Przyjrzyjcie się im dzisiaj - poradził Nicholas. - Najczęściej z samego rana siadają tuż za plecami prawników, którzy ich opłacają... Nie! Mam lepszy pomysł! Jestem prawie pewien, że jeden z konsultantów obrony to kobieta. Ma około czterdziestki, pełną, okrągłą twarz i krótko obcięte, gęste, ciemnoblond włosy. Do tej pory każdego ranka siadała w pierwszym rzędzie za plecami Durwooda Cable'a. Więc zróbmy tak. Kiedy dziś zajmiemy miej sca w ławie, zacznijmy się w nią intensywnie wpatrywać. Wszyscy, cała dwunastka.
- I ja też? - spytał Grimes.
- Tak, Herman, ty też. Obróć głowę na godzinę dziesiątą, będzie wyglądało, jakbyś patrzył na nią razem z nami.
- Dlaczego mamy stosować takie głupie sztuczki? - wtrąciła "Pudliczka", czyli Sylvia TaylorTatum.
- A czemu nie? Czy mamy coś lepszego do roboty przez najbliższe osiem godzin?
- Mnie się ten pomysł podoba - oznajmił Jerry Fernandez. - Może w ten sposób choć trochę ich pohamujemy.
- Jak długo mamy się na nią gapić? - spytała Millie.
- Róbmy to do czasu, aż sędzia skończy odczytywać swoje pytania, czyli jakieś dziesięć minut.
Wszyscy przystali na propozycję Nicholasa.
Lou Dell otworzyła drzwi punktualnie o dziewiątej i wyprowadziła ich na salę. Easter przyniósł tego dnia dwa czasopisma, a jednym z nich był egzemplarz "Sports Illustrated", numer z dwunastego października. Niby przypadkiem znalazł siew korytarzu obok Jerry'ego Fernandeza, a tuż przed wejściem na salę spojrzał na swego nowego znajomego i zapytał:
- Chcesz coś do czytania?
Ten zerknął na trzymane przez Nicholasa pisma i jak należało się spodziewać, sięgnął po magazyn sportowy.
- Chętnie. Dziękuję.
Wkroczyli na salę i zaczęli siadać w ławie.
Fitch był przygotowany na to, że przysięgły numer dwanaście, Fernandez, przyniesie właśnie to czasopismo, niemniej widok opisanego numeru wzbudził w nim dreszcz grozy. Wprost nie mógł oderwać wzroku od mężczyzny wkraczającego do drugiego rzędu ławy przysięgłych. W drodze do sądu obejrzał dokładnie okładkę pisma wystawionego na stojaku przy kiosku z prasą, toteż wiedział, że Marino będzie na niej w błękitnej koszulce z numerem trzynastym na piersi, z ręką uniesioną nad głową, gotów do wykonania rzutu.
Jego zdumienie szybko przemieniło się w podniecenie. Owa tajemnicza dziewczyna, Marlee, musiała pozostawać w bliskim kontakcie z którymś z przysięgłych.
Może nawet więcej sędziów, dwóch lub trzech, uczestniczyło w tym spisku. Ale to już nie miało znaczenia. Im więcej ich było, tym lepiej. To oni narzucali warunki gry, on zaś był gotów do niej przystąpić.
Konsultantka sądowa miała na imię Ginger i pracowała w chicagowskiej kancelarii Carla Nussmana. Uczestniczyła już w kilkudziesięciu różnych procesach. Zazwyczaj spędzała pół dnia w sądzie, zmieniając miejsca na widowni w czasie przerw, starała się też dokonywać zmian w swoim wyglądzie, to zdejmowała żakiet, to wkładała okulary. Miała olbrzymie doświadczenie w swojej pracy i sądziła, że nic nie jest w stanie jej zaskoczyć. Siedziała w pierwszym rzędzie, za plecami obrony, sąsiednie miejsce zajmował jej kolega. Czytał jeszcze poranną gazetę, kiedy przysięgli wchodzili na salę.
Ginger obrzuciła spojrzeniem cały skład i skierowała wzrok na sędziego Harkina, który uprzejmie ich powitał. Przysięgli odpowiedzieli mu uśmiechami i skinieniami głowy, po czym wszyscy, jak jeden mąż, nie wyłączając niewidomego przewodniczącego, obrócili się w jej stronę i zagapili prosto na nią. Kilkoro uśmiechało się przy tym ironicznie, większość jednak miała surowe, posępne miny.
Ginger popatrzyła w bok.
Harkin, który monotonnym głosem odczytywał kolejne pytania z listy, również szybko się zorientował, że cała uwaga przysięgłych jest skupiona na widowni.
Ci zaś, niemal bez zmrużenia oka, przeszywali wzrokiem obrany cel.
Nicholas ledwie mógł się powstrzymać, żeby nie parsknąć śmiechem. Dopisało mu szczęście. W lewej części widowni, za stołem obrony, siedziało mniej więcej dwadzieścia osób, a dwa rzędy za plecami Ginger tego dnia obrał sobie miejsce Rankin Fitch. Zatem z ławy przysięgłych znajdował się dokładnie na tej samej linii, co konsultantka, a z odległości dwudziestu metrów trudno było jednoznacznie ocenić, czy sędziowie gapią się tak intensywnie na Ginger, czy też na niego.
Co zrozumiałe, kobieta doszła do wniosku, że to ona jest ich celem. Pospiesznie wyciągnęła jakieś notatki i pochyliła nad nimi głowę. Jej kolega przesiadł się na koniec rzędu.
Fitch także poczuł się nieswojo, kiedy dwanaście osób nagle utkwiło w nim spojrzenia. Poczuł, że na czoło występują mu krople potu. Sędzia kontynuował odczytywanie pytań, lecz kilku prawników z zespołu obrony obejrzało się w tę stronę.
- Nie odwracajcie głów - szepnął Nicholas, starając się nie poruszać ustami. Wendall Rohr także zerknął przez ramię, widocznie zaciekawiony, cóż takiego
osobliwego znajduje się na widowni. Zaczerwieniona Ginger uparcie wbijała wzrok w czubki swoich butów. Przysięgli nadal się na nią gapili.
Niezwykle rzadko się zdarzało, by sędzia prowadzący rozprawę napominał przysięgłych o skupienie uwagi. Harkinowi już raz się to zdarzyło, ale wówczas jednego z sędziów do tego stopnia znudziły zeznania, że zasnął i zaczął głośno chrapać. Dlatego też z pewnym ociąganiem doczytał do końca listę pytań, po czym oznajmił głośno:
- Bardzo dziękuję, panie i panowie. Wysłuchamy teraz dalszych zeznań doktora Miliona Frickego.
Zanim ekspert został wprowadzony i ponownie zajął miejsce dla świadków, Ginger poderwała się z ławy i wybiegła z sali, jakby musiała nagle skorzystać z toalety.
Cable uprzejmie powitał doktora Frickego i wyjaśnił, że ma do niego zaledwie parę pytań, nie zamierza bowiem dyskutować na tematy naukowe z tak słynnym autorytetem. Niewątpliwie pragnął jednak zyskać u przysięgłych co najmniej kilka punktów na swoją korzyść. Już na początku ekspert musiał przyznać, że faktycznie nie ma żadnego dowodu na to, iż wszystkie zmiany chorobowe w płucach zmarłego muszą być wynikiem palenia przez trzydzieści lat papierosów marki Bristol. Wood przez wiele lat pracował w biurze, gdzie paliło mnóstwo innych osób, a zatem tak, to prawda, że część tych zmian mogła zostać spowodowana przez wchłanianie dymu tytoniowego wydychanego przez innych.
- Ale wciąż mówimy o dymie papierosowym - skończył zaczepnym tonem Fricke, z czym Cable natychmiast się zgodził.
A jeśli uwzględnimy zanieczyszczenie powietrza? Czy wdychanie pyłu i kurzu znajdującego się w powietrzu nie wywołuje zmian w płucach? Doktor Fricke zmuszony był przyznać, że owszem, istnieje taka możliwość.
Cable zwietrzył doskonałą możliwość, zaczął więc drążyć ten temat.
- Doktorze Fricke, jeśli weźmiemy pod uwagę wszelkie możliwe czynniki chorobotwórcze, a więc czynne palenie papierosów, bierne wdychanie dymu, zanieczyszczenie powietrza i wiele innych, o których tu nie rozmawialiśmy, to czy jest możliwe precyzyjne określenie, w jakim stopniu zmiany w płucach zmarłego zostały spowodowane paleniem bristoli?
Ekspert zamyślił się na krótko, wreszcie odparł: - Napewno w olbrzymiej większości.
- Lecz ile? Sześćdziesiąt procent? Osiemdziesiąt? Czy pan, jako autorytet naukowy w tej dziedzinie, może nam podać dokładną wartość?
Było to niewykonalne i Cable świetnie zdawał sobie z tego sprawę. Dwaj zaangażowani przez niego specjaliści byli gotowi natychmiast wnieść protest, gdyby Fricke dał się ponieść fantazji i rzucił z powietrza jakąkolwiek liczbę.
- Obawiam się, że nikt nie potrafi podać ścisłej wartości.
- Dziękuję. Mam jeszcze jedno, ostatnie pytanie, doktorze. Jaki procent osób palących papierosy zapada na raka płuc?
- Opinie są rozbieżne, różni autorzy przytaczają różne dane.
- Więc tego także pan nie wie?
- Mam określony pogląd w tej sprawie.
- W takim razie proszę odpowiedzieć na pytanie.
- Około dziesięciu procent. - Nie mam więcej pytań.
- Jest pan wolny, doktorze Fricke - rzekł sędzia Harkin. - Panie Rohr, proszę powołać swojego następnego świadka.
- Wzywam doktora Roberta Bronsky'ego.
Kiedy następowała wymiana ekspertów na miejscu dla świadków, Ginger ponownie wśliznęła się na salę i usiadła w ostatnim rzędzie, najdalej od przysięgłych, jak tylko było to możliwe. Fitch natomiast wykorzystał tę krótką przerwę, by wyjść na korytarz. W atrium przywołał Josego i obaj pospiesznie wrócili z gmachu sądu do biura na tyłach nieczynnego sklepu.

Bronsky okazał się również naukowcem, specjalistą z zakresu medycyny, mającym w przybliżeniu tyle samo tytułów i opublikowanych prac co doktor Fricke. Zresztą znali się dobrze, obaj bowiem pracowali w tym samym instytucie w Rochester. Rohr ponownie z wyraźną przyjemnością przedstawił zebranym bogaty dorobek powołanego przez siebie świadka. Kiedy wreszcie został on uznany za eksperta, rozmowa zeszła na grunt biochemii klinicznej.
Dym tytoniowy jest bardzo złożony, zawiera ponad cztery tysiące różnych związków chemicznych, w tym szesnaście znanych kancerogenów, czternaście silnych alkaliów oraz dziesiątki innych substancji odznaczających się dużą aktywnością biologiczną. W dymie tytoniowym występuje wiele różnych gazów zaabsorbowanych w drobniuteńkich kropelkach cieczy, a kiedy człowiek wdycha ów dym, około pięćdziesięciu procent tych substancji pozostaje w płucach, kropelki cieczy i cząsteczki stałe osadzają się na ściankach pęcherzyków płucnych.
Dwaj asystenci z zespołu Rohra ponownie rozstawili duży statyw na środku sali i doktor Bronsky wyszedł zza barierki na dalszą część wykładu. Najpierw pokazał planszę z wydrukowaną listą substancji zawartych w dymie tytoniowym. Nawet nie próbował omawiać poszczególnych składników, ich nazwy brzmiały wystarczająco złowieszczo, a w takim zestawieniu robiły wrażenie wyjątkowo toksycznej mieszaniny.
Na kolejnej tablicy znalazły się poznane kancerogeny i te doktor Bronsky pokrótce opisał słuchaczom. Zaznaczył jednak wyraźnie, postukując końcem drewnianej wskazówki w planszę, iż dym może zawierać także inne substancje rakotwórcze, które nie zostały jeszcze w dostatecznym stopniu zbadane. Poza tym nie jest wykluczone, że równoczesne oddziaływanie dwóch lub trzech mniej groźnych substancji również może być przyczyną po wstawania nowotworów.
Aż do końca porannej sesji wałkowany był temat kancerogenów. Wraz z przedstawianiem kolejnych plansz poglądowych, Jerry Fernandez i pozostali palacze wśród przysięgłych czuli się coraz gorzej, tak że gdy w końcu ogłoszona została przerwa na lunch, Sylvia "Pudliczka" zaczęła się skarżyć na silne bóle głowy. Ale jak zwykle cała czwórka od razu przeszła do palarni - czyli "dymiącego krateru", jak nazywała sąsiedni pokój Lou Dell - żeby choć parę razy się zaciągnąć, zanim posiłek zostanie podany.
Tym razem jednak lunch już na nich czekał, uczyniono wszystko, by uniknąć zadrażnień. Na stole konferencyjnym rozstawiono porcelanowe talerze, a herbata z lodem była serwowana w szklankach. O'Reilly rozkładał kanapki dla tych, którzy je zamówili, a w pojemnikach czekała parująca zapiekanka z makaronu z warzywami. Nicholas nie szczędził mu pochwał.
Fitch wraz z dwoma prawnikami ze swego biura siedział w sali podglądu, kiedy powiadomiono go o telefonie z miasta. Znowu Konrad zapukał w drzwi pomieszczenia, uczynił to jednak z pewną obawą, gdyż szeregowi pracownicy otrzymali polecenie, aby pod żadnym pozorem tam nie wchodzić.
- Znów dzwoni Marlee, na czwartej linii - przekazał szeptem.
Adwokat w pierwszej chwili osłupiał, ale zaraz wyszedł na korytarz i szybko ruszył w stronę swego gabinetu.
- Spróbujcie ją namierzyć - rzucił.
- Już to robimy.
- I tak pewnie dzwoni z automatu.
Usiadł przy biurku, podniósł słuchawkę i wcisnął klawisz czwartej linii.
- Słucham.
- Czy to pan Fitch? - spytał znany mu już głos. - Tak.
- Czy wie pan, dlaczego przysięgli tak się na pana gapili? - Nie.
- Powiem panu jutro.
- Czemu nie dzisiaj?
- Bo teraz usiłuje pan za wszelką cenę namierzyć, skąd dzwonię. A jeśli nadal będzie pan to czynił, w ogóle przestanę telefonować.
- Zgoda, nie będziemy pani namierzać.
- I sądzi pan, że tak po prostu w to uwierzę?
- Czego pani chce? - Później, Fitch.
Połączenie zostało przerwane. Czekając na wynik namierzania, odtworzył z taśmy przebieg całej rozmowy. Jak można się było spodziewać, Konrad przyniósł wiadomość, że dziewczyna faktycznie dzwoniła z budki, tym razem z kompleksu handlowego w Gautier, miasteczku położonym o pół godziny drogi od Biloxi.
Fitch odchylił się na oparcie fotela, jedynego tak dużego i wygodnego mebla pośród wypożyczonych sprzętów, i przez chwilę spoglądał na ścianę.
- Nie było jej w sądzie dzisiaj rano - odezwał się cicho sam do siebie, muskając palcami węzeł muszki pod szyją. - Skąd zatem mogła wiedzieć, że oni się na mnie gapili?
- Kto się na pana gapił? - zapytał Konrad.
Łącznościowiec ani razu nie był na sali sądowej, nie należało to do jego obowiązków. Niemal wcale nie opuszczał naprędce urządzonego biura. Fitch wyjaśnił mu więc w kilku słowach niezwykłe zdarzenie, od jakiego rozpoczęła się poranna sesja.
- Kto z przysięgłych może być z nią w kontakcie? - spytał Konrad.
- Sam się nad tym zastanawiam.

Sesja popołudniowa została poświęcona nikotynie. Od wpół do drugiej do trzeciej i od wpół do czwartej do zakończenia obrad o piątej przysięgli dowiedzieli się o tym alkaloidzie znacznie więcej, niżby chcieli. Nikotyna to straszliwa trucizna występująca w dymie tytoniowym. Każdy papieros zawiera jej od jednego do trzech miligramów, a u palaczy takich jak Jacob Wood, którzy wciągają dym do płuc, aż do dziewięćdziesięciu procent tej substancji jest wchłaniane poprzez błony śluzowe. Doktor Bronsky pokazywał olbrzymie plansze, na których były przedstawione naturalnej wielkości, wymalowane jaskrawymi kolorami organy wewnętrzne człowieka, i szczegółowo objaśniał oddziaływanie nikotyny na poszczególne układy. Opisywał, jak nikotyna powoduje zwężanie włoskowatych naczyń krwionośnych w kończynach, podnosi ciśnienie krwi, przyspiesza rytm pracy serca i obniża wydajność jego pracy. Przedstawiał niezwykle złożony i szkodliwy jej wpływ na drogi oddechowe. Tłumaczył, że alkaloid może wywoływać nudności i wymioty, zwłaszcza u początkujących palaczy, gdyż w pierwszej chwili symuluje on wydzielanie soków trawiennych oraz ruchy jelit, ale później znacznie je hamuje. Wyjaśniał pobudzający wpływ nikotyny na centralny układ nerwowy. Mówił tak metodycznie i rzeczowo, iż można było odnieść wrażenie, że tylko jeden papieros zawiera śmiertelną dawkę tejże trucizny.
Ale najgorszą cechą nikotyny jest to, iż działa ona na człowieka uzależniająco. Ostatnia godzina wykładu - co zapewne także było efektem precyzyjnej kalkulacji Rohra - została poświęcona wyłącznie na przekonywanie sędziów przysięgłych, iż nikotyna to bardzo silny środek uzależniający, a fakt ten jest powszechnie znany specjalistom co najmniej od czterdziestu lat.
Bronsky nadmienił też, że zawartość nikotyny w papierosach można by bez trudu kontrolować w trakcie procesu ich wytwarzania. Gdyby - a na to słowo ekspert położył szczególny nacisk - sztucznie zwiększyć ilość nikotyny w tytoniu, rzecz jasna, palacze odpowiednio szybciej popadaliby w uzależnienie. A im więcej byłoby ludzi uzależnionych, tym większe byłyby zyski producentów.
Takim oto silnym akcentem zakończone zostały tego dnia obrady sądu.

ROZDZIAŁ 9
We wtorek rano Nicholas zjawił się w sądzie wcześnie, kiedy Lou Dell parzyła dopiero pierwszą porcję kawy bezkofeinowej i rozkładała na talerzach rogaliki oraz pączki. Na brzegu stolika dumnie skrzył się zestaw nowiutkich filiżanek i talerzyków. Easter bez przerwy narzekał, że nie znosi pić kawy z plastikowych kubeczków i na szczęście znalazł poparcie dwóch innych przysięgłych. A sporządzona przez nich lista życzeń została błyskawicznie zaakceptowana przez sędziego Harkina.
Kiedy wszedł do sali, Lou Dell pospiesznie skończyła wszystkie przygotowania. Nicholas powitał ją serdecznie i uśmiechnął się przyjaźnie, lecz kobieta widocznie żywiła już do niego urazę za kłopoty, jakich jej przysparzał. Nalał sobie kawy i rozłożył gazetę.
Zgodnie z jego przewidywaniami kilka minut po ósmej, a więc niemal na godzinę przed wyznaczonym terminem, zjawił się emerytowany pułkownik, Frank Herrera. Trzymał pod pachą dwie gazety, jedną z nich był "The Wall Street Journal". Widocznie liczył na to, że przejrzy je w spokoju i samotności, gdyż trochę krzywo uśmiechnął się do Eastera.
- Dzień dobry, pułkowniku - odezwał się Nicholas. - Tak wcześnie dzisiaj?
- Pan był pierwszy.
- To prawda. Źle spałem. Śniły mi się chmury dymu tytoniowego i poczerniałe płuca. - Easter otworzył gazetę na kolumnie sportowej.
Herrera także nalał sobie kawy i mieszając cukier usiadł naprzeciwko niego przy stole.
- Ja podczas służby w wojsku paliłem przez dziesięć lat - rzekł, jak zwykle przybierając żołnierską pozę. Siedział wyprostowany, z odchylonymi do tyłu ramionami i lekko uniesioną głową, jakby gotów był w każdej chwili poderwać się na baczność. - Wystarczyło mi jednak zdrowego rozsądku, żeby z tym zerwać.
- Domyślam się jednak, że niektórym brakuje silnej woli. Przykładem był właśnie Jacob Wood.
Pułkownik fuknął z pogardą, rozpościerając przed sobą gazetę. Widocznie dla niego zerwanie z paskudnym nałogiem wiązało się jedynie z koniecznością wydania sobie odpowiedniego rozkazu. Jak ma się po kolei w głowie, to można swe ciało zmusić niemal do wszystkiego.
Nicholas przerzucił stronę i zapytał:
- Z jakich powodów przestał pan palić?
- Bo to bardzo szkodliwy nałóg. Do stwierdzenia tego nie trzeba być geniuszem, to proste. Papierosy powodują wiele chorób, wszyscy o tym wiedzą.
Gdyby Herrera z taką szczerością odpowiadał na pytania zawarte w dwóch ostatnich kwestionariuszach, które Nicholas doskonale pamiętał, z pewnością nie byłoby go w składzie przysięgłych. Natomiast fakt, że teraz nie obawiał się ujawnić swoich poglądów, świadczył o jednym: bardzo mu zależało na wybraniu do ławy sędziowskiej. Można było zatem wnioskować, że emerytowany oficer, zapewne znudzony grą w golfa i gderaniem żony, szukał czegoś dla zabicia czasu, a prawdopodobnie skrycie żywił także jakąś urazę.
- I pańskim zdaniem ich produkcja powinna być zakazana? - spytał Easter.
To samo pytanie zadawał sobie przed lustrem już setki razy i świetnie znał na nie wszelkie możliwe odpowiedzi.
Herrera z namysłem odłożył gazetę i pociągnął łyk kawy.
- Nie. Uważam jednak, że ludzie powinni mieć na tyle zdrowego rozsądku, żeby nie palić przez trzydzieści lat po trzy paczki dziennie. Bo i czego w takim wypadku można się spodziewać? Wyśmienitego zdrowia? - Mówił z wyraźnym sarkazmem, nie ulegało zatem wątpliwości, że przystępując do rozpatrywania tej sprawy, miał już ściśle ustalony pogląd.
- Kiedy pan zyskał takie stanowcze przeświadczenie?
- Pan żartuje? Przecież to chyba całkiem oczywiste.
- Może według pana. Całkiem oczywiste jest to, że powinien był pan wyrazić swoje poglądy podczas voir dire.
- Podczas czego?
- Wstępnych przesłuchań przed wyborem ławy przysięgłych. Każdy z nas musiał odpowiedzieć na szereg pytań dotyczących tych właśnie spraw. Jakoś nie przypominam sobie, aby wówczas zajął pan tak jednoznaczne stanowisko.
- Bo nikt tego ode mnie nie wymagał.
- A jednak powinien był pan to uczynić.
Herrera lekko się zaczerwienił i umilkł na chwilę. Wiedział już, że Easter zna się trochę na prawie, a w każdym razie zna przepisy o wiele lepiej niż reszta przysięgłych. Rozważał, czy nie popełnił jakiegoś błędu i czy Nicholas może teraz na niego donieść. Zdawał sobie sprawę, że w konsekwencji mógłby zostać wykluczony z grona sędziowskiego, ukarany grzywną czy nawet wpakowany do aresztu.
Nagle uderzyła go myśl, że przecież zabroniono im dyskutować na temat rozpatrywanej sprawy. Czemu więc Easter miałby donosić na niego sędziemu? Nie ulegało wątpliwości, że sam równocześnie wpakowałby się w tarapaty, gdyby chciał komukolwiek powtórzyć treść tej rozmowy. Doszedłszy do takiego wniosku, Herrera uspokoił się szybko.
- Pozwolę sobie zgadywać - rzekł. - Pan zapewne ma zamiar obstawać przy werdykcie korzystnym dla powoda i przyznającym mu wysokie odszkodowanie.
- Nie, panie Herrera. W przeciwieństwie do pana ja jeszcze nie podjąłem decyzji. Do tej pory wysłuchaliśmy zeznań tylko trzech świadków, i to wyłącznie powołanych przez reprezentanta powoda, więc z pewnością będzie ich jeszcze wielu. Moim zdaniem powinniśmy zaczekać, aż przedstawiony zostanie cały materiał dowodowy, i dopiero wtedy próbować wyważać racje. Zresztą tak właśnie przysięgaliśmy postępować.
- To prawda. Ja także nie chcę przesądzać sprawy, jestem podatny na perswazję. Szybko skierował całą swą uwagę na kolumnę z ogłoszeniami. Otworzyły się
drzwi i do sali wkroczył Herman Grimes, jak zawsze postukując lekko białą laską. Tuż za nim w przejściu stanęła Lou Dell oraz pani Grimes. Nicholas podniósł się zza stołu i poszedł przyrządzić kawę dla przewodniczącego, co stało się już jego codziennym zajęciem.

Fitch jak urzeczony wpatrywał się w aparat telefoniczny aż do dziewiątej, ponieważ Marlee obiecała przekazać tego dnia kolejną wiadomość.
Był pewien, że skoro dziewczyna podjęła już tę niebezpieczną rozgrywkę, to nie zamierzała go okłamywać. Nie musiał jednak czekać przy telefonie, toteż zamknął swój gabinet i zasiadł u boku dwóch ekspertów sądowych w pogrążonej w półmroku sali podglądu. Posiedzenie sądu jeszcze sienie rozpoczęło. Ktoś musiał kopnąć aktówkę, gdyż kamera była wymierzona trzy metry w bok od środka ławy przysięgłych. Z jej pola widzenia całkowicie zniknęli sędziowie numer jeden, dwa, siedem i osiem, natomiast Millie Dupree oraz siedząca za nią Rikki Coleman widoczne były tylko do połowy.
Przysięgli siedzieli w ławie już od dwóch minut, toteż McAdoo musiał zajmować swoje miejsce za stołem obrony i nie można się było z nim skontaktować telefonicznie. Widocznie się nie zorientował, że ktoś niechcący potrącił teczkę pod stołem. Fitch zaklął pod nosem, wrócił do swego gabinetu i pospiesznie nagryzmolił na kartce parę zdań. Przekazał notatkę nienagannie ubranemu posłańcowi, który pobiegł do gmachu sądu, wpadł na salę obrad i nie zauważony w dużej grupie asystentów, młodych prawników oraz widzów zdołał podać wiadomość obrońcom.
Na ekranie znowu ukazała się cała ława przysięgłych, kiedy kamera została obrócona w lewo. Ale McAdoo przekręcił ją nieco za daleko i tym razem siedzący na drugim końcu Jerry Fernandez oraz sędzia numer sześć, Angel Weese, do połowy zniknęli z pola widzenia. Fitch ponownie zaklął pod nosem. Teraz jednak musiał zaczekać aż do przerwy, żeby skontaktować się z adwokatem przez telefon.

Doktor Bronsky zjawił się na sali wypoczęty, gotów do kolejnego całodziennego wykładu na temat mrocznych stron palenia tytoniu. Po omówieniu szkodliwości kancerogenów oraz nikotyny, zaczął teraz od następnej grupy związków niebezpiecznych z medycznego punktu widzenia: substancji podrażniających.
Kiedy tylko Rohr wystarczająco dobitnie zaznaczył swoją obecność na sali, Bronsky od razu przystąpił do rzeczy. Dym tytoniowy zawiera wiele różnych związków - amoniak, lotne kwasy, aldehydy, fenole, ketony - które podrażniają błony śluzowe. Tak jak poprzedniego dnia, wyszedł zza barierki i stanął przed wielką planszą, przedstawiającą zarys torsu i głowy człowieka z rozrysowanym szczegółowo układem oddechowym, od krtani poprzez oskrzela do płuc. W tym rejonie ciała dym tytoniowy powoduje nasilone wydzielanie śluzu. Ale zarazem spowalnia jego usuwanie poprzez zahamowanie ruchów migawek nabłonka śluzowego oskrzeli.
Bronsky odznaczał się rzadką umiejętnością takiego operowania żargonem lekarskim, aby przedmiot wykładu był w pełni zrozumiały dla średnio wykształconego odbiorcy. Teraz także zatrzymał się dłużej przy tym zagadnieniu, aby dokładniej wyjaśnić procesy następujące w oskrzelach podczas wdychania dymu z papierosów. Na tablicy ustawione zostały dwie kolejne, duże, wielokolorowe plansze i ekspert, posługując się długą drewnianą wskazówką, zaczął objaśniać przysięgłym, że zewnętrzna warstwa nabłonka górnych dróg oddechowych jest pokryta migawkami, czyli komórkami zaopatrzonych w drobne rzęski. Jednoczesny ruch tych mikroskopijnych włosków powoduje ciągłe przesuwanie śluzu po powierzchni nabłonka w kierunku krtani, co pozwala usuwać z płuc niemal każdą drobinę kurzu i pyłu, która dostaje się tam z wdychanym powietrzem.
Jak należało przypuszczać, palenie tytoniu wywiera bardzo szkodliwy wpływ na ten proces. Kiedy tylko Bronsky i Rohr zyskali przeświadczenie, że przysięgli musząjuż w pełni rozumieć naturalny mechanizm usuwania zanieczyszczeń z płuc, szybko przeszli do kolejnego punktu programu, jakim było równie szczegółowe wyjaśnienie zgubnego oddziaływania dymu papierosowego na tenże proces, a tym samym wyniszczania całego układu oddechowego.
Wciąż była mowa o śluzówkach, nabłonkach i migawkach.
Jako pierwszy zaczął ziewać siedzący w drugim rzędzie Jerry Fernandez. Poniedziałkowy wieczór spędził w barze jednego z kasyn na wybrzeżu, w gronie znajomych oglądał transmisję meczu piłkarskiego i pił zdecydowanie więcej, niż początkowo zamierzał. Mimo że palił po dwie paczki dziennie i miał świadomość, jak bardzo szkodliwy jest ten nałóg, w takiej sytuacji nadzwyczaj tęsknił do krótkiej przerwy na papierosa.
A kiedy inni przysięgli także zaczęli szeroko ziewać, sędzia Harkin już o wpół do dwunastej zarządził jakże potrzebną im wszystkim, dwugodzinną przerwę na lunch.
Wspólny spacer po ulicach Biloxi był pomysłem Nicholasa, takiż wniosek został umieszczony w liście przekazanym sędziemu w poniedziałek. Wydawało się nonsensem, żeby po całych dniach przetrzymywać zespół przysięgłych w sali, bez możliwości zaczerpnięcia świeżego powietrza. Można było odnieść wrażenie, że ich życiu zagraża śmiertelne niebezpieczeństwo ze strony nieznanych spiskowców. A wystarczyło przecież zostawić ich pod nadzorem Lou Dell, ewentualnie wzmocnić ochronę Willisa, przydzielając drugiego uzbrojonego strażnika, wyznaczyć kilkusetmetrową trasę w śródmieściu, jak zwykle ostrzec przysięgłych, aby nie rozmawiali z nikim obcym, i dać im pół godziny swobody po lunchu, umożliwiając tym samym przegnanie ospałości po sutym posiłku. Ów pomysł wydał się sędziemu na tyle zachęcający i niegroźny, że po krótkim zastanowieniu zaliczył go do swoich własnych inicjatyw.
I znowu Nicholas wykazał się brakiem zrozumienia, gdyż zaraz po lunchu pokazał Lou Dell kopię swego listu, wyjaśniając rzeczowo, iż planowany spacer przysięgli mogą zawdzięczać tylko jemu, Easterowi, który wystosował do sędziego odpowiedni wniosek. No bo kto mógłby przypuszczać, że Harkin z własnej woli okaże im aż tak wielką łaskę?
Temperatura na zewnątrz utrzymywała się poniżej trzydziestu stopni, powietrze było rześkie i wilgotne, a drzewa wkładały całą swą energię w zmianę koloru liści. Lou Dell i Willis ochoczo poprowadzili swą gromadkę na spacer, tylko czworo palaczy, a więc Fernandez, "Pudliczka", Stella Hulic i Angel Weese, pozostało nieco z tyłu, z nieskrywaną przyjemnością zaciągając się głęboko dymem papierosów. W niepamięć poszła tyrada Bronsky'ego na temat śluzówek i migawek, zapomniano także o powiększonych fotografiach Frickego przedstawiających poczerniałe płuca Jacoba Wooda. Liczyła się tylko ta okazja do rozprostowania kości w orzeźwiającym, przepełnionym słonawą bryzą powietrzu, wręcz wymarzonym do zapalenia papierosa.
Fitch wysłał Doyle'a w towarzystwie miejscowego wywiadowcy o przezwisku "Joe Boy", by zrobili serię zdjęć spacerującym przysięgłym.

Bronsky spuścił z tonu w czasie popołudniowej sesji. Utracił zdolność operowania zrozumiałym językiem i przysięgli musieli toczyć ciężką walkę o zachowanie uwagi. Nie było to proste, toteż przed ich oczyma starannie przygotowane i z pewnością bardzo kosztowne plansze zaczęły się zlewać w jedno, podobnie jak w ich przemęczonych umysłach czyniły to różne części ciała, związki chemiczne i trucizny. Nie trzeba było opinii doskonale wykształconych i piekielnie drogich konsultantów sądowych, aby zyskać pewność, że sędziów ogarnia coraz silniejsze znudzenie, a Rohr, jak to często się zdarza w praktyce adwokackiej, zwyczajnie przesadził z liczbą serwowanych im specjalistycznych informacji.
Toteż sędzia Harkin wcześniej, bo już o szesnastej zakończył obrady, tłumacząc się oschle, że musi poświęcić jeszcze dwie godziny na rozpatrzenie pewnych wniosków formalnych obu stron, do czego nie jest potrzebny skład przysięgłych. Zwalniając ich z obowiązku, po raz kolejny wyrecytował swoje surowe ostrzeżenia, które sędziowie zapewne potrafili już wyrecytować z pamięci i na które zwracali coraz mniej uwagi, ciesząc się z możliwości odzyskania swobody.
A radowała ona szczególnie Lonniego Shavera. Prosto z gmachu sądu pojechał do swego supermarketu oddalonego o dziesięć minut drogi, ustawił samochód na wydzielonym miej scu parkingu i jak burza wpadł do środka tylnym wejściem, w głębi duszy mając nadzieję, że przy łapie magazyniera na drzemce między skrzynkami świeżej sałaty. Pokój kierownika znajdował się na piętrze, nad stoiskami nabiałowym oraz mięsnym, i był wyposażony w przydymione, lustrzane szyby, umożliwiające obserwację całej przestrzeni handlowej sklepu.
Lonnie był jedynym czarnoskórym kierownikiem w całej sieci, obejmującej siedemnaście podobnych placówek. Zarabiał czterdzieści tysięcy dolarów rocznie, a ponadto właściciele zapewniali mu pełne ubezpieczenie zdrowotne, opłacali wypoczynekw średniej klasy ośrodku i podwyższali pensję raz na kwartał. Co więcej, Lonnie uzyskał obietnicę, że jego kandydatura będzie brana pod uwagę przy mianowaniu regionalnego zarządcy sieci, jeśli tylko osiągnie na stanowisku kierownika sklepu wystarczająco dobre wyniki. Nie ukrywano przed nim, że spółka chce mieć kogoś czarnoskórego w gronie kierowniczym, chociaż ta obietnica awansu nie została sformułowana na piśmie.
Pokój kierownika był zawsze otwarty i zazwyczaj przebywał w nim jeden z pracowników. Ale tym razem w środku powitał Lonniego jego zastępca, który marszcząc brwi, przekazał tajemniczym szeptem:
- Mamy gości.
Shaver przystanął w wejściu i zerknął przez ramię na drzwi sąsiedniego pomieszczenia, używanego do różnych celów: spotkań z przełożonymi, narad całej załogi, jak i organizowania przyjęć urodzinowych.
- Jakich gości? - zapytał.
- Z zarządu. Chcą się z tobą zobaczyć.
Lonnie energicznie zapukał w drzwi i nie czekając na zaproszenie wkroczył do sali. Ostatecznie był kierownikiem tegoż sklepu. Przy końcu stołu konferencyjnego, na którym leżały jakieś dokumenty i stosy wydruków komputerowych, siedzieli trzej mężczyźni. Byli bez marynarek, w samych koszulach z rękawami podwiniętymi aż do łokci. Najego widok podnieśli się z miejsc.
- Cieszę się, że cię widzę, Lonnie - rzekł Troy Hadley, syn jednego z właścicieli spółki i jedyny w tym gronie, którego Shaver miał wcześniej okazję poznać.
Wymienili uściski dłoni i Hadley szybko przedstawił mu pozostałych. Ich nazwiska błyskawicznie wyleciały Lonniemu z głowy, zapamiętał jedynie, że noszą imiona Ken i Ben. Następnie Troy wskazał mu krzesło, które do tej pory sam zajmował, i Shaver z pewnym ociąganiem usiadł na honorowym miejscu, pomiędzy dwoma nieznajomymi.
- Jak tam obowiązki w sądzie? - zagadnął Hadley, w jego głosie można było wyczuć pewną nerwowość.
- Nudy.
- Tak myślałem. Posłuchaj, Lonnie. Mamy ważną sprawę. Ken i Ben sąz zarządu firmy o nazwie SuperHouse, kierującej dużą siecią handlową z siedzibą w Charlotte, a z wielu różnych powodów mój ojciec i wuj zdecydowali się sprzedać naszą sieć właśnie spółce SuperHouse. Transakcja obejmuje wszystkie placówki, a więc siedemnaście sklepów i dwa magazyny.
Nie uszło uwagi Lonniego, że Ken i Ben uważnie mu się przyglądają, toteż uczynił wszystko, by na pozór przyjąć szokujące nowiny z kamienną twarzą, zdobył się nawet na delikatne wzruszenie ramionami, jakby chciał zapytać: "A co mnie to obchodzi?" Ale w rzeczywistości coś go ścisnęło za gardło.
- Dlaczego? - wydusił z siebie.
- Z wielu różnych powodów, ale podam ci dwa najważniejsze. Po pierwsze, mój ojciec ma już sześćdziesiąt osiem lat, natomiast wuj Al, jak zapewne wiesz, przeszedł niedawno poważną operację. A po drugie, spółka SuperHouse zaoferowała im nadzwyczaj korzystne warunki transakcji. - Energicznie potarł dłońmi o siebie, jakby nie mógł się już doczekać, kiedy przystąpi do wydawania niespodziewanie zdobytych pieniędzy. - Po prostu uznali, że nadszedł czas wycofać się z interesu. To wszystko, Lonnie.
- Jestem zaskoczony. Nigdy...
- W pełni cię rozumiem. Czterdzieści lat na rynku, od rodzinnego straganu z warzywami aż po firmę działającą w pięciu stanach i mającą sześćdziesiąt milionów rocznego obrotu... Mnie też trudno uwierzyć, że ostatecznie zdecydowali się rzucić to wszystko w cholerę.
Troy nawet niezbyt się starał ukrywać swoje zadowolenie, Lonnie szybko domyślił się prawdy. Tamten był lekkoduchem, rozpieszczonym synkiem bogaczy, spędzającym całe dnie na grze w golfa i tylko pozującym na twardego, zaangażowanego handlowca, którego obchodzi los rodzinnej firmy. Jego ojciec i wuj zdecydowali się na sprzedaż sieci, gdyż doskonale zdawali sobie sprawę, że już za kilka lat, kiedy Troy przejmie od nich stery, efekty ich czterdziestoletnich wysiłków szybko zostaną spożytkowane na luksusowe jachty i bogate nadmorskie posiadłości.
Zapadło milczenie. Ken i Ben wciąż uważnie obserwowali Shavera. Jeden z nich, czterdziestoparolatek o niezbyt starannie ułożonej fryzurze, miał w kieszonce koszuli cały zestaw tanich długopisów. Prawdopodobnie był to Ben. Drugi, nieco młodszy i szczuplejszy, zdecydowanie lepiej ubrany, wyglądał na typowego, szybko pnącego się po szczeblach kariery urzędnika. Dopiero po chwili Lonnie zrozumiał, że to on powinien teraz coś powiedzieć.
- Czy to oznacza, że ten sklep zostanie zamknięty? - spytał tonem pełnym rezygnacji.
Troy niemal podskoczył jak oparzony.
- Chcesz wiedzieć, czego możesz oczekiwać? No cóż, zapewniam cię, Lonnie, że wyrażałem się o tobie w samych superlatywach, nie musiałem zresztą kłamać, i poradziłem, aby zatrzymano cię na dotychczasowym stanowisku kierownika sklepu. - Zarówno Ben, jak i Ken, ledwie zauważalnie przytaknęli ruchem głowy. Troy natomiast sięgnął po swoją marynarkę, ciągnąc dalej: - Ale rozumiesz chyba, że to już nie ode mnie zależy. Zostawię was teraz samych, żebyście mogli swobodnie się dogadać.
Jak błyskawica wypadł z pokoju. Z niewiadomych przyczyn jego wyjście natychmiast wywołało przyjazne uśmiechy na twarzach obu mężczyzn.
- Czy mógłbym dostać od panów wizytówki? - zapytał Shaver.
- Oczywiście.
Obaj równocześnie sięgnęli do kieszonek i położyli przed nim na stole swoje wizytówki. Nie mylił się, to starszy miał na imię Ben, ale Ken zajmował wyższe stanowisko i on przejął teraz inicjatywę.
- Może najpierw powiem parę słów o naszej firmie - zaczął. - Mamy swą siedzibę w Charlotte i kierujemy siecią osiemdziesięciu sklepów na terenie Georgii i obu Karolin. SuperHouse jest oddziałem korporacji Listing Foods, mającej około dwóch miliardów rocznych obrotów. Jej zarząd mieści się w Scarsdale. To spółka akcyjna, notowana w automatycznej sieci obsługi dealerskiej. Pewnie o niej słyszałeś. Ja jestem wiceprezesem działu zarządzania w SuperHouse, a Ben pracuje na stanowisku dyrektora regionalnej sieci handlowej. Zarząd firmy postanowił ekspandować na południe i na zachód, stąd nasze zainteresowanie korzystną ofertą Hadley Brothers. I dlatego przyjechaliśmy do Biloxi.
- To znaczy, że zamierzacie utrzymać ten supermarket?
- Tak, przynajmniej na razie. - Ken zerknął na Bena, jak gdyby tamten miał więcej dopowiedzenia w tej sprawie.
- A co będzie ze mną? - spytał wprost Shaver.
Obaj poruszyli się niespokojnie, jakby połączeni niewidzialnymi więzami. Ben wyciągnął jeden długopis ze swojej kolekcji, lecz odpowiedział Ken:
- No cóż, musi pan zrozumieć, panie Shaver...
- Proszę mi mówić po imieniu, Lonnie.
- Oczywiście, Lonnie. Więc zawsze w takich sytuacjach następują zmiany personalne. Jednych się zwalnia, drugich zatrudnia, jeszcze innym proponuje zmianę stanowisk.
- Na co ja mogę liczyć? - rzekł z naciskiem Shaver. Przeczuwał, że czekają go złe nowiny i chciał je usłyszeć jak najprędzej.
Ken przysunął sobie teczkę z dokumentami i z zasępioną miną udawał, że coś czyta.
- Tak - mruknął po chwili, przerzucając parę kartek. - Twoje akta są bez zarzutu.
- I otrzymałeś bardzo dobre rekomendacje - wtrącił ochoczo Ben.
- Zatem chcielibyśmy cię zatrzymać na dotychczasowym stanowisku, przynajmniej przez jakiś czas.
- Przez jakiś czas? Jak mam to rozumieć?
Ken z namysłem odłożył teczkę i pochylił się, opierając łokcie na brzegu stołu.
- Będziemy z tobą całkiem szczerzy, Lonnie. Widzimy dla ciebie zachęcające perspektywy w naszej firmie.
- A możesz być pewien, że to znacznie lepsza firma niż twoi poprzedni pracodawcy - dorzucił Ben, jakby recytował tekst z rozpisanego na głosy scenariusza. - Zapewniamy wyższe pensje, lepsze warunki pracy, możliwość nabywania akcji spółki i korzystania z dywidend.
- Otóż musimy obaj przyznać ze wstydem, że w kadrze kierowniczej naszej firmy nie ma żadnego ciemnoskórego. Zgodnie z zaleceniami zarządu chcielibyśmy zmienić tę sytuację, i to jak najszybciej. A w zmianach tych zamierzamy uwzględnić twoją kandydaturę.
Zdumiony Shaver spoglądał to na jednego, to na drugiego, połykając setki cisnących mu się do głowy pytań. Oto w ciągu zaledwie jednej minuty jego status odmienił się diametralnie, perspektywa rychłego bezrobocia ustąpiła miejsca możliwości szybkiego awansu.
- Nie mam wyższego wykształcenia, a wiem, że są pewne przepisy...
- Nie ma żadnych ograniczeń - przerwał mu Ken. - Zaliczyłeś dwuletnią szkołę pomaturalną, możesz więc skończyć studia wieczorowe. Nasza firma jest gotowa pokryć koszty twojego kształcenia.
Mimo woli Shaver się uśmiechnął, nie tylko odczuwał ogromną ulgę, lecz także dopisało mu szczęście. Starał się jednak opanować nagłe uniesienie, gdyż rozmawiał z obcymi ludźmi.
- Słucham uważnie - rzekł.
Ken musiał jednak mieć już przygotowaną ofertę.
- Dokładnie sprawdziliśmy cały personel firmy Hadley Brothers i... cóż, wystarczy powiedzieć, że większość pracowników wyższego i średniego szczebla będzie musiała sobie szukać pracy gdzie indziej. Wybraliśmy ciebie i jeszcze jednego, równie młodego kierownika z Mobile. Chcielibyśmy was obu jak najszybciej ujrzeć w naszej centrali w Charlotte, gdzie przez kilka dni moglibyście się zapoznać z członkami zarządu, poznać lepiej zakres działalności spółki. Tam też porozmawialibyśmy szerzej o waszej przyszłości. Muszę cię jednak lojalnie ostrzec, że jeśli przyjmiesz proponowany ci awans, będziesz się musiał wyprowadzić z Biloxi i okazać gotowość do częstszej zmiany miejsca pobytu.
- Jestem na to przygotowany.
- Tak sądziliśmy. Kiedy zatem mógłbyś przylecieć do Charlotte?
Oczyma wyobraźni Shaver ujrzał Lou Dell zatrzaskującą drzwi sali przysięgłych i oddzielającą go od dwóch przedstawicieli nowego pracodawcy. Zmarszczył brwi. Zaczerpnął głęboko powietrza i nie kryjąc swego rozdrażnienia, odparł:
- Na razie jestem związany obowiązkiem przysięgłego w sądzie. Na pewno Troy mówił wam o tym.
Obaj zrobili takie miny, jakby ten fakt niweczył ich wszystkie plany.
- Ale to tylko kwestia paru dni, prawda?
- Nie. Rozprawa została zaplanowana na cały miesiąc, a dopiero zaczęliśmy drugi tydzień obrad.
- Na miesiąc? - powtórzył zdumionym głosem Ben. - Cóż to za rozprawa?
- Wdowa po facecie, który zmarł na raka płuc, domaga się odszkodowania od wytwórcy papierosów.
Obaj zareagowali identycznie, nie pozostawiając nawet cienia wątpliwości, co naprawdę myślą o tego typu pozwach.
- Robiłem wszystko, żeby sędzia wykluczył moją kandydaturę - wtrącił pospiesznie Lonnie.
- A więc to kolejna próba naciągnięcia uczciwego producenta na odszkodowanie? - zapytał Ken z wyraźnym obrzydzeniem w głosie.
- Owszem, coś w tym rodzaju.
- I rozprawa będzie się ciągnęła jeszcze przez trzy tygodnie? - wtrącił Ben.
- Tak mówiono. Aż sam nie mogę uwierzyć, że na tak długo ugrzązłem w sądzie - odparł cicho Shaver.
Przez dłuższy czas panowało milczenie. Ben wyjął paczkę bristoli, zerwał folię, wyciągnął papierosa i zapalił.
- Ci prawnicy... - syknął z wyrzutem. - Nasza firma jest zaskarżana średnio raz na tydzień, zazwyczaj przez biednych staruszków, którzy poślizną się i przewrócą, a później próbują zwalić całą winę na rozlany ocet czy rozdeptane winogrona. Miesiąc temu na jakimś hucznym przyjęciu w Rocky Mount eksplodowała butelka wody sodowej. Chyba nie muszę ci mówić, gdzie kupiono tę fatalną butelkę i kto został pozwany do sądu o odszkodowanie w wysokości dziesięciu milionów dolarów. Nie dość, że zaskarżono producenta, to jeszcze nas, za handel towarem nie odpowiadającym wymaganiom. - Ben zaciągnął się głęboko i wydmuchnął dym w stronę sufitu. Stopniowo wzbierała w nim wściekłość. - Mamy też na karku siedemdziesięcioletnią staruszkę z Athens, która utrzymuje, że zwichnęła sobie bark, sięgając wysoko na półkę po opakowanie środka do polerowania mebli. Jej adwokat już się odgrażał, że wystąpi o milionowe odszkodowanie.
Ken spojrzał na kolegę z wyrzutem, jakby chciał mu dać znać, że to wystarczy. Widocznie Ben miał wybuchową naturę i z trudem panował nad sobą, kiedy poruszał tak drażliwe tematy.
- Banda śmierdzących skunksów - ciągnął, wydmuchnąwszy dym nosem. - W ubiegłym roku zapłaciliśmy trzy miliony składki ubezpieczenia od tego rodzaju pozwów, ale to pieniądze wyrzucone w błoto, bo prawnicy i tak będą krążyć dalej, niczym wygłodniałe sępy.
- Wystarczy - odezwał się Ken. - Przepraszam.
- A co z weekendami? - nieśmiało zapytał Lonnie. - Jestem wolny od piątkowego popołudnia aż do późnego wieczoru w niedzielę.
- Dokładnie o tym samym pomyślałem. Powiem ci, jak zrobimy. W sobotę rano przyślemy po ciebie nasz służbowy samolot. Razem z żoną przylecisz do Charlotte. Oprowadzimy cię po naszej centrali, przedstawimy członkom zarządu. Ostatecznie większość osób z kierownictwa i tak pracuje w soboty. Czy możemy się więc umówić na najbliższy weekend?
- Jasne.
- Doskonale. Zarezerwuję samolot.
- Jesteś pewien, że nie będzie to kolidowało z twoimi obowiązkami w sądzie? - zapytał Ben.
- Nie widzę żadnego konfliktu.

ROZDZIAŁ 10
Do tej pory rozprawa przebiegała zgodnie z nakreślonym przez sędziego planem, ale w środę rano pojawiły się pierwsze niespodziewane trudności. Obrona wystosowała wniosek, aby doktor Hilo Kilvan z Montrealu, zgłoszony jako rzeczoznawca w zakresie statystyki zachorowań na raka płuc, nie został uznany za eksperta. Rozgorzała ostra wymiana zdań. Wendall Rohr i jego partnerzy bardzo gwałtownie reagowali na wszelkie posunięcia obrony, utrzymując, że ich przeciwnicy stosują wszelkie kruczki formalne byle tylko podać w wątpliwość fachową wiedzę każdego powołanego przez nich eksperta. Bo i rzeczywiście obronie udawało się wyjątkowo skutecznie spiętrzać różnorodne przeszkody aż przez cztery długie lata. Dlatego też Rohr stanowczo zaprotestował przeciwko dalszemu stosowaniu tego rodzaju praktyk i złożył sędziemu Harkinowi formalny wniosek o zastosowanie wobec pełnomocnika pozwanego odpowiednich sankcji. Był to już któryś z rzędu podobny wniosek, gdyż owa batalia o sankcje i nałożenie na przeciwnika wysokich kar pieniężnych toczyła się niemal od dnia złożenia pozwu, lecz jak dotąd sędzia Harkin nieodmiennie je oddalał. Dobrze wiedział, że w większości rozpraw z powództwa cywilnego owe bitwy na wnioski, petycje i sankcje zajmowały co najmniej tyle samo czasu co rzeczowa analiza materiału dowodowego.
Rohr miotał się jak oszalały przed pustymi ławami przysięgłych i grzmiał na całą salę, że to już siedemdziesiąty pierwszy wniosek obrony, w którym postuluje się wycofanie takiego czy innego dowodu bądź pominięcie jakiegoś świadka.
- Proszę je przeliczyć! Naprawdę siedemdziesiąty pierwszy! Mieliśmy już wnioski o wykluczenie dowodów odnoszących się do innych chorób wywołanych paleniem, napisów ostrzegawczych, reklam wyrobów tytoniowych, o pominięcie wyników badań epidemiologicznych i opracowań statystycznych, o wyłączenie ze sprawy rozwiązań patentowych, których pozwany nie stosuje w swoich produktach, wyeliminowanie zeznań na temat środków zapobiegawczych i działań ochronnych producentów, wyników różnorodnych testów jakości papierosów, usunięcia sporych części raportu z autopsji zmarłego, wykluczenia wszelkiego rodzaju dowodów na uzależniające działanie nikotyny...
- Ja znam te wnioski, panie Rohr - wtrącił sędzia, jak by się obawiał, że tamten zamierza wyliczać wszystkie wystąpienia.
- A jakby jeszcze było mało, Wysoki Sądzie, tych siedemdziesięciu jeden wniosków... - ciągnął Rohr, który ledwie spostrzegł uwagę Harta. - Proszę je przeliczyć! Siedemdziesięciu jeden!... to w dodatku wpłynęło dokładnie osiemnaście wnioskowe odroczenie!
- Doskonale zdaję sobie z tego sprawę, panie Rohr. Proszę się streszczać. Mecenas podszedł do swego stołu i wziął z rąk asystenta gruby, oprawiony
w karton maszynopis.
- W dodatku do każdego wniosku obrony, rzecz jasna musi być dołączone coś takiego! - Z hukiem opuścił ciężkie opracowanie na stół. - Nikt z nas nie ma czasu tego czytać, bo jak Wysoki Sąd świetnie wie, pochłaniają nas przygotowania do rozprawy. Ale strona przeciwna dysponuje na każde zawołanie tysiącem młodych prawników, którym się płaci za godziny, aby dzień i noc, a z pewnością również i w tej chwili, przygotowywali jakieś kolejne niedorzeczne wystąpienie, z pewnością poparte szczegółowym uzasadnieniem, ważącym co najmniej dwa kilogramy, po to tylko, aby zabrać nam czas...
- Czy mógłby pan przejść do rzeczy, panie Rohr? Ten jednak go nie słyszał.
- A ponieważ my nie mamy czasu tego czytać, Wysoki Sądzie, po prostu ważymy te materiały, po czym formułujemy zwięzłą replikę w rodzaju: "Proszę potraktować ten krótki list jako odpowiedź na kolejne nieodpowiedzialne wystąpienie obrony, mające wagę tysiąca siedmiuset gramów".
Pod nieobecność przysięgłych natychmiast zniknęły gdzieś uśmiechy, wyszukane maniery i uprzejmość. Na twarzach wszystkich prawników malowało się napięcie. Nawet protokolantka i woźni wyglądali na spiętych  i zdenerwowanych.
Zniknęła również legendarna wręcz powściągliwość Rohra, ten jednak już przed laty nauczył się odpowiednio wykorzystywać okazywane emocje. Wiedział też, że dobrze mu znany Cable będzie zachowywał dystans i ostentacyjną zimną krew. W ogóle zaś nie zwracał uwagi na przypadkowych obserwatorów tego przedstawienia.
O dziewiątej trzydzieści za pośrednictwem Lou Dell sędzia przekazał przysięgłym wiadomość, że omawianie wniosków formalnych dobiega końca i niedługo, prawdopodobnie o dziesiątej, wznowione zostaną obrady. A ponieważ był to pierwszy wypadek, kiedy zespołowi kazano tak długo czekać w zamkniętej sali, toinformacja ta została przyjęta z radością. Podjęto przerwane rozmowy w grupkach, normalne w każdym gronie skazanym na bezczynne oczekiwanie. Rysował się wyraźny podział według płci, a nie ze względu na rasę. Mężczyźni grupowali się w jednym końcu sali, kobiety w drugim. Palacze co jakiś czas wychodzili do sąsiedniego pokoju. Jedynie Herman Grimes trwał niewzruszenie na posterunku u szczytu stołu konferencyjnego i grał w samotnika na swym minikomputerze brajlowskim. Wcześniej jednoznacznie dał wszystkim do zrozumienia, że już przez kilka godzin, od wczesnego ranka, zapoznawał się z przekazanymi mu szczegółowymi opisami poglądowych diagramów doktora Bronsky'ego.
Drugi przenośny komputer był podłączony do sieci w przeciwnym końcu sali, tu bowiem Lonnie Shaver, wykorzystując aż trzy składane krzesełka, zorganizował sobie prowizoryczne biuro. Ślęczał nad zestawieniami sprzedanych towarów, sprawdzał zapasy magazynowe i robił setki drobnych obliczeń, zadowolony z tego, że nikt mu nie przeszkadza. Wcale nie był nietowarzyski, po prostu wykorzystywał każdą wolną chwilę na odrabianie zaległych prac.
Frank Herrera siedział obok przewodniczącego składu, czytał analityczne opracowania w "The Wall Street Journal" i od czasu do czasu zamieniał parę zdań z Jerrym Fernandezem, który naprzeciwko niego szacował ostatnie typowania bukmacherów z Las Vegas, dotyczące wyników sobotnich rozgrywek ligi uniwersyteckiej. Tylko Nicholas Easter chętnie włączał się do kobiecych rozmów, a tego dnia po cichu dyskutował na temat przedstawionych im opinii ekspertów z Loreen Duke, pulchną, niezwykle jowialną Murzynką, sekretarką z pobliskiej wojskowej bazy lotniczej Keesler. Jako sędzia przysięgły numer jeden kobieta siadała w ławie obok Eastera i często się zdarzało, że nawet w czasie posiedzeń oboje porozumiewali się szeptem, podczas gdy wszyscy pozostali słuchali w milczeniu. Loreen była trzydziestopięcioletnią rozwódką z dwojgiem dzieci, bardzo zadowoloną ze swojej państwowej posady, której za żadne skarby nie chciała stracić. W tajemnicy wyznała Nicholasowi, że gdyby nie pojawiała się w bazie nawet przez rok, pewnie i tak nikt by na to nie zwrócił uwagi. On zaś opowiadał jej ze szczegółami o wcześniejszych procesach wymierzonych przeciwko wytwórcom papierosów, przy czym zaznaczył, że te właśnie sprawy były obiektem jego szczególnego zainteresowania w ciągu zaliczonych dwóch lat studiów prawniczych. Wyznał, że musiał zrezygnować z dalszej nauki ze względów finansowych. Oboje uważali też pilnie, aby ich rozmowy nie dotarły do uszu czujnego Hermana Grimesa, który na szczęście był teraz zajęty ogrywaniem swego brajlowskiego komputera.
Czas upływał, parę minut po dziesiątej Nicholas podszedł do drzwi i oderwał Lou Dell od lektury. Kobieta nie umiała jednak powiedzieć, kiedy sędzia wezwie ich na salę i nic nie mogła poradzić w tej sytuacji.
Easter usiadł więc przy stole i zaczął rozmawiać z Hermanem na temat traktowania ich przez sędziego Harkina. Podkreślił, że jego zdaniem bezsensowne jest przetrzymywanie ich w zamknięciu podczas tego typu rozpatrywania spraw formalnych i powinno im się zezwolić, w uzupełnieniu spacerów po lunchu, także i teraz wyjść pod eskortą na miasto. Doszli szybko do porozumienia, że Nicholas sformułuje odpowiedni pisemny wniosek, który przekaże sędziemu w czasie południowej przerwy w obradach.

Ostatecznie wkroczyli na salę o dziesiątej trzydzieści. W powietrzu czuć jeszcze było napięcie zakończonych przed chwilą słownych utarczek. Od razu Nicholas spostrzegł na widowni tego samego człowieka, który włamał się do jego mieszkania. Siedział w trzecim rzędzie na uboczu, po stronie reprezentanta powoda. Był w białej koszuli oraz krawacie i pochylał głowę nad rozpostartą gazetą. Ledwie rzucił okiem na wchodzących przysięgłych, toteż Easter też szybko odwrócił wzrok. Wystarczyło mu jedno spojrzenie, by zidentyfikować tamtego bez żadnych wątpliwości.
W tej napiętej atmosferze Fitch mógł wydać niezbyt przemyślane polecenie, bo przecież wysłanie owego włamywacza na salę sądową było ryzykowne, a nie mogło przynieść specjalnych korzyści. Cóż takiego chciał on zobaczyć lub usłyszeć, co nie byłoby dostępne któremuś z licznych prawników, konsultantów sądowych bądź też różnorodnych szpicli, jakich Fitch miał do dyspozycji?
Opanowawszy początkowe zdumienie, Nicholas jął się zastanawiać, jak postąpić w tej sytuacji. Już wcześniej obmyślił kilka różnych planów, uzależnionych od tego, gdzie spotka włamywacza. Ale widok tego człowieka na sali sądowej w pełni go zaskoczył. Niemniej już po paru minutach podjął decyzję. Przede wszystkim musiał powiadomić Harkina, że jeden z tych ludzi, przed którymi sędzia codziennie ich ostrzegał, znajduje się obecnie na sali i udaje zwykłego, przypadkowego obserwatora. Dobrze by było, gdyby Harkin mu się przyjrzał, ponieważ później miał ujrzeć tego samego włamywacza na obrazie z kasety wideo.
Pierwszym świadkiem tego dnia był ponownie doktor Bronsky, ale teraz odpowiadał na pytania reprezentanta obrony. Durr zaczął ostrożnie, jakby z respektem dla ogromu wiedzy eksperta. Zapytał o kilka tak elementarnych rzeczy, iż nawet przysięgli mogliby udzielić odpowiedzi. Lecz ta sytuacja szybko się zmieniła. Cable z obojętnością przyjął tylko zeznania doktora Frickego, natomiast z Bronskym gotów był toczyć zażartą polemikę.
Na początku wrócił do listy ponad czterech tysięcy związków chemicznych występujących w dymie tytoniowym, wybrał jeden z nich na chybił trafił i spytał, jak benzol(a)piren działa na płuca. Bronsky odparł, że nie wie, próbując przy tym wyjaśnić, że nie sposób jest precyzyjnie określić wpływu pojedynczej substancji na organizm ludzki. A co z oskrzelami, śluzówkami i migawkami? Czy benzol(a)piren na nie działa? Ekspert po raz drugi zmuszony był przyznać, że nauka nie potrafi wyodrębnić wpływu jednego związku spośród tysięcy obecnych w dymie tytoniowym.
Cable z niedowierzaniem pokręcił głową. Wybrał drugą, równie przypadkową substancję i jeszcze raz zmusił Bronsky'ego do tłumaczenia, że nie potrafi on wyjaśnić przysięgłym, w jaki sposób ten związek działa na pęcherzyki płucne, oskrzela bądź śluzówki.
Rohr zaprotestował przeciwko takiej metodzie zadawania pytań, lecz sędzia oddalił protest. Jakkolwiek by na to patrzeć, obrońca dociekał rzeczy ściśle związanych ze sprawą.
Doyle siedział spokojnie w trzecim rzędzie widowni i ze znudzoną miną czekał na pierwszą okazję, by się wymknąć z sali. Jego zadaniem było poszukiwanie tajemniczej dziewczyny, zajmował się tym już od czterech dni. Godzinami przemierzał główny hol, całe jedno popołudnie przesiedział na plastikowym pojemniku od butelek cocacoli zostawionym obok automatów do sprzedaży napojów i gawędząc ze strażnikiem, obserwował wejście gmachu. Wypił już litry kawy w pobliskich kafejkach i barach. Wraz z Pangiem i dwoma innymi wywiadowcami marnotrawili tylko czas, ale wykonywali polecenia szefa.
Po czterech dniach, w ciągu których na sali sądowej upływało mu co najmniej sześć godzin, Nicholas dość dobrze orientował się już w zwyczajach Fitcha. Jego ludzie, czy to konsultanci, czy też niżsi rangą wysłannicy, bez przerwy zmieniali się miejscami na widowni. Czasami siadywali w małych grupkach, kiedy indziej z dala od pozostałych osób. Pojawiali się i znikali niemal błyskawicznie, wykorzystując każdą przerwę w obradach. Rzadko ze sobą rozmawiali. Głównie skupiali uwagę na świadkach oraz przysięgłych, ale już po minucie obserwacji mogli się zająć rozwiązywaniem krzyżówki czy bezmyślnym gapieniem w okno.
Dlatego też Easter był pewien, że włamywacz nie zostanie długo na sali.
Pospiesznie napisał kilka zdań na kartce, złożył ją starannie i poprosił Loreen Duke, by potrzymała ją przez jakiś czas, nie czytając, a następnie - gdy Cable na chwilę przerwał zadawanie pytań, żeby coś sprawdzić w swoich notatkach - wychyliła się i podała kartkę Willisowi drzemiącemu na posterunku obok stojącej w kącie sali flagi narodowej. Wyrwany z letargu strażnik zamrugał szybko i rozdziawił usta, ale w końcu dotarło do niego, że ma przekazać tę kartkę sędziemu.
Doyle zauważył, jak Loreen podawała notatkę strażnikowi, nie zwrócił jednak uwagi, że wcześniej dostała ją od Eastera.
Harkin wychylił się z fotela, nakrył kartkę dłonią i przesunął szybko po stole. A kiedy Cable zaczął zadawać kolejne pytanie, z wolna rozłożył ją, zakrywając dłońmi. Była to wiadomość odNicholasa Eastera, przysięgłego numer dwa. Brzmiała następująco:

"Panie sędzio.
Mężczyzna siedzący na widowni, w trzecim rzędzie po lewej stronie, tuż przy przejściu, w białej koszuli i niebieskozielonym krawacie, śledził mnie wczoraj. A widziałem go już wcześniej, kilka dni temu. Czy możemy się dowiedzieć, kto to jest?
Nicholas Easter".

Harkin spojrzał najpierw na Cable'a, dopiero później powoli przeniósł wzrok na widownię. Opisany mężczyzna siedział z dala od innych i rozparty w ławie spoglądał hardo na sędziego, jakby się czegoś domyślał.
Harkin poczuł, iż rzucono mu wyzwanie. W gruncie rzeczy nie mógł sobie przypomnieć, czy kiedykolwiek zdarzyło mu się już znaleźć w podobnej sytuacji. Szybko jednak ocenił, że ma ograniczone możliwości, a im dłużej się nad nimi zastanawiał, tym bardziej nie mógł znaleźć sensownego rozwiązania. On również był świadom tego, że obie strony rozprawy zatrudniają dziesiątki konsultantów, doradców i różnych wścibskich typków, którzy bez przerwy kręcą się po sali i przylegających doń korytarzach. Od pierwszego dnia procesu bacznie obserwował widownię i także zdołał zidentyfikować grono osób obeznanych z procedurami sądowymi, lecz pragnących nie zwracać na siebie niczyjej uwagi. Był więc przekonany, że ów tajemniczy mężczyzna przy pierwszej okazji niepostrzeżenie wymknie się z sali.
A najlepszą do tego okazją byłoby ogłoszenie krótkiej przerwy w obradach.
Sędzia poczuł narastające podniecenie. Nasłuchał się wystarczająco wielu relacji i zwykłych plotek na temat wcześniejszych podobnych rozpraw, że był zawiedziony, kiedy na swoje dociekliwe pytania nie uzyskał żadnej odpowiedzi ze strony przysięgłych. Teraz jednak pojawił się na sali jakiś tajemniczy agent, zwykły szpicel najęty przez reprezentantów jednej bądź drugiej strony w celu śledzenia jego składu sędziowskiego.
Strażnicy sądowi, chociaż umundurowani i uzbrojeni, są zazwyczaj całkiem niegroźni. Ci młodsi najczęściej pilnują porządku w głównym holu, na korytarzach oraz przed gmachem, by tłumić ewentualne manifestacje i zamieszki. Stąd też na sali rozpraw czuwają starsi, zwykle dożywający emerytury. Sędzia Harkin powiódł smętnym wzrokiem po znajdujących się w pobliżu stróżach prawa.
Willis stał w rogu sali, obok flagi narodowej, oparty ramieniem o ścianę i wyglądało na to, że jak zwykle spał z otwartymi oczami i rozchylonymi wargami, z kącika ust ściekała mu na brodę strużka śliny. W głównym przejściu, na wprost stołu sędziowskiego, lecz w odległości dobrych trzydziestu metrów, przy drzwiach czuwali Jip i Rasco. Ten pierwszy siedział w tej chwili na brzegu ławki i z okularami zsuniętymi na czubek mięsistego nosa czytał poranną gazetę. Kilka miesięcy wcześniej przeszedł operację stawu biodrowego i z trudem przychodziło mu stać przez wiele godzin, toteż wyjednał sobie zezwolenie na siadanie w ostatnim rzędzie w czasie obrad. Natomiast Rasco, najmłodszy z nich, bo dobiegający dopiero sześćdziesiątki, znany był ze swej powolności. Z pewnością w korytarzu przed salą trzymali straż młodsi pracownicy, lecz ci byli zajęci obsługą wykrywacza metali.
Przystępując do voir dire, Harkin zarządził pełną gotowość strażników, ale teraz, po tygodniu przesłuchań świadków, początkowe podniecenie całkiem wygasło. Mimo olbrzymiego zainteresowania, rozprawa okazała się jeszcze jednym nudnym procesem cywilnym.
Harkin pomyślał w końcu o ściągnięciu posiłków, ale przede wszystkim nie chciał spłoszyć agenta z widowni. Dlatego też pospiesznie napisał parę słów na kartce, którą przekazał Glorii Lane, swojej sekretarce siedzącej przy niewielkim biurku przed jego stołem, nie opodal miejsca dla świadków. Opisał na niej podejrzanego osobnika i polecił Glorii, aby mu się ukradkiem dobrze przyjrzała, po czym wyszła z sali bocznymi drzwiami i wezwała szeryfa. Dla niego zamierzał przygotować dalsze szczegółowe instrukcje, lecz te, jak na złość, okazały się już niepotrzebne.
Po godzinnym przysłuchiwaniu się odpowiedziom Bronsky'ego na zadawane pytania Doyle miał już dosyć bezczynności. Dziewczyny nie było na sali i wcale nie spodziewał się jej tu ujrzeć, sumiennie wykonywał jednak polecenia. Ale zaniepokoiły go wiadomości przekazywane na kartkach, najpierw sędziemu, potem sekretarce. Szybko zwinął rozłożoną gazetę i bez kłopotów wymknął się z sali. Harkin patrzył na to z niedowierzaniem. W pierwszym odruchu przysunął sobie nawet mikrofon, jakby zamierzał powstrzymać uciekającego mężczyznę, posadzić go przy swoim stole i zadać kilka pytań. Ale w porę się pohamował. Doszedł do wniosku, że podejrzany osobnik może się jeszcze pojawić w czasie rozprawy.
Nicholas zerknął na sędziego, na którego twarzy widoczna była skrajna frustracja. Ich spojrzenia się skrzyżowały.
Cable ponownie przerwał na krótko zadawanie pytań. Harkin niespodziewanie uderzył młotkiem i oznajmił:
- Ogłaszam dziesięciominutową przerwę. Przysięgłym należy się chwila wytchnienia.

Willis przekazał wiadomość Lou Dell, a ta zajrzała do sali konferencyjnej i zawołała:
- Panie Easter! Czy mogłabym pana prosić na minutę?
Nicholas poszedł za Willisem krętym wąskim korytarzem, który zaprowadził ich przed boczne drzwi gabinetu sędziego Harkina. Ten był sam w pokoju, siedział bez togi i popijał kawę. Wstał szybko, podziękował Willisowi i zamknął drzwi.
- Proszę usiąść, panie Easter - rzekł, wskazując krzesło stojące przed zawalonym papierzyskami biurkiem.
Nie był to jego prywatny gabinet, musiał dzielić pomieszczenie z dwoma innymi sędziami, którzy prowadzili rozprawy na tej samej sali obrad.
- Napije się pan kawy? - Nie, dziękuję.
Harkin usiadł z powrotem i pochylił się, opierając szeroko łokcie na brzegu biurka.
- Proszę mi powiedzieć, gdzie pan poprzednio widział tego mężczyznę. Nicholas chciał zachować utrwalone na kasecie wideo sceny z włamania na
lepszą okazję, toteż teraz przytoczył wymyśloną wcześniej historyjkę.
- Wczoraj, kiedy po zakończeniu posiedzenia wracałem do domu, wstąpiłem do baru Mike'a na lody. To niedaleko, tuż za rogiem. Przy kontuarze obejrzałem się w stronę wejścia i dostrzegłem tego mężczyznę, jak zaglądał do środka. Nie mógł mnie zauważyć, ale od razu skojarzyłem, że widziałem go już poprzednio. Kupiłem lody i poszedłem dalej, miałem jednak wrażenie, iż facet mnie śledzi. Zacząłem więc kluczyć i lawirować. Zanim dotarłem do domu, zyskałem pewność, że faktycznie szedł za mną.
- I jest pan pewien, że widział go wcześniej?
- Tak, panie sędzio. Pracuję w sklepie z komputerami w pasażu handlowym i któregoś wieczoru, tuż przed zamknięciem, ten sam mężczyzna kręcił się przed witryną i zaglądał do sklepu. A kilka dni później, gdy w czasie przerwy poszedłem do baru na końcu pasażu, z pewnością ten sam człowiek obserwował, jak piłem cocacolę.
Harkin rozluźnił się wyraźnie, odchylił na oparcie fotela i przeciągnął palcami po włosach.
- Niech pan będzie ze mną całkiem szczery, panie Easter, i zdradzi, czy któryś z pozostałych przysięgłych wspominał o tego typu zdarzeniu?
- Nie.
- A czy poinformuje mnie pan, gdyby coś takiego zaszło? - Oczywiście.
- Nie ma nic złego w przekazywaniu sędziemu różnego rodzaju informacji, toteż chciałbym wiedzieć o każdym niezwykłym wydarzeniu, które by się przytrafiło któremuś z przysięgłych.
- Jak mam się z panem kontaktować?
- Proszę przekazywać wiadomości przez Lou Dell. Wystarczy, że powie jej pan, iż chce ze mną porozmawiać na osobności, gdyż jestem pewien, że przeczyta każdą informację zapisaną na kartce.
- Zgoda.
- Zatem mogę na pana liczyć?
- Jasne.
Harkin odetchnął głęboko i sięgnął do swojej aktówki. Wyjął z niej gazetę i położył na biurku.
- Widział pan ten artykuł w dzisiej szym wydaniu "The Wall Street Journal"?
- Nie. Nie czytuję tej gazety.
- To dobrze. Zamieszczono tu dokładny opis naszej rozprawy wraz z oceną ewentualnych konsekwencji, jakie werdykt korzystny dla powoda może wywołać na rynku akcji firm przemysłu tytoniowego.
Nicholas postanowił wykorzystać nadarzającą się sposobność.
- Tylko jeden przysięgły regularnie czytuje "The Wall Street Journal". - Kto?
- Frank Herrera. Przynosi ją każdego ranka i czyta od deski do deski.
- Dzisiaj także?
- Owszem. Kiedy czekaliśmy dłużej niż zwykle, przeczytał całą gazetę chyba dwukrotnie.
- Czy mówił coś na temat artykułu? - Nie słyszałem.
- Cholera.
- Ale to chyba i tak nie ma znaczenia - mruknął Nicholas, odwracając głowę.
- Dlaczego?
- Bo on ma już ustalony pogląd w tej sprawie.
Harkin znów się pochylił i zmarszczył brwi.
- Jak mam to rozumieć?
- Moim zdaniem Herrera w ogóle nie powinien zostać wybrany do składu przysięgłych. Nie wiem, jakich odpowiedzi udzielił na pytania w kwestionariuszach, ale jestem pewien, że gdyby wyjawił swoje prawdziwe poglądy, nigdy by się nie znalazł w naszym gronie. A świetnie pamiętam te pytania z voir dire, na które każdy z nas musiał odpowiedzieć.
- No więc?
- Tylko proszę się nie złościć, panie sędzio. Otóż wczoraj rano wdałem się z nim w rozmowę. Byliśmy sami w pokoju i przysięgam, że nie dyskutowaliśmy o żadnych szczegółach rozpatrywanej sprawy. Ale rozmowa jakoś zeszła na temat palenia papierosów i Frank powiedział, iż rzucił palenie przed laty i z pogardą odnosi się do każdego, kto nie potrafi uwolnić się od nałogu. Jak pan wie, Herrera jest emerytowanym pułkownikiem i po wojskowemu patrzy na wszystkich z góry...
- Sam służyłem w wojskach desantowych.
- Przepraszam. Czy mam zamilknąć?
- Nie, proszę mówić dalej.
- Dobrze, lecz wcale nie jest mi przyjemnie poruszać ten temat i chciałbym, aby mi pan dał znać, kiedy powinienem skończyć.
- Dobrze, dam panu znać.
- Świetnie. No więc Frank wyraził się kategorycznie, że człowiek palący przez trzydzieści lat po trzy paczki papierosów dziennie zasługuje na taki los, jaki go spotyka. Nie okazał nawet cienia żalu. Przez chwilę próbowałem z nim dyskutować, bo nie spodobało mi sięjego stanowisko, lecz zaraz mnie oskarżył, iż zamierzam obstawać za przyznaniem powodowi wysokiego odszkodowania.
Harkin zagryzł wargi, przygarbił się nieco, a po chwili potarł palcami zaczerwienione oczy.
- No to wspaniale - mruknął.
- Bardzo mi przykro, panie sędzio.
- Nie ma powodu, przecież sam o to zapytałem. - Wyprostował się szybko, jeszcze raz przeciągnął palcami po włosach, uśmiechnął się blado i rzekł: - Proszę posłuchać, panie Easter. Nie zamierzam nakłaniać, by pan dla mnie szpiegował. Niepokoję sięjednak o bezstronność przysięgłych, ponieważ naciski z zewnątrz są ogromne. Tego typu rozprawy cieszą się już bardzo złą sławą. Jeżeli zauważy pan lub usłyszy cokolwiek, co będzie sugerowało niezgodny z prawem kontakt przysięgłych z osobami postronnymi, proszę dać mi znać. Zastanowimy się wówczas, co z tym począć.
- Oczywiście, panie sędzio.

Artykuł zamieszczony na stronie tytułowej "The Wall Street Journal" został napisany przez Agnera Laysona, doświadczonego dziennikarza, który był obecny na sali sądowej podczas wyboru przysięgłych i w czasie pierwszych wystąpień ekspertów. Layson już od dziesięciu lat zajmował się problematyką prawną i bywał na wielu rozprawach. W tej publikacji, pierwszej z całego cyklu, opisywał jedynie główne zagadnienia rozpatrywanego pozwu i przedstawiał reprezentantów obu stron. Nie było tam żadnej opinii na temat kierunku, jaki zaczyna przybierać obrót spraw, żadnych domysłów w kwestii strony wygrywającej czy przegrywającej, a wyłącznie rzeczowe podsumowanie raczej przekonywających dowodów, jakie dotychczas ujawnili eksperci powołani przez rzecznika powoda.
Po ukazaniu się artykułu cena wywoławcza akcji Pynexu natychmiast spadła o dolara, ale już do południa została skorygowana i wróciła do poprzedniego poziomu. Wydawało się, że rynek bez wstrząsów przetrwał tę krótką, pierwszą burzę.
Publikacja "The Wall Street Journal" wywołała także istną lawinę połączeń telefonicznych nowojorskich domów maklerskich ze specjalistami finansowymi oddelegowanymi do Biloxi. Minuty niewiele znaczących rozmów zlały się w sumie w wielogodzinne, bezcelowe spekulacje zaniepokojonych maklerów, których wszelkie dociekania i nagabywania można było streścić w jednym, najważniejszym pytaniu: "Jaką decyzję podejmą przysięgli?"
Ale żaden z młodych specjalistów, mających za zadanie uważne śledzenie przebiegu rozprawy, nie potrafił jeszcze udzielić na to pytanie jednoznacznej odpowiedzi.

ROZDZIAŁ 11
Przesłuchanie doktora Bronsky'ego zakończyło się w czwartek późnym popołudniem, a już w piątek rano Marlee ponownie nawiązała kontakt. Konrad odebrał telefon dwadzieścia pięć po siódmej. Szybko powiadomił Fitcha, który właśnie porozumiewał się z pracownikami swego waszyngtońskiego biura, przełączył rozmowę na jego aparat i uruchomił podsłuch przez głośnik.
- Dzień dobry, panie Fitch - zaczęła dziewczyna przymilnym tonem.
- Dzień dobry, Marlee - odparł nie mniej uszczęśliwiony adwokat, który starał się zachować pozory uprzejmości. - Jak się miewasz?
- Wyśmienicie. Przysięgły numer dwa, Easter, będzie dzisiaj w granatowej flanelowej koszuli, wyblakłych dżinsach, białych skarpetkach i starych, podniszczonych butach sportowych, marki Nike, jeśli się nie mylę. Aha, i przyniesie ze sobą egzemplarz pisma "Rolling Stone", numer październikowy, z fotografią Meat Loafa na okładce. Czy to jasne?
- Tak. Kiedy będziemy się mogli spotkać i porozmawiać?
- Gdy będę gotowa. Na razie.
Odwiesiła słuchawkę. Szybkie sprawdzenie wykazało, że dzwoniła z motelu w Hattiesburgu, w stanie Missisipi, oddalonego od Biloxi co najmniej o półtorej godziny jazdy samochodem.
Pang czuwał w kawiarni odległej o kilkaset metrów od kamienicy, w której mieszkał Easter. Toteż już po paru minutach zajął stanowisko pod drzewem na skwerze, jakieś pięćdziesiąt kroków od rozsypującego się volkswagena "garbusa". Jak należało oczekiwać, obiekt wyszedł na ulicę dokładnie o siódmej czterdzieści pięć i ruszył pieszo w stronę gmachu sądu, decydując się na dwudziestominutowy spacer. Jak zwykle wstąpił do tego samego sklepiku przy skrzyżowaniu, gdzie zamówił kawę i kupił te same co zazwyczaj gazety.
Rzeczjasna, był ubrany dokładnie tak, jak opisała to Marlee.
Dziewczyna zadzwoniła po raz drugi także z Hattiesburga, lecz z innego automatu.
- Mam jeszcze coś dla ciebie, Fitch. I to ci się z pewnością spodoba. Adwokat westchnął ciężko i mruknął:
- Co takiego?
- Może spróbuj zgadnąć, co dzisiaj zrobią przysięgli po wejściu na salę, zamiast jak dotąd w milczeniu zająć miejsca w ławie.
Fitch oniemiał, przez chwilę nie potrafił wydobyć z siebie głosu. Ocenił błyskawicznie, że pod żadnym pozorem nie zdoła udzielić jakiejkolwiek sensownej odpowiedzi.
- Poddaję się.
- Zaczną recytować "Przysięgę Wierności". Wybałuszonymi oczyma adwokat spojrzał na Konrada.
- Zrozumiałeś, Fitch? - Tak.
Połączenie zostało przerwane.

Dziewczyna przeprowadziła jeszcze jedną rozmowę telefoniczną, ale tym razem zadzwoniła do biura Wendalla Rohra. Sekretarka poinformowała ją, że adwokat jest zajęty, lecz Marlee wytłumaczyła cierpliwie, iż ma do przekazania niezwykle ważną informację. Prześle ją zatem w ciągu pięciu minut faksem i bardzo prosi, by wiadomość ta została niezwłocznie dostarczona do rąk własnych pana Rohra, koniecznie jeszcze przed jego wyjściem do sądu. Sekretarka z pewnym ociąganiem wyraziła zgodę i po wyznaczonym czasie sięgnęła po pojedynczą kartkę papieru leżącą w skrzynce faksu. Nie znalazła na niej ani numeru telefonicznego nadawcy, ani jakiegokolwiek nagłówka. Mniej więcej pośrodku znajdował się napisany na maszynie tekst:

"Sędzia przysięgły numer dwa, Easter, będzie dzisiaj ubrany w granatową koszulę flanelową, wyblakłe dżinsy, białe skarpetki oraz zniszczone adidasy. Przyniesie "Rolling Stone" i wykaże się głębokim patriotyzmem.
M.M."

Sekretarka pobiegła do gabinetu Rohra, który kończył już pakować potrzebne materiały do swej przepaścistej teczki. Szybko przeczytał pismo, zadał jej kilka pytań, po czym zwołał naprędce zebranie całego zespołu.

Nadszedł piątek i chociaż przysięgli wciąż się czuli przetrzymywani w sądzie wbrew swej woli, to jednak humory im się nieco poprawiły. Nastrój może nie był jeszcze świąteczny, ale częściej widywało się uśmiechy i rozmowy były prowadzone innym tonem. Nicholas siedział przy stole obok Hermana Grimesa, naprzeciwko Franka Herrery, i tylko czekał na odpowiedni moment. Spojrzał na Grimesa, jak zwykle zajętego brajlowskim minikomputerem, i rzekł:
- Wiesz co, Herman? Mam pewien pomysł.
Ten nauczył się już rozpoznawać po głosie jedenaście osób ze składu sędziowskiego, zresztą żona poświęciła wiele godzin, by pomóc mu w tym, jednocześnie opisując wygląd poszczególnych przysięgłych. Ale brzmienie głosu Eastera znał najlepiej. - 
- Słucham, Nicholasie.
- W dzieciństwie - zaczął ten, na tyle głośno, by mogli go usłyszeć pozostali - chodziłem do prywatnej szkoły, gdzie każdy dzień zaczynaliśmy recytacją "Przysięgi Wierności". Dlatego też teraz, każdego ranka, kiedy przy wejściu na salę sądową zobaczę flagę, odżywają we mnie tamte wspomnienia. - Wszyscy przysięgli słuchali go z uwagą, nie było tylko "Pudliczki", która wymknęła się na papierosa. - Bo przecież w kącie sali, obok stołu sędziowskiego, wisi flaga narodowa, a my codziennie tylko zerkamy na nią i w milczeniu zajmujemy swoje miejsca w ławie.
- Nawet jej nie zauważyłem - odparł Herman.
- Czy to znaczy, że chciałby pan wygłosić "Przysięgę Wierności" na sali obrad, w obecności widzów? - zdziwił się Herrera, czyli "Napoleon" albo "Spóźnialski Pułkownik".
- Owszem. Czemu nie mielibyśmy tego czynić przynajmniej raz w tygodniu?
- No cóż, na pewno nie ma w tym nic złego - wtrącił Jerry Fernandez, który wcześniej potajemnie został już przekonany do tego pomysłu.
- A co na to sędzia? - zapytała Gladys Card.
- Czemu miałoby mu to przeszkadzać? Nie widzę żadnego powodu, by ktokolwiek miał nam za złe, że po wejściu na salę oddamy cześć fladze Stanów Zjednoczonych.
- Mam nadzieję, że nie robi pan sobie z tego żartów - mruknął Herrera. Nicholas obraźliwie wydął wargi i spojrzał siedzącemu naprzeciwko pułkownikowi prosto w oczy.
- Mój ojciec zginął w Wietnamie, jeśli chce pan wiedzieć. Został pośmiertnie odznaczony. Barwy narodowe mają dla mnie ogromne znaczenie.
Ta odpowiedź ostatecznie przeważyła szalę. Nikt już więcej nie protestował.
Kiedy pojedynczo wkraczali na salę, sędzia Harkin powitał ich przyjaznym uśmiechem, jakby specjalnie przygotowanym na ten piątkowy ranek. Był już gotów zacząć odczytywać listę pytań dotyczących kontaktów z osobami postronnymi, kiedy nagle dotarło do niego, że przysięgli nie siadają w ławie jak dotychczas. Zajęli swoje miejsca, lecz na stojąco obrócili głowy w kierunku rogu sali, gdzie na lewo od niego, za odgrodzonym stanowiskiem dla świadków wisiała flaga, i ułożyli otwarte dłonie na piersiach. Nicholas pierwszy zaczął podniosłym tonem deklamować "Przysięgę Wierności".
Harkin patrzył na to oczyma rozszerzonymi ze zdumienia, nigdy dotąd nie spotkał się bowiem z taką ceremonią na sali sądowej, nigdy też nie słyszał o podobnym zdarzeniu. Nie należało to do zwykłej procedury, nie zyskało jego akceptacji, nie było nawet wymienione w jakimkolwiek kodeksie czy regulaminie. Toteż w pierwszej chwili chciał przywołać tych ludzi do porządku, kazać im zamilknąć, później zaś omówić z nimi tę kwestię. Pojął jednak szybko, iż byłby to z jego strony przejaw braku patriotyzmu. Przerwanie owej recytacji przysięgłym, którzy wszak chcieli jedynie oddać cześć fladze narodowej, mogłoby zostać bardzo źle przyjęte. Zerknął więc tylko na Rohra, a następnie na Cable'a, lecz obaj prawnicy siedzieli jak urzeczeni, z rozdziawionymi ustami.
Po chwili sędzia także stanął na baczność, chociaż przysięgli zdążyli już wygłosić połowę tekstu. Poczuł się głupio, kiedy obszerna toga zafalowała wokół niego, ale obrócił się w lewo, w stronę flagi, położył dłoń na piersi i śmiało podjął deklamację.
Kiedy zaś i sędzia dołączył do przysięgłych, reszcie ludzi obecnych na sali - a zwłaszcza prawnikom, którym po prostu nie wypadało okazywać braku szacunku bądź zwykłej nielojalności - nie zostało nic innego, jak pójść w ich ślady. Wszyscy poderwali się na nogi, szurając krzesłami i przewracając aktówki. Gloria Lane i podległe jej kancelistki, protokólantka, a nawet Lou Dell, siedząca w pierwszym rzędzie obok głównego przejścia, także stanęły na baczność i przyłączyły się do ceremonii. Powszechny zapał wyraźnie osłabł gdzieś na wysokości trzeciego rzędu widowni, dlatego też Fitch nie musiał już zrywać się z miejsca i jak wzorowy skaut przystępować do deklamacji tekstu, który ledwie pamiętał.
Siedział bowiem na samym końcu sali, obok Josego, mając po drugiej stronie Holly'ego, młodego adwokackiego asystenta. Tym razem Pang czuwał na zewnątrz w atrium, a Doyle wrócił na swój posterunek w głównym holu, przy automatach z napojami, i ubrany w robotniczy kombinezon znowu gawędził ze strażnikami, obserwując wejście do gmachu.
Fitch ze skrajnym zdumieniem patrzył na poczynania przysięgłych. Wprost nie mógł uwierzyć, że jedna osoba, realizująca wspólnie z Marlee jakiś tajemniczy plan, może mieć tak przemożny wpływ na cały dwunastoosobowy skład. A jeszcze bardziej szokujące było to, że dziewczyna wiedziała, co się wydarzy.
Ale zarazem myśl o prowadzonej przez nią rozgrywce przyprawiała go o dreszcz emocji.
W każdym razie on mógł się spodziewać, że nastąpi tak niezwykły wyczyn. Natomiast Wendall Rohr poczuł się zapędzony w kozi róg. Już wcześniej osłupiał na widok Eastera ubranego dokładnie według opisu, jaki otrzymał, i trzymającego w ręku zapowiedziane czasopismo. Ale gdy tamten położył je na ławie, wyprężył się na baczność i zaczął deklamować "Przysięgę Wierności", Rohr automatycznie poszedł w ślady innych prawników, lecz tylko bezgłośnie poruszał ustami. Nie patrzył też na flagę. Gapił się bez przerwy na Eastera, zachodząc w głowę, co tu jest grane.
Kiedy zamilkło echo ostatnich słów, przysięgli jak na komendę zajęli swoje miejsca w ławie i zaczęli się rozglądać po sali, ciekawi, jakie reakcje wywołała zainicjowana ceremonia. Sędzia Harkin pospiesznie opadł z powrotem na fotel, układając szeroką togę, po czym jął przerzucać jakieś dokumenty. Minę miał taką, jakby chciał okazać, że wszyscy przysięgli powinni się zachowywać w taki sam sposób. No bo i cóż miał powiedzieć? Ostatecznie wszystko trwało zaledwie pół minuty.
Większość prawników nie kryła swego zdumienia tą patriotyczną bufonadą, lecz ich postawa była oczywista - skoro ów akt miał uszczęśliwić przysięgłych, to któż by śmiał się temu sprzeciwić. Jedynie Wendall Rohr wyglądał tak, jakby mowę mu odjęło. Dopiero gdy kolega szturchnął go lekko łokciem, zaczął natychmiast się z nim naradzać szeptem. A sędzia Harkin przystąpił do odczytywania pytań z listy, tym razem czynił to jednak szybciej, chcąc widocznie nadrobić powstałe opóźnienie.
- Chyba jesteśmy gotowi wysłuchać zeznań kolejnego świadka - oznajmił w końcu.
Rohr wstał niezdarnie, jakby wciąż nie mógł się otrząsnąć, i rzekł:
- Powołuję na świadka doktora Hila Kilvana.
Zanim kolejny ekspert został przyprowadzony z sąsiedniego pokoju, Fitch po cichu wymknął się z sali, a Jose podążył za nim. Szybko pokonali niewielki odcinek i znaleźli się z powrotem w biurze na tyłach sklepu.
W sali podglądu obaj specjaliści siedzieli jak zwykle w milczeniu. Pierwszy z nich na dużym ekranie obserwował przysięgłych wysłuchujących odpowiedzi doktora Kilvana, drugi na mniejszym monitorze odtwarzał zapis deklamacji "Przysięgi Wierności". Fitch pochylił się obok niego i zapytał:
- Kiedy po raz ostatni widziałeś takie przedstawienie?
- To Easteroświadczył tamten. - To on zainicjował tę ceremonię.
- Doskonale wiem, że to Easter - parsknął Fitch. - Obserwowałem wszystko z ostatniego rzędu widowni.
Adwokat miał w zwyczaju traktować wszystkich z góry. Wszak żaden z konsultantów nie wiedział o telefonicznych informacjach Marlee, do tej pory fakt istnienia tajemniczej dziewczyny znany był jedynie najbardziej zaufanym wywiadowcom, a więc Swansonowi, Doyle'owi, Pangowi, Konradowi oraz Holly'emu.
- A jak to pasuje do waszych komputerowych symulacji? - zapytał z wyraźną ironią w głosie.
- Możemy je wywalić na śmietnik.
- Też tak sądzę. Obserwujcie dalej.
Wyszedł z sali, trzasnąwszy drzwiami, i zamknął się w swoim gabinecie.

Przesłuchanie doktora Hila Kilvana prowadził inny reprezentant powoda, Scotty Mangrum z Dallas, który zbił fortunę na wytaczaniu spraw rafineriom ropy naftowej za wypuszczanie na rynek toksycznych wyrobów. Teraz, w wieku czterdziestu dwóch lat, specjalizował się wyłącznie w zaskarżaniu wytwórców, których produkty stały się przyczyną choroby lub śmierci nabywcy. To on właśnie, obok Rohra, ochoczo wyłożył do wspólnej kasy milion dolarów, aby pozew pani Wood mógł znaleźć epilog w sądzie. Po skompletowaniu zespołu zapadła decyzja, że właśnie Mangrum będzie rozmawiał z rzeczoznawcami na temat statystyki zachorowań na raka płuc. Toteż w ciągu minionych czterech lat adwokat zapoznał się chyba z każdym dostępnym opracowaniem z tej dziedziny i wiele podróżował, przeprowadzając wstępne rozmowy z potencjalnymi ekspertami. To on także wybrał doktora Kilvana i nie bacząc na koszty, postanowił umożliwić mu przyjazd do Biloxi i podzielenie się swą wiedzą z przysięgłymi.
Rzeczoznawca posługiwał się dość wyszukaną angielszczyzną i mówił do tego z niespotykanym akcentem, przez co natychmiast wywarł duże wrażenie na sędziach. Wszak nic tak nie trafia do przekonania, jak świadomość, że ekspert o obco brzmiącym nazwisku i mówiący z obcym akcentem przyjechał z daleka specjalnie w celu złożenia zeznań. Doktor Kilvan pochodził bowiem z Montrealu, gdzie mieszkał nieprzerwanie od czterdziestu lat. W dodatku był więc obcokrajowcem, co jeszcze bardziej podnosiło jego wiarygodność. Dlatego też przysięgli z większą niż zazwyczaj uwagą słuchali wyliczania osiągnięć naukowych i publikacji świadka, w którym Mangrum kładł szczególny nacisk na objętość książek napisanych przez doktora Kilvana, a dotyczących statystyki zachorowań na raka płuc.
Kiedy wreszcie ta część dobiegła końca, Durr Cable oznajmił krótko, że obrona uznaje świadka za eksperta w swojej dziedzinie. Scotty podziękował mu uprzejmie i przeszedł do pierwszego zagadnienia - porównania liczby przypadków raka płuc wśród palaczy i ludzi niepalących. Ekspert zajmował się tą problematyką na uniwersytecie montrealskim już od dwudziestu lat, toteż usadowił się wygodnie i jął rzeczowo wyjaśniać przysięgłym metody sporządzania tego typu analiz statystycznych. Nadmienił też, że prowadził badania porównawcze w różnych rejonach świata, lecz podczas przesłuchania będzie cytował tylko wyniki amerykańskie, a więc dotyczące mieszkańców Kanady i Stanów Zjednoczonych. Otóż wśród obywateli tych krajów ryzyko wystąpienia raka płuc u osób, które palą po piętnaście papierosów dziennie przez dziesięć lat, jest dziesięciokrotnie większe niż u ludzi niepalących. Jeśli ktoś wypala dwie paczki dziennie, to ryzyko staje się dwudziestokrotnie większe. Kiedy zaś wziąć pod uwagę osoby wypalające po trzy paczki dziennie, tak jak zmarły Jacob Wood, owo ryzyko jest dwadzieścia pięć razy wyższe niż u niepalących.
Tym razem przed ławą przysięgłych rozstawiono aż trzy statywy, pojawiły się  na nich różnokolorowe wykresy. Doktor Kilvan ze stoickim spokojem relacjonował wyniki swoich prac.
Następnym zagadnieniem było porównanie śmiertelności spowodowanej przez raka płuc w zależności od rodzaju używanych wyrobów tytoniowych. Ekspert najpierw wyjaśnił szczegółowo podstawowe różnice między tytoniem fajkowym a gatunkami stosowanymi do produkcji cygar oraz papierosów. Następnie przeszedł do omawiania rezultatów badań. Opublikował dwie książki na temat chorobotwórczego działania różnych odmian tytoniu, był więc doskonale przygotowany do zademonstrowania kolejnych tablic, rysunków i wykresów. Lecz w miarę zasypywania ich nowymi danymi liczbowymi sędziowie przysięgli popadali w coraz silniejszą ospałość.

Loreen Duke nie wytrzymała jako pierwsza. Wstała od stołu, wzięła swój talerz, usiadła na krześle w kącie sali i tam zaczęła jeść, trzymając go na kolanach. Ze względu na to, że zamówienia na lunch zbierano przed dziewiątą rano, a Lou Dell, Willis oraz pracownicy pizzerii O'Reilly'ego dostarczający dania robili wszystko, aby posiłek znalazł się na stole jak najszybciej po ogłoszeniu przez sędziego południowej przerwy, konieczne było przydzielenie wszystkim stałych miejsc, by wykluczyć pomyłki przy rozstawianiu zróżnicowanych potraw. I tak się zdarzyło, że Loreen przypadło krzesło naprzeciwko Stelli Hulic, która głośno mlaskała i dużo mówiła w czasie lunchu, nie zważając na wypadające jej z ust kawałki pożywienia. Stella należała do klasy nowobogackich i w zasadzie głównym jej zajęciem podczas wszelkich przerw były próby przekonywania pozostałej jedenastki, że ona i jej mąż, emerytowany hydraulik o imieniu Cal, dysponują majątkiem większym niż ktokolwiek inny w tym gronie. Cal ponoć miał i swój hotel, i wynajmował mieszkania w postawionym przez siebie dużym bloku, i prowadził myjnię samochodową. Oprócz tego małżeństwo Huliców prowadziło jeszcze cały szereg inwestycji, niby przypadkiem związanych z produkcją i sprzedażą żywności. Oni sami zaś wiele podróżowali, niemal bez przerwy planowali jakieś wojaże, przy czym ich ulubionym krajem była Grecja. Cal miał własny samolot i kilka jachtów.
Niemal wszyscy mieszkańcy wybrzeża stanu dobrze wiedzieli, że Cal zarobił fortunę, przez kilka lat wykorzystując kuter rybacki do przemytu marihuany z Meksyku. Ale bez względu na to, ile w tych plotkach było prawdy, Hulicowie rzeczywiście dysponowali wielkim kapitałem, a Stella z niezwykłą przyjemnością opowiadała o nim każdemu, kto tylko zechciał jej słuchać. Mówiła przy tym z nosowym akcentem, przeciągając samogłoski, co raczej rzadko się spotykało w tej części Stanów. I odznaczała się paskudnym zwyczajem rozpoczynania dyskusji przy stole dopiero wtedy, gdy potencjalni rozmówcy mieli już pełne usta i zapadała cisza.
- Mam nadzieję, że dzisiaj wcześniej skończymy - zaczęła tego dnia. - Ja i Cal wybieramy się na weekend do Miami. Podobno otwarto tam nowe rewelacyjne sklepy.
Przysięgli pochylili się jeszcze bardziej nad swoimi talerzami, ponieważ nikt nie miał ochoty patrzeć, jak w jej ustach wygląda pasztet rozgnieciony z chlebem, a przy każdym wypowiadanym słowie, któremu towarzyszyło nieprzyjemne głośne mlaskanie, kawałki tej packi spadająna stół.
Dlatego też Loreen odeszła w kąt sali, zanim jeszcze Stella wbiła zęby w kanapkę. Zaraz w jej ślady poszła Rikki Coleman, przepraszając półgłosem, że chce przy jedzeniu powyglądać przez okno. Po niej zaś odsunął się Lonnie Shaver, na którego jakoby czekały jakieś nie cierpiące zwłoki obliczenia. Usiadł przy drugim końcu stołu i ogryzając powoli udko kurczaka, zaczął jednocześnie uderzać w klawisze przenośnego komputera.
- Doktor Kilvan mówi bardzo przekonywająco, prawda? - zagadnął Nicholas. Kilka osób zerknęło na Hermana, który jak zwykle jadł kanapkę z jasnego
chleba z pieczonym indykiem, bez odrobiny majonezu czy musztardy, w ogóle bez jakichkolwiek dodatków, których resztki mogłyby mu zostać na wargach. Dlatego też zadowalał się codziennie kanapką z plasterkiem pieczeni i dużą porcją frytek bądź chipsów, po których wystarczyło tylko dokładnie wytrzeć usta i palce. Grimes nastawił ciekawie ucha, ale nic nie powiedział.
- Trudno lekceważyć wyniki badań statystycznych - ciągnął uparcie Easter, uśmiechając się lekko do Jerry'ego Fernandeza. Ci dwaj postanowili bowiem delikatnie sprowokować przewodniczącego.
- Dość tego - rzekł stanowczo Grimes.
- Czego, Herman?
- Dosyć dyskusji na temat rozpatrywanej sprawy. Świetnie wiesz, że sędzia nam tego zabronił.
- To prawda, ale teraz sędziego nie ma wśród nas, zgadza się? Nie ma sposobu, żeby się dowiedział, o czym rozmawiamy przy stole, prawda, Herman? No, chyba że ty go o tym poinformujesz.
- Niewykluczone.
- Jak sobie życzysz. A więc o czym powinniśmy rozmawiać?
- O czym chcecie, byle nie o sprawie. - Zaproponuj jakiś temat. O piłce nożnej, o pogodzie...
- Nie oglądam rozgrywek piłki nożnej. - Bardzo śmieszne.
Atmosfera na sali stała się napięta. Zapadło milczenie przerywane jedynie mlaskaniem Stelli Hulic. Widocznie ta krótka wymiana zdań i ją trochę zdenerwowała, gdyż ewidentnie zaczęła szybciej poruszać szczękami.
Ale teraz nie wytrzymał również Jerry Fernandez.
- Czy mogłaby pani wreszcie przestać tak obrzydliwie mlaskać?! - wycedził głośno.
Kobieta zastygła z otwartymi ustami, ukazując w całej krasie na wpół przeżute pożywienie. Jerry spojrzał na nią takim wzrokiem, jakby zamierzał jej spuścić lanie, lecz zaraz westchnął ciężko i rzekł:
- Przepraszam, trochę mnie poniosło. Ale pani maniery działają mi na nerwy.
Stella szybko się otrząsnęła i przystąpiła do kontrofensywy. Z zaczerwienionymi policzkami zdołała jakoś przełknąć ostatni kęs i odparła:
- A może pańskie maniery mnie się także nie podobają?
Przysięgli z powrotem pochylili się nad talerzami. Nikt nie miał ochoty brać udziału w kłótni.
- Ale ja przynajmniej jem po cichu, z zamkniętymi ustami i nie pluję na stół - sparował Jerry, choć pojął od razu, że ciągnięcie tej wymiany zdań to zwykła dziecinada.
- Ja także - nie popuszczała Hulic.
- Nieprawda! - włączył się niespodziewanie "Napoleon", który miał nieszczęście siedzieć obok Loreen Duke naprzeciwko Stelli. - Zachowuje się pani przy stole gorzej od trzyletniego dziecka.
Herman odchrząknął głośno i powiedział:
- Proponuję, żebyśmy wszyscy zaczerpnęli teraz po kilka głębszych oddechów i w spokoju dokończyli ten posiłek.
Reszta lunchu upłynęła w całkowitym milczeniu. Jerry i "Pudliczka" jako pierwsi wstali od stołu, żeby przejść do palarni, a Nicholas Easter ruszył za nimi, bo chociaż nie palił, to nade wszystko chciał zmienić otoczenie. Zaczęło padać, więc tego dnia musieli zrezygnować z południowego spaceru.
We troje rozsiedli się na składanych krzesłach w sąsiednim pokoju, gdzie okno zawsze było szeroko otwarte. Wkrótce dołączyła do nich Angel Weese, najbardziej małomówna z całego składu przysięgłych. Stella, czwarta z grona palaczy, poczuła się widocznie obrażona, gdyż w ogóle nie zajrzała do palarni.
"Pudliczka" nie miała nic przeciwko rozmowie na temat przedstawionych zeznań, podobnie jak Angel. Bo i cóż innego w tej chwili ich łączyło? Wszyscy zresztą zgadzali się ze zdaniem Jerry'ego, że jest powszechnie wiadome, iż palenie może wywołać raka. Toteż każdy palacz świadomie podejmuje ryzyko.
Czy istniał zatem jakikolwiek powód, aby przyznać odszkodowanie wdowie po człowieku, który tak dużo palił przez trzydzieści pięć lat? Powinien był zdawać sobie sprawę, czym się to może skończyć.

ROZDZIAŁ 12
Hulicowie na razie tylko marzyli o zgrabnym eleganckim odrzutowcu z obitymi skórą fotelami, musieli się jednak chwilowo zadowolić starą dwusilnikową cessną, którą Cal potrafił sam pilotować, jeśli tylko panowała słoneczna, bezchmurna pogoda. Nie miał jednak odwagi siadać za sterami po zmroku, a tym bardziej lądować na tak zatłoczonym lotnisku jak w Miami, dlatego też wybrali się samolotem rejsowym z Gulfport do Atlanty, gdzie złapali połączenie do stolicy Florydy. Oczywiście podróżowali pierwszą klasą, a Stella zdążyła w ciągu niecałej godziny opróżnić dwie lampki martini i jedną czerwonego wina. Miała za sobą ciężki tydzień, wysiłek cywilnej służby państwowej silnie nadszarpnął jej nerwy.
Na lotnisku wrzucili swoje bagaże do taksówki i pojechali do Miami Beach, gdzie mieli zarezerwowany pokój w hotelu "Sheraton".
Marlee podążyła za nimi. Podczas przelotu do Atlanty siedziała tuż za Hulicami, znalazło się też dla niej miejsce w samolocie na Florydę. Po dotarciu do hotelu kazała taksówkarzowi zaczekać przed wejściem, sama zaś pokręciła się tylko w holu, aby zyskać pewność, że małżonkowie otrzymają zarezerwowany pokój. Następnie zameldowała się w znacznie tańszym hotelu, również przy plaży, oddalonym o dwa kilometry od "Sheratona". Odczekała do dwudziestej trzeciej i dopiero wtedy zadzwoniła.
Stella była tak zmęczona, że zamówiła spóźniony obiad do pokoju, gdzie mogła się też do woli raczyć kolejnymi drinkami. Następnego dnia planowała zakupy, ale tego piątkowego wieczoru miała ochotę się upić. Kiedy zadzwonił telefon, leżała na wznak na łóżku, niezbyt już świadoma tego, co się wokół niej dzieje. Cal, ubrany jedynie w zbyt duże spodenki, sięgnął po słuchawkę.
- Tak?
- Proszę posłuchać, panie Hulic - odezwał się nieznany mu, lecz znamionujący pewność siebie głos młodej kobiety. - Musicie być oboje bardzo ostrożni.
- Niby dlaczego?
- Jesteście śledzeni.
Cal przetarł zaczerwienione oczy. - A kto miałby nas śledzić.
- Niech pan słucha uważnie. Kilku mężczyzn obserwuje pańską żonę, przyjechali za wami do Miami. Wiedzieli, że wybraliście lot numer cztery tysiące czterysta siedemdziesiąt sześć z Biloxi do Atlanty, a później lot pięćset trzydzieści trzy do Miami liniami Delta. Wiedzą też, w którym pokoju się zatrzymaliście. Uważnie śledzą każdy wasz ruch.
Cal z niedowierzaniem popatrzył na słuchawkę i lekko uderzył się dłonią w czoło. - Zaraz, chwileczkę. Ja nie...
- I prawdopodobnie założą wam jutro podsłuch telefoniczny - przerwała mu rozmówczyni. - Dlatego proszę zachować szczególną ostrożność.
- Co to za faceci? - spytał głośno, aż Stella uniosła się na łokciu. Ospałym ruchem spuściła jedną nogę na dywan i zamrugała szybko, chcąc odpędzić mgłę sprzed oczu.
- Agenci najmowani przez firmy produkujące papierosy - padła odpowiedź. - Naprawdę mogą być groźni.
Połączenie zostało przerwane. Cal jeszcze raz popatrzył w zdumieniu na słuchawkę, po czym przeniósł wzrok na żonę i westchnął teatralnie. Stella sięgnęła po papierosa.
- Co się stało? - mruknęła bełkotliwie. Szybko powtórzył jej szokujące wiadomości.
- Och, mój Boże! - jęknęła i podeszła do stolika obok telewizora, gdzie stała otwarta butelka oraz kieliszek. Napełniła go czerwonym winem. - Po co mieliby mnie śledzić? - spytała, opadając ciężko na fotel, przy czym zalała winem biały hotelowy szlafrok kąpielowy. - Dlaczego właśnie mnie?
- Ta kobieta nie powiedziała, że mają zamiar cię zabić - odparł Cal z odcieniem żalu w głosie.
- No więc, po co mnie śledzą? - Stelli zbierało się na płacz.
- A skąd mam to wiedzieć, do cholery?! - warknął jej mąż i podszedł do lodówki po kolejną puszkę piwa.
Przez kilka minut oboje popijali w milczeniu, nie patrząc nawet na siebie, jakby całkowicie skonsternowani.
Kiedy ponownie rozległ się dzwonek telefonu, Stella omal nie zachłysnęła się winem. Znowu Cal sięgnął po słuchawkę i rzucił ostro:
- Słucham.
- Cześć, to jeszcze raz ja - odezwał się ten sam kobiecy głos, ale brzmiący już znacznie swobodniej, wręcz rozbawiony. - Zapomniałam przestrzec, żebyście nie powiadamiali policji i nie wszczynali alarmu. Ci faceci nie robią niczego niezgodnego z prawem. Najlepiej więc udawajcie, że o niczym nie wiecie.
- Kim pani jest? - zapytał Cal. 
- Narazie...
Kobieta odłożyła słuchawkę.

Listing Foods dysponowało niejednym, ale trzema służbowymi samolotami. Zatem jeden z nich bez przeszkód wysłano w sobotni ranek, żeby przywieźć Lonniego Shavera do Charlotte. Ten przybył jednak sam, bez żony, która nie zdołała znaleźć na weekend opiekunki do trojga dzieci. Pilot uprzejmie powitał go na pokładzie i przed startem zaproponował poczęstunek złożony z kawy i owoców.
Ken czekał na niego na lotnisku, ze służbowym samochodem i służbowym kierowcą, toteż już po kwadransie dotarli do siedziby zarządu spółki SuperHouse na przedmieściach Charlotte. Tutaj Lonniego powitał Ben, drugi z mężczyzn, których zdążył już poznać w Biloxi, i wraz z Kenem oprowadzili go szybko po gmachu. Całkiem nowy, jednopiętrowy budynek z czerwonej cegły, przeszklony aż w nadmiarze, nie wyróżniał się niczym specjalnym spośród dziesiątków podobnych, jakie mijali w drodze z lotniska. W przestronnych korytarzach wyłożonych glazurą i terakotą panowała idealna czystość, gabinety były równie sterylne i przeładowane produktami najnowszych osiągnięć biurowej elektroniki. Lonnie miał wrażenie, że z każdego pokoju dobiega brzęk produkowanych tu pieniędzy.
Kawę wypili w towarzystwie George'a Teakera, wiceprezesa spółki, w jego olbrzymim gabinecie z widokiem na maleńki dziedziniec zapchany okazami wiecznozielonych plastikowych roślin. Ubrany we flanelową koszulę - według jego wyjaśnień stanowiącą normalny ubiór do sobotnich zajęć, w przeciwieństwie do niedziel, kiedy zazwyczaj pojawiał się w stroju do joggingu - Teaker tryskał młodzieńczą niespożytą energią. Przedstawił Lonniemu zarys polityki firmy, "rozrastającej się jak diabli i bardzo pragnącej go mieć wśród załogi na pokładzie". Później jednak prezes musiał wziąć udział w jakiejś naradzie.
Shaver wylądował w niewielkim, oślepiającym bielą pomieszczeniu bez okien, z kolejną porcją świeżo parzonej kawy oraz pączkami na stole. Ben gdzieś zniknął, natomiast Ken przygasił światła i włączył telewizor. Wyświetlono mu półgodzinny film wideo dotyczący spółki, omawiający pokrótce jej historię, obecną pozycję na rynku oraz ambitne plany na najbliższą przyszłość. "Największą zdobyczą" SuperHouse miał być trzon jej kierownictwa.
Według komentarza do filmu spółka zamierzała w ciągu najbliższych sześciu lat powiększać swoją sieć hurtowni oraz sklepów detalicznych o piętnaście procent rocznie. Wzrost zysków miał być wręcz niewiarygodny.
Kiedy zapaliły się światła w pokoju, wkroczył do niego jakiś młody pracownik o nazwisku błyskawicznie ulatującym z pamięci i zajął miejsce przy stole naprzeciwko Lonniego. Był to specjalista z działu kadr, potrafiący natychmiast udzielić wyczerpujących odpowiedzi na temat uposażeń, opieki zdrowotnej, urlopów, możliwości wypoczynku, zwolnień chorobowych, zakupów akcji pracowniczych. Wszystkie te zagadnienia zostały dokładnie opisane w grubym tomie, który wylądował na stole przed Shaverem, by ten mógł w spokoju zapoznać się z nim później.
Po sutym lunchu w towarzystwie Bena i Kena w szykownej podmiejskiej restauracji Lonnie znalazł się z powrotem w niewielkiej salce konferencyjnej, gdzie czekało go kilka dalszych spotkań. Pierwsze z nich dotyczyło programu szkolenia, jaki dla niego przygotowano. Drugie, także ilustrowane filmem wideo, przybliżyło mu strukturę organizacyjną firmy, a zwłaszcza jej uzależnienie od nadzorującej korporacji i stosunki z przedsiębiorstwami konkurencyjnymi. Stopniowo ogarniało go znużenie. Nie był to najlepszy sposób spędzenia sobotniego popołudnia, tym bardziej że miał za sobą cały długi tydzień wysłuchiwania tyrad prawników i powołanych przez nich rzeczoznawców. Początkowe podniecenie tą wizytą i związanymi z nią perspektywami awansu szybko zanikło, toteż Shaver zaczął odczuwać przemożną potrzebę wyjścia na świeże powietrze.
Widocznie Ken świetnie zdawał sobie z tego sprawę, gdyż zaraz po zakończeniu emisji filmu zaproponował partię golfa, choć Lonnie dotychczas nie próbował jeszcze tego sportu. To również nie było dla Kena żadną tajemnicą, wyjaśnił bowiem, że w każdym razie będą mogli spędzić trochę czasu na słońcu. Jego błękitne BMW połyskiwało nowym lakierem, zresztą kierował nim nadzwyczaj ostrożnie. Shavermiał okazję podziwiać bogate wiejskie rezydencje i starannie wypielęgnowane farmy, zanim ocieniona drzewami droga doprowadziła ich do zabudowań klubu.
Dla ciemnoskórego chłopaka ze średnich warstw społecznych, wychowanego w robotniczym Gulfport, sama myśl o przekroczeniu progu takiego klubu była przerażająca. Lonnie początkowo czuł się nieswojo, a nie zauważywszy nigdzie żadnego innego czarnoskórego, chciał zaproponować zmianę planów. Po namyśle jednak - kiedy uzmysłowił sobie, że owa wizyta jest wyrazem bardzo wysokiego mniemania o nim przyszłych pracodawców - poczuł rozpierającą go dumę. Wszak ci sympatyczni ludzie z Charlotte naprawdę bardzo chcieli włączyć go do grona kierownictwa spółki. Do tej pory nie wspomniano jeszcze o jego przyszłych dochodach, był jednak pewien, że nie mogą mu zaproponować mniej, niż zarabiał dotychczas.
Wkroczyli do głównej sali klubu, obszernego pomieszczenia z obijanymi skórą meblami i trofeami łowieckimi na ścianach, wypełnionego niebieskawym dymem z cygar, który unosił się pasmami pod wspartym na belkach sufitem. To był prawdziwie męski pokój. Przy dużym stole pod oknem, za którym widać było osiemnasty dołek pola golfowego, zastali George'a Teakera, tym razem w stroju sportowym, raczącego się drinkami w towarzystwie dwóch Murzynów. Wszyscy trzej serdecznie powitali Lonniego, któremu na ich widok ciężki kamień spadł z serca. Był teraz gotów się z nimi napić, chociaż powtarzał w myślach, żeby uważać z alkoholem. Mężczyzna o całkiem czarnej skórze nazywał się Morris Peel i był hałaśliwym, rubasznym osobnikiem. Szybko przedstawił swojego kolegę, Percy'ego Kelluma z Atlanty. Obaj Murzyni mieli po czterdzieści parę lat. Po zamówieniu pierwszej kolejki, Peel wyjaśnił, że jest wiceprezesem Listing Foods, macierzystej korporacji z Nowego Jorku, natomiast Kellum piastuje stanowisko regionalnego zarządcy tejże korporacji.
Podczas zamawiania drinków nie padło ani słowo na temat zapłaty, jakby wszystko było oczywiste. Peel, członek nowojorskiego zarządu, stał znacznie wyżej w hierarchii od Teakera, wiceprezesa jednego tylko wydziału Listing Foods. Jeszcze niższy rangą był Kellum, który i tak zajmował znacznie wyższe stanowisko od Kena. Toteż Lonnie mógł się uważać za szczęśliwca, przebywając w ich gronie. Przy drugiej kolejce, kiedy formalne prezentacje dobiegły już końca, Peel w żartobliwy sposób opisał swoją karierę w korporacji. Szesnaście lat wcześniej, jako pierwszy czarnoskóry, awansował do grona kierownictwa średniego szczebla Listing Foods. Nie był lubiany, tym bardziej że mianowano go jako symbol równouprawnienia rasowego, a nie ze względu na jego zdolności. Musiał więc torować sobie drogę zębami i pazurami. Dwukrotnie zaskarżał do sądu macierzystą firmę i dwukrotnie wygrywał rozprawy. Chyba to właśnie uzmysłowiło członkom zarządu, iż należy go traktować jak równorzędnego partnera, stopniowo został więc zaakceptowany. Wciąż jednak musiał walczyć o swoją pozycję, choć cieszył się dużym respektem. Przy trzeciej porcji szkockiej Teaker rozparł się wygodnie w fotelu i oznajmił tajemniczym szeptem, że Peel w gruncie rzeczy został zaprzęgnięty do tytanicznej pracy.
- Niewykluczone, że rozmawiasz z przyszłym prezesem korporacji - poinformował Lonniego. - A byłby to pierwszy czarnoskóry prezes spółki notowanej na liście "Fortune 500".
To właśnie naciski Peela zmusiły zarząd Listing Foods do podjęcia programu szybkiej rekrutacji i promocji ciemnoskórych kadr kierowniczych. Dzięki niemu Shaver znalazł się w Charlotte. Hadley Brothers była godną zaufania spółką, ale stosującą przestarzałe metody zarządzania i nazbyt wrośniętą w tradycje południa Stanów, przedstawicieli Listing Foods nie zdziwiło więc specjalnie, że tak mało Murzynów pracowało tam na stanowiskach wyższych od sprzątaczy i pomywaczy.
Przez dwie godziny, podczas gdy osiemnasty dołek pola golfowego stopniowo tonął w zapadającym zmroku, a pianista w kącie sali coraz śmielej prezentował swe umiejętności, cała grupa raczyła się drinkami i snuła śmiałe plany. Obiad zjedli w sąsiednim, kameralnym pokoju z kominkiem i zawieszonym nad nim gigantycznym porożem łosia. Podano im grube steki polanę gęstym sosem pieczarkowym. Noc Shaver spędził w pokoju gościnnym na drugim piętrze klubowego budynku i obudził się z entuzjastycznymi widokami na przyszłość oraz dokuczliwym kacem.
Na niedzielne przedpołudnie zaplanowano tylko dwa krótkie spotkania. W pierwszym, obok Kena, brał udział także George Teaker, w zapowiedzianym stroju do joggingu, wyraźnie odświeżony po ośmiokilometrowym biegu.
- Nie ma nic lepszego na kaca jak jogging - oznajmił na wstępie. Zaproponował Lonniemu prowadzenie supermarketu w Biloxi przez najbliższe
trzy miesiące, na podstawie nowej umowy o pracę. W tym okresie jego działalność miała być poddana ostatecznej próbie. Gdyby ocena wypadła pozytywnie, a nikt nie podejrzewał, że będzie inaczej, Shavera czekało stanowisko kierownika znacznie większej placówki, prawdopodobnie gdzieś w okolicach Atlanty. Tenże awans, związany z większą odpowiedzialnością, oznaczał zarazem podwyższenie dochodów. Po roku jego osiągnięcia miały znów być szczegółowo przeanalizowane, mógł więc oczekiwać kolejnego awansu. W czasie tych piętnastu miesięcy oczekiwano od niego, że co najmniej jeden weekend w miesiącu będzie spędzał w centrali firmy, uczestnicząc w programie szkoleniowym kadr kierowniczych, którego zarys znajdował się w dostarczonym mu opracowaniu.
Kiedy Teaker skończył przemowę, zamówił dla wszystkich kawę.
Ostatnim rozmówcą Shavera był młody chudy Murzyn o całkiem łysej głowie, ubrany w elegancki garnitur i krawat. Nazywał się Taunton i był prawnikiem z Nowego Jorku, a ściślej rzecz biorąc doradcą finansowym z Wall Street. Jak wyjaśnił posępnym tonem, jego firma reprezentowała Listing Foods, on sam zaś zajmował się wyłącznie sprawami korporacji. Jego zadaniem było przedstawienie szczegółów nowej umowy o pracę, a więc omówienie nudnych spraw formalnych, lecz jak sam zaznaczył, bardzo istotnych. Wręczył Lonniemu krótki, czterostronicowy dokument, który temu wydał się nadzwyczaj doniosły, skoro został opracowany przez specjalistę z Wall Street. W rzeczy samej Shaver był po prostu wniebowzięty.
- Proszę się z tym zapoznać - oznajmił Taunton, stukając długopisem w policzek. - Porozmawiamy na ten temat w przyszłym tygodniu. To standardowa umowa o pracę, pozostały w niej nie wypełnione dane dotyczące uposażenia. Uzupełnimy je po końcowych ustaleniach.
Lonnie tylko zerknął na pierwszą stronę umowy, po czym starannie ułożył dokument na szczycie rosnącej w zastraszającym tempie sterty papierów, które miał zabrać ze sobą do domu. Taunton zaś wyjął notatnik i przystąpił do nieprzyjemnego wywiadu.
- Musi pan odpowiedzieć na kilka pytań.
Shaverowi natychmiast stanęła przed oczyma sala sądowa w Biloxi, gdzie wszyscy prawnicy powtarzali świadkom, że mają do nich zaledwie kilka pytań.
- Oczywiście - rzekł, spoglądając na zegarek. Żadnym sposobem nie mógł jednak ominąć tej obrzydliwej procedury.
- Czy był pan kiedykolwiek karany?
- Nie. Mam na koncie jedynie parę mandatów za przekroczenie dozwolonej prędkości.
- I nigdy nie wystosowano przeciwko panu żadnego pozwu sądowego?
- Nie.
- A przeciwko pańskiej żonie?
- Też nie.
- Czy występował pan kiedykolwiek o ogłoszenie bankructwa? 
- Nie.
- Czy był pan aresztowany?
- Nie.
- Postawiony w stan oskarżenia?
- Nie.
Taunton przerzucił stronę formularza.
- Czy w trakcie pracy na stanowisku kierownika sklepu miał pan do czynienia z jakimś procesem sądowym?
- Tak, owszem. Jakieś cztery lata temu pewien staruszek pośliznął się na mokrej podłodze sklepu i wystąpił o odszkodowanie. Składałem wówczas zeznania.
- Doszło do procesu? - spytał zaciekawiony prawnik.
Wcześniej zapoznał się dokładnie z aktami tamtej sprawy, miał zresztą ich kopie w swojej teczce. Znał każdy szczegół pozwu wystosowanego wówczas przez poszkodowanego klienta.
- Nie. Nasza firma ubezpieczeniowa doprowadziła do ugody. Jeśli dobrze pamiętam, wypłaciła dwadzieścia tysięcy dolarów odszkodowania.
W rzeczywistości wypłacono dwadzieścia pięć tysięcy, ale Taunton się nie zdradził, że o tym wie, i zapisał podaną liczbę w notatniku. Zgodnie z wcześniejszymi ustaleniami w tym miejscu powinien zabrać głos Teaker.
- Ci cholerni prawnicy - wtrącił. - Nic ich nie obchodzi dobro społeczne. Taunton zerknął najpierw na Lonniego, potem na Teakera, wreszcie rzekł usprawiedliwiającym tonem:
- Ja na szczęście nie prowadzę własnej praktyki.
- Nie o tobie mówiłem - odparł tamten - ty występujesz po naszej stronie. Chodziło mi o te hieny, co ganiają za karetkami pogotowia.
- Czy wie pan, ile w ubiegłym roku nasza korporacja musiała zapłacić składki ubezpieczenia od odpowiedzialności cywilnej? - Taunton ponownie spojrzał w oczy Shaverowi, jakby faktycznie się spodziewał, że ten poda prawidłową wartość.
Lonnie pokręcił głową.
- Ponad dwadzieścia milionów dolarów.
- Tylko po to, by się zabezpieczyć przed tymi rekinami - dodał Teaker.
Na krótko zapadło pełne napięcia milczenie, a w każdym razie Taunton i Teaker próbowali tej pauzie nadać dramatyczny charakter, obaj bowiem pogardliwie wydęli wargi, starając się okazać, co myślą na temat wyrzucania pieniędzy w celu zabezpieczenia uczciwej firmy przed nieuczciwymi oskarżeniami. Po chwili Taunton zerknął do swego notatnika, uniósł wzrok na Teakera i zapytał:
- Mam nadzieję, że nie rozmawialiście wcześniej o sprawie, w której pan Shaver występuje jako przysięgły.
Teaker zrobił zdumioną minę.
- Wcale nie zamierzaliśmy podejmować takiej dyskusji. Lonnie jest już jednym z nas, na pewno rozumie nasze stanowisko.
Ale Taunton zdawał się nie zwracać uwagi na tę odpowiedź.
- Ta rozprawa w Biloxi przeciwko producentowi papierosów może mieć poważne następstwa dla gospodarki kraju, a szczególnie dla takich korporacji jak nasza - zwrócił się do Lonniego, który energicznie przytaknął ruchem głowy, choć nie potrafił zrozumieć, dlaczego werdykt w tamtej sprawie miałby dotknąć jakichkolwiek innych przedsiębiorstw poza Pynexem.
- Sam mówiłeś, że nie powinniśmy na ten temat rozmawiać - Teaker ostrzegł Tauntona.
- Nie robimy niczego złego. Znam przepisy. Chyba nie ma pan nam tego za złe, prawda? - zwrócił się do Lonniego. - Sądzę, że możemy liczyć na pańską dyskrecję.
- Oczywiście. Nikomu o tym nie powiem.
- Bo jeśli w tej sprawie zapadnie wyrok na korzyść powoda i zostanie mu przyznane duże odszkodowanie, natychmiast posypią się dalsze pozwy. Praktykujący adwokaci dosłownie oszaleją, mogą nawet doprowadzić do bankructwa całego przemysłu tytoniowego.
- A my czerpiemy spore zyski ze sprzedaży wyrobów tytoniowych, Lonnie - dodał Teaker z tajemniczym uśmiechem.
- Później zaś tylko patrzeć, jak runie lawina pozwów przeciwko firmom przemysłu mleczarskiego, opartych na twierdzeniu, że cholesterol także zabija ludzi. - Taunton mówił coraz bardziej podniesionym głosem, pochylając się nisko nad stołem. Sprawiał wrażenie podenerwowanego. - Trzeba położyć kres tego rodzaju oskarżeniom. Do tej pory firmy tytoniowe nie przegrały ani jednej rozprawy, a jeśli mnie pamięć nie myli, dotychczas już pięćdziesiąt pięć razy musiały stawać przed sądem. Ale przysięgli doskonale rozumieli, że każdy ich klient pali papierosy na własne ryzyko.
- Lonnie z pewnością także to rozumie - wtrącił Teaker pojednawczym tonem. Taunton zaczerpnął głęboko powietrza.
- Jasne. Przepraszam, że mnie trochę poniosło. Ten proces w Biloxi autentycznie szarpie nam wszystkim nerwy.
- Nie ma sprawy - odezwał się Shaver.
Naprawdę nie widział nic złego w tej wymianie zdań. Ostatecznie Taunton był adwokatem, na pewno znał przepisy, toteż nie mógł naruszyć prawa, tym bardziej że rozmawiali tylko ogólnie, nie poruszając żadnych szczegółów sprawy. W gruncie rzeczy był bardzo zadowolony. Czuł się już jednym z nich, nie miał tym ludziom nic do zarzucenia.
Taunton nagle odzyskał wyśmienity humor. Pospiesznie zaczął pakować dokumenty do teczki i obiecał Lonniemu, że zadzwoni do niego gdzieś w połowie tygodnia. Spotkanie dobiegło końca i Shaver znów poczuł się wolnym człowiekiem. Ken odwiózł go na lotnisko, gdzie czekał odrzutowiec z tym samym nadzwyczaj uprzejmym pilotem.

W prognozie pogody zapowiedziano możliwość popołudniowych opadów i to już wystarczyło Stelli. Cal powtarzał, że niebo jest całkiem bezchmurne, onajednak nie chciała nawet wyjrzeć przez okno. Zamknęła żaluzje i do południa oglądała telewizję. Zamówiła do pokoju zapiekankę z serem i podwójną "Krwawą Mary", a później się zdrzemnęła, założywszy uprzednio łańcuch zabezpieczający drzwii i podparłszy je krzesłem. Natomiast Cal skorzystał z okazji i wybrał się na plażę nudystów, o której wiele słyszał, lecz nie miał odwagi tam pójść w towarzystwie żony. Zatem, podczas gdy ona pilnie dbała o swe bezpieczeństwo w zamkniętym pokoju na dziewiątym piętrze hotelu, on spacerował po piasku i sycił oczy widokiem nagich młodych dziewcząt. Wypił schłodzone piwo w barze na plaży, nie mogąc się nacieszyć uzyskaną niespodziewanie swobodą. Radowało go również to, że skoro Stella bała się pokazać ludziom na oczy, ich wspólne konto bankowe także nie było na nic narażone.
Wczesnym popołudniem znaleźli się znowu na pokładzie samolotu i wrócili do Biloxi. Stella miała kaca, a w dodatku była zmęczona tym weekendem, w ciągu którego musiała unikać śledzących ją mężczyzn. Z niechęcią też myślała o konieczności stawienia się rano w sądzie.

ROZDZIAŁ 13
W poniedziałkowy ranek wszyscy witali się z nadzwyczaj posępnymi minami. Wydawali się zmęczeni dotychczasową rutyną uprzejmej wymiany zdań podczas nalewania sobie kawy i ostrożnego próbowania pączków oraz rogalików, co wynikało nie tyle ze znudzenia, ile z poczucia nieodgadnionej tajemnicy spowijającej odpowiedź na pytanie: ile to jeszcze będzie trwało? Jak zwykle podzielili się na mniejsze grupki, a w rozmowach dominował temat miłych wrażeń, jakie zdołali zgromadzić w czasie dwóch dni wolnych. Większość odrabiała zaległości w obowiązkach domowych, robiła zakupy, odwiedzała znajomych, była w kościele - szara codzienność nabrała nagle nowego znaczenia dla osób skazanych na odosobnienie. Herman zjawił się później niż zwykle, toteż pod jego nieobecność szeptem wymieniano uwagi na temat zeznań ekspertów. Zaczynało się rysować wspólne poczucie, że konkretny przypadek poszkodowanego coraz bardziej traci na znaczeniu w powodzi faktów, danych liczbowych, rysunków oraz wykresów. Wszyscy byli jednak przekonani, że palenie tytoniu może być przyczyną raka płuc, ale czekali wciąż na jakieś nowe informacje.
Nicholas przy pierwszej okazji zdybał na uboczu Angel Weese. Do tej pory wymieniali między sobą jedynie grzecznościowe uwagi, ale nie rozmawiali o niczym konkretnym. Angel oraz Loreen Duke były jedynymi ciemnoskórymi kobietami w ich gronie i dziwnym sposobem trzymały się dotąd na dystans. Szczupła, małomówna Weese mieszkała samotnie, pracowała w hurtowni piwa. Sprawiała wrażenie osoby ciężko doświadczonej przez życie i bardzo trudno było ją wciągnąć do jakiejkolwiek rozmowy.
Stella także przyszła później i wyglądała raczej kiepsko, była blada, oczy miała zaczerwienione i podkrążone. Roztrzęsionymi rękoma nalała sobie kawy i zaraz poszła do palarni, gdzie Jerry Fernandez już od pewnego czasu flirtował z "Pudliczką".
Nicholas był strasznie ciekaw opowieści Stelli na temat minionego weekendu.
- Nie ma pani ochoty zapalić? - spytał Angel.
- Czyżby pan też zaczął? - odparła z uśmiechem.
- Owszem, w ubiegłym tygodniu. Znowu rzucę, kiedy ten proces dobiegnie końca.
Pod czujnym wzrokiem Lou Dell przeszli do sąsiedniego pomieszczenia i dołączyli do pozostałych palaczy. Jerry i "Pudliczka" wciąż byli pogrążeni w rozmowie, Stella stała z boku, z kamienną twarzą, i chyba znaj dowała się na granicy załamania nerwowego.
Nicholas wydębił od Jerry'ego camela i przypalił go swoimi zapałkami.
- Jak upłynął weekend na Florydzie? - zwrócił się do Stelli. Spojrzała na niego gniewnym wzrokiem, zmrużyła nieco oczy i odparła:
- Padało.
Wbiła zęby w filtr papierosa i zaciągnęła się głęboko. Nie miała ochoty rozmawiać. Przez jakiś czas panowało milczenie, wszyscy skupili się na paleniu. Była już za dziesięć dziewiąta i należało zaraz wracać na salę.
- Odniosłem wrażenie, że ktoś mnie śledził w ciągu tego weekendu - rzucił Nicholas.
Przez chwilę panowała cisza, ale jego słowa musiały zapaść im w pamięć.
- Co mówiłeś? - odezwał się w końcu Jerry.
- Śledzili mnie - powtórzył Easter, zerkając na Stellę, która miała teraz rozszerzone oczy, czaił się w nich lęk.
- Kto? - spytała "Pudliczka".
- Nie wiem. Zdarzyło się to w sobotę, gdy wychodziłem z domu, żeby pojechać do sklepu, w którym pracuję. Zauważyłem jakiegoś faceta myszkującego koło mego auta, później widziałem go przed sklepem. To pewnie jakiś agent wynajęty przez firmę produkującą papierosy.
Stella rozdziawiła usta, wargi zaczęły jej drżeć. Strużki szarego dymu leniwie wypływały z jej nosa.
- I zamierza pan powiadomić o tym sędziego? - zapytała, niemal wstrzymując oddech.
Ona z mężem także wielokrotnie próbowali znaleźć odpowiedź na to pytanie.
- Chyba nie.
- Dlaczego? - spytała zaciekawiona "Pudliczka".
- Nie podjąłem jeszcze ostatecznej decyzji. To znaczy... Jestem pewien, że byłem śledzony, ale nie umiem ocenić przez kogo. Więc co w takiej sytuacji miałbym powiedzieć sędziemu?
- Tyle tylko, że byłeś śledzony - podsunął Jerry.
- Dlaczego ktoś miałby pana śledzić? - zdziwiła się Angel.
- Z tych samych powodów, z jakich wcześniej obserwowano nas wszystkich. - Nie wierzę w to.
Ale Stella z pewnością wierzyła. Jeśli zaś Easter, były student prawa, chciał zachować to w tajemnicy przed sędzią, ona musiała postąpić tak samo.
- A po co obserwowano nas wszystkich? - podenerwowana Angel nie dawała za wygraną.
- Ponieważ na tym polega praca wywiadowców. Przedsiębiorstwa tytoniowe wykładają miliony dolarów na dobór odpowiadającego im składu ławy przysięgłych, a później wydają jeszcze więcej na to, by mieć nas wszystkich na oku.
- Czego się spodziewają?
- Znaleźć do nas jakieś dojście. Poznają przyjaciół, z którymi się spotykamy, odwiedzane przez nas miejsca. Zwykle zaczynają od rozpowszechniania w naszym otoczeniu pewnych plotek dotyczących zmarłego, starają się go oczernić. Szukają jakiegokolwiek punktu zaczepienia. Tylko dzięki temu jeszcze nigdy dotąd owe firmy nie przegrały żadnego procesu.
- A skąd pan może wiedzieć, że był to agent firmy tytoniowej? - zapytała "Pudliczka", przypalając kolejnego papierosa.
- Tego nie wiem, ale strona pozwana ma z pewnością dużo więcej pieniędzy od powoda. W rzeczywistości przedsiębiorstwa potajemnie gromadzą olbrzymie fundusze, mające służyć załatwianiu takich właśnie spraw.
Jerry Fernandez, który lubił rozładować napiętą atmosferę jakimś żartobliwym powiedzonkiem, wtrącił nagle poważnym tonem:
- Wiesz co? Odnoszę wrażenie, że i ja dostrzegłem jakiegoś stukniętego gościa obserwującego mnie podczas tego weekendu zza rogu budynku. Widziałem go nawet parokrotnie.
Zerknął na Nicholasa, jakby w oczekiwaniu znaku aprobaty, lecz ten bez przerwy wbijał wzrok w Stellę. Toteż Jerry odwrócił się i puścił oko do "Pudliczki", ale i ona nie patrzyła na niego.
Lou Dell zapukała do drzwi palarni.

W poniedziałek rano nie wpłynęły żadne wnioski formalne. Sędzia Harkin i prawnicy obserwowali uważnie całą dwunastkę, gotowi poderwać się z miej sc na pierwszy sygnał okazywanego spontanicznie patriotyzmu, ale nic nadzwyczajnego sienie wydarzyło. Przysięgli nie byli chybaw odpowiednim nastroju. Zajęli miejsca w ławie, sprawiali wrażenie zmęczonych i jakby zrezygnowanych wobec perspektywy kolejnego długiego tygodnia nudnych zeznań, toteż Harkin powitał ich z promiennym uśmiechem i przystąpił do swego nieodłącznego monologu na temat kontaktów z osobami postronnymi. Stella zaciskała wargi i wbijała wzrok w podłogę. Cal obserwował ją z trzeciego rzędu widowni, pragnąc w każdej chwili udzielić swego poparcia.
Scotty Mangrum wstał zza stołu i poinformował Wysoki Sąd, że strona powodowa chciałaby kontynuować zeznania doktora Hilo Kilyana, który został pospiesznie wprowadzony na salę z przyległego pokoju i ulokowany na miejscu dla świadków. Uprzejmym skinieniem głowy powitał przysięgłych, ale nikt mu nie odpowiedział.
Wendallowi Robrowi i jego zespołowi adwokackiemu weekend nie przyniósł żadnej przerwy w wytężonej pracy. Przygotowania do procesu pochłaniały mnóstwo czasu, ale starannie ułożony harmonogram został niemal doszczętnie zburzony przez faks od tajemniczej M.M. Technicy zdołali wyśledzić, że został on nadany z parkingu dla ciężarówek w pobliżu Hattiesburga, a po zainkasowaniu sporej sumy recepcjonista tamtejszego motelu przedstawił pobieżny opis młodej kobiety, około trzydziestki, z ciemnoblond włosami pod brązową czapeczką wędkarską i dużymi okularami przeciwsłonecznymi maskującymi rysy jej twarzy. Nie umiał jednak ocenić, czy kobieta była niska, czy średniego wzrostu, ostatecznie zdecydował się oszacować ją na sto sześćdziesiąt pięć centymetrów. Stanowczo określił natomiast, że była szczupła i zgrabna, ale dzwoniła w piątek około dziewiątej rano, czyli w porze największego ruchu na parkingu. Zapłaciła pięć dolarów za przesłanie faksem jednostronicowego dokumentu pod wskazany numer kancelarii adwokackiej w Biloxi, co wydało mu się dziwne, dlatego to zapamiętał. Niemal wszystkie wysyłane przez niego faksy dotyczyły zezwoleń na zatankowanie paliwa bądź przewóz jakiegoś ładunku specjalnego.
Nie zauważył, jakim samochodem przyjechała, ale naprawdę na parkingu panował wówczas duży ruch.
Według zgodnej opinii ośmiu adwokatów z zespołu reprezentującego powoda - grupy starych wyjadaczy, szczycących się w sumie stupięćdziesięcioletnim doświadczeniem - nic podobnego dotychczas się nikomu nie przydarzyło. Żaden z nich nie mógł sobie przypomnieć, aby podczas jakiejkolwiek rozprawy osoba z nią nie związana przekazywała występującym na sali adwokatom wiadomości dotyczące zachowania przysięgłych. Byli także zgodni co do tego, że owa tajemnicza informatorka, M.M., odezwie się ponownie. A chociaż początkowo doszukiwali się innych przyczyn, to jednak podczas weekendu doszli do przekonania, że kobieta zażąda pieniędzy za swe usługi, będzie chciała zawrzeć z nimi umowę, czyli po prostu sprzedać korzystny wyrok.
Nie mieli też odwagi przystąpić do opracowywania jakiejkolwiek strategii na wypadek, gdyby M.M. zechciała rzeczywiście podjąć negocjacje. Odłożyli to na później.
Natomiast Fitch nie potrafił już myśleć o niczym innym. Sprawdził, że Fundusz zawiera okrągłą sumę sześciu i pół miliona dolarów, z czego dwa miliony zostały już zarezerwowane na pokrycie dalszych wydatków związanych z rozpoczętym procesem. Ale te pieniądze nie były nigdzie zaksięgowane, można je było w każdej chwili przelać. Cały weekend poświęcił na powtórne przeglądanie akt personalnych przysięgłych, narady z adwokatami oraz wysłuchiwanie opinii konsultantów sądowych, przeprowadził także długą rozmowę telefoniczną z Martinem Jankle'em, prezesem Pynexu. Z zadowoleniem przyjął raport z zadania, jakie Ben i Ken wykonywali w Charlotte, uzyskał też zapewnienie George'a Teakera, że Lonnie Shaverjest człowiekiem, na którego mogą liczyć. Obejrzał nawet utrwalony na kasecie wideo przebieg ostatniego spotkania, kiedy to Taunton nieomal przekonał Shavera, aby już teraz zajął jednoznaczne stanowisko w sprawie przyszłego werdyktu.
Sobotniej nocy Fitch przespał cztery godziny, w niedzielę zaś pięć, co było dla niego dość typowe. I w ciągu obu tych nocy śnił o tajemniczej Marlee oraz wspaniałych efektach jej działania. Oczekiwał już, że będzie to najłatwiej wywalczony korzystny wyrok w jego dotychczasowej pracy.
Rozpoczęcie poniedziałkowych obrad oglądał wraz z dwoma konsultantami na ekranie monitora w sali podglądu. Ukryta kamera spisywała się tak doskonale, że podjął decyzję o zakupie lepszego modelu, mającego szersze pole widzenia i pozwalającego uzyskać jeszcze lepszą rozdzielczość. Nowa kamera została umieszczona w tej samej aktówce stojącej pod stołem, a żaden z zaprzątniętych swoimi obowiązkami prawników niczego dotąd nie spostrzegł.
W poniedziałek nikt nie deklamował "Przysięgi Wierności", nie wydarzyło się nic nadzwyczajnego, zresztą Fitch niczego takiego się nie spodziewał. Był już pewien, że Marlee powiadomiłaby go telefonicznie, gdyby cokolwiek zostało zaplanowane.
Obojętnie słuchał zeznań doktora Kilvana i uśmiechał się pod nosem, spoglądając na znudzone miny przysięgłych. Mimo to konsultanci i adwokaci z jego zespołu niewzruszenie trwali na stanowisku, iż ten ekspert zrobi jeszcze na wszystkich olbrzymie wrażenie. Każdy sądowy rzeczoznawca uzyskiwał wszelką dostępną pomoc, byle tylko osiągnąć jak największy efekt, niemniej obrońcy firm przemysłu tytoniowego świetnie znali stosowane sztuczki.
Linia obrony była prosta i ostrożna. Medyczni eksperci mieli udowodnić, że palenie papierosów wcale nie musi być powodem raka płuc, inni zaś otrzymali zadanie przekonywania, iż każdy człowiek dokonuje świadomego wyboru, decydując się na palenie. Adwokaci natomiast powinni obstawać przy twierdzeniu, że jeśli nawet papierosy są niebezpieczne dla zdrowia, to każdy pali je na własne ryzyko.
Fitch miał za sobą wiele podobnych procesów, toteż niemal z pamięci mógł cytować niektóre fragmenty zeznań ekspertów. Denerwował się dopiero podczas wygłaszania przez adwokatów mów końcowych i pocił obficie w trakcie narady przysięgłych nad wyrokiem. Potem zaś skromnie świętował odniesione zwycięstwo. Nigdy jeszcze nie miał okazji kupienia przychylnego wyroku.

Doktor Hilo Kilvan poinformował, że każdego roku papierosy zabijajączterysta tysięcy Amerykanów, po czym przedstawił cztery wielkie wykresy na udowodnienie owej tezy. Według niego był to najbardziej śmiercionośny towar dostępny na rynku, żaden inny produkt nie powodował tak przerażającego żniwa. Jedyny wyjątek, rzecz jasna, stanowiła broń palna, ale ta przecież nie była przeznaczona do tego, by z niej mierzyć i strzelać do ludzi. Natomiast papierosy służyły wyłącznie temu, aby je przypalać i wciągać dym tytoniowy do płuc, były więc używane do właściwego celu. Zatem powodowały śmierć, kiedy stosowano je zgodnie z przeznaczeniem.
Tenże wniosek silnie trafił przysięgłym do przekonania, głęboko utkwił w pamięci. Ale już o dziesiątej trzydzieści wszyscy zaczęli myśleć wyłącznie o porannej kawie. Kiedy Harkin ogłosił piętnastominutową przerwę, Nicholas po kryjomu wręczył Lou Dell karteczkę, ta zaś przekazała ją Willisowi, który przypadkiem nie zdążył jeszcze zapaść w drzemkę, toteż doręczył wiadomość sędziemu. Easter prosił o rozmowę w cztery oczy o dwunastej, jeśli tylko będzie to możliwe w pilnej sprawie.
Zrezygnował z lunchu, tłumacząc się bliżej nie określonymi dolegliwościami żołądkowymi i brakiem apetytu. Oznajmił, że musi skorzystać z toalety i wróci za minutę. Nikt nie zauważył w tym niczego podejrzanego. Wszyscy byli pochłonięci szukaniem sobie spokojnego miejsca przy stole, z dala od Stelli Hulic.
Nicholas przemknął wąskim krętym korytarzem i wszedł do gabinetu sędziego gdzie Harkin posilał się skromną kanapką. Dość obcesowo uścisnęli sobie dłonie, Easter przyniósł ze sobą niewielką plastikową torbę ze skaju.
- Musimy porozmawiać - oznajmił, siadając na krześle.
- Czy reszta przysięgłych wie, że pan tu przyszedł?
- Nie. Dlatego musimy się pospieszyć.
- Słucham. - Harkin wsunął do ust ostatni kęs kanapki i odsunął talerzyk.
- Trzy sprawy. Stella Hulic, sędzia numer cztery, zasiadająca w pierwszym rzędzie, wybrała się na weekend do Miami i była śledzona przez nie zidentyfikowane osoby, zapewne pracujące na zlecenie firmy produkującej papierosy.
Sędzia zastygł z kamienną twarzą.
- Skąd pan o tym wie?
- Dziś rano byłem świadkiem rozmowy, podczas której Stella przekazywała szeptem niepokojące wieści. Tylko proszę mnie nie pytać, jak rozpoznała, że jest śledzona. Nie słyszałem całej wymiany zdań. Ale ta biedna kobieta wydaje się przerażona. Moim zdaniem wypiła dzisiaj kilka kieliszków przed przyj ściem do sądu, prawdopodobnie czystej wódki, najwyżej z kostką lodu.
- Co jeszcze?
- Po drugie, Frank Herrera, sędzia numer siedem, o którym rozmawialiśmy poprzednio, nie tylko ma określony pogląd na sprawę, ale chyba próbuje także przekonać do swego punktu widzenia innych przysięgłych.
- Ciekawe.
- Już przed rozpoczęciem rozprawy miał ustaloną opinię. Podejrzewam, że bardzo mu zależało na wyborze do ławy przysięgłych. Jest emerytowanym wojskowym, pewnie straszliwie się nudzi w domu, w każdym razie twardo obstaje przy stanowisku obrony i... to mnie martwi. Nie wiem, co pan zamierza począć z tego typu przysięgłymi.
- Czy dyskutował z kimś na temat omawianej sprawy?
- Raz, ze mną. Herman Grimes bardzo ambitnie traktuje swoje stanowisko przewodniczącego i nie dopuszcza na sali do jakichkolwiek rozmów o sprawie.
- To bardzo dobrze.
- Owszem, ale nie jest w stanie czuwać nad wszystkim. A poza tym, jak pan wie, niektórzy bardzo lubią wymieniać plotki. W każdym razie Herrera wydaje się wtyczką w tym gronie.
- W porządku. A trzecia rzecz?
Nicholas otworzył torbę i wyjął z niej kasetę wideo.
- Czy pański sprzęt działa? - zapytał, wskazując ruchem głowy mały telewizor z wbudowanym odtwarzaczem wideo, stojący na stoliku w rogu pokoju.
- Tak, korzystałem z niego w ubiegłym tygodniu.
- Mogę włączyć?
- Proszę.
Nicholas wcisnął klawisz włącznika i załadował kasetę do odtwarzacza.
- Pamięta pan tego mężczyznę, którego w ubiegłym tygodniu rozpoznałem na sali a który wcześniej mnie śledził?
- Tak. - Harkin wstał zza biurka i podszedł do telewizora. - Oczywiście, że
pamiętam.
- Więc proszę, oto on po raz kolejny.
Na ekranie ukazał się czarnobiały, lekko zamglony, lecz dość wyraźny obraz. Drzwi mieszkania się otworzyły i tajemniczy osobnik wkroczył do środka. Po chwili rozejrzał się uważnie dookoła, a przez jedną bezcenną sekundę patrzył wprost w obiektyw kamery ukrytej za kratką wentylacyjną ponad lodówką. Easter zatrzymał magnetowid na tym ujęciu i rzekł:
- To on, prawda?
- Zgadza się, ten sam - mruknął pod nosem Harkin.
- W sobotę po południu pracowałem przez osiem godzin w sklepie, a tymczasem ten człowiek włamał się do mego mieszkania.
Rzecz jasna, Easter nieco minął się z prawdą, wiedział jednak dobrze, iż sędzia nie będzie miał sposobu tego rozpoznać. Wcześniej tak przeprogramował magnetowid, by na przedstawionym zapisie uwidoczniona została sobotnia data i odpowiednia godzina.
- Z jakiego powodu zainstalował pan...
- Pięć lat temu, w Mobile, zostałem napadnięty i obrabowany, ledwie uszedłem z życiem. Przypadkiem zastałem włamywaczy w moim mieszkaniu. Po tamtym zdarzeniu zainstalowałem przemyślny system bezpieczeństwa, to wszystko.
Tłumaczenie zabrzmiało wiarygodnie. Bo jak inaczej można było wyjaśnić obecność drogiego nowoczesnego sprzętu elektronicznego w skromnym mieszkaniu sprzedawcy? Tylko tym, że lokator żył w ciągłym strachu, a miał okazję nabyć komputer, kamerę i magnetowid po obniżonej* cenie. Każdy by to zrozumiał.
- Chce pan obejrzeć ten zapis jeszcze raz?
- Nie, wystarczy. To na pewno on.
Nicholas wyjął kasetę z odtwarzacza i wręczył ją sędziemu.
- To dla pana, zostawiłem sobie kopię.

Konrad przerwał Fitchowi posiłek złożony z kanapki z plastrem wołowej pieczeni, kiedy zajrzał do jego gabinetu i przekazał oczekiwaną wiadomość:
- Dziewczyna przy aparacie.
Adwokat pospiesznie wytarł usta wierzchem dłoni i sięgnął po słuchawkę.
- Tak?
- Witaj, kochasiu. To ja, Marlee.
- Słucham, skarbie.
- Nie znam nazwiska faceta, ale chodzi o tego agenta, którego wysłałeś do mieszkania Eastera w czwartek, dziewiętnastego, czyli jedenaście dni temu, dokładnie o szesnastej pięćdziesiąt dwa. - Fitch omal się nie udławił. Miał ochotę zakląć na głos, lecz tylko poderwał się z fotela. - To było zaraz po tym, jak przekazałam ci wiadomość, że Easter będzie ubrany w szary golf i zaprasowane w kant spodnie koloru khaki. Pamiętasz?
- Tak - wychrypiał.
- A później wysłałeś tego samego agenta na salę sądową, pewnie po to, by się rozglądał za mną. To było w ubiegłą środę, dwudziestego piątego. Postąpiłeś głupio, ponieważ Easter rozpoznał faceta i poinformował o wszystkim sędziego, który także zdążył mu się dobrze przyjrzeć. Jesteś tam, Fitch?
Ten był tak osłupiały, że słuchał z zapartym tchem. - Tak!warknął.
- No więc sędzia wie o włamaniu i podpisał nakaz aresztowania tego człowieka. Jeśli natychmiast nie wyślesz go gdzieś poza miasto, możesz mieć spore nieprzyjemności. Niewykluczone, że sam wylądujesz w areszcie.
Przez głowę Fitcha przelatywały setki różnych pytań, wiedział jednak dobrze, iż na żadne z nich nie uzyska odpowiedzi. Gdyby Doyle faktycznie został zidentyfikowany i pojmany, a podczas przesłuchania puścił parę z ust... Lepiej było o tym nie myśleć. Włamanie, jeśli nawet nie dokonano kradzieży, było karalne w każdym zakątku świata. Należało zatem działać szybko.
- Coś jeszcze? - rzucił.
- Nie. Na razie to wszystko.
Doyle powinien był jeść lunch przy stoliku pod oknem w podrzędnej wietnamskiej restauracji, cztery przecznice od gmachu sądu, ale w rzeczywistości grał w blackjacka w kasynie "Lucy Luck", kiedy zapiszczał przywoływacz, który nosił przy pasku spodni. Sprawdził szybko, że wzywa go Fitch ze swego biura. Trzy minuty później Doyle skręcał już swoim samochodem na autostradę numer dziewięćdziesiąt - kierował się na wschód tylko dlatego, że do granicy Alabamy było znacznie bliżej, niż w drugą stronę do Luizjany. Po dwugodzinnej podróży znalazł się na pokładzie samolotu odlatującego do Chicago.
Całą godzinę zajęło Fitchowi definitywne ustalenie, że nie został wydany żaden nakaz aresztowania Doyle'a Dunlapa ani też nie zidentyfikowanego mężczyzny odpowiadającego mu rysopisem. Ale i to go nie uspokoiło. Nie mógł zrozumieć, jakim sposobem Marlee się dowiedziała o włamaniu do mieszkania Eastera.
Owo pytanie dręczyło go bezlitośnie. Za zamkniętymi drzwiami gabinetu nawrzeszczał na Konrada oraz Panga. Ale dopiero trzy godziny później zdołał uzyskać na nie odpowiedź.

W tenże poniedziałek, o piętnastej trzydzieści, Harkin przerwał zeznania doktora Kilyana i odesłał go do hotelu na resztę dnia. Oznajmił zdumionym prawnikom, że wyniknęło parę nadzwyczaj ważnych spraw dotyczących składu przysięgłych, które musi niezwłocznie rozpatrzyć. Odprawił także sędziów i kazał opróżnić salę z widzów. W spokoju zaczekał, aż Jip i Rasco zamkną drzwi za ostatnimi wychodzącymi.
Tymczasem Oliver McAdoo niepostrzeżenie przekręcił nogami stojącą pod stołem aktówkę, z grubsza wycelowując obiektyw na stół sędziowski. Stała między czterema innymi wypchanymi teczkami, a nieco dalej umieszczono dwa duże kartonowe pudła zapełnione maszynopisami ze wstępnych przesłuchań, kopiami wniosków i inną prawniczą makulaturą. McAdoo niezbyt wiedział, na co się zanosi, słusznie jednak podejrzewał, że Fitch chciałby to obserwować.
Sędzia odchrząknął i zwrócił się do wpatrzonych w niego uważnie adwokatów.
- Panowie, dotarły do mnie informacje, że przynajmniej część z naszych przysięgłych odnosi wrażenie, iż są obserwowani i śledzeni. Zyskałem niezbity dowód, że do mieszkania jednego z nich dokonano włamania.
Zawiesił głos, żeby jego słowa zrobiły odpowiednie wrażenie. Ale nie było to potrzebne. Wszyscy prawnicy siedzieli oniemiali, z minami ludzi absolutnie niewinnych, a więc dogłębnie przekonanych, iż podejrzenia sędziego muszą być kierowane do strony przeciwnej.
- W tej sytuacji mam do wyboru dwa rozwiązania: albo unieważnić rozprawę, albo zarządzić sekwestrację przysięgłych. Wolałbym to drugie, chociaż muszę przyznać, że brzydzę się takimi posunięciami. Panie Rohr?
Ten wstał powoli, lecz jeszcze przez pewien czas się zastanawiał, co odpowiedzieć.
- No cóż, Wysoki Sądzie... To oczywiste, że bylibyśmy bardzo zawiedzeni unieważnieniem rozprawy. To znaczy... My nie uczyniliśmy niczego niezgodnego z prawem. - Spojrzał na zespół obrony i zapytał: - Naprawdę ktoś się włamał do mieszkania przysięgłego?
- Powiedziałem wyraźnie. Za chwilę pokażę panom wspomniany dowód. Panie Cable?
Durr wstał z krzesła i niemal odruchowo zapiął marynarkę.
- Przyznam, że jestem oszołomiony, Wysoki Sądzie. - To widzę.
- Nie potrafię się wypowiedzieć w tej sprawie, dopóki nie poznam szczegółów - oznajmił stanowczo, zerkając w kierunku tych, którzy muszą ponosić odpowiedzialność za ten nierozważny krok, czyli pełnomocników powoda.
- Doskonale. Proszę wprowadzić na salę sędziego numer cztery, panią Stellę Hulic - zwrócił się Harkin do Willisa.
Kobieta wyszła z bocznego korytarza z ociąganiem, była blada, wyraźnie przestraszona.
- Proszę chwilowo usiąść na miejscu dla świadków, pani Hulic. To nie potrwa długo.
Harkin uśmiechnął się do niej przyjaźnie, wskazując krzesło za barierką obok jego stołu. Stella usiadła sztywno i podejrzliwie zerknęła na boki.
- Bardzo dziękuję. Chciałbym pani zadać kilka pytań.
W sali zapanowała martwa cisza. Oczekując ujawnienia szokujących rewelacji, prawnicy zastygli z uniesionymi długopisami, ale całkiem chyba zapomnieli o swych uświęconych notatnikach. Po czterech latach wstępnej batalii wokół tego jednego pozwu znali już na pamięć niemal każde słowo, jakie może paść z ust powołanych świadków. Z tym większą zatem fascynacją wyczekiwali nieprzewidzianego oświadczenia, a ich ekscytację dodatkowo podsycała świadomość, że kobieta miała ujawnić karygodne poczynania reprezentantów strony przeciwnej.
Stella spojrzała z niemym wyrzutem na sędziego. Czuła się tak, jakby ktoś publicznie wypomniał, że nie umyła zębów i brzydko jej pachnie z ust.
- Czy wyjechała pani do Miami na ten weekend?
- Tak, Wysoki Sądzie - odparła z namysłem.
- W towarzystwie męża? - Tak.
Cal musiał wyjść z sali jeszcze przed przerwą na lunch, miał jakieś pilne sprawy do załatwienia.
- W jakim celu państwo się tam udali?
- Na zakupy.
- Czy w trakcie tej wycieczki zdarzyło się coś niezwykłego?
Stella zaczerpnęła głęboko powietrza i popatrzyła na prawników, uważnie wpatrujących się w nią zza swoich stołów. Ponownie obróciła głowę w kierunku Harkina i odparła:
- Tak, Wysoki Sądzie.
- Proszę nam o tym opowiedzieć.
Oczy jej zaszły łzami. Dostrzegłszy, że kobieta jest bliska utraty panowania nad sobą, Harkin dodał łagodnym tonem:
- Wszystko w porządku, pani Hulic. Przecież nie zrobiła pani nic złego. Proszę nam tylko opowiedzieć, co się wydarzyło w Miami.
Stella przygryzła na moment wargi, ale zaraz się pozbierała.
- Polecieliśmy w piątek po południu, zameldowaliśmy się w hotelu, a jakieś dwie, może trzy godziny później zadzwonił telefon. Nieznana kobieta powiadomiła nas, że jesteśmy śledzeni przez wysłanników pozwanej firmy produkującej papierosy. Powiedziała, że ci mężczyźni lecieli razem z nami z Biloxi, znają numery połączeń lotniczych, pokoju hotelowego i w ogóle... Ostrzegła też, że będą nas obserwować przez cały weekend i mogą nawet założyć podsłuch telefoniczny w naszym aparacie w hotelu...
Rohr i jego podwładni odetchnęli z wyraźną ulgą, zaszczyciwszy swoich przeciwników kilkoma karcącymi spojrzeniami. Natomiast Cable i podlegli mu adwokaci niemalże doznali szoku.
- Czy widziała pani mężczyzn, którzy was obserwowali?
- Jeśli mam być szczera, po tym ostrzeżeniu bałam się wychodzić z pokoju hotelowego. Byłam przerażona. Mój mąż, Cal, parokrotnie wyruszał na miasto i powiedział, że zauważył jednego z tych agentów, śniadego Latynosa z aparatem fotograficznym łażącego za nim po plaży, a później, w niedzielę, rozpoznał tego samego człowieka w holu, kiedy się wymeldowywaliśmy.
Stella zrozumiała nagle, że oto nadarza jej się wyjątkowa okazja odzyskania swobody, wystarczyło bowiem udać tak przerażoną, że niezdolną do pełnienia dalszych obowiązków. Nie musiała się też specjalnie wysilać, by łzy pociekły jej po twarzy.
- Czy to wszystko, pani Hulic?
- Tak - wyszeptała, zanosząc się szlochem. - Przeżyłam prawdziwy koszmar... Po prostu nie mogę... - słowa uwięzły jej w gardle.
Harkin spojrzał surowo na prawników.
- Zamierzam zwolnić panią Hulic z obowiązków przysięgłego i powołać na jej miejsce sędziego rezerwowego numer jeden.
Do jego uszu doleciał przybierający na sile szloch. Ta biedna kobieta naprawdę była na skraju załamania nerwowego, wprost nie wyobrażał sobie, aby któraś ze stron wystąpiła z wnioskiem o zatrzymanie jej w składzie. Ponadto nie wolno jej było narażać na dodatkowe stresy związane z konieczną w tej sytuacji sekwestracją przysięgłych.
- Może pani iść do sali konferencyjnej, zabrać swoje rzeczy i wracać do domu - oznajmił. - Dziękuję za wypełnienie obywatelskiego obowiązku. Jest mi niezmiernie przykro z powodu tego, co się wydarzyło.
- To ja przepraszam - szepnęła Stella, po czym szybko wstała z krzesła i skierowała się do bocznego wyjścia.
Wykluczenie Stelli Hulic ze składu oznaczało poważną stratę dla obrony, gdyż w początkowych ocenach specjalistów kobieta uzyskała bardzo wysoką notę, a po dwóch tygodniach uważnej obserwacji przysięgłych konsultanci stwierdzali prawie jednomyślnie, że Stella nie żywi najmniejszego współczucia dla powoda. Sama paliła już od dwudziestu czterech lat i ani razu nie próbowała zerwać z nałogiem.
Jej zastąpienie przez rezerwowego oznaczało wielką niewiadomą, budzącą lęk obu stron, lecz szczególnie obrony.
- Proszę wprowadzić sędziego numer dwa, Nicholasa Eastera - odezwał się Harkin do Willisa, który stał w otwartych bocznych drzwiach.
Zanim Easter zjawił się na sali, Gloria Lane przytoczyła z gabinetu sędziego stolik na kółkach i ustawiła telewizor z wbudowanym odtwarzaczem wideo na środku sali. Prawnicy zaczęli nerwowo ogryzać końce długopisów, a największa nerwowość zapanowała w szeregach obrony.
Durwood Cable zainteresował się nagle jakimiś dokumentami leżącymi przed nim na stole, ale jego myśli zaprzątało tylko jedno pytanie: Co ten Fitch znowu narozrabiał? Przed rozprawą Fitch zarządzał wszystkim, dobierał zespół adwokacki, selekcjonował potencjalnych ekspertów, najmował konsultantów sądowych, kierował obserwacją kandydatów na przysięgłych. Ponadto był w stałym kontakcie z ich klientem, Pynexem, i uważnie kontrolował wszelkie poczynania prawników. Ale po rozpoczęciu procesu jego działania objęte były ścisłą tajemnicą. Cable nawet nie chciał o nich nic wiedzieć. Podjął rzucone mu wyzwanie i zajął się wyłącznie rozprawą. Po cichu liczył tylko, że machinacje Fitcha pomogą im odnieść zwycięstwo.
Easter zajął miejsce dla świadków i założył nogę na nogę. Jeśli nawet był przestraszony czy zdenerwowany, nie okazywał tego po sobie. Sędzia zadał kilka pytań na temat jakiegoś tajemniczego mężczyzny, który go śledził, przysięgły zaś wymienił daty, godziny oraz miejsca, gdzie widywał owego agenta. Wyjaśnił też ze szczegółami, co się zdarzyło w ubiegłą środę, kiedy to po wej ściu na salę od razu zauważył tego samego człowieka na widowni, w trzecim rzędzie po lewej stronie.
Opisał następnie system bezpieczeństwa, jaki miał zainstalowany w swoim mieszkaniu, po czym wziął z rąk sędziego kasetę wideo. Włączył telewizor, załadował kasetę i uruchomił odtwarzanie. Prawnicy wyciągnęli szyje. Tym razem Easter puścił cały zapis, trwający dziewięć i pół minuty, później wyłączył magnetowid, usiadł z powrotem na miejscu dla świadków i stanowczym tonem potwierdził tożsamość agenta - włamywacz ukazany na filmie to ten sam mężczyzna, który go wcześniej śledził, a w ubiegłą środę obserwował z widowni sali sądowej.
Fitch nie mógł widzieć ekranu telewizora i obrazu z kasety wideo, ponieważ któryś ze zdenerwowanych adwokatów nieostrożnym kopnięciem po raz kolejny przekręcił aktówkę pod stołem. Słyszał jednak każde słowo Eastera, toteż zamknąwszy oczy mógł sobie ze szczegółami wyobrazić, co się tam dzieje. Zaczynał jednocześnie odczuwać narastający ból głowy, promieniujący gdzieś od nasady czaszki. Szybko połknął aspirynę i popił ją wodą mineralną. Miał straszną ochotę zadać Easterowi tylko jedno pytanie: Skoro tak bardzo się pan troszczy o swoje mienie, że zainstalował w mieszkaniu system bezpieczeństwa wyposażony w kamerę wideo, to dlaczego nie założył pan choćby najprostszego urządzenia alarmowego przy drzwiach? Ale dziwnym sposobem to pytanie nikomu innemu nie wpadło do głowy.
- Ja także mogę potwierdzić, że mężczyzna ukazany na kasecie wideo był w ubiegłą środę na tej sali - odezwał się Harkin.
Ale wywiadowcy nie było już w Biloxi. W tym czasie, kiedy zdumieni prawnicy oglądali przebieg dokonanego przez niego włamania, znajdował się już bezpiecznie w Chicago, gdzie - jak gdyby nigdy nic - przystąpił do wykonywania innych zadań.
- Może pan dołączyć do reszty przysięgłych, panie Easteroznajmił Harkin.

Cała godzina zeszła na dość niemrawych dyskusjach, ponieważ adwokaci musieli przedstawiać nie przygotowane wcześniej argumenty przeciwko projektowi sekwestracji składu przysięgłych. Kiedy jednak opadły pierwsze emocje, salę zaczęły przecinać coraz ostrzejsze oskarżenia o łamanie prawa i reguł etyki zawodowej, które obrona próbowała nieśmiało odpierać. Obie strony zdawały sobie jednak sprawę, iż niczego nie da się udowodnić, toteż musiały poprzestać na słownych utarczkach.
Przysięgli otrzymali z ust Nicholasa dokładny raport z tego, co się wydarzyło na sali, nie wyłączając szczegółowego opisu włamania utrwalonego na kasecie wideo. Widocznie działając w pośpiechu, sędzia Harkin zapomniał go przestrzec, aby nie rozmawiał o tej sprawie z kolegami. Easter zaś ochoczo wykorzystał owo uchybienie, uczynił zresztą wszystko, by przy okazji ukazać siebie w jak najlepszym świetle. Pozwolił sobie też wytłumaczyć powód błyskawicznego zniknięcia Stelli Hulic. Ta bowiem wybiegła bez słowa, zalana łzami.
Fitch usiłował zbagatelizować te dwie małe wpadki. Chodził nerwowo po swoim gabinecie, pocierając palcami kark oraz skronie i skubiąc muszkę pod szyją. Domagał się coraz to innych wyjaśnień od Konrada, Swansona i Panga. Oprócz nich wezwał do siebie także Holly'ego, "Joe Boya", miejscowego prywatnego detektywa słynącego z przesadnej wręcz ostrożności, Dantego, czarnoskórego byłego gliniarza z Waszyngtonu, oraz Dubaza, kolejnego fachowca z wybrzeża Missisipi cieszącego się wielkim uznaniem. W sąsiedniej sali, przy stanowisku Konrada, czekało następnych czterech wywiadowców, a kilkunastu innych z Biloxi mogło się stawić do jego dyspozycji najdalej w ciągu trzech godzin. Poza adwokatami i konsultantami sądowymi Fitch zatrudniał wiele osób, co kosztowało go furę pieniędzy, ale cały ten liczny zespół był absolutnie pewien, że w ostatni weekend nikogo nie wysyłano do Miami z zadaniem obserwowania Stelli i Cala Huliców.
Zachodzili w głowę, o jakim Latynosie z aparatem fotograficznym była mowa. Przejrzawszy po raz kolejny swój notatnik z adresami i telefonami, Fitch z wściekłością cisnął nim o ścianę.
- A może to robota tej dziewczyny? - podsunął w końcu Pang, ostrożnie prostując się na krześle po tym, jak musiał wykonać szybki unik przed rzuconym notatnikiem.
- Jakiej dziewczyny?
- Marlee. Stella Hulic zeznała przecież, że otrzymali przez telefon ostrzeżenie od nieznanej kobiety.
Stoicki spokój Panga był całkowitym przeciwieństwem wybuchowego charakteru Fitcha. Ten jednak przystanął teraz w pół kroku, zamyślił się i po chwili przysiadł na najbliższym krześle. Połknął następną tabletkę aspiryny, popił ją wodą mineralną i mruknął:
- Chyba masz rację.
Pang się nie mylił. W rzeczywistości ów tajemniczy Latynos był groszowym "konsultantem do spraw ochrony", którego ogłoszenie Marlee znalazła w gazecie. Zapłaciła mu dwieście dolarów za drobną usługę - miał wziąć aparat fotograficzny, pokręcić się z tajemniczą miną po plaży, a następnie pokazać w holu hotelowym, kiedy małżeństwo Huliców będzie wyjeżdżało z Miami.

Jedenastu pozostałych przysięgłych oraz trzech sędziów rezerwowych wkroczyło ponownie na salę obrad. Miej sce Stelli w pierwszym rzędzie ławy zajął Phillip Savelle, czterdziestoośmioletni dziwak, którego specjaliści obu stron nie potrafili rozgryźć. W kwestionariuszu osobowym podał, że jest "ogrodnikiem ze specjalnością hodowli i szczepienia drzew ozdobnych", ale w oficjalnych rejestrach całego południowego wybrzeża stanu, pochodzących z ostatnich pięciu lat, w ogóle nie znaleziono takiego zawodu. Był ponadto awangardowym artystą, w domowej pracowni wytwarzał z dmuchanego szkła wielokolorowe różnokształtne bryły, którym nadawał egzotyczne nazwy związane z morzem i jego fauną, po czym wystawiał te dzieła w prowizorycznych galeriach rodzinnego Greenwich Village. Podawał się za eksperta w dziedzinie jachtingu morskiego i kiedyś rzeczywiście skonstruował własny kecz, następnie popłynął nim do Hondurasu, ale tam żaglowiec zatonął na wzburzonych wodach. Kiedy indziej Savelle utrzymywał, że jest archeologiem, a po zatonięciu statku spędził jedenaście miesięcy w honduraskim więzieniu za prowadzenie bez pozwolenia prac wykopaliskowych.
Na pewno był samotnym agnostykiem, niepalącym, mającym dyplom uczelni Grinnell. Nic więc dziwnego, że jego nominacja napędzała tyle strachu reprezentantom obu stron procesu.
Sędzia Harkin najpierw serdecznie przeprosił przysięgłych za to, co zmuszony jest postanowić. Sekwestracja składu zdarzała się dosyć rzadko, jeśli nie sporadycznie, i stosowano ją tylko w jakichś niezwykłych okolicznościach, najczęściej w głośnych sprawach kryminalnych dotyczących oskarżenia o morderstwo. Ale w tej sytuacji Harkin nie miał wyboru, wystąpiły bowiem nielegalne kontakty z osobami postronnymi. Nic też nie wskazywało na to, by mimo jego ostrzeżeń podobne zdarzenia już się więcej nie powtórzyły. Zatem wbrew swojej woli, gorąco bolejąc nad kłopotami, jakie musi tą decyzją sprawić przysięgłym, zarządza sekwestrację, gdyż jedynie tą metodą może zapewnić bezstronne rozpatrzenie sprawy do końca.
Wyjaśnił następnie, że już przed kilkoma miesiącami podjął wysiłki organizacyjne na taką właśnie okazję. Władze okręgowe zarezerwowały szereg pokojów w którymś z pobliskich, nie wymienionych z nazwy moteli. Miały zostać zaostrzone środki bezpieczeństwa. Harkin przedstawił długą listę zarządzeń, do których przysięgli musieli się od tej chwili stosować. Rozprawa wkraczała w drugi tydzień składania zeznań przez świadków, toteż sędzia obiecał, że będzie naciskał reprezentantów obu stron, aby ten etap zakończyć jak najszybciej.
Czternaścioro przysięgłych zostało odesłanych do domów, gdzie mieli się spakować i pozałatwiać najpilniejsze sprawy, a jutrzejszego ranka stawić się w sądzie z bagażami, w gotowości do spędzenia następnych dwóch tygodni w odseparowaniu.
Nikt z przysięgłych nawet nie śmiał zaprotestować przeciwko takiej decyzji, wszyscy byli zanadto oszołomieni. Chyba tylko Nicholas Easter uważał, że to może być zabawne.

ROZDZIAŁ 14
Z uwagi na to, że Jerry lubił piwo, hazard, piłkę nożną i w ogóle był bardzo towarzyski, Nicholas zaproponował mu, aby ten poniedziałkowy wieczór spędzili razem w kasynie, świętując ostatnie godziny wolności. Fernandez uznał to za świetny pomysł. Kiedy wychodzili z gmachu sądu, padła propozycja, by do tego świętowania zaprosić jeszcze kilku nowych przyjaciół z grona przysięgłych. Szybko się jednak okazało, że nic z tego nie wyjdzie. Herman nie mógł być brany pod uwagę. Lonnie Shaver wybiegł z gmachu, zaaferowany i całkowicie pochłonięty swoimi myślami. Savelle był nowy, w zasadzie nic o nim nie wiedzieli, uważali go jednak zgodnie za typka, od którego lepiej się trzymać z daleka. Zatem pozostawał im jedynie pułkownik Herrera, czyli  "Napoleon", ale najego towarzystwo nie mieli najmniejszej ochoty. I tak rysowała się perspektywa spędzenia wraz z nim dwóch tygodni w odosobnieniu.
Jerry zaprosił Sylvię TaylorTatum, czyli "Pudliczkę", z którą ostatnio blisko się zaprzyjaźnił. Kobieta miała za sobą już dwa rozwody, on zamierzał się rozwieść po raz pierwszy. Najlepiej się orientował we wszystkich kasynach rozsianych wzdłuż wybrzeża, toteż zaproponował nowo otwarty lokal o nazwie "The Diplomat". Był tam obszerny bar z wielkim telewizorem, serwowano tanie drinki, a kelnerki w powiewnych skąpych strojach miały bardzo długie nogi.
Kiedy Nicholas wkroczył do zatłoczonego kasyna o dwudziestej , "Pudliczka" już na nich czekała, pilnując stolika i popijając cienkie piwo. Uśmiechała się przyjaźnie, czego Nicholas nigdy dotąd u niej nie widział. Długie do ramion włosy zebrała z tyłu głowy, miała na sobie powycierane dżinsy, luźny włóczkowy sweter oraz czerwone kowbojskie buty. A chociaż nie dodało jej to urody, wyglądała znacznie lepiej niż na sali sądowej.
Sylvia miała czarne, niemal bezdenne, bardzo smutne oczy kobiety ciężko doświadczonej przez życie. Nicholas postanowił przed przyjściem Jerry 'ego wybadać przyczyny tego stanu rzeczy najlepiej, jak to tylko możliwe. Zamówił drugą kolejkę piwa.
- Jest pani mężatką? - zagadnął, chociaż doskonale znał sytuację rodzinną Sylvii.
Po raz pierwszy wyszła za mąż w wieku dziewiętnastu lat, pozostało jej z tego małżeństwa dwóch synów bliźniaków, obecnie dwudziestoletnich. Jeden pracował na platformie wiertniczej w Zatoce Meksykańskiej, drugi studiował na jakiejś uczelni. Odznaczali się bardzo zróżnicowanymi charakterami. Ojciec odszedł, kiedy mieli po pięć lat, i matka musiała sama ich wychowywać.
- A pan? - zapytała.
- Jestem kawalerem. Oficjalnie nadal studiuję, ale na razie podjąłem pracę w sklepie.
Jej drugi mąż był starszy i na szczęście z tego związku nie przyszły na świat kolejne dzieci. Po siedmiu latach małżeństwa dogłębnie znudzony facet zamienił Sylvię na "nowszy model". Po drugim rozwodzie poprzysięgła sobie już nigdy więcej nie wiązać się z żadnym mężczyzną.
Drużyna "Bears" zdobyła właśnie punkty w meczu z "Packersami" i Sylvia z zainteresowaniem zaczęła obserwować transmisję. Była zapalonym kibicem futbolu, ponieważ obaj jej synowie przed maturą grali w reprezentacji szkoły.
Jerry przyleciał zziajany, rozejrzał się uważnie dookoła, zanim przeprosił za spóźnienie. Pierwszą szklankę piwa opróżnił niemaljednym haustem, dopiero później wyjaśnił, iż zdawało mu się, że ktoś go śledzi. "Pudliczka" przyjęła to lekceważąco, twierdząc stanowczo, że teraz każdy przysięgły będzie lękliwie zerkał przez ramię i w każdym cieniu za sobą dostrzegał agenta.
- Sprawa sądowa nie ma z tym nic wspólnego - oznajmił Jerry. - Podejrzewam, że kryje się za tym moja żona.
- Twoja żona? - zdziwił sięNicholas.
- Owszem. Jestem przekonany, że najęła jakiegoś detektywa, żeby mnie śledził.
- W takim razie powinieneś z radością przyjąć decyzję o sekwestracji składu. - I tak jest - odparł Fernandez, puszczając oko do "Pudliczki".
Okazało się, że postawił pięćset dolarów na "Packersów", ale zakład dotyczył jedynie sześciopunktowej przewagi po pierwszej połowie meczu. Na rezultat drugiej połowy także postawił pieniądze. Wyjaśnił dwojgu towarzyszących mu laików, że teraz na każdy mecz, zarówno ligi zawodowej, jak i uczelnianej, przyjmowano całą gamę różnorodnych zakładów, z których olbrzymia większość nie dotyczyła wyniku końcowego. Jerry czasami obstawiał, która z drużyn jako pierwsza zgubi rzuconą piłkę, która pierwsza zdobędzie punkty z akcji albo która osiągnie lepszy rezultat w przechwytywaniu podań. Nic więc dziwnego, że każde spotkanie oglądał z zaciętością hazardzisty mogącego bezpowrotnie utracić postawione pieniądze. Zanim pierwsza ćwiartka meczu dobiegła końca, wypił cztery duże szklani ce piwa. Nicholas i Sylvia w milczeniu starali się dotrzymać mu kroku.
W krótkich przerwach między wyczerpującymi uwagami Jerry'ego o futbolu oraz sztuce robienia zakładów, Nicholas kilkakrotnie próbował zagaić rozmowę na temat rozpatrywanej w sądzie sprawy, ale bezskutecznie. W tej chwili najważniejsza była sekwestracja, a ponieważ żadne z nich nie doświadczyło jeszcze takiego odosobnienia, nie mieli o czym dyskutować. W dodatku zeznania składane tego dnia znużyły ich tak bardzo, że wręcz z przerażeniem myśleli o jutrzejszym dalszym ciągu przesłuchania doktora Kilvana. Nie wzbudziła też zainteresowania próba pierwszej, wstępnej oceny przedstawionego materiału. Sylvia oświadczyła, że brzydzi się samą myślą o jakichkolwiek zasadach odpowiedzialności cywilnej firm wytwarzających wszelkie towary.

Pani Grimes musiała wraz z innymi opuścić salę i przebywała w atrium, kiedy sędzia Harkin zapoznawał przysięgłych z zasadami sekwestracji. Dopiero gdy jechali do domu, Herman wyjaśnił jej, że będzie musiał spędzić następne dwa tygodnie w pokoju motelowym, z dala od niej, przestrzegając surowych reguł narzuconych przez sędziego. Dlatego też zaraz po przekroczeniu progu zadzwoniła do Harkina i zasypała go wyrzutami dotyczącymi tak drastycznych kroków. Przypomniała mu chyba po raz setny, że jej mąż jest niewidomy i wymaga specjalnej opieki. Herman siedział obok niej na sofie, powoli sączył swoje wieczorne piwo i tylko fukał pod nosem, co myśli na temat przesadnej troskliwości.
Harkin szybko znalazł kompromis. Wyjątkowo pozwolił pani Grimes zamieszkać z mężem w motelu, jadać z nim śniadania i obiady oraz dbać o niego, jeśli tylko obieca, że będzie unikała wszelkich kontaktów z pozostałymi przysięgłymi. Ponadto musiał jej zabronić przesiadywania na sali sądowej, żeby pozbawić ich zachęcającego tematu do dyskusji. To ostatnie niezbyt odpowiadało pani Grimes, jak dotąd była bowiem jedną z nielicznych osób, które uważnie śledziły przebieg procesu. I chociaż nie przyznawała się do tego przed sędzią, a nawet przed Hermanem, to zdążyła już sobie wyrobić ustalony pogląd na temat owej sprawy. Ponieważ jednak Harkin podjął ostateczną decyzję, mimo nie skrywanej wściekłości męża pani Grimes poszła do sypialni, żeby spakować im obojgu niezbędne rzeczy.

W ten poniedziałkowy wieczór Lonnie Shayer uporał się w swoim biurze z całotygodniowymi obowiązkami. Po wielu bezskutecznych próbach dodzwonił się w końcu do domu George'a Teakera w Charlotte i przekazał ze smutkiem, że skład przysięgłych będzie musiał pozostać w odosobnieniu aż do zakończenia rozprawy. W ciągu tego tygodnia miał rozmawiać telefonicznie z Tauntonem, martwiło go więc, że będzie nieosiągalny. Wyjaśnił także, iż sędzia zabronił im jakichkolwiek rozmów telefonicznych z motelu i że nie będzie mógł nawet odbierać listów podczas trwania sekwestracji. Tamten przyjął to z wyrozumiałością, ale pod koniec rozmowy znów zaczął wyrażać swe głębokie ubolewanie nad potencjalnymi skutkami wyroku, jaki zapadnie w tej sprawie.
- Specjaliści z Nowego Jorku są zdania, że wyrok na korzyść powoda dotknie nie tylko firmy przemysłu tytoniowego, ale odbije się echem w całej gospodarce kraju, a już na pewno w naszej branży handlowej. Bóg jeden wie, jaki poziom osiągną stawki ubezpieczeń od odpowiedzialności cywilnej.
- Zrobię wszystko, co w mojej mocy - obiecał Lonnie.
- Mam nadzieję, że przysięgli nie skłaniają sięjeszcze ku przyznaniu powodowi wysokiego odszkodowania.
- Na razie trudno powiedzieć, jest na to za wcześnie. Do tej pory wysłuchaliśmy jedynie części zeznań ekspertów, i to powołanych wyłącznie przez reprezentanta powoda.
- Musisz mieć na uwadze nasze wspólne dobro, Lonnie. Zdaję sobie sprawę, że znajdujesz się między młotem a kowadłem, ale, do diabła, skoro już zostałeś wybrany do tego grona... Chyba rozumiesz, co mam na myśli?
- Tak, oczywiście. Naprawdę zrobię wszystko, co będzie w mojej mocy. - Bardzo na ciebie liczymy. Trzymaj się.

Konfrontacja z Fitchem była krótka i nie przyniosła żadnych rezultatów. Durwood Cable czekał w poniedziałek aż do dwudziestej pierwszej, gdyż w pomieszczeniach kancelarii wrzała wytężona praca, część prawników zorganizowała sobie nawet wspólny wieczorny posiłek w sali konferencyjnej, żeby nie przerywać narady. Dopiero wtedy poprosił Fitcha, by zajrzał do jego gabinetu. Tamten wyraził zgodę, lecz tylko na krótką rozmowę, chciał bowiem jak najszybciej wracać do swego prowizorycznego biura.
- Musimy omówić pewne ważne sprawy - rzekł surowo Durr, podnosząc się zza biurka.
- Jakie? - warknął Fitch, stając naprzeciwko niego i opierając dłonie na biodrach, chociaż musiał być w pełni świadomy, co nurtuje Cable'a.
- Dziś po południu zostaliśmy w sądzie upokorzeni.
- Nie zostaliście upokorzeni, bo jeśli dobrze pamiętam, na sali nie było przysięgłych. Zatem cokolwiek się tam zdarzyło, nie będzie miało wpływu na końcowy werdykt.
- Zostałeś przyłapany na gorącym uczynku, a my przeżyliśmy upokorzenie.
- Na niczym nie zostałem przyłapany.
- Więc jak chcesz to nazwać?
- Wierutnym kłamstwem. Nie wysyłaliśmy żadnych agentów za Stellą Hulic. Po co mielibyśmy to robić?
- Czemu więc ostrzegano ją przez telefon?
- Tego nie wiem, ale z pewnością nie było w Miami żadnego z naszych ludzi. Masz jeszcze jakieś pytania?
- Owszem. Co to za facet włamał się do mieszkania Eastera?
- To także nie był żaden z moich ludzi. Nie widziałem tego, co wam pokazano, nie mogę zidentyfikować włamywacza. Mam jednak powody przypuszczać, że był to jakiś chłystek nasłany przez Rohra i jego chłopców.
- Możesz to udowodnić?
- Nie muszę niczego udowadniać. I nie mam zamiaru odpowiadać na dalsze pytania. Twoim zadaniem jest wygranie procesu, sprawy bezpieczeństwa zostaw w moich rękach.
- Nie przysparzaj mi kłopotów, Fitch.
- Lepiej pomyśl o kłopotach, jakich ty możesz przysporzyć, jeśli przegrasz sprawę.
- Rzadko przegrywam.
Fitch odwrócił się na pięcie i ruszył do wyjścia.
- Wiem o tym - rzucił przez ramię. - Sprawujesz się naprawdę doskonale, Cable. Potrzebujesz tylko drobnej pomocy z zewnątrz.

Nicholas przyszedł jako pierwszy, niósł dwie torby turystyczne wypchane ubraniami i przyborami toaletowymi. W korytarzu, obok Lou Dell i Willisa, czekał także jeden z woźnych, mieli się zająć bagażami, a do ich przechowania wyznaczono pusty pokój dla świadków. Był wtorek, ósma dwadzieścia rano.
- Jak nasze rzeczy zostaną przetransportowane do motelu? - zapytał Nicholas, nie wypuszczając swoich bagaży z rąk i rozglądając się podejrzliwie.
- Zniesiemy je do samochodu i przewieziemy w ciągu dnia - odparł Willis. - Ale najpierw muszą zostać poddane inspekcji.
- Coś podobnego!
- O co chodzi?
- Nie pozwolę, żeby ktoś grzebał w moich rzeczach - rzekł stanowczo Easter i wszedł do sali konferencyjnej przysięgłych.
- Sędzia wydał takie polecenie - odezwała się Lou Dell, podążając za nim. - Nie obchodzi mnie, jakie są polecenia sędziego. Nikt nie ma prawa grzebać
w moich rzeczach osobistych. - Położył torby w kącie pod ścianą, wrócił do stolika z kawą, po czym spojrzał na Willisa oraz Lou Dell stojących w drzwiach i dodał - Proszę stąd wyjść. To pokój przysięgłych.
Oboje cofnęli się szybko i kobieta zamknęła drzwi. Jakąś minutę później z korytarza dobiegły czyjeś głosy. Nicholas wychylił głowę na zewnątrz i ujrzał tuż przed sobą Millie Dupree. Na jej czole perliły się kropelki potu. Lou Dell i Willis taszczyli za nią dwie olbrzymie walizy.
- Im się wydaje, że będą mogli bezkarnie myszkować w naszych bagażach, ale ja do tego nie dopuszczę - wyjaśnił. - Proszę wstawić swoje rzeczy tutaj.
Sięgnął po pierwszą walizkę, uniósł ją z wysiłkiem, wtaszczył do sali i ustawił w kącie, obok swoich toreb.
- Ale sędzia polecił... - zaczęła Lou Dell półgłosem.
- Nie jesteśmy terrorystami - odparł Nicholas, z trudem łapiąc oddech. - Co sędzia chce znaleźć w naszych bagażach? Przemycaną broń palną? Narkotyki? A może jeszcze coś innego?
Zakłopotana Millie szybko sięgnęła po pączka. Zaraz jednak przekazała Easterowi wyrazy wdzięczności za ochronę jej rzeczy osobistych. Wyznała, że znajdują się wśród nich przedmioty, których... no cóż... żaden mężczyzna w typie Willisa nie powinien ani oglądać, ani dotykać.
- Wyjść! - krzyknął Nicholas na Lou Dell oraz strażnika. Oboje pospiesznie wycofali się na korytarz.
O ósmej czterdzieści pięć w sali zgromadziła się już cała dwunastka, a pod ścianą urósł stos bagaży, którymi Easter troskliwie się zaopiekował. Zadyszany, dźwigał walizki i torby, z każdą minutą coraz bardziej rozwścieczony. Wyjątkowo skutecznie zdołał tym razem podburzyć cały skład, toteż atmosfera była naelektryzowana. O dziewiątej Lou Dell zapukała do drzwi i nacisnęła klamkę.
Ale drzwi okazały się zamknięte od środka.
Zapukała ponownie.
W sali nikt nawet się nie poruszył. Tylko Nicholas podszedł do wyjścia i zapytał:
- Kto tam?
- Lou Dell. Pora wychodzić. Sędzia już czeka na państwa.
- Proszę przekazać sędziemu, żeby się wynosił do diabła!
Kobieta obejrzała się na Willisa, który zmarszczył brwi i sięgnął do kabury przy pasie po swój zardzewiały rewolwer. Niegrzeczna odpowiedź Eastera zdziwiła nawet niektórych przysięgłych, ale nikt nie śmiał się wyłamać ze wspólnego frontu.
- Co pan powiedział? - zapytała Lou Dell.
Szczęknął zamek, drzwi się uchyliły, Nicholas szybko wyszedł na korytarz i zamknął je za sobą.
- Niech pani powie sędziemu, że nie zamierzamy wychodzić z sali - oznajmił, mierząc kobietę groźnym spojrzeniem.
- Nie macie prawa tak postępować - wtrącił Willis, robiąc surową minę. Ale mimo jego wysiłków to oświadczenie zabrzmiało raczej żałośnie, a nie
stanowczo.
- Zamknij się, Willis!

Zamieszanie, jakie powstało wokół składu przysięgłych, w ten wtorkowy ranek znów przygoniło na salę wielu widzów. Błyskawicznie rozeszły się wieści, że jeden z przysięgłych został zwolniony z obowiązków, drugiemu zaś włamano się do mieszkania, a rozzłoszczony sędzia nakazał sekwestrację całego zespołu. Pojawiły się też rozmaite plotki, według najbardziej rozpowszechnionej jakiś agent najęty przez firmę przemysłu tytoniowego miał jakoby zostać przyłapany w mieszkaniu któregoś z przysięgłych, zdołał jednak zbiec, ale sędzia podpisał nakaz jego aresztowania i policja oraz FBI prowadziły intensywne poszukiwania włamywacza.
Wszystkie gazety z Biloxi, Nowego Orleanu, Mobile oraz Jackson zamieszczały na ten temat obszerne artykuły, jeśli nie na pierwszych stronach, to na czołowych kolumnach dodatków lokalnych.
Stali bywalcy sal sądowych znów zainteresowali się rozprawą. Adwokaci z pomniejszych kancelarii odłożyli inne obowiązki i stawili się tłumnie na widowni. Pierwszy rząd miejsc za stołem reprezentantów powoda okupowało kilkunastu dziennikarzy miejscowej prasy. Nawet specjaliści z Wall Street, którzy stopniowo odkrywali uroki tutejszych kasyn, wędkarskich wypraw w morze czy rozmaitych nocnych lokali Nowego Orleanu, także zjawili się ponownie w pełnym składzie.
Dlatego też Lou Dell była niezwykle zdenerwowana, ponieważ musiała wkroczyć na zatłoczoną salę, odprowadzana zaciekawionymi spojrzeniami ludzi podejść do stołu sędziowskiego i szeptem przekazać Harkinowi zatrważające nowiny. Sędzia w pierwszej chwili przekrzywił głowę, jakby nie mógł uwierzyć własnym uszom, później zaś popatrzył w stronę bocznych drzwi, a stojący w nich Willis tylko bezradnie wzruszył ramionami.
Lou Dell pospiesznie zawróciła i dołączyła do strażnika w wąskim korytarzu. Oszołomiony Harkin powiódł wzrokiem po twarzach prawników i po tłumnie zgromadzonych widzach. Zaaferowany, naskrobał coś w notatniku, czego nawet sam nie potrafił odcyfrować. Gorączkowo się zastanawiał, co począć w tej sytuacji.
Oto bowiem jego przysięgli ogłosili strajk!
Harkin nie mógł sobie przypomnieć, czy regulamin procedur sądowych mówi coś w tej sprawie. Przysunął sobie mikrofon i rzekł:
- Panowie, zrodził się mały problem dotyczący przysięgłych. Muszę z nimi natychmiast porozmawiać. Proszę, aby panowie Rohr oraz Cable poszli ze mną. Reszta obecnych niech zostanie na swoich miejscach.
Wejście do sali konferencyjnej było znowu zamknięte od wewnątrz. Harkin zapukał ostrożnie, po czym nacisną) klamkę, ale drzwi nie ustąpiły.
- Kto tam? - zapytał ze środka męski głos.
- Sędzia Harkin - odpowiedział głośno.
Nicholas, który uchylił drzwi, odwrócił głowę do pozostałych przysięgłych i uśmiechnął się szeroko. Millie Dupree i Gladys Card siedziały w najdalszym kącie, obok sterty zgromadzonych bagaży. Spoglądały nerwowo w stronę wejścia, jakby się bały, że sędzia od razu nałoży na całą dwunastkę karę aresztu. Reszta jednak spokojnie czekała przy stole.
Easter otworzył drzwi szerzej, uśmiechnął się niewinnie, jakby nic wielkiego się nie stało, a tego typu postępowanie należało do rutynowych czynności procesowych.
- Proszę wejść - zaprosił serdecznie.
Harkin, ubrany w ciemnoszary garnitur, bez togi, śmiało wkroczył do środka. Zanim weszli Rohr i Cable.
- O co chodzi? - zapytał sędzia, podejrzliwie rozglądając się dookoła.
Większość przysięgłych siedziała przy stole konferencyjnym zastawionym filiżankami z kawą oraz talerzykami do ciasta, gdzieniegdzie leżały rozpostarte gazety. Phillip Savelle stał samotnie przy oknie, Lonnie Shaver siedział w rogu, trzymając na kolanach przenośny komputer. Nie ulegało wątpliwości, że w imieniu całej grupy ma występować Easter, prawdopodobnie także inicjator owego buntu.
- Sprzeciwiamy się pańskiemu poleceniu, zgodnie z którym strażnicy mają przeszukać nasze bagaże.
- Dlaczego?
- To chyba oczywiste. Zabraliśmy rzeczy osobiste, nie jesteśmy terrorystami ani przemytnikami narkotyków, a pan nie jest inspektorem celnym.
Nicholas mówił pewnym, stanowczym tonem, a to, że przemawiał w ten sposób do szacownego sędziego sądu okręgowego, napawało przysięgłych dumą. Godnie ich reprezentował, był prawdziwym przywódcą, mimo że oficjalnie zespołem kierował Herman Grimes. Wszak powtarzał im wielokrotnie, że to właśnie oni - nie sędzia Harkin, adwokaci bądź przedstawiciele obu stron - są najważniejszymi postaciami w tej rozprawie.
- Zawsze wydaje się takie zarządzenie w wypadku sekwestracji składu - odparł sędzia, przysuwając się o krok do Eastera, który był dziesięć centymetrów wyższy i wcale nie zamierzał ustępować.
- Ale nie ma takiego zapisu w regulaminie prac sądu, prawda? Mogę się założyć, że jest to jedynie zalecenie przewodniczącego stanowego prezydium sądownictwa. Zgadza się?
- Nie zostało jednak sformułowane bez powodu.
- My uważamy te powody za niewystarczające. Nie wyjdziemy z sali, Wysoki Sądzie, jeżeli nie zaręczy pan własnym słowem, że nasze bagaże pozostaną nietknięte.
Powiedział to z wściekłością, niemal wycedził przez zaciśnięte zęby, toteż ani Harkin, ani towarzyszący mu adwokaci, nie mieli żadnych wątpliwości, że Easter mówi całkiem poważnie. W dodatku przemawiał w imieniu całego składu, gdyż nikt z pozostałych przysięgłych nawet się nie poruszył.
Sędzia popełnił błąd, ponieważ zerknął przez ramię na Rohra, ten zaś, jakby ośmielony jego spojrzeniem, wtrącił pospiesznie:
- Do diabła, panie sędzio, czemu nie pójść tym ludziom na rękę? Przecież z pewnością nie przemycają materiałów wybuchowych.
- Dosyć! - rzucił Harkin.
Było jasne, że Rohr zabrał głos tylko po to, by zyskać dla siebie nieco uznania. Co zrozumiałe, Cable musiał być podobnego zdania i z pewnością równie mocno chciał przekonać wszystkich, że według niego powinno się obdarzyć wybrany skład pełnym zaufaniem. Ale Harkin nie dał mu szansy.
- Doskonale - oznajmił. - Państwa bagaże nie będą sprawdzane. Lecz jeśli dotrze do mnie, że któryś z przysięgłych ma choćby jedną zabronioną rzecz, wymienioną na przedstawionej przeze mnie wczoraj liście, zostanie natychmiast postawiony w stan oskarżenia pod groźbą otrzymania kary aresztu. Czy to jasne?
Easter rozejrzał się po sali, szukając widocznie poparcia kolegów. Wszyscy jednak sprawiali wrażenie rozluźnionych, kilkoro nawet ochoczo pokiwało głowami.
- Tak, jasne, panie sędzio - odparł.
- To dobrze. Czy możemy teraz powrócić do rozprawy?
- Jest jeszcze pewien mały problem. - Jaki?
Nicholas sięgnął po jeden z dokumentów leżących na brzegu stołu.
- Zgodnie z pańskimi postanowieniami zezwala nam się tylko na jedno spotkanie ze współmałżonkiem w ciągu tygodnia. Naszym zdaniem to za mało.
- Ile państwo żądają?
- Maksymalnie jak najwięcej.
Ta sprawa nie została wcześniej uzgodniona w pełnym składzie. Między sobą narzekali jedynie mężczyźni, Easter i Fernandez, a w szczególności Lonnie Shaver, ale kobiety zbyły tę kwestię milczeniem. Zwłaszcza Gladys Card i Millie Dupree poczuły się zażenowane, jakby sądziły, że i je sędzia zacznie podejrzewać o nie zaspokojoną chęć uprawiania seksu w czasie sekwestracji. Pan Card od wielu lat cierpiał na dolegliwości prostaty, toteż Gladys chciała już głośno bronić swego dobrego imienia, kiedy niespodziewanie odezwał się Grimes.
- Mnie dwa wystarczą.
Chyba jednocześnie wszyscy sobie wyobrazili, jak to dwa razy w tygodniu niewidomy Herman próbuje się po omacku dobrać pod kołdrą do swojej małżonki, gdyż przyjęli jego oświadczenie gromkim wybuchem śmiechu. Napięta atmosfera rozwiała się w jednej chwili.
- Nie sądzę, byśmy musieli przeprowadzać w tej sprawie licytację - oznajmił Harkin. - Czy możemy się zgodzić na dwie wizyty? Proszę państwa, przecież to kwestia zaledwie paru tygodni.
- Ustalmy dwie z ewentualną możliwością trzeciej - zaproponował Easter.
- Zgoda. Czy to wszystkim odpowiada?
Sędzia rozejrzał się po sali. Loreen Duke pochylała głowę nisko nad stołem i bez przerwy chichotała. Gladys Card i Millie wyglądały tak, jakby chciały się zapaść pod ziemię. W każdym razie ze wstydu nie śmiały spojrzeć sędziemu w oczy.
- Tak, odpowiada - wtrącił Fernandez, który znów miał zaczerwienione oczy i kaca.
Jerry był zdania, że każdy dzień bez seksu musi nazajutrz powodować niezwykle dokuczliwe bóle głowy. Ale w tej chwili uznał za najważniejsze to, że jego żona z rozkoszą pozbędzie się go z domu na najbliższe dwa tygodnie, on zaś tymczasem będzie mógł nawiązać jeszcze bliższą znajomość z "Pudliczką".
- A ja się sprzeciwiam samemu sformułowaniu - oznajmił stojący przy oknie Phillip Savelle, po raz pierwszy zabierając głos w tym pokoju. W ręku trzymał egzemplarz instrukcji sędziego. - Wyszczególnione przez pana grono osób mogących uczestniczyć w tychże spotkaniach małżeńskich wymaga uzupełnienia.
Odpowiedni ustęp instrukcji brzmiał następująco: "Podczas wizyt małżeńskich każdy przysięgły ma prawo przyjąć w swoim pokoju, na dwie godziny, współmałżonka lub narzeczonego bądź narzeczoną".
Harkin sięgnął po drugą kopię i nie zważając, że zaciekawieni adwokaci zerkają ponad jego ramieniem, uważnie przeczytał ten punkt instrukcji. To samo uczynili przysięgli, zachodząc w głowę, o co temu dziwakowi może chodzić. Okazało się jednak, że sędzia nie zamierza dociekać sedna sprawy.
- Zapewniam pana, panie Savelle, jak też pozostałych przysięgłych, że nie zamierzam w żaden sposób nadzorować przebiegu tychże wizyt małżeńskich. Krótko mówiąc, nie obchodzi mnie, ani co pan będzie w tym czasie robił, ani z kim.
Ta odpowiedź w pełni usatysfakcjonowała Savelle'a, ale w takim samym stopniu upokorzyła Gladys Card.
- Czy to już wszystko?
- Tak, Wysoki Sądzie. Bardzo dziękujemy - odparł głośno Herman, przypomniawszy sobie widocznie o pełnionej funkcji.
- Dzięki - dorzucił od siebie Nicholas.

Kiedy tylko uszczęśliwieni przysięgli zajęli swoje miejsca na sali, Scotty Mańgrum oznajmił, że skończył przyjmować zeznania doktora Kilvana. Durr Cable zaczął od tak ostrożnych pytań, iż można było sądzić, że wypowiedzi eksperta wywarły na nim olbrzymie wrażenie. Wspólnie zgodzili się na rzetelność kilku danych statystycznych nie mających większego znaczenia. Wreszcie rzeczoznawca powtórzył wszem i wobec, że zgodnie z przeanalizowanymi materiałami około dziesięciu procent palaczy zapada na raka płuc.
Cable uchwycił się tej informacji, gdyż do tego właśnie zmierzał od samego początku i w podobny zresztą sposób chciał postępować do końca procesu.
- A zatem, doktorze Kilvan, jeśli palenie tytoniu ma być przyczyną raka płuc, to dlaczego tak mały odsetek palaczy zapada na tę chorobę.
- W rzeczywistości palenie znacznie zwiększa ryzyko zachorowania na raka.
- Lecz nie wywołuje tej choroby u każdego palącego, prawda?
- Oczywiście. Nie każdy palacz dostaje raka płuc. - Dziękuję.
- Ale u tych, którzy palą, ryzyko zachorowania jest znacznie wyższe. Cable stopniowo zaczął naciskać coraz bardziej. Spytał eksperta, czy są mu
znane wyniki pochodzących sprzed dwudziestu lat badań przeprowadzonych na uniwersytecie chicagowskim, według których o wiele częściej zapadają na raka palacze mieszkający w wielkich miastach niż ludzie palący, lecz mieszkający w małych miasteczkach i wsiach. Owszem, Kilvan świetnie znał rezultaty tamtych prac, nie zamierzał ich jednak komentować.
- Czy może pan to wyjaśnić? - zapytał Cable. - Nie.
- To może chociaż podać swój punkt widzenia w tej sprawie?
- Proszę bardzo. Wyniki tamtych badań okazały się bardzo kontrowersyjne, ponieważ dowodziły, że także inne czynniki poza dymem tytoniowym mogą się stać przyczyną raka płuc.
- Na przykład zanieczyszczenie powietrza? - Tak.
- I pan w to wierzy? - Nie wykluczam takiej możliwości. - A więc przyznaje pan, że zanieczyszczenie powietrza również może powodować u ludzi raka płuc?
- Tak, może. Ale wolałbym się wypowiadać na temat wyników moich prac. Otóż wśród mieszkańców małych miasteczek i wsi palacze znacznie częściej chorująna raka płuc niż ludzie niepalący. To samo się odnosi do mieszkańców dużych aglomeracji.
Cable wziął ze stołu jakieś grube opracowanie i przerzucił kilka stron. Spytał Kilvana, czy jest mu wiadome, że według rezultatów badań naukowców z uniwersytetu w Sztokholmie, pochodzących z roku tysiąc dziewięćset osiemdziesiątego dziewiątego, istnieje ścisła zależność pomiędzy dziedzicznymi skłonnościami, paleniem tytoniu a zachorowalnością na raka płuc.
- Czytałem to opracowanie - odparł rzeczoznawca.
- Czy ma pan w tej kwestii własne zdanie?
- Nie. Nigdy sienie zajmowałem problematyką dziedziczności.
- A zatem nie może się pan wypowiedzieć, czy faktycznie dziedziczone skłonności mogą mieć jakiś związek z występowaniem u palaczy raka płuc?
- Nie mogę.
- Ale nie podaje pan w wątpliwość wyników tych badań, prawda?
- Powiedziałem już, że nie mogę zajmować stanowiska w tej sprawie.
- Czy zna pan naukowców, którzy kierowali tymi badaniami? - Nie.
- Więc nie może pan nam również powiedzieć, czy są to wybitni fachowcy w swojej dziedzinie, czy też nie?
- Nie mogę. Ale jestem przekonany, że pan się z nimi wcześniej kontaktował. Cable wrócił do swego stołu, sięgnął po inne opracowanie i stanął z powrotem przed barierką oddzielającą miejsce dla świadków.

Po dwóch tygodniach względnego spokoju Pynex zyskał w końcu powód do zmartwień. Pomijając kwestię spontanicznej deklamacji "Przysięgi Wierności" na sali sądowej, której znaczenia nikt nie potrafił rozszyfrować, aż do poniedziałkowego popołudnia, kiedy to sędzia zarządził sekwestrację składu przysięgłych, proces przebiegał bez większych wstrząsów. Dopiero po tym fakcie któryś z prawników obrony w rozmowie z przedstawicielem finansistów z Wall Street puścił parę, że Stella Hulic była uważana przez specjalistów za przychylną stronie pozwanej. Po kilkakrotnym przekazaniu wiadomości z ust do ust rola Stelli dla całego przemysłu tytoniowego urosła wprost niewyobrażalnie. Kiedy więc analitycy finansowi zaczęli przekazywać pierwsze informacje do Nowego Jorku, brzmiały one już kategorycznie - obrona utraciła swego najważniejszego stronnika w gronie przysięgłych. Tymczasem Stella Hulic intensywnie leczyła doznany stres kolejnymi porcjami martini i leżała w domu na sofie, trwając w stanie błogiej nieświadomości.
Niejako smakowitym dodatkiem do tego plotkarskiego bigosu były domysły na temat włamania do innego przysięgłego, Eastera. Łatwo było wysnuć wniosek, że akcja ta została zorganizowana przez wysłanników pozwanego, a skoro podobno zostali oni schwytani na gorącym uczynku lub też co najmniej skierowano na nich podejrzenia, sytuacja obrony przybierała tym bardziej zły obrót. Oprócz utraty przychylnego sędziego dokładała się kwestia łamania przepisów prawa. Dla niektórych było to równoznaczne z ziemią palącą się pod stopami.
Po otwarciu giełdy we wtorek rano cena wywoławcza akcji Pynexu wynosiła siedemdziesiąt dziewięć i pół dolara, ale na skutek krążących plotek zaczęła spadać i wczesnym przedpołudniem osiągnęła pułap siedemdziesięciu sześciu dolarów. Ale wtedy dotarły "najświeższe wiadomości" z Biloxi. Jeden z analityków finansowych, "donosząc prosto z sali sądowej", przekazał informację, że przysięgli odmówili tego ranka zajęcia swych miejsc w ławie, a ów bunt spowodowany został "zmęczeniem i znudzeniem nie wnoszącymi niczego nowego zeznaniami ekspertów powołanych przez reprezentanta powoda".
W ciągu paru sekund wiadomość tę przekazano z ust do ust, toteż dla wszystkich stało się jasne, że skład przysięgłych z Biloxi bierze stronę pozwanego. Cena akcji błyskawicznie podskoczyła do siedemdziesięciu siedmiu, potem osiągnęła siedemdziesiąt dziewięć, a tuż przed przerwą na lunch wróciła do pierwotnej wartości niemal osiemdziesięciu dolarów za sztukę.

ROZDZIAŁ 15
Spośród sześciu kobiet pozostałych w składzie przysięgłych Fitchowi najbardziej zależało na rozgryzieniu Rikki Coleman, owej z pozoru nieskazitelnej, trzydziestoletniej matki dwojga dzieci, która zarabiała dwadzieścia jeden tysięcy dolarów rocznie, pracując na stanowisku archiwistki w administracji miejscowego szpitala. Jej mąż zarabiał trzydzieści sześć tysięcy jako prywatny pilot. Mieszkali w ładnej podmiejskiej willi z wypielęgnowanym trawnikiem przed werandą, wycenionej w księgach hipotecznych na dziewięćdziesiąt tysięcy, i oboje jeździli nowymi japońskimi samochodami, do końca spłaconymi. Nie mieli specjalnych oszczędności, a pieniądze lokowali bardzo ostrożnie - w ubiegłym roku włożyli osiem tysięcy dolarów na konto funduszu powierniczego. Wykazywali natomiast aktywność w lokalnej społeczności wyznaniowej: ona prowadziła lekcje w szkółce niedzielnej, on zaś śpiewał w kościelnym chórze.
Do tej pory nie udało sie_ stwierdzić, by Colemanowie mieli jakiekolwiek złe nawyki. Żadne z nich nie paliło, oboje stronili od alkoholu. Mąż Rikki uprawiał jogging i grywał w tenisa, ona spędzała godzinę dziennie w pobliskim klubie kultury fizycznej. Właśnie z uwagi na ten higieniczny tryb życia oraz ogólną dbałość o sprawy zdrowotne Fitch obawiał się stanowiska Rikki Coleman w chwili ustalania werdyktu.
W karcie zdrowia dołączonej do akt personalnych kobiety nie znalazło się nic szczególnego. Dwie ciąże donoszone bez żadnych powikłań, porody bez komplikacji. Coroczne badania okresowe były sumiennie przestrzegane. Przeprowadzona dwa lata wcześniej mammografia nie wykazała żadnych niepokojących zmian. Rikki miała sto sześćdziesiąt osiem centymetrów wzrostu i ważyła pięćdziesiąt trzy kilogramy.
Fitch zdołał zgromadzić karty zdrowia siedmiorga spośród dwunastki przysięgłych. Danych Eastera nie udało się odnaleźć z wiadomych powodów. Herman Grimes był niewidomy, a zatem nie miał nic do ukrycia. Akta Savelle'a, nowego w składzie, jeszcze uzupełniano. Lonnie Shaver chyba w ogóle nie robił żadnych badań w ciągu ostatnich dwunastu lat. Lekarz domowy Sylvii TaylorTatum kilka miesięcy wcześniej zginął w jakimś wypadku na morzu, a jego następca okazał się tępym żółtodziobem, który jeszcze nie wiedział, jak się załatwia pewne sprawy z adwokatami.
Toczyła się wszak bardzo ważna rozgrywka, w której Fitch osobiście ustalał większość reguł. Każdego roku z Funduszu przeznaczano miliony dolarów na finansowanie działalności organizacji o nazwie Ruch na Rzecz Reform Systemu Prawnego - hałaśliwego waszyngtońskiego gremium, opłacanego głównie przez towarzystwa ubezpieczeniowe, stowarzyszenia lekarskie oraz grupy przemysłowców. No i, rzecz jasna, przez firmy przemysłu tytoniowego. Wielka Czwórka corocznie przelewała oficjalnie na konto Ruchu setki tysięcy, a dodatkowo Fitch musiał potajemnie wykładać z Funduszu po parę milionów. Głównym celem stawianym przed tą organizacją było narzucenie ostrych ograniczeń w wielkości odszkodowań zasądzanych z powództwa cywilnego. A przede wszystkim chodziło o wprowadzenie limitów dla odszkodowań za tak zwane straty moralne.
W prezydium Ruchu zasiadał Luther Vandemeer, prezes Trellco, który już wiele razy, kierując się radami Fitcha, zdołał wymusić na pozostałych członkach zarządu takie czy inne postanowienia. Zatem trzymający się w cieniu adwokat z reguły dopinał swego. I także za pośrednictwem Vandemeera oraz prezydium Ruchu mógł wywierać naciski na towarzystwa ubezpieczeniowe, które z kolei naciskały na terenowe stowarzyszenia lekarskie. W efekcie podlegający im lekarze domowi zgadzali się udostępnić poufne karty chorobowe swoich pacjentów. Toteż gdy Fitch zdecydował na przykład, aby doktor Dow z Biloxi wysłał kopię karty zdrowia niejakiej pani Gladys Card do skrytki pocztowej w Baltimore, nakazał Vandemeerowi zasugerować urzędnikom zrzeszenia lekarskiego z Saint Louis, że wspomniany doktor zostanie oskarżony o łamanie zasad etyki zawodowej, jeśli nie zastosuje się do poleceń. Dlatego też doktor Dow otrzymał nakaz ujawnienia poufnych danych pacjentki pod groźbą wykluczenia go z okręgowej izby lekarskiej oraz cofnięcia pozwolenia na prowadzenie praktyki i rad nierad wolał ściśle wykonać instrukcje.
Ale mimo zgromadzenia przez Fitcha tak bogatej kolekcji kart zdrowia przysięgłych, nie udało się do tej pory ujawnić niczego, co mogłoby mieć jakikolwiek wpływ na wyrok. Ten stan rzeczy odmienił się we wtorek w porze lunchu.
Rikki Coleman, nosząca jeszcze panieńskie nazwisko Weld, przed laty uczęszczała do niewielkiego żeńskiego college'u Towarzystwa Biblijnego w Montgomery, w stanie Alabama. A najładniejsze dziewczęta z tej szkoły były stale obiektem zalotów licealistów z sąsiedniego Auburn. Już podczas rutynowego śledztwa wywiadowców wyszło na jaw, że Rikki prawdopodobnie wiele razy umawiała się przed maturą na randki. Zachęcony tym Fitch, wykorzystał różnorodne naciski poprzez Ruch i po dwóch tygodniach żmudnych poszukiwań natrafiono wreszcie na właściwą klinikę.
Był to niewielki prywatny szpital ginekologicznopołożniczy w centrum Montgomery, jeden z trzech zaledwie ośrodków w stolicy stanu, gdzie w tamtych czasach przeprowadzano zabiegi aborcji. Okazało się, że podczas nauki w college'u, tydzień po ukończeniu dwudziestego roku życia, Rikki Weld dokonała tam zabiegu usunięcia ciąży.
Kiedy Fitch uzyskał telefoniczne potwierdzenie informacji, przyjął je z radosnym chichotem, a już pół godziny później wyjął spod szczeliny faksu kopię stosownych dokumentów. Nie było w nich nazwiska ojca płodu, ale jemu to nie przeszkadzało. Rikki nawiązała znajomość z Rheą, swoim przyszłym mężem, dopiero rok po uzyskaniu matury, a w czasie przeprowadzenia aborcji Rhea studiował jeszcze na teksaskiej uczelni technicznej, było więc mało prawdopodobne, aby się już wówczas znali.
Dlatego też Fitch gotów był postawić dużą sumę pieniędzy na to, że usunięta ciąża była pilnie strzeżoną tajemnicą Rikki Coleman, obecnie już z pewnością zepchniętą w niepamięć i nigdy nie ujawnioną przed mężem.

Umieszczono ich w motelu "Siesta Inn" w Pass Christian, o pół godziny drogi od Biloxi wzdłuż wybrzeża. Do transportu posłużył wynajęty autobus, w którym Lou Dell oraz Willis zajęli pierwsze siedzenia za plecami kierowcy, natomiast czternaścioro przysięgłych otrzymało do dyspozycji całą pozostałą przestrzeń. Wszyscy rozsiedli się pojedynczo, jakby chcieli uniknąć wszelkich rozmów. Byli zmęczeni, w podłych nastrojach, czuli się odizolowani, niemal uwięzieni, chociaż nikt z nich nie widział jeszcze przygotowanych dla nich pomieszczeń. Przez pierwsze dwa tygodnie rozprawy zakończenie obrad około siedemnastej oznaczało dla nich możliwość ucieczki - szybko opuszczali gmach sądu, z zapałem wracali do codziennych spraw, do swoich domów, dzieci, gorących posiłków albo też biur i obowiązków zawodowych. Nakaz sekwestracji oznaczał, że teraz po zakończeniu sesji będą przewożeni do zamkniętego, strzeżonego ośrodka, obserwowani i kontrolowani, chronieni przed wszelkimi możliwymi złymi wpływami z zewnątrz.
Tylko Nicholasa Eastera cieszyła perspektywa izolacji, starał się jednak robić tak samo zasępioną minę jak pozostali.
Władze okręgu Harrison zarezerwowały dla nich cały parter jednego skrzydła budynku, mieszczący dwadzieścia pokoi motelowych, mimo że tylko dziewiętnaście miało być wykorzystanych. Lou Dell oraz Willis dostali oddzielne pokoje u wylotu korytarza prowadzącego do głównej części motelu, gdzie znajdowała się recepcja oraz sala restauracyjna. W drugim końcu tegoż korytarza miał zamieszkać przydzielony im drugi strażnik, młody osiłek o imieniu Chuck, który zapewne otrzymał zadanie pilnowania tylnych drzwi wychodzących na parking.
Sędzia osobiście dokonał przydziału pokoi. Bagaże już wcześniej zostały przewiezione do motelu i zgromadzone w jednym miejscu, wyglądało na to, że nikt do nich nie zaglądał. Po dotarciu do Pass Christian Lou Dell rozdała im klucze, jakby obdzielała dzieci cukierkami - stała się nagle osobą niezwykle ważną. We wszystkich pokojach, z oczywistych powodów, znajdowały się podwójne małżeńskie łóżka, a skopana pościel świadczyła jednoznacznie, że dokonano tu szczegółowej inspekcji. Z niewiadomych przyczyn powitały ich włączone telewizory, nie mieli jednak prawa oglądać żadnych ogólnodostępnych programów, szczególnie informacyjnych, a jedynie filmy nadawane w motelowej sieci kablowej. Podobnie sprawdzono wcześniej łazienki, pozostawiając nieład wśród ręczników i przyborów toaletowych. Zatem przysięgli już od wejścia odnieśli wrażenie, że dwa tygodnie w tym motelu będą im się wlokły w nieskończoność.
Co zrozumiałe, agenci Fitcha pojechali za autobusem, który wyruszył spod gmachu sądu w otoczeniu policyjnej eskorty na motocyklach. Tym łatwiej było ich śledzić. A za tą kawalkadą podążyło również dwóch prywatnych detektywów opłacanych przez Rohra. Nikt zresztą nie sądził, że lokalizacja motelu na długo pozostanie tajemnicą.
Nicholas dostał pokój w sąsiedztwie Savelle'a z jednej strony i pułkownika Herrery z drugiej. Kobiety zamieszkały naprzeciwko, jakby taki podział miał ich uchronić przed nawiązywaniem niebezpiecznych znajomości. Już po pięciu minutach od zamknięcia się w pokoju Eastera ogarnęło dręczące poczucie osamotnienia, a kiedy po następnych pięciu minutach Willis zapukał głośno i zapytał, czy wszystko w porządku, ten krzyknął zza drzwi:
- Po prostu wspaniale!
Telefony zostały usunięte, podobnie jak barki na kółkach. Z jednego pokoju na końcu korytarza wyniesiono łóżko i wstawiono tam dwa kawiarniane stoliki, dwa aparaty telefoniczne, kilka wygodnych foteli i olbrzymi telewizor, a barek zapełniono chyba wszelkimi dostępnymi na rynku rodzajami napojów bezalkoholowych. Ktoś naprędce go ochrzcił "salą balową" i nazwa ta błyskawicznie się przyjęła. Na skorzystanie z telefonu trzeba było uzyskać zgodę któregoś ze strażników, nie było możliwości łączenia rozmów z zewnątrz. W nagłych wypadkach recepcjonistka motelu mogła przekazać jakąś wiadomość. Z pokoju numer czterdzieści, znajdującego się dokładnie naprzeciwko "sali balowej", także usunięto łóżka i urządzono tam dyżurkę dla czuwających strażników.
Nikt z przysięgłych nie miał prawa opuścić wydzielonego skrzydła motelu bez wcześniejszej zgody sędziego Harkina oraz bez wiedzy Lou Dell bądź pełniącego służbę strażnika. Nie wyznaczono tylko godziny policyjnej, ponieważ w pobliżu motelu nie było żadnych lokali rozrywkowych, ale "sala balowa" miała być zamykana o dwudziestej drugiej.
Obiad wyznaczono między osiemnastą a dziewiętnastą, śniadanie między szóstą a ósmą trzydzieści. Na szczęście nie mieli obowiązku chodzić na posiłki całą grupą. Mogli dowolnie wybierać sobie pory w określonych granicach, wolno im też było zabierać porcje do swoich pokojów. Tym razem sędzia Harkin wykazał olbrzymią troskę o jakość serwowanych im posiłków, gdyż prosił, aby każdego ranka informowano go, czy ktokolwiek się skarżył najedzenie.
W ten wtorek na obiad przygotowano im stół szwedzki, mieli do wyboru pieczonego kurczaka i duszoną rybę oraz mnóstwo rozmaitych sałatek i surówek. Wszyscy byli zdumieni swoim apetytem. Jak na ludzi mało aktywnych fizycznie, którzy po całych dniach przesiadująna sali sądowej, sprawiali wyjątkowe wrażenie prawie konających z głodu, wręcz nie mogli się doczekać wyznaczonej godziny osiemnastej. Nicholas napełnił sobie talerz, zajął miejsce u szczytu stołu i usiłował wciągnąć przysięgłych do rozmowy, chcąc zacieśnić łączące ich więzy. Robił wszystko, aby przekształcić dokuczliwą sekwestrację w wielką przygodę, dwoił się i troił, ale jego entuzjazm okazał się mało zaraźliwy.
Tylko Herman jadł obiad w swoim pokoju. Pani Grimes nałożyła dwie porcje na talerze i w pośpiechu wyszła z jadalni. Sędzia Harkin uzupełnił swoje instrukcje o ścisły zakaz spożywania przez nią posiłków w towarzystwie reszty przysięgłych. To samo dotyczyło Lou Dell, Willisa i Chucka. Dlatego też kiedy Lou Dell wkroczyła do sali, by wziąć sobie obiad, i zaskoczyła Eastera w połowie jakiejś opowieści, ten nagle urwał w pół słowa i odczekał spokojnie, aż kobieta nałoży na talerz porcję fasolki szparagowej, kawałek piersi kurczaka oraz bułkę i wyjdzie z jadalni.
Mimo wszystko narodziło się poczucie wspólnoty w tej odizolowanej, niejako wygnanej grupie, odciętej od rzeczywistości i wbrew woli skazanej na banicję w pokojach "Siesta Inn". Mogli tu liczyć wyłącznie na siebie. Easter próbował ich za wszelką cenę rozweselić i zacieśnić przyjacielskie, jeśli nawet nie rodzinne stosunki, zatrzeć jakiekolwiek podziały i różnice.
Wieczorem obejrzeli dwa filmy w "sali balowej", a o dwudziestej drugiej wszyscy byli już w łóżkach.

- Jestem gotów do pierwszej wizyty małżeńskiej - oznajmił Fernandez przy śniadaniu, niby przypadkiem obróciwszy głowę w kierunku Gladys Card, która natychmiast oblała się rumieńcem.
- Coś takiego - mruknęła, wznosząc oczy ku niebiosom.
Jerry uśmiechnął się do niej szeroko, jakby to Gladys stanowiła obiekt jego potajemnych westchnień.
Śniadanie zaskoczyło wszystkich niespotykaną różnorodnością, od smażonego bekonu po płatki kukurydziane z mlekiem. Nicholas zjawił się w połowie posiłku, miał marsową minę i rzucił pozostałym jedynie zdawkowe "cześć".
- Nie rozumiem, dlaczego nie możemy korzystać z telefonu - odezwał się po pewnym czasie i w jednej chwili pogodny nastrój przy stole prysnął jak bańka mydlana.
Siedział naprzeciwko Jerry'ego, któremu wystarczyło tylko spojrzeć w oczy, by w mig podjął wyzwanie.
- A ja nie rozumiem, czemu nie wolno nam wypić schłodzonego piwa - dorzucił.W domu każdego wieczoru wyjmuję sobie z lodówki jedną czy dwie puszki piwa. Kto ma prawo dyktować, co nam wolno pić, a czego nie?
- Sędzia Harkin - odparła Millie Dupree, która była zagorzałą przeciwniczką alkoholu.
- Niech mnie szlag trafi.
- A co z telewizją? - wtrącił Easter. - Dlaczego nie możemy oglądać normalnego programu? Od początku tej rozprawy oglądałem codziennie wiadomości w telewizji i nikt się temu nie sprzeciwiał. - Obrócił się w stronę Loreen Duke, kobiety o obfitych kształtach pochylonej nad wielką porcją jajecznicy. - Czy pani widziała w dzienniku telewizyjnym jakieś szokujące informacje na temat naszej rozprawy?
- Nie.
Zerknął na Rikki Coleman, przed którą stała niewielka miseczka płatków kukurydzianych z mlekiem.
- A co z uprawianiem sportów? Czy mamy jakieś miejsce, gdzie można by się wypocić po ośmiu godzinach bezczynności w sądzie? Na pewno można było znaleźć jakiś motel wyposażony w salę gimnastyczną.
Rikki w milczeniu przytaknęła ruchem głowy. Loreen przełknęła kęs jajecznicy i powiedziała:
- Ja także nie rozumiem, czemu nam się nie ufa i nie umożliwia swobodnego dostępu do telefonu. Wolałabym, żeby dzieci mogły do mnie zadzwonić. Bo nie wierzę, aby jakiś podejrzany typek chciał telefonować do motelu i zasypywać nas pogróżkami.
- A mnie się marzy schłodzone piwo - powtórzył Jerry i zaraz dodał: - no i zdecydowanie więcej tych wizyt małżeńskich. - Ponownie zerknął z ukosa na Gladys Card.
Wyliczanie rozmaitych życzeń zaczęło szybko nabierać tempa i jakieś dziesięć minut po przyjściu Eastera cały skład był ponownie gotów ogłosić strajk. Z drobnych niedogodności utworzono całą listę haniebnych zakazów. Nawet pułkownik Herrera, któremu zapewne zdarzało się obozować w głuszy w dżungli, wyraził swoje niezadowolenie z zestawu napitków dostępnych w barku "sali balowej". Millie Dupree była oburzona brakiem codziennej prasy. Gorąco poparł ją Lonnie Shaver, choć temu w ogóle nie odpowiadał pomysł sekwestracji jako takiej.
- Mam swój rozum - oznajmił. - Nikt nie wymusi na mnie zmiany poglądów. Jemu w szczególności zależało na dostępie do telefonu. Phillip Savelle z kolei
codziennie o świcie uprawiał ćwiczenia jogi w lesie, w całkowitej samotności, żeby móc obcować z naturą, a tu nie było nawet jednego drzewa w promieniu dwustu metrów od budynku. No a nabożeństwa? Pani Card była głęboko wierzącą baptystką, która ani razu nie opuściła środowych wspólnych wieczornych modlitw ani wtorkowych wizyt, ani piątkowych odczytów, nie wspominając już o niedzielach wypełnionych tak wieloma spotkaniami.
- Lepiej od razu postawmy pewne sprawy jasno - oznajmił z powagą Nicholas. - Mamy tu zostać przez dwa, może nawet trzy tygodnie. Rzekłbym, że powinniśmy zwrócić na siebie baczniej szą uwagę sędziego Harkina.
Ten zaś w tym samym czasie obradował z dziewięcioma prawnikami stłoczonymi w jego skromnym gabinecie, omawiając sprawy formalne. Wydał zarządzenie, aby pełnomocnicy obu stron zjawiali się tu każdego dnia o ósmej rano, nie wykluczał też, iż będą musieli poświęcić godzinę czy dwie po zamknięciu sesji. Głośne pukanie przerwało zaciętą dyskusję między Rohrem i Cable'em, a po chwili Gloria Lane otworzyła drzwi tak energicznie, że o mało nie zwaliła z krzesła siedzącego pod ścianą Olivera McAdoo.
- Znów mamy problemy z przysięgłymi - oznajmiła posępnym tonem. Harkin poderwał się z miej sca.
- Co znowu?!
- Chcą z panem rozmawiać. Tylko tyle mi przekazali.
Sędzia spojrzał na zegarek.
- Gdzie oni są?
- W motelu.
- Czy nie możemy się spotkać tutaj?
- Nie. Już próbowaliśmy, ale oświadczyli, że się nie ruszą przed rozmową z panem.
Harkinowi szczęka opadła, przygarbił się wyraźnie.
- To już przestaje być zabawne - oznajmił pod nosem Wendall Rohr. Wszyscy prawnicy wbijali wzrok w sędziego, który przez chwilę wodził nie
widzącymi oczyma po papierach rozrzuconych na biurku, usiłując zebrać myśli. Wreszcie zatarł ręce, podniósł głowę i uśmiechnął się szeroko, ale był to jedynie uśmiech na pokaz.
- W takim razie pojedźmy do nich - rzekł.

Konrad odebrał pierwszy telefon dwie minuty po ósmej. Dziewczyna tym razem nie chciała rozmawiać z Fitchem, poprosiła tylko, aby mu przekazać, że przysięgli ponownie ogłosili strajk i nie zamierzają się stawić w sądzie, dopóki Harkin nie odwiedzi ich w "Siesta Inn" i nie pogłaszcze po główkach. Niemal biegiem wpadł do gabinetu Fitcha i doręczył zapisaną wiadomość.
O ósmej dziewięć Marlee zadzwoniła ponownie i poinformowała Konrada, że Easter będzie ubrany w ciemną flanelową koszulę narzuconą na beżowy bawełniany podkoszulek oraz czerwone skarpetki i znane im już spodnie w kolorze khaki. Zapamiętajcie, czerwone skarpetki, powtórzyła.
Po raz trzeci zadzwoniła o ósmej dwanaście i tym razem poprosiła o połączenie z Fitchem, który nerwowo chodził wkoło swego biurka i jak zwykle skubał muszkę. Jak sęp rzucił się po słuchawkę.
- Halo!
- Dzień dobry, Fitch.
- Witaj, Marlee.
- Czy byłeś kiedykolwiek w nowoorleańskim hotelu "Saint Regis"? - Nie.
- Stoi w dzielnicy francuskiej, przy Canal Street. Na dachu znajduje się bar na świeżym powietrzu, nosi nazwę "Terrace Grill". Bądź tam dzisiaj o siódmej wieczorem, wybierz stolik z ładnym widokiem na całą dzielnicę. Ja zjawię się trochę później. Zgoda?
- Oczywiście.
- I masz być sam, Fitch. Będę obserwowała wejście hotelu. Jeśli zauważę któregoś z twoich chłopców, nici z naszego spotkania. Rozumiemy się?
- Tak.
- A gdybyś kazał mnie później śledzić, zniknę na zawsze.
- Daję ci moje słowo.
- Uważasz, że powinnam polegać na twoim słowie, Fitch?
Nie czekając na odpowiedź, przerwała połączenie.
Cable'a, Rohra oraz sędziego Harkina zmieszana i przestraszona Lou Dell powitała już w recepcji. Zaczęła mówić pospiesznie, że nigdy dotąd nie spotkało jej takie upokorzenie, bo zawsze utrzymywała przysięgłych pod nadzorem. Poprowadziła gości do "sali balowej", gdzie czekało trzynastu spośród czternastu przysięgłych. Herman Grimes wyłamał się z kolektywu. Zrobił awanturę z powodu ich postępowania, a na Fernandeza tak się rozsierdził, że omal nie ciskał przekleństwami. Jerry bowiem oznajmił, że skoro Herman może mieszkać razem z żoną, to niepotrzebna mu ani telewizja, ani gazety, ani piwo, a już zapewne najmniej dostęp do sali gimnastycznej. Dopiero później przeprosił Grimesa, gdyż stanowczo nalegała na to Millie Dupree.
Jeżeli sędzia myślał o tym, aby zareagować ostro, to musiał szybko zrezygnować z takowych zamiarów. Po zdawkowej wymianie powitań i uprzejmości zaczął bowiem nie najlepiej:
- Przyznam, że jestem zaniepokojony takim obrotem rzeczy.
Na co Easter wypalił:
- A my nie jesteśmy w nastroju do wysłuchiwania połajanek.
Rohr i Cable, którzy widocznie otrzymali zakaz odzywania się w ogóle, stali w drzwiach pokoju i obserwowali tę scenę z nie skrywanym rozbawieniem. Obaj doskonale zdawali sobie sprawę, że zapewne już nigdy po raz drugi nie będą mieli okazji uczestniczyć w podobnej manifestacji.
Nicholas miał przygotowaną wcześniej listę żądań. Toteż Harkin zdjął płaszcz, usiadł w fotelu i już po chwili znalazł się pod ostrzałem ze wszystkich stron. Sprawiał wrażenie żałośnie osamotnionego i bezbronnego.
Piwo nie przedstawiało żadnych problemów. Gazety mogły być cenzurowane przez Lou Dell. Swobodny dostęp do telefonu także nie budził zastrzeżeń. To samo tyczyło programu telewizyjnego, pod jednym tylko warunkiem, że przysięgli obie cają nie oglądać lokalnych wiadomości. Nieco kłopotu nastręczał dostęp do sali gimnastycznej, Harkin podjął się jednak tym zająć. Można było też zorganizować wizyty w kościele.
W gruncie rzeczy wszystkie postulaty okazały się do załatwienia.
- To czy może nam pan wyjaśnić, po co mamy mieszkać w motelu? - zapytał Lonnie Shaver.
Sędzia poczynił taki wysiłek. Odchrząknął i zaczął monotonnym głosem recytować swoje powody. Ponownie nawiązał do kwestii zabronionych kontaktów z osobami postronnymi, co przecież już się zdarzyło, jak też wspomniał ogólnikowa o pewnych wypadkach, które miały miejsce podczas wcześniejszych podobnych rozpraw.
Istniało wiele dowodów na niewłaściwe postępowanie reprezentantów obu stron, gdyż to ich należało obarczać winą za powstałe niedogodności. Fitch zostawiał za sobą szeroki ślad na mapie dotychczasowych procesów przeciwko wytwórcom papierosów, ale i wysłannicy powoda także dopuszczali się wcześniej karygodnych czynów. Harkin nie chciał jednak omawiać konkretnych wypadków przed składem przysięgłych, musiał bowiem zachować ostrożność, by nie wywołać u nich żadnych uprzedzeń.
Spotkanie trwało przez godzinę. Pod koniec sędzia poprosił o zapewnienie, że w przyszłości nie będzie już żadnych strajków, ale Easter wolał za to nie ręczyć.

Na wieść o kolejnym buncie cena wywoławcza akcji Pynexu spadła o dwa dolary, ponieważ analitycy zgromadzeni w sali sądowej wymyślili sobie jakieś bliżej nie sprecyzowane negatywne reakcje przysięgłych na sposób zadawania przez obronę pytań w ciągu poprzedniego dnia. Ale i tego sposobu nikt nie umiał skonkretyzować. Dopiero kolejna porcja wieściz gmachu sądu w Biloxi ujawniła prawdę, iż w gruncie rzeczy nikt nie zna faktycznej przyczyny tegoż gremialnego sprzeciwu przysięgłych. Zatem cena spadła jeszcze o pół dolara, lecz zaraz poczęła rosnąć i aż do południa nieustannie pięła się w górę.

Raka wywołują substancje smoliste zawarte w papierosach, tak przynajmniej wykazały badania laboratoryjne. Doktor James Ueuker z Palo Alto od piętnastu lat prowadził doświadczenia na myszach i szczurach. Był pomysłodawcą wielu oryginalnych prac naukowych i uważnie śledził całą światową literaturę fachową w tej dziedzinie. Jego zdaniem wyniki co najmniej sześciu wielkich projektów badawczych wykazywały niezbicie związek między paleniem papierosów a zachorowalnością na raka płuc. Skrupulatnie wyjaśnił przysięgłym sposoby otrzymywania kondensatów dymu tytoniowego, pospolicie określanych mianem substancji smolistych, oraz aplikowania ich bezpośrednio na skórę zwykłych laboratoryjnych białych myszy. Wykład uzupełniały olbrzymie kolorowe zdjęcia. Niektórym gryzoniom dozowano tylko odrobinę owej toksycznej mazi, inne malowano nią prawie od czubka nosa do ogona. I nikogo nie zdziwiło, że im większa była dawka substancji smolistych, tym szybciej rozwijał się u zwierząt rak skóry.
To jasne, że od drobnych wyprysków na skórze myszy do groźnego raka płuc u ludzi droga daleka, ale podążający Bezbłędnie za wskazówkami Rohra doktor Ueuker aż się rwał, by ją pokonać jednym skokiem. Historia medycyny jest pełna dowodów na to, że badania laboratoryjne na zwierzętach mają zastosowanie w leczeniu ludzi. Rzadko zdarzają się wyjątki. Bo chociaż myszy i ludzie żyją w skrajnie odmiennych środowiskach, wyniki testów na gryzoniach stanowią podstawę wszelkich badań epidemiologicznych.
W trakcie składania zeznań przez Ueukera na sali byli obecni wszyscy konsultanci. Wiadomo, że gryzonie mogą budzić odrazę, ale od królików i małpek już blisko do ulubionych zwierzątek domowych. Nie było żadną tajemnicą, że ekspert może przytoczyć również wyniki analogicznych badań na królikach, a na końcu rezultaty eksperymentu, jakim poddano trzydzieści psów, sympatycznych szpiców z plastikowymi rurkami wprowadzonymi bezpośrednio do tchawicy. Każdy z nich musiał "wypalić" po dziewięć papierosów dziennie, co stanowiło w przybliżeniu odpowiednik czterdziestu sztuk wypalanych przez ważącego siedemdziesiąt kilogramów mężczyznę. I u tychże psów poważne uszkodzenia płuc w postaci nowotworów złośliwych stwierdzono po upływie łącznie ośmiuset siedemdziesięciu pięciu dni wdychania dymu tytoniowego. Ueuker wykorzystał psy w swoich badaniach, ponieważ reagowały one na dym podobnie jak ludzie.
Nie było jednak zamiarem rzeczoznawcy opowiadanie przysięgłym o eksperymentach na królikach czy psach. Nawet niedoświadczony amator mógł rozpoznać po minie Millie Dupree, jak bardzo jest jej żal doświadczalnych myszy i jak gardzi Ueukerem, który je uśmiercał. Sylvia TaylorTatum oraz Angel Weese także nie kryły swojej niechęci do tego eksperta, a twarze Gladys Card i Phillipa Savelle'a wyrażały dezaprobatę. Pozostali mężczyźni słuchali tych zeznań bez emocji.
Nikogo więc nie zdziwiło, że Rohr i jego współpracownicy w czasie lunchu podjęli decyzję o zakończeniu przesłuchania doktora Jamesa Ueukera.

ROZDZIAŁ 16
Jumper, ten sam strażnik, który dziesięć dni wcześniej przekazał Fitchowi pierwszą listowną wiadomość od Marlee, został zaproszony na lunch i w trakcie posiłku zaproponowano mu pięć tysięcy dolarów w gotówce, jeśli wymówi się od służby bólem brzucha, niestrawnością czy inną podobną dolegliwością i w cywilnym ubraniu pojedzie wraz z Pangiem do Nowego Orleanu, gdzie będzie mógł się zabawić i zjeść sutą kolację, a nawet skorzystać z usług "call girl", gdyby przyszła mu na to ochota. Pang żądał od niego zaledwie kilkugodzinnej, nadzwyczaj lekkiej pracy. A Jumper potrzebował pieniędzy.
Wyjechali z Biloxi wynajętą furgonetką około dwunastej trzydzieści. Zanim po dwóch godzinach jazdy przybyli do Nowego Orleanu, Jumper został skutecznie przekonany, by na jakiś czas rozstał się z uniformem służb sądowniczych i wcielił w pracownika kancelarii adwokackiej Arlington West Associates. Pang zaproponował mu dwadzieścia pięć tysięcy dolarów za podpisanie półrocznej umowy o pracę, czyli dokładnie o dziewięć tysięcy więcej, niż Jumper na posadzie państwowej zarabiał przez rok.
Zameldowali się w hotelu "Saint Regis" i rozgościli w zarezerwowanych wcześniej jednoosobowych pokojach, sąsiadujących z pokojem Fitcha. Holly zatrzymał się na tym samym piętrze, ale w głębi korytarza, a ponieważ w hotelu nie było więcej wolnych pokojów, Dubaz,, Joe Boy" oraz Dante musieli zamieszkać w "Royal Sonesta", stojącym kilkaset metrów dalej przy tej samej ulicy. Następnie Jumper został umieszczony na posterunku obserwacyjnym, czyli na wysokim stołku baru w głównym holu, skąd miał doskonały widok na wej ście do hotelu.
Rozpoczęło się oczekiwanie. Aż do zmierzchu dziewczyna się nie pokazała, ale nikogo to nie dziwiło. Natomiast Jumper czterokrotnie podnosił fałszywy alarm i szybko zaczął przejawiać zmęczenie pracą wywiadowczą.
Fitch wyszedł z pokoju kilka minut przed siódmą i pojechał windą na dach. Już wcześniej zarezerwował stolik w rogu tarasu, skąd roztaczał się malowniczy widok na całą dzielnicę francuską. Holly i Dubaz siedzieli przy drugim stoliku, jakieś trzy metry dalej. Byli elegancko ubrani i zdawali się ignorować całe otoczenie. Dante wraz z opłaconą towarzyszką na ten wieczór, zgrabną dziewczyną w czarnej minispódniczce, zajmowali posterunek nieco dalej. "Joe Boy" miał robić zdjęcia.
O wpół do ósmej Marlee pojawiła się jak spod ziemi. Jumper i Pang nie poinformowali ojej wkroczeniu z ulicy do holu. Zatrzymała się na moment w drzwiach prowadzących z klatki schodowej i błyskawicznie podeszła do stolika Fitcha. Dopiero później przyszło mu do głowy, że musiała postąpić tak jak oni - pod fałszywym nazwiskiem zameldować się w hotelu i przejść do baru na dachu ze swojego pokoju. Miała na sobie spodnie oraz żakiet. I była bardzo ładna: krótko obcięte ciemnoblond włosy, piwne oczy, kształtne rysy twarzy, nadzwyczaj delikatny makijaż i tak zresztą niepotrzebny. Na wygląd Fitch ocenił jej wiek między dwudziestym ósmym a trzydziestym drugim rokiem życia. Pospiesznie usiadła naprzeciwko niego, a uczyniła to tak szybko, że nie zdążył się nawet podnieść i przedstawić. Sprytnie usadowiła się plecami do wszystkich pozostałych gości baru.
- Miło mi poznać cię osobiście - zagadnął, zerknąwszy szybko na boki, jakby chciał się upewnić, że nikt ich nie podsłuchuje.
- Mnie również miło - odparła, pochylając się nad stolikiem i opierając łokciami o blat.
Natychmiast podszedł do nich kelner i zapytał uprzejmie, czy podać coś do picia. Marlee odmówiła. Kelner został uprzednio sowicie opłacony, żeby odstawił wszelkie przedmioty, których dziewczyna dotknie, a więc szklankę, talerzyk, łyżeczkę czy popielniczkę. Nie zyskał jednak okazji do wywiązania się z tego zadania.
- Nie jesteś głodna? - zapytał Fitch, upiwszy łyk wody mineralnej.
- Nie. Spieszę się.
- Dlaczego?
- Ponieważ im dłużej będę tu siedziała, tym więcej fotografii zdąży mi zrobić twój agent.
- Przyszedłem sam.
- Ależ tak, oczywiście. Jak ci się podobały czerwone skarpetki?
W drugim końcu tarasu zaczął przygrywać zespół jazzowy, lecz Marlee nawet się nie obejrzała. Z uporem wbijała wzrok w twarz Fitcha.
Ten wydoł pogardliwie wargi i parsknął lekceważąco. Wciąż nie mógł uwierzyć, że rozmawia z kochanką jednego z przysięgłych. Już kilkakrotnie zdarzało mu się nawiązywać osobisty kontakt z przyjaciółmi i znajomymi sędziów, ale nigdy nie dotyczyło to osoby tak blisko z nimi związanej.
A w dodatku to Marlee się z nim skontaktowała!
- Skąd on naprawdę pochodzi? - zapytał.
- A jakie to ma znaczenie? Ważne, że jest w składzie.
- Czy to twój mąż? - Nie. - Narzeczony?
- Zadajesz strasznie dużo pytań.
- Bo twoje zachowanie mnie do tego prowokuje, młoda damo. Zresztą sama oczekujesz, że będą cię wypytywał.
- Po prostu się znamy, to wszystko.
- Kiedy przybrał nazwisko Nicholasa Eastera?
- Cóż to za różnica? Zmienił je oficjalnie. Jest mieszkańcem stanu Missisipi, legalnie znalazł się w spisie wyborców. Gdyby mu przyszła na to ochota, mógłby zmieniać nazwisko co miesiąc.
Trzymała dłonie splecione pod brodą. Do Fitcha dotarło, że nie ma co liczyć na to, iż dziewczyna pozostawi na czymś odciski palców.
- A ty? - zagadnął. - Goja?
- Nie jesteś zarejestrowana w spisach obywateli stanu Missisipi. - Skąd wiesz?
- Sprawdziliśmy to. Oczywiście zakładając, że naprawdę masz na imię Marlee i że sieje pisze zgodnie z regułami pisowni angielskiej.
- Strasznie dużo założeń.
- Taka praca. Więc jak, pochodzisz z wybrzeża? 
- Nie.
"Joe Boy" pochylił się nisko obok swego stolika i zdążył w tej niewygodnej pozycji uchwycić między dwiema plastikowymi skrzynkami na kwiaty profil dziewczyny. Błyskawicznie zrobił sześć zdjęć. Sfotografowanie jej enface wymagałoby wspięcia się na ceglane obmurowanie tarasu i wykonania karkołomnej ekwilibrystyki osiemnaście pięter ponad wodami płynącego obok hotelu kanału. Dlatego też agent wolał pozostać w ukryciu za bujnymi żywotnikami i zaczekać na sprzyjającą okazję, kiedy Marlee będzie wstawała od stolika.
Fitch zagrzechotał kostkami lodu pływającymi w jego szklance.
- W jakim celu chciałaś się ze mną zobaczyć? - spytał.
- By umówić się na następne spotkanie.
- A do czego mają prowadzić te spotkania?
- Do wyroku.
- Za odpowiednią opłatą, mam rozumieć?
- Opłata dość nieprzyjemnie mi się kojarzy. Czy nagrywasz tę rozmowę? Doskonale zdawała sobie sprawę, że Fitch rejestruje każde słowo. - Ależ skąd!
Nie miało to dla niej większego znaczenia. Mógł do woli odtwarzać sobie kasetę przed zaśnięciem, bo przecież niczego by nie zyskał, ujawniając komukolwiek przebieg rozmowy. Miał zbyt wiele na sumieniu, by pójść z tym na policję czy powiadomić sędziego, ponadto takie postępowanie nie leżało w jego stylu. Fitchowi nawet przez chwilę nie przyszło do głowy, że mógłby ją szantażować, a ona świetnie o tym wiedziała.
Nie dbała także o to, że robiono jej zdjęcia. Agenci rozmieszczeni w całym hotelu mogli ją do woli śledzić, obserwować i podsłuchiwać. Postanowiła się z nimi trochę zabawić, żeby uczciwie zapracowali na swoje honoraria. Nie mieli szans odkryć prawdy.
- Nie mówmy na razie o pieniądzach, w porządku?
- Możemy rozmawiać na każdy temat, jaki sobie zażyczysz. Przecież to ty masz inicjatywę.
- Po co się włamaliście do jego mieszkania?
- Bo takie wykonujemy zadania.
- Co sądzisz na temat Hermana Grimesa?
- Dlaczego pytasz? Chyba sama wiesz lepiej, co się dzieje w sali przysięgłych. - Chcę się przekonać, jak bardzo jesteś sprytny. Interesuje mnie, czy opłaca
się wydawać taką kupę forsy na tych wszystkich konsultantów sądowych i wywiadowców.
- Nigdy jeszcze nie przegrałem sprawy, zatem opłaca się wyłożyć każde pieniądze.
- Więc co sądzisz o Hermanie?
Fitch zamyślił się na chwilę i na migi dał znać kelnerowi, by przyniósł mu drugą szklankę wody mineralnej.
- Będzie miał dużo do powiedzenia w sprawie wyroku, gdyż potrafi innych przekonać do swego zdania. Na razie wydaje się jeszcze niezdecydowany. Uważnie słucha wszystkich zeznań i prawdopodobnie przyswaja z nich dużo więcej niż ktokolwiek z pozostałych przysięgłych, oczywiście, z wyjątkiem twojego przyjaciela. Mam rację?
- Mniej więcej.
- Miło mi to słyszeć. Jak często się kontaktujesz z przyjacielem?
- Od czasu do czasu. Grimes sprzeciwił się dziś rano gremialnemu strajkowi. Wiedziałeś o tym?
- Nie.
- Tylko on jeden wyłamał się z całej czternastki.
- Dlaczego podnieśli dzisiaj bunt?
- Chodziło o warunki sekwestracji, dostęp do telefonu, telewizji, piwa, możliwość uprawiania seksu i chodzenia do kościoła. Ogólnie rzecz biorąc, o zwykłe, ludzkie sprawy.
- Kto podbuntował cały skład?
- Ta sama osoba, która wodzi rej od samego początku. - Rozumiem.
- Właśnie dlatego tu jestem, Fitch. Gdyby mój przyjaciel nie zyskał wpływu na przysięgłych, ja nie miałabym teraz nic do zaoferowania.
- A co chcesz mi zaproponować?
- Powiedziałam, że na razie nie będziemy rozmawiali o pieniądzach.
Kelner postawił przed adwokatem szklankę z wodą i ponownie zapytał Marlee, czy chce coś do picia.
- Owszem. Poproszę o dietetyczną cocacolę w plastikowym kubeczku.
- Słucham? Tutaj nie używamy plastikowych naczyń - zdziwił się kelner, zerkając podejrzliwie na Fitcha.
- To nie ma o czym rozmawiać. - Dziewczyna wyszczerzyła zęby w szerokim uśmiechu.
Po odejściu kelnera Fitch postanowił przyspieszyć bieg rzeczy.
- Jakie są obecnie nastroje w składzie przysięgłych?
- Przeważa znudzenie. Herrera jest waszym największym stronnikiem. Nie kryje się z opinią, że gardzi występującymi na sali prawnikami i sędzia powinien nałożyć karę za niedostatecznie umotywowany pozew.
- Mój bohater. Czy zdoła przeciągnąć na swą stronę kogoś z nowych przyjaciół?
- Sęk w tym, że on nie ma przyjaciół. Wszyscy od niego stronią. To najbardziej nie lubiana osoba w całym składzie.
- A która z kobiet zdobyła sobie największe uznanie?
- Millie stara się matkować każdemu, ale jej stanowisko nie będzie miało większego znaczenia. Rikki jest sympatyczna, powszechnie lubiana, lecz zanadto się przejmuje sprawami zdrowia. O nią powinieneś się martwić.
- Żadna rewelacja.
- A chciałbyś usłyszeć rewelację, Fitch?
- Owszem, z przyjemnością.
- Czy wiesz, kto z przysięgłych właśnie zaczął palić, już po rozpoczęciu procesu? Adwokat zmarszczył brwi i przekrzywił nieco głowę. Miał taką minę, jakby nie mógł uwierzyć własnym uszom.
- Ktoś zaczął palić? - Aha.
- Poddaję się.
- Easter. Dziwi cię to?
- Twój przyjaciel...
- Posłuchaj, Fitch, muszę już uciekać. Zadzwonię do ciebie jutro.
Prawie poderwała się z krzesła i wybiegła z baru, zniknęła niemal w jednej chwili.
Dante zareagował błyskawicznie, bo Fitch nawet się nie poruszył, osłupiały takim zachowaniem Marlee. Natychmiast powiadomił przez krótkofalówkę Panga czekającego w holu. Ten zauważył dziewczynę wychodzącą z windy i wybiegającą na ulicę. Jumper ruszył za nią, ale już po minucie stracił ją z oczu na zatłoczonym chodniku. 
Przez godzinę uważnie obserwowali pobliskie ulice, wyloty podziemnych garaży, wejścia hoteli oraz barów, lecz nigdzie jej nie dostrzegli. Fitch był w swoim pokoju, kiedy zadzwonił Dubaz, który od razu pojechał na lotnisko. Marlee czekała na samolot startujący za półtorej godziny, zgodnie z rozkładem mający wylądować w Mobile o dwudziestej drugiej pięćdziesiąt.
- Nie leć z nią - rozkazał adwokat.
Szybko zadzwonił do Biloxi i polecił innym wywiadowcom przejąć obserwację na lotnisku w Mobile.
Marlee mieszkała w wynajętym domku letniskowym na obrzeżach Biloxi, nad zatoką Back Bay. Kiedy znalazła się o dwadzieścia minut drogi od domu, zadzwoniła z aparatu komórkowego na policję i wyjaśniła oficerowi dyżurnemu, że jedzie za nią dwóch podejrzanych mężczyzn w fordzie taurusie, których widziała za sobą przez całą podróż z Mobile, i że są to zapewne jacyś bandyci, dlatego też bardzo się lęka o swoje życie. Kierując się szczegółowymi wskazówkami oficera, skręciła z głównej drogi i zygzakiem przez wyludnione, podmiejskie osiedla dotarła do czynnej przez całą dobę samoobsługowej stacji benzynowej. Zanim skończyła tankować paliwo, na podjazd skręcił wóz patrolowy. Agenci z forda taurusa próbowali uciekać, skoczyli w boczną uliczkę, ta jednak kończyła się ślepo placykiem na tyłach pralni chemicznej. Szybko zostali więc sprowadzeni z powrotem na stację benzynową, gdzie prześladowana przez nich kobieta od razu rozpoznała dwóch bandytów.
Marlee bez większego trudu odegrała rolę przerażonej ofiary, a im bardziej zanosiła się płaczem, tym większą gorliwość wykazywali policjanci z patrolu. Obaj wysłannicy Fitcha wylądowali w areszcie.

O dwudziestej drugiej Chuck - ów potężnie zbudowany, młody strażnik o zaciętej minie - ustawił sobie krzesło w końcu korytarza i objął nocną wartę. Było to w środę, drugiego dnia sekwestracji. Dotychczas obstawa przysięgłych nie została jeszcze poddana żadnej próbie, toteż zgodnie z nakreślonym planem piętnaście po dwudziestej trzeciej Easter zadzwonił pod numer wewnętrzny Chucka. Kiedy tylko strażnik poszedł odebrać telefon, Nicholas i Jerry wyśliznęli się na korytarz i minęli zamknięte drzwi pokoju Lou Dell, która w tym czasie już smacznie spała. Willis każdego dnia drzemał na stojąco w sądzie, nie było więc mowy, by o tak późnej porze z przeciwległego pokoju nie dobiegało głośne chrapanie.
Ominąwszy jasno oświetloną recepcję, przedostali się wejściem służbowym na tyły motelu, gdzie czekała na nich taksówka. Wcześniej dokładnie wytłumaczyli kierowcy przez telefon, gdzie ma zaparkować. Piętnaście minut później wkraczali już do kasyna"Nugget" w Biloxi Beach. W barze wypili po trzy piwa, a Jerry szybko zdążył stracić sto dolarów, błędnie obstawiwszy jakiś szczegół rozgrywanego meczu hokejowego. Podjęli niewinny flirt z dwiema kobietami, których mężowie byli całkowicie pochłonięci obracaniem żetonami przy stole do ruletki. Niewinna pogawędka zaczęła wkrótce przybierać niebezpieczny obrót, toteż o pierwszej w nocy Easter zamówił sobie gorącą kawę bezkofeinową i zagrał kilka partii w blackjacka, stawiając po pięć dolarów. Grał bez większego zainteresowania, obserwując przewijających się wokół niego gości kasyna.
W pewnym momencie na sąsiednim krześle bez słowa usiadła Marlee. Nicholas szybko przesunął w jej stronę część swoich żetonów. Przy tym samym stole tkwiłjeszcze tylko jeden gracz, dość mocno wstawiony student.
- Na górze - przekazała dziewczyna szeptem, zasłoniwszy usta, wykorzystując chwilę nieuwagi krupiera.
Spotkali się na obszernym tarasie na półpiętrze, skąd roztaczał się widok na rozległy parking i wybrzeże oceanu. Nastał już listopad i zrobiło się chłodniej. W pobliżu nie było żywej duszy. Usiedli na ławce, pocałowali się i przytulili. Marlee szczegółowo zrelacjonowała mu przebieg spotkania w Nowym Orleanie, powtórzyła rozmowę słowo w słowo. Głośnym śmiechem skwitowali los dwóch agentów z Mobile, spędzających tę noc w areszcie. Dziewczyna obiecała, że z samego rana zadzwoni do Fitcha i przekaże mu, by wybawił swych ludzi z opresji.
Pospiesznie omówili najważniejsze sprawy, ponieważ Nicholas chciał jak najszybciej wracać do baru i wyciągnąć Fernandeza, zanim tamten zdąży się upić, przetracić wszystkie pieniądze czy też wdać w jakąś awanturę z powodu kobiety.
Oboje mieli nowoczesne, małe aparaty komórkowe, zdawali sobie jednak sprawę, iż korzystanie z nich nie jest w pełni bezpieczne. Dlatego ustalili szereg haseł.
Nicholas pocałował Marlee na pożegnanie i zostawił ją samą na tarasie.

Do Wendalla Rohra także dotarły plotki, że przysięgli sąjuż znudzeni monotonnym przedstawianiem przez ekspertów wyników badań oraz drobiazgowym omawianiem wykresów i rysunków. Konsultanci stwierdzili jednomyślnie, że sędziowie dowiedzieli się już wystarczająco wiele na temat raka płuc i palenia tytoniu, gdyż zapewne jeszcze przed rozpoczęciem procesu byli świadomi, iż nikotyna jest groźną substancją powodującą uzależnienie. On sam zyskał zresztą przekonanie, że przedstawił niezbite dowody wiążące palenie bristoli z nowotworem, który doprowadził do śmierci Jacoba Wooda, uznał zatem, iż nadeszła pora zmienić nieco taktykę. W czwartek rano oznajmił, że powód wzywa kolejnego świadka, niejakiego Lawrence'a Kriglera. Kiedy tylko padło to nazwisko, w zespole obrony zapanowało dziwne napięcie. Tym razem zza stołu pełnomocników powoda wstał uśmiechnięty John Riley Milton, który miał zadawać świadkowi pytania.
Krigler okazał się dobrze zbudowanym, energicznym i żywym, elegancko ubranym sześćdziesięcioparolatkiem. A był to pierwszy świadek od czasu odtwarzanych z kasety wideo zeznań Jacoba Wooda, przed którego nazwiskiem nie wymieniano dumnie tytułu naukowego. Mieszkał obecnie na Florydzie, gdzie przeniósł się po przejściu na emeryturę. Wcześniej był pracownikiem Pynexu. John Riley Milton nie rozwodził się nad biografią świadka, czuć było w powietrzu, że już za chwilę zostaną ujawnione jakieś sensacyjne informacje.
Krigler był inżynierem, absolwentem politechniki stanowej z Karoliny Północnej. Po trzydziestu latach zatrudnienia w spółce Pynex, trzynaście lat temu, podał firmę do sądu, rezygnując jednocześnie z dalszej pracy. W odpowiedzi radca prawny Pynexu wystosował pozew przeciwko niemu. Spór zakończył się jakąś ugodą, której warunki miały pozostać tajemnicą.
Zaraz po rozpoczęciu pracy w przedsiębiorstwie noszącym jeszcze wówczas nazwę Union Tobacco, zwanym w skrócie UTab, Krigler spędził jakiś czas na Kubie, gdzie miał się szczegółowo zapoznać z hodowlą i wstępną obróbką tytoniu. Od chwili powrotu do kraju aż do zerwania umowy był zatrudniony w dziale produkcyjnym. Prowadził szczegółowe badania jakości liści tytoniu i znał setki sposobów intensyfikacji ich hodowli. Uważał się za specjalistę w tej dziedzinie, ale w rozprawie nie występował jako ekspert i nie musiał omawiać rezultatów prac badawczych, a jedynie podawać konkretne fakty.
W roku tysiąc dziewięćset sześćdziesiątym dziewiątym zostały zakończone trzyletnie prace doświadczalne w zakresie hodowli nowej odmiany tytoniu, określanej mianem "Raleigh 4". W porównaniu z innymi, stosowanymi wtedy gatunkami, liście tej odmiany zawierały trzykrotnie mniej nikotyny. W konkluzji, popartej zresztą grubym opracowaniem, Krigler stwierdził, iż "Raleigh 4" mógł być hodowany i stosowany do produkcji z podobną wydajnością, jak używane wcześniej odmiany tytoniu.
Lecz wyniki tej ogromnej pracy doświadczalnej zostały zaprzepaszczone, początkowo przełożeni po prostu usiłowali je ignorować. Krigler próbował je przepchnąć wyżej przez różne szczeble zakładowej biurokracji, ale niczego nie osiągnął. Nikogo nie obchodziły możliwości stosowania nowej odmiany tytoniu o znacznie mniejszej zawartości nikotyny.
Dopiero po latach Krigler się dowiedział, w jak wielkim był błędzie. Otóż kierownictwo firmy niezwykle się interesowało poziomem alkaloidu w liściach tytoniu. Latem tysiąc dziewięćset siedemdziesiątego pierwszego roku wpadła mu w ręce notatka służbowa, w której zarząd spółki starał się wobec innych firm przemysłu tytoniowego całkowicie zdyskredytować osiągnięcia w uprawie odmiany "Raleigh 4". Stopniowo bliscy współpracownicy odwracali się od Kriglera plecami. On jednak zachował zimną krew. Nikomu nie zdradził, że poznał treść owej notatki i zaczął potajemnie prowadzić własne dochodzenie w celu wykrycia przyczyn owej konspiracji skierowanej przeciwko niemu.
Na tym etapie zeznań John Riley Milton poprosił o włączenie do materiału dowodowego dwóch rzeczy: grubego opracowania wyników badań zakończonych przez Kriglera w roku tysiąc dziewięćset sześćdziesiątym dziewiątym oraz wspomnianej notatki służbowej z tysiąc dziewięćset siedemdziesiątego pierwszego roku.
Dość szybko zdołał on poznać owe przyczyny, których zresztą już wcześniej się domyślał. Otóż UTab nie zamierzało inwestować w rozwój hodowli nowej odmiany tytoniu, ponieważ zyski przedsiębiorstwa zależały właśnie od poziomu nikotyny w liściach. Dla całego przemysłu bowiem, już od końca lat trzydziestych, nie było żadną tajemnicą, że nikotyna jest substancją uzależniającą.
- Jak się pan dowiedział, że nie jest to żadną tajemnicą dla całego przemysłu? - zapytał Milton, cedząc słowa.
Z wyjątkiem prawników obrony, którzy siedzieli ze znudzonymi minami i udawali całkowitą obojętność, pozostali obecni na sali słuchali zeznań Kriglera z wytężoną uwagą.
- To był fakt powszechnie znany - odparł świadek. - W drugiej połowie lat trzydziestych, właśnie z inicjatywy przedsiębiorstw tytoniowych, przeprowadzono potajemne badania laboratoryjne, które wykazały niezbicie, że nikotyna działa uzależniająco.
- Czy zapoznał się pan z raportem z tych badań?
- Nie. Jak można się domyślać, był on pilnie strzeżony. - Krigler urwał i zerk nął w kierunku obrony. Wyczuwało się, iż rzucony już granat zaraz doleci do celu i eksploduje. - Widziałem jednak streszczenie...
- Sprzeciw! - wykrzyknął Cable, podnosząc się z miejsca. - Świadek nie może cytować treści żadnych nie znanych nam dokumentów, które nie zostały włączone do materiału dowodowego. Powody są chyba oczywiste, zresztą wyliczyliśmy je szczegółowo w uzasadnieniu do wniosku złożonego w tej sprawie.
Wspomniane uzasadnienie liczyło osiemdziesiąt stron maszynopisu i spory nad umieszczonymi tam twierdzeniami ciągnęły się już od miesiąca. Sędzia Harkin zajął w tej kwestii stanowisko, które objaśnił na piśmie.
- Sprzeciw zostanie zaprotokołowany, panie Cable. Może pan kontynuować, panie Krigler.
- Zimą tysiąc dziewięćset siedemdziesiątego trzeciego roku miałem okazję przeczytać jednostronicowe streszczenie tamtych badań z lat trzydziestych. Ów dokument był wielokrotnie kopiowany i bardzo zniszczony, został zresztą wcześniej nieco zmieniony.
- W jaki sposób zmieniony?
- Usunięto nagłówek zawierający datę oraz nazwisko człowieka, do którego pismo było skierowane.
- Ale pan wie, do kogo je wysłano?
- Tak, do Sandera Fraleya, który podówczas był prezesem spółki Allegheny Growers, wchodzącej obecnie w skład korporacji o nazwie ConPack.
- A więc firmy przemysłu tytoniowego?
- Tak, ogólnie rzecz biorąc. ConPack reklamuje się jako korporacja przemysłu spożywczego, ale przeważającą część w jej obrotach stanowią wyroby tytoniowe.
- Kiedy Sander Fraley był prezesem spółki Allegheny Growers?
- Od roku tysiąc dziewięćset trzydziestego pierwszego do czterdziestego drugiego.
- Możemy więc założyć, że wspomniane pismo pochodziło sprzed roku tysiąc dziewięćset czterdziestego drugiego?
- Tak. W tym właśnie roku pan Fraley zmarł.
- Gdzie miał pan okazję zapoznać się z tym streszczeniem?
- W centrali Pynexu, w Richmond. Kiedy firma nosiła jeszcze nazwę Union Tobacco, miała swą siedzibę w Richmond. Dopiero w roku tysiąc dziewięćset siedemdziesiątym dziewiątym, po przemianowaniu spółki na Pynex, zarząd przeniósł się do New Jersey. Ale budynki w Richmond nadal są użytkowane. Tam właśnie pracowałem przed zerwaniem umowy. Tam teżznajduje się większość archiwalnych dokumentów firmy. Wspomniane streszczenie pokazał mi mój znajomy.
- Może pan podać jego nazwisko?
- To był mój przyjaciel, który już nie żyje. Obiecałem mu nigdy nie ujawniać jego udziału w tej sprawie.
- Czy wykonał pan kopię tego pisma?
- Owszem, zrobiłem to na swój użytek.
- Gdzie ona się obecnie znajduje?
- Nie wiem. Następnego dnia po zamknięciu kopii w szufladzie zostałem w pilnej sprawie wezwany do miasta. Podczas mojej nieobecności ktoś włamał się do biurka i zabrał stamtąd parę rzeczy, a między innymi kopię pisma.
- Czy pamięta pan jego treść?
- Aż za dobrze, potwierdzała ona bowiem moje wcześniejsze przypuszczenia. Dlatego możliwość zapoznania się z tym dokumentem tak głęboko utkwiła mi w pamięci.
- Proszę go pokrótce streścić.
- Pismo zawierało trzy, najwyżej cztery akapity, było bardzo rzeczowe. Jego autor wyjaśniał, że zapoznał się z wynikami prac dotyczących oddziaływania nikotyny, które w tajemnicy pokazał mu kierownik działu badań spółki Allegheny Growers, nie wymieniony w dokumencie z nazwiska. Według jego opinii rezultaty tychże prac dowodziły niezbicie, iż nikotyna jest substancją uzależniającą. Jeśli dobrze pamiętam, taki wniosek wypływał z treści dwóch pierwszych akapitów.
- A co było w trzecim?
- Autor sugerował panu Fraleyowi, by jego firma podjęła działania w kierunku podwyższenia zawartości nikotyny w liściach tytoniu. Bo im więcej zawierałyby one alkaloidu, tym więcej osób paliłoby papierosy, a tym samym wzrosłyby obroty i zyski przedsiębiorstwa.
Krigler powiedział to bardzo powoli, głośno i wyraźnie, przyjmując dość dramatyczny ton, aby jego słowa zapadły wszystkim głęboko w pamięć. Przysięgli, po raz pierwszy od wielu dni, nawet na chwilę nie spuszczali wzroku ze świadka. Końcowe określenie, "zyski przedsiębiorstwa", odbiło się głośnym echem od ścian i na chwilę zapadła cisza.
John Riley Milton powiódł dokoła wzrokiem, po czym oznajmił:
- Przypomnijmy zatem najważniejsze fakty. Pismo zostało sporządzone przez nie zidentyfikowaną osobę i wysłane do prezesa spółki. Zgadza się?
- Tak.
- A mówimy tu cały czas o firmie konkurencyjnej względem Pynexu, prawda?
- Oczywiście.
- Więc w jaki sposób kopia tego pisma znalazła siew archiwum Pynexu w roku tysiąc dziewięćset siedemdziesiątym trzecim?
- Tego nie zdołałem nigdy ustalić. Nie ulega jednak wątpliwości, że zarząd Pynexu znał wyniki tamtych badań. W rzeczywistości już na początku lat siedemdziesiątych, jeśli nawet nie wcześniej, rezultaty owych prac stały się powszechnie znane wszystkim pracownikom przemysłu tytoniowego.
- Skąd pan o tym wie?
- Proszę nie zapominać, że pracowałem w tym przemyśle przez trzydzieści lat i związałem swoją karierę z pionem produkcyjnym. Kontaktowałem się z bardzo wieloma osobami, najczęściej z ludźmi pracującymi na równoległych stanowiskach w innych przedsiębiorstwach. A trzeba tu wyjaśnić, że nawet konkurujące ze sobą firmy tej branży w trudnych chwilach ściśle ze sobą współdziałają.
- Czy kiedykolwiek próbował pan zrobić drugą kopię tego pisma, które pokazał panu przyjaciel?
- Owszem, ale nic z tego nie wyszło.

Wyłączywszy piętnastominutową przerwę na kawę o dziesiątej trzydzieści, zeznania Kriglera zajęły trzy godziny z przedpołudniowej sesji. Stanowiły jednak punkt zwrotny rozprawy i wszystkim się zdawało, że od rozpoczęcia sesji minęło zaledwie kilkadziesiąt minut. Ów dramat byłego pracownika ujawniającego brudne tajemnice swojej macierzystej firmy został rozegrany z zadziwiającą perfekcją. Tego dnia przysięgłym nie dłużył się czas do przerwy na lunch. Prawnicy przyglądali się im nadzwyczaj uważnie, a sędzia zdawał się zapisywać każde słowo wypowiadane przez świadka.
Dziennikarze przejawiali niespotykaną aktywność, konsultanci byli wręcz zelektryzowani. Specjaliści z Wall Street niemalże liczyli sekundy do chwili, kiedy będą mogli wybiec z sali, zadzwonić do Nowego Jorku i jednym tchem przekazać rewelacyjne wiadomości. Znudzeni młodzi adepci sztuki z miejscowych kancelarii adwokackich mieli temat do rozmów na cały rok. Nawet siedząca w pierwszym rzędzie widowni Lou Dell tego przedpołudnia nie sięgnęła po swoją robótkę na drutach.
Fitch przysłuchiwał się zeznaniom w sali podglądu. Według harmonogramu Krigler miał odpowiadać na pytania dopiero w przyszłym tygodniu, istniała więc pewna szansa, iż nigdy nie zasiądzie na miejscu dla świadków. Stało się jednak inaczej. A Fitch należał do nielicznego grona żyjących osób, które na własne oczy widziały ów dokument, mógł więc ocenić, że świadek bardzo wiernie przedstawia jego treść. Zresztą gdyby nawet o tym nie wiedział, i tak zyskałby przeświadczenie, podobnie jak wszyscy obecni na sali sądowej, że Krigler mówi prawdę.
Kiedy przed dziewięcioma laty Fitch zaciągnął się na służbę Wielkiej Czwórki, jednym z jego pierwszych poleceń był rozkaz odnalezienia i zniszczenia każdej kopii demaskatorskiego pisma. Ta akcja nie została jeszcze zakończona.
Ani Cable, ani żaden inny z prawników obrony, nie widział owego dokumentu.
Chęć ujawnienia faktu jego istnienia przed sądem wywołała prawdziwą wojnę. Z oczywistych powodów zasady gromadzenia materiału dowodowego nie dopuszczają możliwości ustnego opisania treści jakichkolwiek pism. Za dowód może być uznany jedynie sam dokument. Ale jak w każdej dziedzinie prawa, tak i w tej kwestii dopuszcza się wyjątki oraz wyjątki od wyjątków. Rohr ze swoim zespołem spisał się naprawdę znakomicie, skoro zdołał przekonać sędziego Harkina, że przysięgli powinni wysłuchać zeznań Kriglera, sprowadzających się w zasadzie do opisu treści zaginionego pisma.
Cable musiał teraz przystąpić do brutalnego ataku na świadka, nie zmieniało to jednak faktu, że wyłom w linii obrony został już dokonany. Dlatego też Fitch zrezygnował tego dnia z lunchu i po ogłoszeniu przerwy zamknął się w swoim gabinecie.

W sali przysięgłych panowała zdecydowanie inna atmosfera niż dotychczas. Zwykłe pogawędki o futbolu czy przepisach kuchennych zastąpiła martwa cisza. Całe to ciało mające podejmować ważkie decyzje, które przez minione dwa tygodnie było systematycznie zanudzane drobiazgowymi wykładami ekspertów, nadzwyczaj hojnie opłacanych za te wystąpienia, teraz zostało nagle wstrząśnięte i rozbudzone sensacyjnymi zeznaniami Kriglera.
Wszyscy jedli mniej, za to więcej gapili się tępo w przestrzeń. Każdy miał straszną ochotę znaleźć się na osobności z zaufanym przyjacielem, żeby móc porozmawiać o tych rewelacjach. Zastanawiali się, czy ich słuch nie mylił i czy na pewno dobrze zrozumieli wypowiedzi świadka. Wszak wynikało z nich, że kierownictwo firmy świadomie utrzymywało wysokie zawartości nikotyny w swoich wyrobach, by uzależnić od papierosów jak najwięcej klientów!
A efekt takiego działania był widoczny nawet w ich gronie. Trójka palaczy - jako że Stella została zwolniona z obowiązku, natomiast Easter nie był jeszcze nałogowcem, gdyż sięgał po papierosa tylko dla towarzystwa, kiedy wraz z Jerrym, "Pudliczką" oraz Angel Weese chodził do sąsiedniego pokoju - jak zwykle szybko skończyła posiłek, przeprosiła i wyszła. Tym razem jednak usiedli na składanych krzesełkach i palili w milczeniu, wydmuchując dym w stronę otwartego okna. Kiedy zapoznali się z odmierzoną specjalnie dla nich dawką nikotyny, palenie sprawiało jakby nieco mniej przyjemności. Lecz gdy Easter wypowiedział tę myśl na głos, nikt nie przyjął tego z uśmiechem.
Gladys Card oraz Millie Dupree zbiegiem okoliczności razem wyszły do toalety. Nie spieszyły się specjalnie z załatwianiem swych potrzeb, a później jeszcze przez piętnaście minut starannie myły ręce, porozumiewając się półgłosem przed wielkim lustrem. W połowie tej dyskusji dołączyła do nich Loreen Duke, która oparła się ramieniem o pojemnik z papierowymi ręcznikami i niemal jednym tchem wyraziła swoją dezaprobatę i obrzydzenie wobec sposobu postępowania zaskarżonej firmy.
Kiedy nakrycia zostały zebrane ze stołu, Lonnie Shaver pospiesznie rozłożył swój laptop, a siedzący dwa miej sca dalej Herman zaczął intensywnie coś wpisywać w komputer brajlowski.
- Na szczęście przy tego typu zeznaniach nie jest panu potrzebny żaden pomocnik - odezwał się do niego Herrera.
Grimes skwitował to cichym jękiem, po czym odparł:
- Powiedziałbym nawet, że przeżyłem szok.
Nikt nie zdołał więcej wydusić z przewodniczącego choćby jednego zdania na temat rozpatrywanej sprawy.
Shaver chyba wcale nie był zaszokowany, nie wyglądał nawet na zdumionego.
Phillip Savelle zwrócił się wcześniej z odpowiednią prośbą i uzyskał zgodę sędziego Harkina na to, by mógł poświęcić część przerwy na ćwiczenia jogi pod rozłożystym dębem rosnącym na tyłach gmachu. Wyszedł z budynku pod eskortą, po czym zdjął koszulę, buty oraz skarpetki i usiadł na trawie pod drzewem, zwinięty na podobieństwo dużego precla. A kiedy zaczął jednostajnym głosem zawodzić jakąś buddyjską pieśń, strażnik dał nura pod daszek, usiadł na ławce i zakrył twarz dłońmi, żeby nikt z przechodniów go nie rozpoznał.

Cable tak ciepło przywitał się z Kriglerem, jakby byli serdecznymi przyjaciółmi. Świadek uśmiechnął się szeroko i powiedział uprzejmie, pewnym głosem:
- Dzień dobry, panie Cable.
Siedem miesięcy wcześniej adwokat ze swoimi asystentami przesiedział w biurze Rohra trzy dni, rejestrując na kasecie wideo zeznania Kriglera. Później z owym zapisem musiało się zapoznać co najmniej trzydziestu prawników, kilku ekspertów sądowych, a nawet dwóch psychiatrów. Świadek mówił prawdę, ale tę prawdę należało zdyskontować. Przepytywanie Kriglera przez reprezentanta obrony mogło mieć kluczowe znaczenie dla końcowego wyroku, a w tym świetle prawda liczyła się najmniej. Tego świadka trzeba było koniecznie zdyskredytować!
Po wielogodzinnych dyskusjach obrona ustaliła właściwą strategię. Zgodnie z nią Cable zaczął od pytania, czy świadek czuje żal do swego byłego pracodawcy.
- Tak - odparł Krigler.
- Czy żywi pan nienawiść do firmy?
- Pynex nie jest żywym stworzeniem. Jak można nienawidzić jakiejkolwiek rzeczy?
- Nie czuje pan nienawiści na wspomnienie o wojnie?
- Nie musiałem w niej uczestniczyć.
- A nie budzi w panu nienawiści molestowanie dzieci?
- Budzi moje zgorszenie, ale na szczęście z tym również nie miałem nigdy do czynienia.
- Więc może nienawidzi pan przemocy?
- Gardzę przemocą, ale i w tym wypadku dopisało mi szczęście. - I nie ma niczego, co by powodowało w panu niechęć?
- Jest. Brokuły.
Na widowni rozległy się stłumione chichoty. Cable pojął szybko, że dał się zapędzić w kozi róg.
- Zatem nie czuje pan nienawiści do Pynexu? - Nie.
- A może nienawidzi pan pracowników tej firmy?
- Nie, choć muszę przyznać, że niektórych z nich nie lubię.
- Nie żywi pan nienawiści do nikogo, kto przed laty pracował razem z panem w tej firmie?
- Nie. Miałem kilku wrogów, ale nie przypominam sobie, abym do kogokolwiek odczuwał nienawiść.
- Więc co pan czuje w stosunku do osób, przeciwko którym skierował pan pozew do sądu?
- To byli właśnie moi wrogowie, lecz i oni jedynie wykonywali swoje obowiązki.
- A zatem pan lubi swoich wrogów?
- Niezupełnie. Zapewne powinienem starać się ich polubić, ale to nie takie proste. Nie pamiętam, abym kiedykolwiek się wyrażał, że ich lubię.
Cable miał szczerą nadzieję choć trochę zyskać na tych próbach ukazania motywacji Kriglera jako chęci zemsty. W głębi duszy liczył też na to, że jeśli wystarczająco często padnie z jego ust słowo "nienawiść", pozostawi ono swój ślad w umysłach przysięgłych.
- Proszę nam powiedzieć, dlaczego zgodził się pan zeznawać w tej sprawie.
- Kierowały mną dość złożone pobudki.
- Chodziło o pieniądze?
- Nie.
- Czy pan Rohr lub ktokolwiek z zespołu reprezentującego powoda zapłacił panu za złożenie zeznań?
- Nie. Uzgodniliśmy jedynie, że otrzymam zwrot kosztów podróży. Nic poza tym.
W gruncie rzeczy Cable wcale nie miał zamiaru dociekać rzeczywistych motywów kierujących Kriglerem. W jego zeznaniach pojawiła się krótka wzmianka na ten temat, a podczas wcześniejszego, rejestrowanego na taśmie wideo przepytywania kwestia prawdziwych pobudek wałkowana była przez pięć godzin. Należało więc teraz jak najszybciej przejść do innych zagadnień.
- Panie Krigler, czy pan kiedykolwiek palił papierosy?
- Tak, niestety. Paliłem przez dwadzieścia lat. 
- I zapewne teraz pan tego żałuje? 
- Oczywiście.
- Kiedy pan zaczął palić?
- Gdy podjąłem pracę w Union Tobacco, w roku tysiąc dziewięćset pięćdziesiątym drugim. W tamtych czasach kierownictwo firmy zachęcało wszystkich pracowników do palenia. Nadal postępuje tak samo.
- Czy sądzi pan, że pańskie zdrowie ucierpiało na skutek palenia przez dwadzieścia lat?
- To nie ulega wątpliwości. Mogę się czuć szczęściarzem, że nie umarłem tak jak pan Wood.
- A kiedy pan rzucił palenie?
- W roku tysiąc dziewięćset siedemdziesiątym trzecim, kiedy poznałem prawdę na temat oddziaływania nikotyny.
- I w pańskim odczuciu obecny stan pana zdrowia nie jest tak dobry, jak mógłby być, gdyby pan w ogóle nie palił?
- Oczywiście.
- Czy pańskim zdaniem kierownictwo firmy ponosi jakąś odpowiedzialność za to, że pan zaczął palić papierosy?
- Tak. Jak już powiedziałem, w tamtych czasach gorąco zachęcano do palenia. Wszyscy pracownicy palili. W sklepiku na terenie gmachu sprzedawano papierosy za pół ceny. Każda narada rozpoczynała się od wspólnego zapalenia papierosów przez wszystkich uczestników. Był to wówczas nieodłączny element kultury.
- Czy pański gabinet miał dobrą wentylację? 
- Nie.
- Czy zatem mógł pan również być biernym palaczem?
- Jak najbardziej. We wszystkich pomieszczeniach zawsze snuły się pod sufitem pasma dymu tytoniowego.
- I dlatego dzisiaj obwinia pan macierzystą firmę o to, że pański stan zdrowia nie jest tak dobry, jak mógłby być?
- Owszem, kierownictwo spółki znacznie się do tego przyczyniło. Na szczęście zdołałem zerwać z nałogiem, choć nie było to łatwe.
- Lecz nadal żywi pan urazę do członków ówczesnego kierownictwa?
- Powiedzmy, że bardzo żałuję, iż po ukończeniu studiów nie podjąłem pracy w jakimkolwiek innym przemyśle.
- Przemyśle? Czyżby nosił pan urazę do całego przemysłu tytoniowego? - No cóż, na pewno nie jestem jego miłośnikiem.
- I dlatego zdecydował się pan zeznawać?
- Nie.
Cable zajrzał do swoich notatek i szybko zmienił temat.
- Panie Krigler, miał pan siostrę, prawda? - Tak.
- Co się z nią stało?
- Zmarła w roku tysiąc dziewięćset siedemdziesiątym.
- Co było przyczyną śmierci?
- Rak płuc. Przez dwadzieścia trzy lata paliła po dwie paczki dziennie. To papierosy ją zabiły, panie Cable, jeśli chce pan znać prawdę.
- Utrzymywał pan z siostrą bliskie kontakty?
W głosie adwokata czuć było pewną skruchę, jakby żal z powodu tego, iż musiał wyciągnąć na światło dzienne osobistą tragedię świadka.
- Owszem, byliśmy sobie bardzo bliscy. Oprócz niej nie miałem żadnego krewnego.
- I bardzo przeżył pan śmierć siostry?
- Tak. To była naprawdę wspaniała kobieta. Ciągle mi jej brakuje.
- Przykro mi, że wracam do tych smutnych chwil, panie Krigler, ale może to mieć duże znaczenie.
- Pańska troskliwość jest wzruszająca, panie Cable, lecz śmierć mojej siostry nie ma nic wspólnego z tą sprawą.
- Jak siostra zareagowała, gdy i pan zaczął palić papierosy?
- Była temu przeciwna. Przed śmiercią błagała mnie, bym rzucił palenie. Czy to właśnie chciał pan usłyszeć, panie Cable?
- Pod warunkiem, że mówi pan prawdę.
- Oczywiście, że to prawda. Na dzień przed jej śmiercią obiecałem, iż rzucę palenie. Dotrzymałem słowa, choć zajęło mi to trzy długie lata. Musi pan jednak zrozumieć, panie Cable, że podobnie jak moja siostra padłem ofiarą oszustwa, ponieważ firma produkująca papierosy, które ją zabiły i które mogły także zabić mnie, w pełni świadomie stosowała do ich produkcji tytoń o wysokiej zawartości nikotyny.
- Zatem...
- Proszę mi nie przerywać, panie Cable. Otóż sama nikotyna nie jest substancją kancerogenną i pan doskonale o tym wie. Jest natomiast trucizną powodującą uzależnienie, to zaś prowadzi do kumulowania efektów działania związków kancerogennych. I właśnie dlatego papierosy są tak niebezpiecznym wyrobem dla człowieka.
Adwokat z całkowicie skruszoną miną spoglądał przez chwilę na świadka.
- Czy pan już skończył.
- Tak, mogę odpowiedzieć na kolejne pytanie. Tylko proszę mi więcej nie przerywać.
- Oczywiście. Bardzo przepraszam. Zatem kiedy zyskał pan tak niezbite przekonanie, że papierosy są bardzo niebezpieczne?
- Nie pamiętam dokładnie. Ta świadomość rodziła się stopniowo, rozumie pan. Zresztą ani wtedy, ani dzisiaj, nie trzeba było być żadnym geniuszem, aby do tego dojść. Powiedziałbym jednak, że stało się to gdzieś w pierwszej połowie lat siedemdziesiątych, po zakończeniu moich prac badawczych, po śmierci siostry i niedługo po tym, jak zapoznałem się z owym niesławnym pismem.
- Czyli w roku tysiąc dziewięćset siedemdziesiątym trzecim?
- Mniej więcej tak.
- A kiedy zrezygnował pan z pracy?
- W roku tysiąc dziewięćset osiemdziesiątym drugim.
- To znaczy, że jeszcze przez dziewięć lat pracował pan w firmie wytwarzającej produkty, pańskim zdaniem tak bardzo niebezpieczne dla ludzi?
- Zgadza się.
- Ile pan zarabiał w roku tysiąc dziewięćset osiemdziesiątym drugim?
- Dziewięćdziesiąt tysięcy dolarów rocznie.
Cable podszedł do stołu obrony i zaczął przeglądać jakieś notatki, postukując o zęby uszkiem oprawki okularów. Po chwili wrócił na środek sali i zapytał świadka, z jakiego powodu w roku tysiąc dziewięćset osiemdziesiątym drugim zaskarżył do sądu macierzystą firmę. Krigler począł nagle się kręcić, zerkając nerwowo na Rohra i Miltona. Obrońca jednak domagał się szczegółów, mimo że motywy wystąpienia z pozwem, jak oznajmił świadek, były "raczej złożone i głównie osobiste". Dalsze przepytywanie szybko zaczęło tracić na tempie. Coraz częściej zgłaszano protesty, jeśli nie czynił tego Rohr, to odzywał się Milton. A Cable jakby wciąż nie mógł zrozumieć, dlaczego reprezentanci powoda nie pozwalają mu zgłębić tej kwestii. W końcu sędzia Harkin poprosił obu prawników do siebie. Krigler wiercił się nerwowo na krześle.
Wreszcie Cable przeszedł do dyskusji na temat osiągnięć świadka z ostatnich dziesięciu lat pracy w spółce Pynex. Nadmienił przy tym, że nie wyklucza możliwości powołania świadków, którzy wyrażą własną opinię na ten temat.
Na swój sposób strategia obrony przyniosła rezultaty. Nie mogąc zatrzeć negatywnego wrażenia, jakie musiały wywrzeć zeznania świadka, Cable postanowił zamydlić przysięgłym oczy różnymi drobiazgami. Była to znana metoda "rozwadniania" bulwersujących oświadczeń poprzez wywlekanie najmniej istotnych szczegółów.
Ale niuanse owej strategii zostały przysięgłym dokładnie przybliżone przez Nicholasa Eastera, który przecież zaliczył dwa lata studiów prawniczych i nie omieszkał przypomnieć wszystkim w trakcie popołudniowej przerwy na kawę, że ma w tym zakresie pewne doświadczenie. Nie bacząc na sprzeciwy Hermana, głośno wyraził też ubolewanie nad przewrotnością Cable'a, polegającą na mąceniu im w głowach oraz rzucaniu błotem na lewo i prawo.
- On nas uważa za głupich - zakończył z goryczą w głosie.

ROZDZIAŁ 17
W skutek przekazywanych telefonicznie wiadomości o dramatycznych wydarzeniach na sali sądowej w Biloxi, w czwartek, przed zamknięciem giełdy, cena akcji Pynexu spadła do siedemdziesięciu pięciu i pół dolara za sztukę, czyli prawie o cztery punkty.
We wcześniejszych procesach byli pracownicy przemysłu tytoniowego mówili o pestycydach oraz insektycydach rozpylanych nad uprawami, a rzeczoznawcy próbowali wiązać te substancje z powstawaniem nowotworów. Na przysięgłych nie zrobiło to wrażenia. W którejś z rozpraw były pracownik rozwodził się nad tym, że jego firma adresowała reklamy do młodych ludzi, ukazując na nich szczupłych, uśmiechniętych idiotów o doskonałej budowie ciała i idealnie białych zębach, czerpiących radość życia z palenia tytoniu. Podobne reklamy kierowane do starszych ukazywały dziarskich kowbojów bądź też ludzi spędzających czas za kierownicą samochodu, tak samo korzystających z pełni życia z papierosem wetkniętym między wargi. 
Ale w żadnej z tych rozpraw przysięgli nie wydali wyroku na korzyść powoda.
Niemniej żaden z zeznających byłych pracowników nie narobił tyle złego, co Lawrence Krigler. Niesławne pismo z końca lat trzydziestych widziało na własne oczy zaledwie parę osób, lecz nigdy dotąd nie wspomniano o jego istnieniu na sali sądowej. Jeśli nawet przedstawiciele powoda we wcześniejszych rozprawach słyszeli o tym dokumencie, to dopiero Krigler zdołał przybliżyć jego treść przysięgłym. Sam fakt, że sędzia Harkin zezwolił na uwzględnienie relacji świadka w materiale dowodowym, miał być zapewne najważniejszym tematem do dyskusji w trakcie posiedzeń apelacyjnych - bez względu na to, która ze stron wygrałaby tę rozprawę.
Wynajęci przez Rohra ochroniarze pospiesznie wywieźli Kriglera z miasta, w godzinę po zakończeniu składania swoich zeznań znajdował się na pokładzie samolotu lecącego na Florydę. Wcześniej już kilkakrotnie adwokaci występujący przeciwko firmom przemysłu tytoniowego zwracali się do niego z prośbą o wystąpienie w roli świadka, ale dopiero teraz Krigler zdobył się na odwagę.
Przedstawiciele Pynexu zaproponowali mu w tajemnicy trzysta tysięcy dolarów za to, aby nie składał zeznań. Wystarczyło jedynie podpisać klauzulę, że nigdy nie zgodzi się wystąpić w sądzie podczas procesu analogicznego do sprawy Wooda. Krigler jednak odmówił. W ten sposób stał się jednocześnie człowiekiem ściganym.
Owi wysłannicy zagrozili mu bowiem, że go zabiją. Lecz od czasu rezygnacji z pracy Krigler już parokrotnie odbierał różne pogróżki, zazwyczaj przez telefon, od nie znanej mu osoby, która po paru zdaniach nieoczekiwanie odkładała słuchawkę. Mimo to nie zamierzał się ukrywać. Rozpowiadał na lewo i prawo, że napisał niemal całą książkę, a to bulwersujące wystąpienie zostanie opublikowane w wypadku jego przedwczesnej śmierci. Podobno maszynopis znajdował się na przechowaniu u adwokata z Melbourne Beach. Faktem było, że Krigler miał przyjaciela prawnika. To właśnie on zorganizował mu pierwsze spotkanie z Rohrem, nawiązał ponadto współpracę z FBI, właśnie na wypadek, gdyby Kriglera spotkało jakieś nieszczęście.

Mąż Millie Dupree, Hoppy, prowadził w Biloxi małą firmę handlu nieruchomościami. Nie był to żaden duży interes, niewiele przewijało się przez biuro ofert, ale każda z nich była rzetelnie opracowywana i klienci nigdy się nie skarżyli. Na ścianie gabinetu Hoppy'ego wisiała duża korkowa tablica, na niej zaś, pod wielkim tytułem "Okazje", były starannie poprzypinane fotografie - głównie małych domków z cegły otoczonych przystrzyżonymi trawnikami oraz skromnych piętrowych bliźniaków.
Hazardowa gorączka przygnała na wybrzeże sporą grupę konkurencyjnych handlarzy, nie bojących się zaciągać dużych kredytów i błyskawicznie pomnażających swój majątek. Lecz Hoppy i jego starzy koledzy z branży, którzy najlepiej znali tutejszy rynek, nie zmienili stylu działania. Unikali większego ryzyka, nadal oferując drobne "posiadłości" dla nowobogackich, raczej beznadziejne "domy do remontu" dla utracjuszy oraz różnorodne "okazje", przeznaczone głównie dla tych, którzy nie mogli uzyskać bankowego kredytu.
Hoppy płacił swoje rachunki w terminie i jakoś zarabiał na utrzymanie rodziny złożonej z Millie i pięciorga dzieci, z których troje studiowało, a dwoje młodszych uczyło się w szkole średniej. Z jego firmą związanych było co najmniej kilku licencjonowanych, pracujących okresowo agentów, stanowiących dość malowniczą gromadę straceńców, których łączyła z szefem ta sama silna awersja zarówno do długów, jak i kapitalistycznej przebojowości. Hoppy uwielbiał grę w bezika, toteż wiele godzin spędzał przy swoim biurku nad kartami, podczas gdy za oknem kwitła wolnorynkowa konkurencja. A jego agentów, niezależnie od jakichkolwiek umiejętności, łączyło też wspólne marzenie o spektakularnym sukcesie. Nie przeszkadzało to nikomu z tej bandy straceńców uciąć sobie poobiedniej drzemki czy też przystąpić do omawiania interesów przy partii bezika.
W ten czwartek, parę minut przed osiemnastą, kiedy rozgrywka dobiegała już końca i czyniono pierwsze przygotowania, aby odfajkować kolejny bezproduktywny dzień pracy, do biura wkroczył elegancko ubrany młody biznesmen z błyszczącą czarną aktówką i zapytał o pana Dupree. Hoppy przebywał właśnie na zapleczu, gdzie przepłukiwał usta tanią whisky i pospiesznie zbierał się do wyjścia, jako że Millie pozostawała poza domem. Nieznajomy przywitał się z nim uprzejmie i wręczył swoją wizytówkę, która przedstawiała go jako Todda Ringwalda, pracownika agencji KLX Property Group z Las Vegas w Newadzie. Na Hoppym zrobiło to tak silne wrażenie, że natychmiast wyprosił z biura ostatnich współpracowników i zamknął drzwi na zasuwkę. Już sama obecność w jego gabinecie świetnie ubranego mężczyzny, który przybył z tak daleka, świadczyła jednoznacznie, że w grę może wchodzićjakiś poważny interes.
Hoppy zaproponował szklaneczkę whisky, potem kawę, błyskawicznie zaparzoną, świeżą i mocną. Ringwald odmówił grzecznie i zapytał, czy przypadkiem nie przeszkadza.
- Nie, ależ skąd! Zapewne pan wie, że w tym interesie często trzeba pracować po godzinach.
Gość uśmiechnął się serdecznie i przyznał, że wie o tym doskonale, ponieważ jeszcze przed paru laty prowadził własną firmę tej branży. Więc na początek parę słów o jego instytucji. KLX jest spółką cywilną zarządzającą nieruchomościami w kilkunastu stanach. Nie buduje kasyn gry i nie zamierza się rozwijać w tym kierunku, jej specjalnością są bogate rezydencje, przynoszące duże zyski, powiązane jednak z rozwojem przybytków hazardu. Dlatego też KLX uważnie obserwuje rozbudowę kasyn. Hoppy energicznie przytakiwał ruchem głowy, jakby ten sposób rozumowania był mu nadzwyczaj bliski.
Jak należało zakładać, wraz z rozwojem przemysłu rozrywkowego następowały drastyczne zmiany na rynku nieruchomości. Ringwald wyraził swe przekonanie, że Hoppy doskonale zna ten mechanizm, ten zaś poświadczył ochoczo, jak gdyby już zbił na owym procederze gigantyczną fortunę. KLX bardzo ostrożnie wkraczało na nowe tereny, gość niezwykle mocno zaakcentował fakt unikania wszelkiego ryzyka: zawsze o krok za rozbudową kasyn gry, po szczegółowym przeanalizowaniu istniejącej sieci handlowej i planów urbanistycznych, zawsze z gotowymi projektami bogatych rezydencji, domów wielorodzinnych i osiedli mieszkaniowych. Kasyna dawały zatrudnienie wielu osobom, dobrze płaciły, a tym samym powodowały zmiany w lokalnych stosunkach ekonomicznych. Ponadto na rynku pojawiało się znacznie więcej pieniędzy, a KLX po prostu chciało mieć swój udział w ich obrocie.
- Moja firma działa jak sęp - wyjaśnił Ringwald z chytrym uśmieszkiem. - Obserwujemy spokojnie rozwój kasyn, kiedy zaś one przystępują do ataku, my wkraczamy do akcji na przygotowane pole bitwy.
- Genialne - wtrącił Hoppy, który ledwie mógł usiedzieć na miejscu.
Ale dziwnym sposobem KLX nie wkroczyło dość energicznie na południowe wybrzeże Missisipi, toteż, mówiąc w całkowitym zaufaniu, parę osób w Las Vegas straciło pracę. Niemniej nadal istniały w tej okolicy przeogromne możliwości. Na co Hoppy zauważył:
- Ależ tak, oczywiście!
Ringwald otworzył aktówkę, wyjął złożoną mapę podziału gruntów i rozpostarł jąna kolanach. On, wiceprezes działu rozwoju prężnej firmy, rozmawiał z drobnym, niewiele znaczącym handlarzem! A przecież takie spółki jak KLX mogły dysponować setkami specjalistów, kontaktować się z tysiącami zwykłych gospodyń domowych, gdyż te, znudzone codziennymi obowiązkami, niemalże kolekcjonowały wszelkie plotki krążące po okolicy.
- To znakomity pomysł! - rzekł Hoppy, wpatrując się jak urzeczony w mapę. - Małe miejscowe firmy, takie jak moja, zapewnią wam kompleksową i fachową pomoc.
- Polecono nam pańskie usługi - odparł Ringwald, sprawiając, że Hoppy mimo woli uśmiechnął się od ucha do ucha.
Zadzwonił telefon. Syn z klasy maturalnej koniecznie chciał wiedzieć, co będzie dzisiaj na kolację i kiedy mama wreszcie wróci do domu. Dupree był nieco zakłopotany. Mruknął, że jest bardzo zajęty, a w lodówce powinny być jeszcze łazanki z mięsem, które mogą sobie odgrzać.
Tymczasem rozłożona mapa znalazła się na jego biurku. Ringwald wskazał duży, zakreskowany na czerwono obszar w okręgu Hancock - sąsiadującym z okręgiem Harrison i wysuniętym najdalej na zachód spośród trzech okręgów nadmorskich. Obaj pochylili się nad mapą.
- Na ten teren chce wkroczyć spółka MGM Grand - rzekł gość, pokazując długopisem obszar nad sporą zatoką - ale na razie nikt jeszcze o tym nie wie. Mam nadzieję, że i pan nikomu nie powie.
Zanim jeszcze Ringwald skończył zdanie, Hoppy już energicznie kręcił głową.
- Zamierzają postawić tam największe kasyno nad Zatoką Meksykańską, prawdopodobnie rozpoczną budowę w połowie przyszłego roku. Ogłoszą to oficjalnie trzy miesiące wcześniej. Wygląda na to, że wykupią co najmniej pięćdziesiąt hektarów.
- To naprawdę przepiękne tereny, niemal dziewicze - oznajmił entuzjastycznie Dupree, chociaż nigdy nie był nawet w pobliżu owej zatoki. Uważał się jednak za eksperta, skoro mieszkał w Biloxi od czterdziestu lat.
- A nam zależy na tych terenach. - Ringwald wskazał zakreskowany obszar, graniczący od północnego zachodu z gruntami będącymi obiektem zainteresowania MGM. - To dwieście hektarów, więc coś w sam raz dla nas.
Z powrotem złożył część mapy, ukazując artystycznie sporządzony na odwrocie "urbanistyczny szkic zagospodarowania terenu". Ponad schematycznym planem widniał wykaligrafowany na niebiesko tytuł: "Stillwater Bay". Uwzględniono na nim kompleksową zabudowę, od bogatych rezydencji, biurowców i rozległych posiadłości, poprzez domki jednorodzinne, tereny zielone, kościoły, centralny plac zabaw, pawilony handlowe, aż po deptak spacerowy, port, przystań rybacką, ośrodek administracyjny, parki, ścieżki do joggingu, trasy rowerowe, nie wyłączając nawet szkoły średniej. A wszystko to na użytek mieszkańców okręgu Hancock, rozplanowane przez dalekowzrocznych ludzi z Las Vegas!
- O rety! - jęknął Hoppy, jakby już widział sterty banknotów leżących najego biurku.
- Całość podzielona na cztery etapy, które zajmą w sumie pięć lat. Budowa tego miasteczka będzie kosztowała trzydzieści milionów. To chyba największa inwestycja, jaką dotychczas rozpoczęto w tej części Missisipi.
- Jasne. Nic nie może się z tym równać.
Ringwald wyciągnął kolejny rysunek, przedstawiający nowoczesny port rybacki, potem jeszcze jeden, ukazujący panoramę osiedla domków jednorodzinnych.
- To tylko wstępne szkice. Mógłbym pokazać panu całość projektu, gdyby zechciał pan przyjechać do mojego biura.
- Do Las Vegas?
- Tak. Jeżeli dojdziemy do porozumienia w sprawie pańskiej współpracy z nami, poprosimy pana o kilkudniową wizytę w naszej siedzibie. Miałby pan okazję poznać niektórych ludzi, zajrzeć za kulisy projektowania tak wielkiego przedsięwzięcia.
Pod Hoppym omal nie ugięły się kolana. Zaczerpnął głęboko powietrza. Tylko spokojnie, powtarzał w myślach.
- Rozumiem. A konkretnie o jakiego typu współpracę chodzi?
- Na początku potrzebny byłby nam zaufany przedstawiciel, który by się zajął wykupem gruntów od obecnych właścicieli. Później trzeba będzie uzyskać niezbędne pozwolenia od miejscowych władz. To zadanie, jak pan wie, często wymaga sporo czasu i dość kontrowersyjnych zabiegów. Nadzwyczaj starannie przygotowujemy materiały przedstawiane komisjom planistycznym i radom urbanizacyjnym. Jesteśmy gotowi nawet wystąpić do sądu, gdyby zaszła taka konieczność. W naszej działalności trzeba się z tym liczyć. Właśnie w takim zakresie oczekujemy pańskiej współpracy. Natomiast po załatwieniu formalności potrzebny nam będzie lokalny pośrednik do szukania kupców i najemców na posiadłości w Stillwater Bay.
Happy usiadł na krześle i zamyślił się na chwilę.
- Ile możecie poświęcić na wykup gruntów? - zapytał.
- Ziemia jest droga, o wiele za droga, jak na ten rejon. Właściciele chcą około dwudziestu pięciu tysięcy dolarów za hektar, to znaczy mniej więcej dwa razy tyle, ile w rzeczywistości warte są grunty.
Dupree szybko obliczył, że dwieście hektarów po dwadzieścia pięć tysięcy za hektar daje pięć milionów dolarów, a sześcio procentowa prowizja od takiej transakcji oznaczałaby dla niego trzysta tysięcy, zakładając, rzecz jasna, że byłby jedynym reprezentantem firmy podczas akcji wykupu. Ringwald spoglądał na niego z poważną miną, choć doskonale zdawał sobie sprawę, że Hoppy dokonuje w myślach gorączkowych obliczeń.
- Tak, to faktycznie o dziesięć tysięcy za dużo od hektara - oznajmił w końcu autorytatywnie.
- Owszem, lecz trzeba brać pod uwagę, że tamte ziemie nie zostały wystawione na sprzedaż. Właściciele niezbyt się chcą ich pozbywać, dlatego musimy działać szybko, zanim MGM ogłosi swoje zamiary i nas ubiegnie. W tym celu potrzebny nam lokalny agent. Jeśli rozejdzie się plotka, że duża firma z Las Vegas wykupuje grunty, ich cena może nawet podskoczyć do pięćdziesięciu tysięcy za hektar. Zawsze tak się dzieje.
Wzmianka o tym, że tamtejsze grunty nie zostały wystawione na sprzedaż, znacznie podniosła Hoppy'ego na duchu. Oznaczało to bowiem, że w transakcję nie są zaangażowani inni agenci. Tylko on! Całe sześć procent prowizji miało przypaść w udziale tylko jemu! No, jego okręt wypływał wreszcie na otwarte morze. Nie kto inny, jak on, Hoppy Dupree, po wielu latach odnajmowania zrujnowanych domów ubogim mieszkańcom, miał ostatecznie osiągnąć swój wielki sukces.
A trzeba było jeszcze pamiętać o przyszłym zarządzaniu posiadłościami Stillwater Bay. Przecież wszystkie te bogate rezydencje, domki jednorodzinne, sklepy i biura musiały znaleźć swoich właścicieli. Do diabła! Dostałoby mu się całe miasteczko wartości trzydziestu milionów dolarów, a przecież od każdej umowy kupna czy najmu naliczałby dla siebie odpowiednie prowizje! Nie ulegało wątpliwości, że najdalej za pięć lat zostanie milionerem!
Ringwald postanowił kuć żelazo póki gorące.
- Zakładam, że pańska prowizja wyniosłaby osiem procent. Tyle zazwyczaj płacimy.
- Oczywiście - podjął ochoczo Hoppy, chociaż słowa ledwie mu przechodziły przez zaschnięte gardło. W jednej chwili pierwsza część jego zysku urosła z trzystu do czterystu tysięcy dolarów. - Do kogo należą te grunty? - spytał pospiesznie, jakby się obawiał, że kwestia ośmioprocentowej prowizji może być jeszcze przedmiotem dyskusji.
Ringwald westchnął ciężko i przygarbił ramiona.
- Właśnie tu pojawiają się pierwsze komplikacje - rzekł po chwili, a Hoppy'emu serce podeszło do gardła. - Cały ten teren leży w szóstej gminie okręgu Hancock - ciągnął tamten - a szósta gmina podlega rejonowemu zarządcy o nazwisku...
- Jimmy Hull Moke - wtrącił Dupree, już nie ze smutkiem, ale z rozpaczą w głosie.
- Zna go pan?
- Tutaj wszyscy znają Jimmy'ego Hulla. Piastuje ten urząd od trzydziestu lat. To najbardziej przebiegły lis na całym wybrzeżu.
- Naprawdę zna go pan osobiście?
- Nie, tylko wiele o nim słyszałem.
- Do nas także dotarły niezbyt pocieszające plotki.
- "Niezbyt pocieszające" to zdecydowanie za mało powiedziane w stosunku do Jimmy'ego Hulla. Ten facet trzyma łapę dosłownie na wszystkim, co podlega jego urzędowi.
Ringwald przygryzł wargi, miał taką minę, jakby znalazł się w kropce i nie wiedział, jak wybrnąć z tej sytuacji. Hoppy przetarł zaczerwienione oczy i zaczął gorączkowo szukać w myślach sposobu na urzeczywistnienie perspektyw zdobycia fortuny. Przez całą minutę trwało napięte milczenie.
- Postąpilibyśmy bardzo nierozsądnie - odezwał się w końcu Ringwald - gdybyśmy zaczęli wykupywać grunty, nie zyskawszy wcześniej żadnych gwarancji ze strony tego Moke'a oraz władz okręgu. Zapewne zdaje pan sobie sprawę, ile trzeba załatwić formalności przed przystąpieniem do realizacji takiego projektu.
- Owszem. Zatwierdzenie planów, pomiary geodezyjne, akceptacja urbanistyczna, ekspertyzy gruntów, co tylko dusza zapragnie - wyrecytował ciężko Hoppy, jak gdyby musiał toczyć podobne boje każdego dnia.
- Dowiedzieliśmy się, że wszystkie te sprawy pozostają w gestii Jimmy'ego Moke'a.
- A ten rządzi twardą ręką. Znów na krótko zapadło milczenie.
- Może powinniśmy zorganizować z nim spotkanie? - podsunął Ringwald.
- To chyba nie najlepszy pomysł. - Dlaczego?
- Żadne spotkania niczego nie dadzą.
- Niezbyt rozumiem.
- Chodzi o forsę, to jasne jak słońce. Jimmy Hull lubi brać gotówkę do kieszeni, najlepiej w grubych kopertach i nie znaczonych banknotach.
Tamten smętnie pokiwał głową, chcąc widocznie dać do zrozumienia, że nie jest to najszczęśliwszy zbieg okoliczności.
- My też o tym słyszeliśmy - mruknął cicho, niemal sam do siebie. - No cóż, nie jest to aż tak wyjątkowe, zwłaszcza na terenach, gdzie rozwijają się kasyna. Na rynek wpływa mnóstwo gotówki i niektórzy urzędnicy stają się chciwi.
- Jimmy Hull cierpi na to już od urodzenia. Bierze łapówki od trzydziestu lat, kasyna nie mają tu nic do rzeczy.
- I nigdy dotąd nie został przyłapany?
- Nie. Jak na gminnego zarządcę jest nadzwyczaj sprytny. Bierze tylko gotówkę, bez świadków, żeby nikt nie mógł go zaskarżyć. Zresztą do tego nie trzeba mieć dyplomu uniwersyteckiego.
Hoppy delikatnie osuszył chusteczką spocone czoło. Sięgnął do najniższej szuflady biurka, wyjął dwa kieliszki oraz butelkę wódki. Napełnił kieliszki alkoholem i jeden z nich przesunął w kierunku gościa.
- Na zdrowie - rzekł, zanim jeszcze Ringwald zdążył wyciągnąć rękę. Upił nieco wódki.
- Więc jak można to załatwić?
- A jak zazwyczaj postępujecie w podobnych sytuacjach?
- Szukamy dojść do urzędników terenowych. W grę wchodzą zbyt duże pieniądze, żeby zrezygnować i wyrzucić plany do kosza.
- O jakiego typu dojścia chodzi?
- Mamy swoje sposoby. Na przykład oferujemy datki na następną kampanię wyborczą, fundujemy im ekskluzywne wakacje bądź też wystawiamy zlecenia na konsultacje dla ich współmałżonków czy bliskich krewnych.
- I nigdy nie dajecie łapówek w gotówce?
- No cóż, tego nie powiedziałem.
- Więc tym razem trzeba będzie tak postąpić. Jimmy Hull nie lubi żadnych kombinacji, bierze forsę do ręki.
Hoppy pociągnął łyk wódki z kieliszka i oblizał wargi.
- Ile powinien dostać?
- Nie wiem. Na pewno lepiej opłacić go sowicie. Jeśli poczuje się niedowartościowany, później może zacząć torpedować wasz projekt. A forsy i tak nie odda. Jimmy Hull nie uznaje żadnych zwrotów.
- Mówi pan tak, jakby znał go doskonale.
- Ci z nas, którzy od lat działają na wybrzeżu, wiedzą dobrze, jak załatwiać takie sprawy. A wokół Jimmy'ego narosły już legendy.
Ringwald z niedowierzaniem pokręcił głową.
- Witamy w Missisipi - dodał Dupree, ponownie unosząc kieliszek. Gość nawet nie tknął jeszcze swojej porcji wódki.
Przez dwadzieścia pięć lat Hoppy działał uczciwie w tej branży i nie zamierzał się teraz wdawać w jakieś brudne interesy. Nawet obiecana wysoka prowizja nie była warta podejmowania ryzyka. Musiał myśleć o dzieciach, rodzinie, swojej reputacji i utrzymaniu dotychczasowej pozycji w tutejszej społeczności. I o wizytach w kościele, i o Klubie Rotariańskim. Kimże zresztą był ten nieznajomy elegancik w drogim garniturze i błyszczących pantoflach, proponujący mu niespotykane dochody za drobną w gruncie rzeczy usługę? Trzeba było koniecznie sprawdzić przez telefon tę całą KLX Property Group zaraz po jego wyjściu.
- Niezbyt mnie to dziwi - rzekł Ringwald. - Stykamy się z takim podejściem od czasu do czasu.
- Więc co zamierzacie zrobić?
- Zapewne spróbujemy wybadać tego Moke'a i określić precyzyjniej warunki jego współpracy.
- Mogę się założyć, że pójdzie wam na rękę.
- W takim razie uzgodnimy szczegóły. Jak sam pan powiedział, przygotujemy wypchaną kopertę. - Urwał i po namyśle upił nieco alkoholu z kieliszka. - Zatem, czy ma pan ochotę uczestniczyć w realizacji naszego projektu?
- Sam nie wiem. Przy takim załatwieniu sprawy...
- Nie znamy nikogo w okręgu Hancock, a wolelibyśmy pozostać w cieniu. Proszę pamiętać, że jesteśmy z Las Vegas. Gdybyśmy zaczęli otwarcie wykazywać zainteresowanie tamtym terenem, cały nasz plan od razu spaliłby na panewce.
- Więc chce pan, żebym porozmawiał z Jimmym Hullem?
- Oczywiście, jeżeli zdecyduje się pan z nami współdziałać. Jeśli nie, to będziemy zmuszeni poszukać innego agenta.
- Cieszę się nienaganną reputacją - oznajmił stanowczo Hoppy, odpędzając od siebie myśl, że ktoś inny mógłby zarobić wspomniane czterysta tysięcy dolarów.
- Przecież nie chcemy pakować pana w żadne nieczyste sprawki. - Tamten zamyślił się na krótko, jakby dobierał odpowiednie słowa. Dupree wpatrywał się w niego. - Powiedzmy, że znajdziemy jakiś sposób na dostarczenie tego, czego zażąda Moke. Pan nie będzie miał z tym nic wspólnego. Możemy nawet załatwić tak, że nawet się pan nie dowie, kiedy przesyłka dotrze do adresata.
Hoppy wyprostował się na krześle, miał wrażenie, iż cały ciężar spadł mu z głowy. Skoro Ringwald i jego koledzy załatwiali już wcześniej podobne interesy, to może faktycznie mieli swoje sposoby. Zapewne niejednokrotnie stykali się z urzędnikami znacznie bardziej przebiegłymi niż Jimmy Hull Moke.
- Słucham z zainteresowaniem - powiedział.
- Jest pan tutejszy i trzyma rękę na pulsie. My wkraczamy na nieznany teren, zatem wolimy polegać na panu. Zaproponuję plan postępowania, a pan mi powie, czy jest on sensowny. Załóżmy, że spotka się pan z tym Moke'em na osobności i powie mu z grubsza o naszym projekcie, nie wymieniając nazwy spółki. Nadmieni pan tylko, że ma klienta, który chce z nim współpracować. Niech on określi cenę. Jeśli suma będzie dla nas do przyjęcia, wtedy powiadomi go pan, że sprawa załatwiona. My się zajmiemy przekazaniem pieniędzy, a pan nawet nie będzie wiedział, kiedy i jak koperta zostanie doręczona. Pan zachowa czyste sumienie, a Moke będzie uszczęśliwiony. My też bylibyśmy wówczas zadowoleni, gdyż moglibyśmy przystąpić do realizacji tak dochodowego przedsięwzięcia. A nie omieszkam dodać, że i pan miałby swoje udziały w zyskach.
To się Hoppy'emu podobało! Wcale nie musiałby sobie brudzić rąk, nieczyste sprawki jego klient załatwiałby bezpośrednio z Jimmym Hullem. On tylko w odpowiednim momencie odwróciłby wzrok. Mimo wszystko należało zachować ostrożność. Dlatego też odparł, że chciałby mieć czas do namysłu.
Pogawędzili jeszcze trochę, przeglądając plany osiedla, w końcu pożegnali się o ósmej wieczorem. Ringwald obiecał się z nim skontaktować w piątek z samego rana.
Przed wyjściem z biura Hoppy zadzwonił pod numer wydrukowany na wizytówce Ringwalda. Uprzejma telefonistka w Las Vegas powitała go słowami:
- Dzień dobry. Tu centrala KLX Property Group.
Dupree uśmiechnął się i zapytał, czy może rozmawiać z panem Ringwaldem. Został przełączony na jakiś telefon wewnętrzny, gdzie równie uprzejma dziewczyna o imieniu Madeline, asystentka kierownika działu, poinformowała go, że pan Ringwald niestety musiał wyjechać z miasta i będzie w biurze dopiero w poniedziałek rano. Kiedy zaś spytała, kto dzwoni, Hoppy pospiesznie odłożył słuchawkę.
Z satysfakcją przyjął fakt, że spółka KLX istnieje w rzeczywistości.

Recepcjonistka motelu przyjmowała wszystkie wiadomości telefoniczne do przysięgłych i spisywała je na żółtych kartkach wielkiego notatnika, po czym przekazywała Lou Dell, ta zaś roznosiła je zainteresowanym, wręczając zapiski z miną świętego Mikołaja rozdającego dzieciom czekoladki. Telefon od George'a Teakera został odebrany w czwartek o dziewiętnastej czterdzieści, a informacja szybko trafiła do Lonniego Shavera, który zamiast oglądać film w towarzystwie reszty składu, siedział w swoim pokoju i pracował na komputerze. Natychmiast oddzwonił do Teakera i przez pierwszych dziesięć minut rozmowy musiał odpowiadać na pytania dotyczące przebiegu rozprawy. Przyznał szczerze, iż był to bardzo zły dzień dla obrony. Nie ulegało wątpliwości, że Lawrence Krigler wywarł olbrzymie wrażenie na przysięgłych, rzecz jasna, z wyjątkiem Lonniego. Solennie zapewnił swego rozmówcę, że jego te zeznania wcale nie poruszyły. Teaker zaś kilkakrotnie powtórzył, że specjaliści z Nowego Jorku są poważnie zaniepokojeni i bardzo liczą na twarde stanowisko Shavera, choć zdają sobie sprawę, iż znajdzie się on w kłopotliwej sytuacji.
Lonnie odparł spokojnie, że jest za wcześnie, aby cokolwiek wyrokować.
Wreszcie Teaker oznajmił, że chciałby jak najszybciej dokonać z nim ostatnich ustaleń w sprawie umowy o pracę. Dla Lonniego pozostawała otwarta tylko jedna kwestia: ile wyniosą jego dochody w nowej firmie. Do tej pory zarabiał czterdzieści tysięcy rocznie, a Teaker obiecał mu wstępnie, iż dostanie pięćdziesiąt, nie licząc jakichś bliżej nieokreślonych premii i nagród uzależnionych od osiąganych przez niego wyników, które mogą dać w sumie nawet dwadzieścia tysięcy dolarów rocznie.
Zarząd spółki życzył sobie, by jak najszybciej po zakończeniu procesu Shaver rozpoczął specjalne szkolenie dla kadr kierowniczych, prowadzone w Charlotte. A skoro w rozmowie znów powróciła kwestia rozprawy, Lonnie musiał odpowiedzieć na dalsze pytania związane z nastrojami i poglądami przysięgłych.
Mniej więcej godzinę później Shaver stanął przy oknie wychodzącym na pogrążony w mroku parking i usiłował sam siebie przekonać, że naprawdę będzie zarabiał około siedemdziesięciu tysięcy dolarów rocznie.
Uznał, że to całkiem imponujące osiągnięcie jak na czarnoskórego chłopaka z prowincji, którego ojciec jeździł ciężarówką i zwoził mleko do mleczarni po trzy dolary za godzinę pracy.

ROZDZIAŁ 18
W piątek rano "The Wall Street Journal" zamieścił na pierwszej stronie obszerny artykuł omawiający zeznania Lawrence'a Kriglera z poprzedniego dnia rozprawy. Agner Layson, który do tej pory z uwagą słuchał wszystkiego, o czym mówiono na sali sądowej, najpierw szczegółowo zrelacjonował wypowiedzi świadka, dalej zaś przedstawił swoją opinię na temat wrażenia, jakie te zeznania wywarły na przysięgłych. W drugiej części artykułu ostro skrytykował Kriglera za zbrukanie dobrego imienia korporacji ConPack i powiązanej z nią kiedyś spółki Allegheny Growers. Jak należało się spodziewać, energicznie zaprzeczył wszelkim oskarżeniom zawartym w zeznaniach Kriglera. Twierdził stanowczo, że firma w końcu lat trzydziestych nie prowadziła żadnych badań nad oddziaływaniem nikotyny, a w każdym razie nikt z grona specjalistów nawet nie słyszał o takich pracach. Zresztą od tamtej pory minęło wiele lat. Również żaden z pracowników ConPack nie widział na oczy wspomnianego dokumentu, który zapewne jest wytworem bujnej wyobraźni świadka. I wcale nie było powszechnie znane w przemyśle tytoniowym, że nikotyna działa uzależniająco. Jej zawartość w liściach tytoniowych w żadnej mierze nie była sztucznie utrzymywana na wysokim poziomie, nie czynił tego ani ConPack, ani żaden inny wytwórca papierosów. Co więcej, oczerniona spółka dysponowała pisemną ekspertyzą, w której zaznaczano wyraźnie, że nikotyna nie wykazuje żadnego oddziaływania uzależniającego.
Pynex dostarczył prasie garść informacji pochodzących z niewiadomego źródła. Krigler był prawdziwą zakałą firmy. Jedynie sam się przedstawiał jako autor poważnych prac naukowych, podczas gdy w rzeczywistości był zwykłym inżynierem, szeregowym pracownikiem działu produkcji. Jego ocena eksperymentalnej hodowli odmiany "Raleigh 4" całkowicie mijała się z prawdą, gdyż jej uprawa na skalę przemysłową była nieopłacalna. Śmierć siostry w znacznym stopniu wpłynęła na zachowanie i poglądy Kriglera. Bez uprzedzenia wystąpił z pozwem do sądu. W artykule znalazła się nawet sugestia, że warunki ugody sprzed trzynastu lat były niezwykle krzywdzące dla Pynexu.
W podsumowaniu zamieszczono też krótkie omówienie wyników giełdowych spółki. W chwili zamknięcia sesji cena jej akcji wynosiła siedemdziesiąt pięć i pół dolara za sztukę, a zatem po licznych wahaniach w ciągu dnia ustaliła się na poziomie o trzy punkty niższym niż dnia poprzedniego.
Sędzia Harkin przeczytał artykuł na godzinę przed rozpoczęciem posiedzenia. Zaraz zadzwonił do Lou Dell czuwającej w motelu "Siesta Inn", aby się upewnić, iż nikt z przysięgłych nie będzie miał żadnych szans zapoznać się z tym numerem "The Wall Street Journal". Uzyskał zapewnienie, iż sędziowie otrzymują jedynie lokalną prasę, do tego uważnie sprawdzoną, zgodnie z jego instrukcjami. Kobieta z satysfakcją wycinała z gazet nawet pobieżne wzmianki na temat ich rozprawy. Czasami też dla żartu wycinała jakiś inny artykuł, jakby chciała pobudzić w swych podopiecznych dodatkowe zainteresowanie. Bo przecież i tak nie mogli się dowiedzieć, co naprawdę zostało usunięte z dostarczanej im prasy.

Hoppy Dupree niewiele spał tej nocy. Po zmyciu naczyń i odkurzeniu dywanu w salonie, prawie godzinę rozmawiał przez telefon z Millie. Ucieszyło go, iż żona jest w dobrym nastroju.
Wstał z łóżka o północy, usiadł na ławce na werandzie i zaczął rozmyślać o projekcie KLX, o Jimmym Hullu Moke'u oraz fortunie, która leżała w zasięgu ręki, jakby czekała specjalnie na niego. Chciał przeznaczyć te pieniądze dla dzieci, już przed wyj ściem z biura powziął takie postanowienie. Marzył o tym, aby żadne z pięciorga nie musiało pracować w wakacje ani chodzić do szkół publicznych, lecz mogło sobie wybrać najlepszą z renomowanych uczelni prywatnych. Nie byłoby też źle przenieść się do większego domu, ale i w tym względzie myślał głównie o dzieciach. On i Millie nie mieli specjalnych wymagań, mogli mieszkać gdziekolwiek.
W dodatku nie musiałby zaciągać żadnych kredytów. Po uregulowaniu wszelkich należności mógłby ulokować resztę pieniędzy w dwojaki sposób, wykupić pełniejsze polisy ubezpieczeniowe i zainwestować w nieruchomości. Myślał przy tym o udziałach w jakichś obiecujących przedsięwzięciach publicznych, z których zyski może by nie były zbyt duże, ale za to pewne. Już teraz miał na oku parę takich inwestycji.
Ale martwiła go bezgranicznie konieczność dogadania się z Jimmym Hullem Moke'em. Nigdy dotąd nie dawał i nie proponował nikomu łapówek, nawet taka myśl nie przyszła mu do głowy. Jego kuzyn, który sprzedawał używane samochody, dostał wyrok trzech lat więzienia za umyślne zawyżanie wartości obciążonej hipoteką firmy. Zrujnował swoje małżeństwo, zniszczył dzieciom przyszłość.
Dopiero przed świtem Hoppy zdołał sobie przetłumaczyć, że chyba może całkowicie polegać na kiepskiej reputacji Jimmy'ego Hulla Moke'a. Wszak tamten od dawna stosował swoje korupcyjne praktyki i zdołał je doprowadzić do perfekcji. Jak na skromnie opłacanego urzędnika państwo we go zgromadził naprawdę imponujący majątek. I wszyscy o tym wiedzieli!
Nie ulegało więc żadnej wątpliwości, że Moke doskonale wiedział, jak załatwić tego typu "umowę" i nie dać się złapać. A Hoppy nie musiał przecież osobiście wręczać mu łapówki, zgodnie z obietnicą miał się nawet nie dowiedzieć, kiedy i jak pieniądze zostaną przekazane.
Przy porcji kukurydzianych płatków śniadaniowych doszedł do wniosku, że nie poniesie nadmiernego ryzyka. Wystarczyło się umówić z Jimmym Hullem na rozmowę i zasugerować mu jedynie, że chodzi o duży i nadzwyczaj zyskowny projekt, a już on z pewnością przejmie inicjatywę w swoje ręce. Później zaś powiadomić Ringwalda. W znacznie lepszym nastroju wstawił do kuchenki mrożone naleśniki z nadzieniem cynamonowym dla dzieci, na stole zostawił im pieniądze na lunch i o ósmej wyszedł do pracy.

Po bulwersujących zeznaniach Kriglera obrona sprawiała wrażenie obojętnej. Wszyscy prawnicy wyglądali na rozluźnionych, spokojnych, ani trochę nie przejętych ciosem, jaki wczoraj zadał im przedstawiciel powoda. Wszyscy też mieli tego dnia nieco jaśniejsze garnitury, szare bądź granatowe, a jeden nawet w odcieniu khaki. W kąt musiały pójść eleganckie czarne stroje i wykrochmalone koszule. Zniknęły także nachmurzone czoła i marsowe miny ludzi przekonanych o swej wyższości. W tej samej chwili, kiedy otworzyły się boczne drzwi i pierwszy przysięgły wkroczył na salę, na twarzy każdego członka zespołu zagościł ciepły, przyjazny uśmiech. Rozległy się nawet pojedyncze chichoty. Nic, tylko przyłączyć się do tej wspaniałej kompanii!
Sędzia Harkin uprzejmie powitał przysięgłych, lecz tylko nieliczni odpowiedzieli bladymi uśmiechami. Był to piątek, a więc ostatni dzień przed weekendem, który miał im upłynąć w motelu "Siesta Inn". Cały skład zdecydował przy śniadaniu, że Nicholas wystosuje wniosek do sędziego, zawierający prośbę o rozpatrzenie możliwości organizacji posiedzeń również w soboty. Przysięgli woleli spędzać te dni w sądzie i przyspieszyć nieco bieg wydarzeń, niż siedzieć bezczynnie w swoich pokojach i myśleć o niebieskich migdałach.
Większość zwróciła jednak uwagę na głupie uśmieszki Cable'a orazjego współpracowników. Nie uszła ich uwagi zmiana strojów, luźna atmosfera przy stole obrony oraz wymieniane szeptem żartobliwe uwagi.
- Z czego oni się tak cieszą, do diabła? - zapytała szeptem Loreen Duke, kiedy sędzia przystąpił do odczytywania pytań z listy.
- Chcą nam dać do zrozumienia, że wszystko jest pod kontrolą - odparł cicho Nicholas. - Wystarczy na nich popatrzeć.
Wendall Rohr wstał i oznajmił podniosłym tonem:
- Wzywam na świadka doktora Rogera Buncha.
Spojrzał na przysięgłych, jakby oczekiwał od nich jakiejś reakcji na dźwięk tego nazwiska.
Ale był to piątek. Przysięgli nie zamierzali w żaden sposób na nic reagować.
Bunch zyskał sławę jakieś dziesięć lat wcześniej, kiedyjeszcze jako naczelny chirurg Stanów Zjednoczonych zaczął otwarcie krytykować cały przemysł tytoniowy. W ciągu sześcioletniej kadencji na tym stanowisku inicjował wręcz niezliczone prace badawcze, przypuszczał frontalne ataki, wygłaszał tysiące przemówień, napisał nawet trzy książki na temat konsekwencji palenia tytoniu, a ponadto wywierał ciągłe naciski na instytucje rządowe, by podjęły inicjatywy w zakresie regulacji prawnych. Jego starania nie przyniosły większych rezultatów. Mimo to, po zakończeniu kadencji, Bunch wykorzystywał swe zdolności publicystyczne i kontynuował tę swoistą krucjatę.
Z pewnością odznaczał się bardzo bogatą wiedzą i był gotów podzielić się nią z przysięgłymi. Rozpoczął zeznania od kategorycznego stwierdzenia: palenie papierosów jest przyczyną raka płuc. Każda specjalistyczna instytucja lekarska, która miała okazję wypowiedzieć się na ten temat, potwierdzała, że dym tytoniowy jest przyczyną powstawania nowotworów. Przeciwnego zdania byli jedynie producenci papierosów oraz wszelkie organizacje powiązane z przemysłem tytoniowym.
Nikotyna jest uzależniająca. Wystarczy o to spytać każdego, kto próbował rzucić palenie. Przedstawiciele producentów utrzymują, że palenie tytoniu jest tylko sprawą wyboru. Ale to typowe mydlenie oczu, oznajmił z pogardą w głosie. W ciągu swej sześcioletniej kadencji naczelnego chirurga kraju zainicjował trzy duże prace naukowe na ten temat i wszystkie, niezależnie od siebie, przyniosły ten sam rezultat: palenie papierosów prowadzi do nałogu.
Firmy przemysłu tytoniowego wydają miliardy dolarów na wprowadzanie w błąd opinii publicznej. Finansują badania mające dowodzić, że palenie tytoniu jest całkowicie niegroźne. Na same tylko reklamy poświęcają około dwóch miliardów rocznie, a następnie przekonują wszystkich, że ludzie dokonują w pełni świadomego wyboru. To zwyczajne oszustwo, ponieważ ich klienci, a zwłaszcza nastolatki, otrzymują kłamliwe informacje. W myśl haseł reklamowych palenie wydaje się doskonałą rozrywką, świadczy o dojrzałości, a nawet przyczynia się do poprawy stanu zdrowia.
Ogromne fundusze są przeznaczane na wszelkiego rodzaju pseudonaukowe ekspertyzy, których autorzy dowodzą wszystkiego, czego tylko zażyczą sobie zleceniodawcy. Cały przemysł tytoniowy żeruje na kłamstwach i oszustwach. Producenci nie chcą ponosić jakiejkolwiek odpowiedzialności za własne wyroby. Organizują gigantyczne kampanie reklamowe i akcje promocyjne, lecz gdy któryś z ich klientów umrze na raka płuc, zajmują twarde stanowisko, że ten człowiek dokonał świadomego wyboru.
Bunch zainicjował dużą pracę badawczą, która wykazała, że w papierosach znajdują się pozostałości insektycydów i pestycydów, włókna azbestu, a także nie zidentyfikowane śmieci, prawdopodobnie zmiatane z podłogi. A zatem firmy, nie szczędzące grosza na reklamy, nie zadają sobie nawet trudu usunięcia toksycznych substancji z tytoniu używanego do produkcji papierosów.
Inne kierowane przez niego badania ujawniły, w jaki sposób producenci oddziałują poprzez reklamy na młodzież bądź też ludzi ubogich, jakie stosują chwyty, aby pozyskać klientów określonej płci czy warstwy społecznej.
Z uwagi na piastowane niegdyś stanowisko naczelnego chirurga kraju doktor Bunch zyskał prawo wypowiadania swych opinii na wiele różnych tematów. W trakcię składanych przed południem zeznań kilkakrotnie z wielkim trudem przychodziło mu hamować swe oburzenie na działalność firm przemysłu tytoniowego. A gdy do głosu dochodziły emocje, natychmiast cierpiała na tym wiarygodność świadka, 
Mimo to wywarł wrażenie na przysięgłych. Nikt bowiem nie ziewał i nie podsypiał w czasie tej sesji.

Todd Ringwald orzekł stanowczo, że spotkanie powinno się odbyć w biurze Hoppy' ego, ponieważ tu najłatwiej byłoby przekonać Moke'a do akceptacji projektu. Dupree przyznał, iż jest to sensowna propozycja. W tego rodzaju układach z klientami nie miał żadnego doświadczenia. Dopisało mu szczęście i zastał Jimmy'ego Hulla w domu, tamten grzebał akurat pod maską swego wozu terenowego, oznajmił jednak, że i tak wybiera się tego dnia do Biloxi. Jowialnym tonem dorzucił, że zna Hoppy'ego, a w każdym razie słyszał o jego agencji. Dupree zaś powiedział tylko tyle, że sprawa dotyczy ewentualnej olbrzymiej inwestycji na terenie okręgu Hancock. Umówili się na lunch, który miały stanowić kanapki w gabinecie Hoppy' ego. Moke rzekł, iż nie potrzebuje wskazówek i dobrze wie, jak trafić do jego biura.
Z niewiadomych powodów około południa w biurze pojawiło się aż trzech pracujących dorywczo agentów. Dziewczyna zasiadła przy telefonie i zaczęła długą rozmowę ze swoim chłopakiem, druga przeglądała rejestr domów do wynajęcia, a mężczyzna wyraźnie czekał na partię bezika. Nie bez trudu Hoppy pozbył się ich wszystkich z biura, nie chciał bowiem, aby ktoś się tu kręcił podczas rozmowy z Jimmym Hullem.
Kiedy więc Moke, w dżinsach i wysokich kowbojskich butach, wkroczył do pomieszczeń, Dupree czekał na niego sam. Uścisnęli sobie dłonie na powitanie i Hoppy lekko drżącym głosem zaprosił gościa do swego gabinetu. Na biurku stał już przygotowany talerz kanapek z pobliskiej pizzerii oraz porcje mrożonej herbaty. Zaczęli rozmowę od plotek na temat miejscowych polityków, sieci kasyn oraz wędkarstwa, pożywiając się jednocześnie. Dupree w ogóle nie miał apetytu. Strach ściskał go za żołądek, a ręce bez przerwy się trzęsły. Później sprzątnął wszystko z biurka i rozłożył wstępny projekt osiedla Stillwater Bay. Ringwald dostarczył mu z samego rana plany, na których nie było nigdzie nazwy firmy planującej budowę. Hoppy zrobił pobieżny, dziesięciominutowy wykład na temat projektowanej inwestycji i dopiero wtedy się uspokoił. Całkiem nieźle to wypadło, podsumował w duchu.
Jimmy Hull spoglądał na plany, pocierał palcami brodę, wreszcie rzekł:
- Trzydzieści milionów, tak?
- Co najmniej - odparł Dupree, stopniowo pozbywając się kolejnych skrupułów.
- A kto zamierza się podjąć takiej inwestycji?
Hoppy już wcześniej starannie obmyślił sobie odpowiedź, toteż oznajmił pewnym tonem, że nie może na razie zdradzić nazwy firmy. Moke'owi chyba się to spodobało. Począł zadawać różne pytania, bez wyjątku odnoszące się do spraw finansowych. Dupree spokojnie udzielał wyjaśnień.
- Pomiary geodezyjne mogą stanowić duży problem - ocenił Jimmy Hull, marszcząc brwi.
- To zrozumiałe.
- A komisja urbanistyczna zapewne będzie się czepiała każdego drobiazgu.
- To też przewidzieliśmy.
- Oczywiście, ostateczna decyzja należy do władz okręgu. Sam pan wie, że wyniki pomiarów geodezyjnych i opinie ekspertów planistyki nie są specjalnie brane pod uwagę. Najważniejsze jest zdanie gminnego nadzorcy, który praktycznie może decydować według własnego uznania.
Jimmy Hull puścił do niego oko, co Hoppy skwitował chichotem. Aż za dobrze wiedział, że w Missisipi gminni nadzorcy budowlani sprawują władzę niemal absolutną.
- Mój klient doskonale zna te mechanizmy i dlatego bardzo mu zależy na pańskiej życzliwej współpracy.
Moke wyprostował się, a po chwili usiadł z powrotem na krześle. Przymknął do połowy oczy, zmarszczył czoło, znów potarł palcami brodę. Spojrzenie jego czarnych źrenic, niczym zabójcze promienie lasera, omiotło po raz kolejny rozpostarte na biurku plany i powędrowało w stronę Hoppy'ego, który poczuł się jak przeszyty serią z karabinu maszynowego. Zacisnął mocniej palce na krawędzi biurka, żeby ukryć drżenie dłoni.
Ciekawe, ile to już razy Jimmy Hull przeżywał ów szczególny moment błyskawicznej oceny swojej ofiary, zanim przystępował do ataku? - pomyślał.
- Wie pan, że sprawuję pieczę nad wszelkimi sprawami związanymi z budownictwem na podległym mi obszarze? - spytał Moke, prawie nie poruszając wargami.
- Tak, świetnie wiem, jak się rzeczy mają - odparł Dupree, usiłując zachować zimną krew.
- Jeżeli spodoba mi się jakiś projekt, mogę go przepchnąć przez wszystkie szczeble administracji. Jeśli mi się nie spodoba, to z założenia nie ma o czym rozmawiać.
Hoppy przytaknął ruchem głowy.
Jimmy Hull szybko wykazał zainteresowanie, czy inni urzędnicy wiedzą już o tym projekcie, jak dalece są zaangażowane rozmowy, w jakim stopniu inwestycja pozostaje dotąd w sferze tajemnicy.
- Na razie o tym projekcie wiem tylko ja - zapewnił go Hoppy.
- Czy pański klient inwestuje także w kasyna gry?
- Nie, chociaż to firma z Las Vegas. Zapewniam, że inwestorzy doskonale wiedzą, jak załatwiać sprawy z władzami terenowymi i bardzo im zależy na tym, aby jak najszybciej uzyskać pańską akceptację.
Nazwa Las Vegas miała odegrać kluczową rolę i Jimmy Hull natychmiast ją wyłowił. Rozejrzał się po skromnym, zagraconym gabinecie, umeblowanym po spartańsku, a więc sprawiającym niewinne wrażenie: jak należało oczekiwać, nie dochodziło tu do żadnych większych transakcji. Przed tą wizytą zdążył zasięgnąć opinii dwóch swoich znajomych z Biloxi, którzy ocenili, że Dupree jest całkiem niegroźnym handlarzem, znanym jako sprzedawca porcji gwiazdkowej szarlotki w miejscowym Klubie Rotariańskim. Miał liczną rodzinę i unikał jakichkolwiek brudnych spraw, w każdym razie w życiu zawodowym. Pozostawało zatem tylko jedno pytanie: z jakich powodów ludzie stojący za projektem Stillwater Bay wybrali na swego reprezentanta takiego szaraczka, jak właściciel Dupree Realty?
Moke wolał się jednak o to nie dopytywać.
- Wie pan co? Mój syn byłby wymarzonym konsultantem do tego typu projektu.
- Pański syn także pracuje w branży? Jestem pewien, że mój klient z radością skorzysta z jego usług.
- Syn ma własne biuro w Bay Saint Louis.
- Czy mógłbym się z nim skontaktować telefonicznie?
- Chyba będzie lepiej Jeżeli ja to załatwię.
Firma Randy 'ego Moke'a dysponowała dwiema wywrotkami do przewozu ziemi i żwiru, on sam natomiast poświęcał większość czasu przerobionemu kutrowi rybackiemu, który wynajmował amatorom wędkarstwa morskiego. Porzucił szkołę średnią na dwa tygodnie przed postawieniem w stan oskarżenia o handel narkotykami.
Hoppy postanowił nie dawać za wygraną. Ringwald nalegał, aby już podczas tego pierwszego spotkania dojść do konkretnych ustaleń, bał się bowiem, że po powrocie na swój teren Jimmy Hull może zacząć rozpuszczać plotki o projekcie.
- Przed przystąpieniem do wykupu terenu mój klient chciałby sporządzić kalkulację wstępnych kosztów administracyjnych. Nie orientuje się pan, ile syn może zażądać za swoje usługi?
- Sto tysięcy dolarów.
Hoppy w najmniejszym stopniu nie okazał zdumienia, był dumny ze swojej postawy. Według pobieżnych ocen Ringwalda łapówka miała wynosić od stu do dwustu tysięcy, tyle w każdym razie KLX mogło zapłacić. Zapewne było to i tak o wiele mniej, niż za podobną przysługę brali urzędnicy z New Jersey.
- Rozumiem. Płatne...
- Gotówką.
- Mój klient pewnie będzie chciał przedyskutować sprawę płatności.
- Żadnych dyskusji. Gotówka na stół, inaczej nie ma o czym rozmawiać.
- To przesądzone?
- Sto tysięcy gotówką od wstępu i projekt uzyskuje wszelkie akceptacje. Daję na to moje gwarancje. Jak będzie choć jeden cent mniej, ukręcę łeb inwestycji, nawet nie wstając zza biurka.
Co dziwne, ani ton jego głosu, ani mina, nie wyrażały nawet cienia pogróżki. Hoppy powiedział później Ringwaldowi, że Jimmy Hull wymienił cenę z taką obojętnością jak handlarz starymi oponami na pchlim targu.
- Muszę zadzwonić - rzekł Dupree. - Proszę chwilę zaczekać.
Przeszedł do sąsiedniego pomieszczenia, w którym na szczęście nadal nikogo nie było, i zadzwonił do Ringwalda czekającego przy telefonie w pokoju hotelowym. Już po kilkunastu sekundach, zdawszy krótką relację i uzyskawszy odpowiedź, wrócił do Jimmy'ego Hulla.
- W porządku. Mój klient zapłaci żądaną cenę.
Wyrzekł to powoli, z namysłem, niczym zawodowy broker podejmujący decyzjęw sprawie transakcji, która może przynieść milionowe zyski. KLX znajdowało się na jednym końcu, Moke na drugim, a on, Hoppy Dupree, w samym środku, w najwygodniej szej pozycji, z dala od wszelkich brudnych sprawek.
Jimmy Hull rozluźnił się wyraźnie i uśmiechnął szeroko.
- Kiedy?
- Zadzwonię do pana w poniedziałek.

ROZDZIAŁ 19
W piątek po południu Fitch całkowicie zignorował posiedzenie w sądzie. Musiał omówić pewne nie cierpiące zwłoki sprawy dotyczące jednego z przysięgłych, toteż wraz z Pangiem oraz Carlem Nussmanem zamknął się w sali konferencyjnej kancelarii Cable'a, gdzie przez godzinę gapił się nieruchomo w ścianę.
Sam zresztą wpadł wcześniej na ten pomysł. Doskonale wiedział, że strzela w ciemno, do tego w najmniej prawdopodobnym kierunku, ale przecież płacono mu między innymi za szukanie tego, czego nikt inny nie mógł znaleźć. A dostęp do olbrzymich funduszy pozwalał organizować nawet najdziwniejsze posunięcia.
Cztery dni wcześniej polecił Nussmanowi w ciągu nocy przywieźć do Biloxi wszelkie dane przysięgłych, którzy orzekali w sprawie Cimmina rozpatrywanej w Allentown, w Pensylwanii. Wówczas skład sędziowski także przez cztery tygodnie wysłuchiwał różnych zeznań, a później uchwalił wyrok na korzyść pozwanej firmy przemysłu tytoniowego. Lista kandydatów na przysięgłych w Allentown obejmowała trzysta nazwisk. Znajdował się wśród nich młody człowiek nazwiskiem David Lancaster.
Jego akta były bardzo skąpe. Pracował w wypożyczalni kaset wideo i podawał się za studenta. Mieszkał w skromnej kawalerce na piętrze nad podupadającą restauracją koreańską i poruszał się po mieście na rowerze. Prawdopodobnie w ogóle nie miał samochodu, wywiadowcy nie natrafili na żaden ślad wydania dowodu rejestracyjnego na to nazwisko. Według sądowego arkusza danych personalnych urodził się w Filadelfii ósmego maja tysiąc dziewięćset sześćdziesiątego siódmego roku, lecz dane te nie zostały poddane weryfikacji w trakcie opiniowania kandydatów. Wówczas nic nie wskazywało na to, że Lancaster poświadcza nieprawdziwe informacje, lecz już pobieżna kontrola agentów Nussmana wykazała, że podana w ankiecie data urodzenia jest fikcyjna. Zgodnie z pozostałymi zapisami nie był karany, w ciągu ostatniego roku nie pełnił obowiązków przysięgłego w stanie Pensylwania, nie cierpiał na żadne dolegliwości uniemożliwiające mu pełnienie takiego obowiązku i był pełnoprawnym wyborcą. Aczkolwiek zarejestrował się w okręgowym spisie wyborców zaledwie na pięć miesięcy przed rozprawą.
W aktach nie było niczego nadzwyczajnego, jeśli nie liczyć odręcznej notatki któregoś z konsultantów sądowych, który napisał, że podczas pierwszego spotkania z kandydatami na przysięgłych sekretarka nie mogła odnaleźć nazwiska Lancastera na swojej liście i dopiero gdy ten okazał przesłane pocztą wezwanie, został dopisany i wpuszczony na salę. Inny z ekspertów Nussmana dołączył notatkę, że jego zdaniem Lancaster sprawia takie wrażenie, jakby niezwykle mu zależało na wybraniu do składu przysięgłych.
Jedyna fotografia tego młodego człowieka została zrobiona z dużej odległości, kiedy jechał on na swoim górskim rowerze do pracy. Na głowie miał czapkę z szerokim daszkiem, twarz zakrywał ciemnymi okularami, nosił długie włosy i gęstą brodę. Któryś z wywiadowców Nussmana zamienił z nim parę słów w wypożyczalni kaset wideo i napisał w raporcie, że tamten był ubrany w powycierane dżinsy, flanelową koszulę, frotowe skarpety i adidasy. Długie włosy nosił zebrane z tyłu głowy w kucyk i wetknięte za kołnierzyk koszuli. Wydawał się dość uprzejmy, ale niezbyt rozmowny.
Nie poszczęściło mu się podczas losowania. Dostał wysoki numer i mimo że przetrwał szczęśliwie dwa pierwsze etapy selekcji, to i tak zajmował miejsce o cztery rzędy za ostatnim kandydatem wybranym do składu.
Jego akta natychmiast przekazano do archiwum.
A teraz Fitch znów się nimi zainteresował. W ciągu minionej doby zdołano już ustalić, że Lancaster po prostu zniknął z Allentown bez śladu miesiąc po zakończeniu rozprawy. Właściciel koreańskiej restauracji nie umiał nic o nim powiedzieć. Kierownik wypożyczalni wideo oświadczył, że David pewnego dnia po prostu nie zjawił się w pracy i od tamtej pory nie dał znaku życia. Poza tym nie znaleziono w mieście nikogo, kto choćby przelotnie znał tajemniczego młodzieńca. Agenci Fitcha jeszcze szukali, on jednak nie liczył na to, że cokolwiek znajdą. Nazwisko Lancastera wciąż figurowało w spisie wyborców, ale zgodnie z przepisami stanowymi miało być brane pod uwagę przy losowaniu kandydatów na przysięgłych najwcześniej za pięć lat.
Już w środę wieczorem Fitch zyskał przeświadczenie, że David Lancaster i Nicholas Easter to jedna i ta sama osoba.
W czwartek wczesnym rankiem Nussman dostarczył także ze swej chicagowskiej kancelarii dwa duże kartonowe pudła akt przysięgłych ze sprawy Glavine'a rozpatrywanej w Broken Arrow w Oklahomie. Dwa lata wcześniej Glavine, drobny awanturnik, stały bywalec sal sądowych, wystosował pozew przeciwko Trellco. Wtedy również Fitch zapewnił pozwanej firmie korzystny wyrok, jeszcze na długo przedtem, zanim przysięgli skończyli obrady. Nussman w czwartek nawet nie zmrużył oka, przeglądając uważnie owe akta z Oklahomy.
Znalazł wśród kandydatów z Broken Arrow młodego białego mężczyznę o nazwisku Perry Hirsch, podówczas dwudziestopięcioletniego, rzekomo urodzonego w Saint Louis, choć i wtedy stwierdzono, że podana data jest fikcyjna. Według ankiety personalnej Hirsch pracował w zakładach przemysłu oświetleniowego, a w czasie weekendów dorabiał jako dostawca pizzy. Był kawalerem, katolikiem, miał średnie wykształcenie, nigdy wcześniej nie pełnił funkcji przysięgłego - ale dane te pochodziły z wypełnionego przez samego kandydata kwestionariusza, którego kopię dostarczono prawnikom przed rozpoczęciem procesu. W Oklahomie lista kandydatów na przysięgłych liczyła dwieście nazwisk.
W aktach znalazły się dwa zdjęcia Hirscha. Pierwsze ukazywało go w trakcie przenoszenia całego naręcza pudełek z pizzą do samochodu dostawczego, poobijanego forda kombi. Mężczyzna był ubrany w niebieskoczerwoną firmową koszulę pizzerii "Rizza" oraz czapeczkę w takich samych kolorach. Nosił okulary w drucianej oprawce i miał gęstą brodę. Na drugim stał przed wejściem do swojej przyczepy mieszkalnej, lecz rysy jego twarzy ginęły w głębokim cieniu.
Hirsch omal nie został wybrany do składu przysięgłych, z nieznanych powodów został jednak wykluczony na wniosek reprezentanta powoda. Także wyniósł się z miasta niedługo po zakończeniu rozprawy. W rzekomym macierzystym zakładzie pracy znaleziono na liście zatrudnionych jedynie Terry'ego Hurtza, ale nie Perry'ego Hirscha.
Fitch natychmiast zaangażował tamtejszego prywatnego detektywa do przeprowadzenia śledztwa. Wymieniona z nazwiska ciotka Hirscha także okazała się osobą fikcyjną. Nie znaleziono nawet żadnych rachunków za miejsce parkingowe dla przyczepy mieszkalnej. Ani jeden z pracowników pizzerii "Rizza" nie przypominał sobie Perry'ego Hirscha.
Dlatego w piątek po południu Fitch, Pang oraz Nussman siedzieli w półmroku sali konferencyjnej i tępo gapili się w ścianę. Wcześniej na zmianę oglądali rzucane na ekran, powiększone i maksymalnie wyostrzone fotografie Hirscha, Lancastera oraz Eastera. Tylko ten ostatni nie nosił brody. Został ponadto sfotografowany podczas pracy w sklepie, nie miał więc też ciemnych okularów ani czapki z daszkiem.
Niemniej wszystkie zdjęcia przedstawiały tego samego mężczyznę.
Grafolog Nussmana zjawił się w Biloxi w piątek po lunchu, został przywieziony z Waszyngtonu służbowym odrzutowcem Pynexu. Nie potrzebował nawet pół godziny, żeby wyrazić swoją opinię. Jedyne próbki odręcznego pisma stanowiły kwestionariusze osobowe ze spraw Cimmina i Wooda oraz krótka ankieta ze sprawy Glavine'a. Niemniej to wystarczyło. Specjalista nie miał żadnych wątpliwości, że Perry Hirsch i David Lancaster to ta sama osoba. Odręczne pismo Eastera wyraźnie się różniło od charakteru Lancastera, ale wcześniej popełnił on wielki błąd, nie zmieniając pisma Hirscha. Staranne, niemal wykaligrafowane wielkie litery, jakimi się teraz posługiwał, bez wątpienia służyły wyłącznie temu, by utrudnić ekspertyzę grafologiczną. Widać było olbrzymi wysiłek, jaki ten człowiek włożył w wypracowanie nowego charakteru, nie pozwalającego natychmiast go zidentyfikować z odgrywanymi wcześniej postaciami. Ekspert znalazł błąd dopiero na samym końcu ankiety, w odręcznym podpisie. Litera "t" była tu wyraźnie pochylona w prawo, a kreska poprzeczna została umieszczona bardzo nisko, co stanowiło element niezwykle charakterystyczny. Ankieta Hirscha została wypełniona niedbałym, również pochyłym pismem, mający jakby potwierdzać tylko średnie wykształcenie kandydata. Niemniej litera "t" w nazwie Saint Louis, rzekomym miejscu urodzenia kandydata, była niemal identyczna jak "t" w nazwisku Eastera, chociaż na pierwszy rzut oka odręczne pismo obu domniemanych mężczyzn różniło się zasadniczo.
Ekspert oznajmił jednak stanowczo:
- Hirsch i Lancaster to ta sama osoba. Hirsch i Easter to również ta sama osoba. A co za tym idzie, Easter i Lancaster to także ta sama osoba.
- Czyli wszystkie trzy nazwiska należały do jednego człowieka - podsumował Fitch w zamyśleniu.
- Zgadza się. Ponadto musi to być nadzwyczaj sprytny facet.
Kiedy grafolog wyszedł z kancelarii Cable'a, Fitch wrócił do swego biura i przez resztę popołudnia, aż do późnej nocy, konferował z Pangiem i Konradem. Wcześniej postawił na nogi kilkunastu agentów, zarówno w Allentown, jak i w Broken Arrow, i rozkazał im szukać jakiegoś śladu po tamtych kandydatach, czegokolwiek, czy to świadectwa pracy, czy zeznania podatkowego.
- Czy spotkał się pan kiedyś z przypadkiem celowego uczestnictwa w składzie przysięgłych? - zapytał w pewnym momencie Konrad.
- Nigdy - warknął rozwścieczony Fitch.

Warunki wizyt małżeńskich były bardzo proste. W piątek, od dziewiętnastej do dwudziestej pierwszej, każdy przysięgły mógł przyjmować w swoim pokoju motelowym współmałżonka, narzeczonego bądź narzeczoną, a w gruncie rzeczy kogokolwiek. Goście mogli przybywać i wychodzić o dowolnej porze, za każdym razem jednak musieli wpisywać się na listę u Lou Dell, która szacowała ich uważnym spojrzeniem, jakby w jej gestii spoczywały decyzje, czy wolno kogoś wpuścić do środka, czy też nie.
Jako pierwszy, punktualnie o siódmej wieczorem, zjawił się Derrick Maples, przystojny narzeczony młodej Angel Weese. Lou Dell zapisała jego nazwisko i wskazując w głąb korytarza, oznajmiła:
- Pokój numer pięćdziesiąt pięć.
Mężczyzna po raz drugi zajrzał do jej stróżówki dokładnie o dwudziestej pierwszej, kiedy to odmeldował swoje wyjście.
Tego piątkowego wieczoru Nicholas nie spodziewał się gości. Podobnie jak Jerry Fernandez. Jego żona już przed miesiącem przeniosła swoje rzeczy do sypialni gościnnej i w żadnej mierze nie zamierzała tracić czasu na spotkania z mężczyzną, którym dogłębnie gardziła. Ponadto Jerry i "Pudliczka" od kilku dni nieformalnie urządzali sobie "wizyty małżeńskie". Żona pułkownika Herrery przebywała poza miastem, a małżonka Lonniego Shavera znowu nie mogła znaleźć opiekunki do dzieci. Dlatego też ci czterej siedzieli w "sali balowej", bez zainteresowania oglądali jakiś film z Johnem Waynem w roli głównej i narzekali wzajemnie na opłakany stan swego życia emocjonalnego. Nawet ślepy Herman Grimes miał okazję korzystać z tego, czego im wszystkim teraz brakowało.
Phillip Savelle również miał gościa, lecz Lou Dell stanowczo odmówiła ujawnienia komukolwiek jego płci, koloru skóry czy wieku. A wbrew powszechnemu mniemaniu była to piękna młoda kobieta, pochodząca z Indii lub Pakistanu.
Gladys Cardteż oglądała telewizję, ale w swoim pokoju, w towarzystwie Nelsona Carda. Gośćmi rozwiedzionej Loreen Duke były jej dwie kilkunastoletnie córki. Rikki Coleman w pełni skorzystała z możliwości, jakie wiązały się z wizytą jej męża, Rhei, ale przez pozostałą godzinę i czterdzieści pięć minut rozmawiała z nim tylko o dzieciach.
Hoppy Dupree przyniósł swej żonie w prezencie duży bukiet kwiatów oraz pudełko czekoladek, które w podnieceniu niemal opróżniła, słuchając monologu podekscytowanego męża. Ten zaś chodził nerwowo po całym pokoju, Millie rzadko widywała go w takim stanie. Dzieci radziły sobie doskonale, wszystkie tego wieczoru wyszły na randki, a interesy układały się wyśmienicie. Szczerze mówiąc, perspektywy zawodowe nigdy jeszcze nie były tak zachęcające. Miał pewną tajemnicę dotyczącą niezwykle korzystnej transakcji, do której właśnie przystąpił, ale na razie nie mógł jej jeszcze zdradzić szczegółów. Planował powiedzieć jej o wszystkim w poniedziałek, może trochę później. Ale jeszcze nie teraz. Po godzinie wybiegł z pokoju żony i pojechał do biura, gdzie czekały na niego pilne zajęcia.
Nelson Card wyszedł o dwudziestej pierwszej, a Gladys popełniła ten błąd, że poszła do "sali balowej", gdzie czterej mężczyźni popijali piwo i oglądali transmisję meczu bokserskiego. Wyjęła sobie z barku napój i usiadła w fotelu. Jerry spoglądał na nią podejrzliwym wzrokiem.
- Ty mała diablicoodezwał się po chwili.No dalej, opowiedz nam, jak było.
Kobieta zamarła z otwartymi ustami i poczerwieniała jak burak, nie mogła wydusić z siebie nawet jednego słowa.
- Śmiało, Gladys! Przecież wiesz, że my dzisiaj ani trochę nie poużywaliśmy. Pani Card chwyciła butelkę cocacoli i poderwała się z fotela.
- I dobrze się stało, że w ogóle sobie nie poużywaliście! - fuknęła ze złością
i wymaszerowała z pokoju.
Jerry zachichotał. Pozostali trzej byli zanadto zmęczeni i przygnębieni, żeby cokolwiek powiedzieć.

Marlee jeździła elegancką toyotą lexus, wziętą w trzyletni leasing od handlarza z Biloxi, za którą spłaty wynosiły po sześćset dolarów miesięcznie, przy czym umowę leasingową poręczyła Rochelle Group, jakaś całkiem nowa korporacja finansowa, zupełnie Fitchowi nie znana. Ważący niemal pół kilograma nadajnik został przymocowany na magnesie pod błotnikiem lewego tylnego koła, toteż Konrad mógł teraz ze swego stanowiska śledzić ruchy pojazdu. "Joe Boy" zdołał przytwierdzić ten nadajnik zaledwie kilka godzin po tym, jak wywiadowcy śledzący dziewczynę w drodze z Mobile zdążyli zanotować numery rejestracyjne auta.
Akt wynajmu dużej letniej posiadłości został poświadczony przez tę samą korporację. Za nią trzeba było płacić prawie dwa tysiące dolarów miesięcznie. Marlee miała więc spore wydatki, lecz agenci Fitcha nie zdołali do tej pory stwierdzić, aby gdziekolwiek pracowała.
Zadzwoniła w piątek późnym wieczorem, niedługo po tym, jak Fitch ściągnął elastyczny jednoczęściowy strój do biegania, zdjął czarne frotowe skarpetki i padł na łóżko niczym wieloryb wyrzucony na brzeg. Mieszkał obecnie w "apartamencie prezydenckim" na ostatnim piętrze hotelu "Colonial" w Biloxi, przy wylocie autostrady numer dziewięćdziesiąt, zaledwie paręset metrów od plaży. Jeśli tylko chciało mu się wyjrzeć przez okno, mógł podziwiać piękną panoramę wybrzeża Zatoki Meksykańskiej. Nikt poza kilkoma najbardziej zaufanymi współpracownikami nie wiedział o jego nowym miejscu pobytu.
Marlee zadzwoniła do recepcji i oświadczyła, że ma bardzo pilną wiadomość dla pana Fitcha, przez co wprawiła pracownika nocnej zmiany w olbrzymie zakłopotanie. Zarządca hotelu otrzymał bowiem sporą sumę pieniędzy za to, aby pobyt adwokata pozostał najściślejszą tajemnicą. Recepcjonista nie mógł zatem przyznać, że w hotelu mieszka ktoś o tym nazwisku. Ale dziewczyna była bardzo pewna siebie.
Kiedy po raz drugi zadzwoniła dziesięć minut później, zgodnie z poleceniem Fitcha została połączona z jego apartamentem. Adwokat stał właśnie na środku pokoju - elastyczny strój sportowy wciągnął tylko do pasa, jego ramiączka dyndały mu się wokół kolan, ocierał dłonią pot z czoła i zachodził w głowę, jak ona go tu odnalazła.
- Dobry wieczórpowiedział uprzejmie.
- Cześć, Fitch. Przepraszam, że dzwonię o tak późnej porze.
Mimo formalnych przeprosin nie było jej ani trochę żal. Owo "cześć" wymówiła nosowo, przeciągając głoski, co jej się bardzo często zdarzało. Widocznie usiłowała naśladować akcent południowca. Ale nagrania wszystkich ośmiu dotychczasowych rozmów telefonicznych, choć krótkich i lakonicznych, a także utrwalona na taśmie wymiana zdań z baru w Nowym Orleanie, zostały przekazane do analizy ekspertom z Nowego Jorku. Ci orzekli, że dziewczyna musi pochodzić ze środkowego zachodu, ze wschodniej części Kansas bądź zachodniego Missouri, prawdopodobnie z rejonu w promieniu kilkuset kilometrów wokół Kansas City.
- Nic nie szkodzi - odparł, sprawdzając, czy niewielki magnetofon stojący na nocnym stoliku obok aparatu telefonicznego jest włączony. - Jak się miewa twój przyjaciel?
- Czuje się osamotniony. Pewnie wiesz, że dziś wieczorem przysięgli mogli skorzystać z prawa wizyt małżeńskich?
- Słyszałem o tym. Wszyscy mieli gości?
- Niezupełnie. W gruncie rzeczy panowało powszechne przygnębienie. Mężczyźni oglądali w telewizji film z Johnem Waynem, tylko kobiety przyjmowały gości w swoich pokojach.
- Naprawdę nikt nie poszedł do łóżka?
- Nieliczne. Na przykład Angel Weese, ale ona przeżywa obecnie bardzo namiętny romans. No i Rikki Coleman. Pojawił się też mąż Millie Dupree, ale nie został długo. Państwo Card byli razem. Niewiele mogę powiedzieć na temat Hermana. Także Savelle miał gościa.
- A co to za indywiduum, chciałoby utrzymywać bliższe stosunki z tym dziwakiem? 
- Tego nie wiem, nikt nie widział na oczy tej osoby. Fitch przysiadł na krawędzi łóżka i potarł palcami nasadę nosa.
- Dlaczego ty nie pojechałaś odwiedzić swego przyjaciela? - zapytał. 
- Czemu sądzisz, że jesteśmy kochankami?
- A nie jesteście?
- Łączy nas tylko przyjaźń. Spróbuj zgadnąć, jaka para spośród przysięgłych spędza wspólnie noce.
- A skąd miałbym to wiedzieć?
- Zgadnij.
Fitch uśmiechnął się do swego odbicia w lustrze i postanowił zaryzykować najbardziej prawdopodobną odpowiedź.
- Na pewno Fernandez kogoś poderwał.
- Nieźle. Jerry szykuje się właśnie do rozwodu, a Sylvia także jest samotna. Dostali pokoje naprzeciwko siebie, po dwóch stronach korytarza... Poza tym nic innego nie ma do roboty w "Siesta Inn".
- Więc czyż to nie wspaniałe, iż znaleźli miłość?
- Lepiej zainteresuj się tym, Fitch, że Krigler odwalił kawał dobrej roboty na korzyść powoda.
- Słuchali go z uwagą, prawda?
- Chłonęli każde słowo. I są przekonani, że mówił prawdę. Owinął ich sobie wokół palca, Fitch.
- A nie masz żadnych dobrych wiadomości?
- Rohr jest zaniepokojony. Wyprostował się nagle.
- A cóż go gryzie? - spytał, ponownie zapatrzywszy się w swoje odbicie w lustrze.
W gruncie rzeczy wcale nie powinien się dziwić, że Marlee nawiązała również
kontakt z Rohrem. Czemu więc ta informacja go teraz zaskoczyła? Poczuł się oszukany.
- Ty. On dobrze wie, że twoi agenci niemal szaleją po mieście, usiłując znaleźć
jakiekolwiek dojścia do przysięgłych. Czy ty nie byłbyś zaniepokojony, gdyby
jakiś facet twojego pokroju rozpoczął analogiczne działania na korzyść powoda?
- Byłbym przerażony.
- Rohr jeszcze nie jest przerażony, ale martwi go ta sytuacja. - Często z nim rozmawiasz?
- Owszem. Wydaje się dużo sympatyczniejszy od ciebie, Fitch. Nie tylko odznacza się wyszukanymi manierami w kontaktach z kobietą, ale w dodatku nie nagrywa naszych rozmów i nie wysyła swoich agentów, żeby ganiali za moim samochodem. W ogóle stroni od podobnych metod.
- I świetnie umie prawić komplementy, prawda?
- Zgadza się. Ale ma też bardzo słaby punkt. - Jaki?
- Grubość portfela. Pod tym względem nie może się z tobą równać. - Ciekaw jestem, o ile zamierzasz uszczuplić mój portfel.
- O tym później, Fitch. Na razie muszę kończyć. Po drugiej stronie ulicy stoi jakiś podejrzany samochód. To pewnie znowu auto twoich błaznów.
Odwiesiła słuchawkę.
Fitch wziął prysznic i położył się do łóżka, ale nie zdołał zasnąć. O drugiej w nocy pojechał do kasyna "Lucy Luck", gdzie aż do świtu grał w blackjacka o stawce pięciuset dolarów za żeton, popijając wyłącznie sprite'a. Kiedy o pierwszym brzasku wychodził na ulicę, był bogatszy prawie o dwadzieścia tysięcy dolarów.

ROZDZIAŁ 20
W pierwszą sobotę listopada temperatura nieoczekiwanie spadła do osiemnastu stopni, czyli zrobiło się wyjątkowo zimno jak na wybrzeże ciepłej zatoki leżące w strefie klimatu subtropikalnego. Chłodny północny wiatr szarpał gałęziami drzew, na jezdnie i chodniki sypały się liście. Zwykle jesień przychodziła tu znacznie później i trwała aż do pierwszych dni nowego roku, kiedy to od razu następowała wiosna. Mieszkańcy wybrzeża w ogóle nie znali zimy.
Niewielu amatorów joggingu wybiegło tego dnia na ulice, toteż nikt nie zwrócił baczniejszej uwagi na dużego czarnego chryslera, który skręcił na podjazd przed nowoczesnym piętrowym domem z cegieł. Było też za wcześnie, by ktoś z sąsiedztwa mógł zauważyć dwóch młodych mężczyzn w identycznych ciemnych garniturach, którzy wysiedli z samochodu i stanęli przed drzwiami. O tej porze wszyscy zajęci byli własnymi sprawami, dopiero gdzieś za godzinę dzieci miały wybiec z domów, a na trawnikach pojawić się pierwsi mieszkańcy zgrabiający opadłe liście.
Hoppy napełniał właśnie wodą ekspres do kawy, kiedy rozległ się dzwonek u drzwi. Pospiesznie zawiązał pasek podniszczonego szlafroka i przygładził dłońmi zmierzwione włosy. Pomyślał, że to pewnie znowu skauci sprzedający pączki o tak niechrześcijańskiej porze. Albo też Świadkowie Jehowy. Jeśli tak, to tym razem trzeba było ich potraktować ostro. W ogóle nie chciał mieć do czynienia z wyznawcami żadnych kultów! Przyspieszył kroku na myśl, że za chwilę na szczycie schodów może się zjawić cała szóstka nastolatków. Bo oprócz piątki jego dzieci nocował u nich jakiś kolega z liceum, nawet nie pamiętał czyj. Takie rzeczy nie były niczym niezwykłym w piątkowe noce.
Otworzył drzwi i ze zdumieniem popatrzył na dwóch młodych mężczyzn o zasępionych twarzach, którzy błyskawicznie sięgnęli do wewnętrznych kieszeni marynarek i równocześnie okazali mu swoje złote odznaki przytwierdzone do skórzanych okładek legitymacji służbowych. Był tak osłupiały, że ledwie zdołał wyłowić z ich słów skrót FBI. Omal nie zemdlał.
- Pan Dupree? - zapytał agent Nitchman. Hoppy zaczerpnął głęboko powietrza.
- Tak, ale...
- Chcielibyśmy zadać panu kilka pytań - wyjaśnił szybko agent Napier, przybliżając się o krok.
- W jakiej sprawie? - spytał Hoppy przez zaciśnięte gardło.
Zerknął między ramionami obcych na drugą stronę ulicy. Nie miał wątpliwości, że pani Mildred Yancy obserwuje ich w pełnym skupieniu.
- Chodzi o projekt Stillwater Bay, o Jimmy'ego Hulla Moke'a i tak dalej - rzucił Nitchman.
Dupree kurczowo zacisnął palce na futrynie.
- Och, mój Boże... - jęknął anemicznie, jakby serce nagle przestało mu pracować, a mięśnie stały się niezdolne do jakiegokolwiek wysiłku.
- Czy możemy wejść? - spytał Napier.
Hoppy pochylił głowę i potarł oczy, jakby chciał wybuchnąć płaczem.
- Nie, proszę... Tylko nie tutaj...
Natychmiast pomyślał o dzieciach, które zazwyczaj w wolne dni spały do dziewiątej czy dziesiątej, a nawet do południa, jeśli tylko Millie im na to pozwalała, ale teraz, słysząc jakieś głosy przy wejściu, mogły w każdej chwili pojawić się na schodach.
- W moim biurze - wykrztusił błagalnym tonem.
- Zaczekamy - odparł Napier.
- Proszę się pospieszyć - dodał Nitchman.
- Bardzo dziękuję.
Hoppy szybko zatrzasnął drzwi i przekręcił zasuwkę. Ciężko opadł na kanapę w salonie i popatrzył na sufit, który z wolna się obracał zgodnie z ruchem wskazówek zegara. Na piętrze panowała jednak cisza, dzieci wciąż spały. Serce waliło mu jak młotem i pomyślał przez chwilę, że gdyby teraz się położył na wznak, pewnie wyzionąłby ducha. To byłoby całkiem niezłe rozwiązanie. Mógłby po prostu zamknąć oczy i odpłynąć. Dopiero po paru godzinach pierwsze z dzieci zeszłoby na dół i wezwało karetkę. Wszak miał już pięćdziesiąt trzy lata, a w jego rodzinie, zwłaszcza ze strony matki, często zdarzały się ataki serca. No i Millie dostałaby sto tysięcy dolarów z ubezpieczeniowej polisy na życie...
Kiedy sobie uświadomił, że jego serce ani myśli się zatrzymywać, ociężale dźwignął się na nogi. Wciąż odczuwając zawroty głowy, podreptał do kuchni i wypił parę łyków kawy. Jeśli wierzyć elektronicznemu zegarowi wbudowanemu w kuchenkę mikrofalową, było dopiero pięć po siódmej. Czwarty listopada. Bez wątpienia najgorszy dzień w jego życiu! Jak mógł postąpić tak głupio?!
Przyszło mu do głowy, żeby zadzwonić do Todda Ringwalda, a jeszcze lepiej do Millarda Putta, jego adwokata. Postanowił jednak zaczekać. Zaczął się nagle krzątać jak w ukropie, kiedy pomyślał, że powinien wyjść z domu zanim dzieci się obudzą i jak najszybciej odjechać z dwoma agentami federalnymi, dopóki nikt z sąsiedztwa nie zwrócił jeszcze na nich uwagi. Poza tym Millard Putt zajmował się wyłącznie prawami własności gruntów i nieruchomości, zresztą był dosyć miernym adwokatem. A ta historia zatrącała o sprawy kryminalne.
Kryminalne! Zrezygnował z kąpieli i ubrał się w ciągu minuty. Kończył już myć zęby, gdy wreszcie odważył się spojrzeć na swoje odbicie w lustrze. Wydawało mu się, że ma na twarzy wypisane słowo "zdrada", widać to było po jego minie i oczach. Nie potrafił kłamać. Nie umiał oszukiwać. Był przecież tym samym Hoppym Dupree, człowiekiem godnym zaufania, oddanym rodzinie, cieszącym się nieposzlakowaną reputacją i w ogóle. Nigdy nawet nie próbował naciągać w zeznaniach podatkowych, żeby uzyskać większe odliczenia!
Jak to się więc mogło stać, że teraz czekali na niego przed domem dwaj agenci FBI, z którymi miał odbyć krótką przejażdżkę do śródmieścia, jeszcze nie do aresztu, gdzie pewnie i tak musiał wkrótce wylądować, lecz w zacisze własnego biura, gdzie tamci mogli go bez przeszkód schrupać na śniadanie i obnażyć całemu światu planowane przez niego szachrajstwa? Postanowił się nie golić. Przyszło mu do głowy, aby powiadomić spowiednika. Energicznie rozczesując skołtunione włosy, myślał o Millie i publicznym pohańbieniu, o dzieciach i o tym, co sobie pomyślą ludzie.
Przed wyjściem z łazienki zwymiotował.
Kiedy się znalazł na ulicy, Napier oznajmił, że pojedzie razem z nim. Nitchman ruszył ich śladem wielkim czarnym chryslerem. W czasie drogi nie padło ani jedno słowo.

Dupree Realty nie należało do firm, w których pracownicy zjawiają się wcześnie rano, a dotyczyło to zarówno sobót, jak i pozostałych dni roboczych. Hoppy wiedział doskonale, że nikt nie zajrzy do biura co najmniej do dziewiątej, może nawet do dziesiątej. Otworzył drzwi i zapalił światło. Bez słowa wprowadził gości do pomieszczeń, odezwał się dopiero wtedy, gdy uznał, że wypada zapytać, czy nie napiją się kawy. Obaj odmówili, sprawiali takie wrażenie, jakby pragnęli bezzwłocznie przystąpić do rzezi. Usiadł więc na swoim fotelu, tamci natomiast zajęli miejsca po przeciwnej stronie biurka, blisko siebie, niczym bliźniacy. Hoppy nie mógł znieść ich świdrujących spojrzeń.
- Czy znana jest panu nazwa Stillwater Bay? - zaczął Nitchman. - Tak.
- Czy spotkał się pan z człowiekiem o nazwisku Todd Ringwald? - Tak.
- Podpisał pan z nim jakąkolwiek umowę? - Nie.
Napier i Nitchman spojrzeli na siebie, jakby obaj doskonale wiedzieli, że skłamał. Po chwili Napier wtrącił łagodnym tonem:
- Panie Dupree, będzie dla pana o wiele lepiej, jeżeli zechce pan mówić prawdę.
- Przysięgam, że to prawda.
- Kiedy pan poznał Todda Ringwalda? - Nitchman powrócił do zadawania pytań, wyciągnąwszy z kieszeni mały notatnik.
- W czwartek.
- Czy zna pan Jimmy'ego Hulla Moke'a? - Tak.
- Kiedy spotkał się pan z nim po raz pierwszy?
- Wczoraj.
- Gdzie?
- W tym pokoju.
- Jaki był cel tego spotkania?
- Dyskutowaliśmy na temat projektu Stillwater Bay. Zwrócono się do mnie z prośbą o reprezentowanie spółki KLX Properties. Firma opracowała projekt osiedla Stillwater Bay, a pan Moke jest gminnym nadzorcą, któremu podlega ta część okręgu Hancock.
Obaj agenci znów w milczeniu zapatrzyli się na Hoppy'ego, a temu się zdawało, że trwa to całą wieczność. W duchu powtórzył wymówione przed chwilą słowa. Czyżby zdradził się z czymś? Powiedział coś, co miało przyspieszyć jego nieuchronną podróż do więzienia? Może powinien jednak milczeć i poszukać sobie jakiegoś adwokata?
Napier odchrząknął.
- Od pół roku prowadzimy śledztwo w sprawie pana Moke'a. Dwa tygodnie temu zgodził się pójść z nami na ugodę i w zamian za obietnicę łagodniejszego wyroku podjąć współpracę.
Hoppy niewiele zrozumiał z tego ogólnikowego stwierdzenia pełnego prawniczego żargonu. Niby docierało do niego każde słowo, ale ich sens pozostawał nieuchwytny.
- Czy proponował pan łapówkę panu Moke'owi? - spytał Napier.
- Nie - odparł stanowczo Dupree, gdyż nawet pod groźbą łamania kołem nie zdołałby przytaknąć. Szybko wyrzucił z siebie odpowiedź, nawet nie starając się specjalnie, by zabrzmiała przekonująco. - Nie - powtórzył po chwili.
Bo przecież naprawdę nie zaproponował żadnej łapówki, przetarł jedynie drogę swemu klientowi, który miał później przekazać pieniądze. Przynajmniej on tak to widział.
Nitchman powoli sięgnął do kieszeni marynarki, bez pośpiechu pogmerał w niej palcami, wreszcie wyciągnął jakieś czarne, prostopadłościenne urządzenie, które położył na biurku przed sobą.
- Na pewno? - spytał wyzywająco.
- Oczywiście - bąknął Hoppy, zerkając podejrzliwie na przerażający, smukły aparat Nitchman wcisnął klawisz. Dupree wstrzymał oddech i kurczowo zwarł pięści. Niespodziewanie z pudełka doleciał jego własny głos, padły wypowiadane nerwowym tonem uwagi dotyczące miejscowych polityków, kasyn gry i wędkarstwa morskiego, od czasu do czasu przerywane jakimiś wtrąceniami Jimmy'ego Hulla.
- Rejestrowaliście naszą rozmowę! - jęknął, doszczętnie załamany.
- Tak - odparł któryś z agentów posępnym tonem.
Hoppy nie mógł oderwać spojrzenia od zdradzieckiego magnetofonu.
- Niemożliwe... - bąknął.
Nie miał jednak żadnych wątpliwości, że były to jego własne słowa, padające tu, w tym gabinecie, niespełna dwadzieścia cztery godziny wcześniej, przy kanapkach z pieczonym kurczakiem oraz mrożonej herbacie. Jimmy Hull siedział wówczas tam, gdzie teraz Nitchman, i udawał, że kombinuje nad sposobem wytargowania stu tysięcy dolarów, podczas gdy w rzeczywistości działał na zlecenie FBI
i miał gdzieś pod ubraniem ukryty mikrofon.
Taśma bezlitośnie odtwarzała przebieg całej rozmowy, aż w końcu rozległy się wyrzucane pospiesznie słowa pożegnania.
- Czy chce pan przesłuchać to jeszcze raz? - zapytał Nitchman, wyłączając magnetofon.
- Nie trzeba - odparł Hoppy, nerwowo pocierając palcami koniec nosa. - Chyba powinienem się skontaktować ze swoim adwokatem - dodał, nie podnosząc głowy.
- To dobry pomysł - rzekł współczującym tonem Napier.
Kiedy w końcu Dupree odważył się unieść wzrok, oczy miał zaczerwienione i powilgotniałe. Wargi mu drżały, lecz dumnie zadarł głowę, starając się zachować twarz.
- I co mnie teraz czeka? - spytał.
Nitchman odchylił się na oparcie krzesła. Napier wstał i podszedł do regału z książkami.
- Trudno powiedzieć - odparł ten pierwszy, jak gdyby faktyczna ocena zdarzeń należała do kogoś innego. - W ubiegłym roku przyłapaliśmy na braniu łapówek kilkunastu nadzorców terenowych. Sędziowie brzydzą się takimi sprawami, wydającoraz surowsze wyroki.
- Ja nie jestem nadzorcą - wtrącił Dupree.
- Celna uwaga. Lecz i tak grozi za to od trzech do pięciu lat, do tego w więzieniu federalnym, a nie stanowym.
- To przecież ewidentna próba przekupienia urzędnika państwowego - wtrącił Napier, wracając do biurka i siadając z powrotem u boku Nitchmana.
Ponownie obaj wyprostowali się na krzesłach, jakby byli gotowi w każdej chwili sięgnąć przez biurko i skuć ręce Hoppy'ego kajdankami.
W rzeczywistości mikrofon był ukryty w oprawce jednego ze zwykłych niebieskich długopisów, których cały pęk stał w zakurzonym słoiku po dżemie na skraju biurka. Ringwald umieścił go tam w piątek rano, kiedy Dupree wyszedł na krótko z pokoju. Owe długopisy i ołówki wyglądały na dawno nie używane, liczna kolekcja stopniowo obrastała kurzem i zapewne nikt by ich nawet nie dotknął przez kilka najbliższych miesięcy. A jeśliby Hoppy czy ktokolwiek inny sięgnął po ów długopis, musiałby się przekonać, że ten nie pisze, i z pewnością od razu wyrzuciłby go do kosza. Jedynie specjalista potrafiłby go rozebrać i zidentyfikować urządzenie podsłuchowe.
Układ w oprawce długopisu przekazywał sygnał do niewielkiego, lecz mocnego nadajnika ukrytego za pojemnikiem lizolu w szafce pod zlewem w łazience, sąsiadującej z gabinetem Hoppy'ego. A przekaz radiowy rejestrowano wewnątrz nie oznakowanej furgonetki, zaparkowanej po przeciwnej stronie ulicy, przed pawilonem handlowym. Kaseta z nagraniem całej rozmowy została dostarczona bezpośrednio do biura Fitcha.
Zatem Jimmy Hull wcale nie przyszedł na spotkanie z mikrofonem ukrytym w ubraniu, nie prowadził żadnej współpracy ze służbami federalnymi, W rzeczywistości robił jedynie to, co potrafił najlepiej - omawiał wysokość łapówki.
Ringwald, Napier oraz Nitchman, byli policjanci, pracowali obecnie w znanej, międzynarodowej agencji ochroniarskiej mającej siedzibę w mieście Bethesda. Fitch często korzystał z jej usług. Owa intryga mająca na celu zastraszenie Hoppy'ego Dupree umniejszyła Fundusz o osiemdziesiąt tysięcy dolarów.
Marne grosze.
Hoppy po raz drugi wspomniał o możliwości skontaktowania się z adwokatem. W odpowiedzi Napier uraczył go całą litanią na temat gigantycznych wysiłków FBI zmierzających do ukrócenia korupcji na wybrzeżu. Wszystkiemu miał być winien intensywny rozwój kasyn gry.
Naprawdę, chodziło jednak o to, aby go odwieść od pomysłu zaangażowania adwokata. Prawnik z pewnością zażądałby od nich stosownych pełnomocnictw i zezwoleń, zechciałby się skontaktować z ich przełożonymi. Obaj fałszywi agenci mieli na tyle dobrze podrobione dokumenty, by oszukać Hoppy'ego, lecz nawet pierwszy lepszy adwokat szybko by ich zdemaskował.
To, co początkowo wyglądało na rutynowe śledztwo w sprawie łapówkarskich praktyk Jimmy'ego Hulla, a więc drobną aferę terenową, wkrótce urosło do gigantycznej operacji związanej z ośrodkami hazardu, a w relacji Napiera zaczęły się coraz częściej pojawiać groźne sformułowania w rodzaju "walki z przestępczością zorganizowaną". Hoppy słuchał tego jednym uchem, ponieważ nie mógł skupić uwagi. Bez przerwy myślał o Millie i dzieciach, o tym, jak sobie sami poradzą przez te trzy bądź cztery lata jego nieobecności.
- Zatem pierwotnie wcale nie uwzględnialiśmy pana w naszym śledztwie - podsumował Napier.
- I szczerze mówiąc, nigdy dotąd nie słyszeliśmy nawet o KLX Properties - dodał Nitchman. - Tylko przypadkiem trafiliśmy na ten trop.
- Więc czy nie moglibyście przypadkiem o nim zapomnieć? - spytał Hoppy, zdobywając się na nikły uśmiech.
- To niewykluczone - podjął ochoczo Napier, po czym zerknął na kolegę, jakby trzymali w zanadrzu jeszcze jakieś rewelacje.
- Pod jakim warunkiem? - zapytał Dupree.
Obaj z powrotem odchylili się na oparcia krzeseł, uczynili to równocześnie, w tym samym momencie, jakby wcześniej ćwiczyli takie zachowanie setki razy. Obaj też zapatrzyli siew Hoppy'ego, aż ten nie wytrzymał i spuścił głowę.
- Dobrze wiemy, że nie jest pan oszustem, panie Dupree - podjął Nitchman łagodnym tonem.
- Po prostu popełnił pan błąd - wtrącił Napier. - Nie inaczej - odezwał się Hoppy.
- Został pan wykorzystany przez bezwzględnych, pozbawionych skrupułów kanciarzy. Zamydlili panu oczy tymi swoimi ambitnymi planami i wielkimi funduszami. Ciągle mamy z tym do czynienia, zwłaszcza w sprawach o przemyt narkotyków.
Narkotyki?! Hoppy niemal doznał szoku, ale zachował milczenie. Podniósł tylko głowę i zerknął na agentów federalnych.
- Czy możemy panu zaproponować potajemną ugodę? - spytał Napier.
- Nie śmiałbym odmówić.
- Na dwadzieścia cztery godziny odłożymy tę sprawę. Nikomu o tym nie powiemy, a i pan zachowa to dla siebie. Proszę się też na razie nie kontaktować z adwokatem. Przez tę dobę nie wysuniemy wobec pana żadnych oskarżeń.
- Nie rozumiem...
- W tej chwili jeszcze nie możemy panu wszystkiego wyjaśnić. Potrzebujemy trochę czasu, żeby lepiej rozeznać się w sytuacji.
Nitchman pochylił się na krześle i oparł łokcie na krawędzi biurka.
- Być może znajdzie się jakieś bezpieczne wyj ście, panie Dupree. W sercu Hoppy'ego odżyła wątła nadzieja.
- Byłbym gotów do współpracy.
- Jest pan tylko małą, nie znaczącą rybką schwytaną w ogromną sieć - rzekł Napier. - W pewnych okolicznościach moglibyśmy o panu całkiem zapomnieć.
Nadzieje Hoppy'ego rosły z sekundy na sekundę.
- A co ma się wydarzyć w ciągu tych dwudziestu czterech godzin?
- Spotkamy się tutaj ponownie, jutro o dziewiątej rano.
- Zgoda.
- Lecz jeśli ostrzeże pan Ringwalda, jeśli powie komukolwiek choć jedno słowo, nawet swojej żonie, to może pan nie liczyć na naszą pobłażliwość.
- Przysięgam, że będę milczał jak grób.

Wynajęty autobus zabrał sprzed motelu "Siesta Inn" wszystkich czternastu przysięgłych, paniąGrimes, Lou Dell z jej mężem, Bentonem, Willisa wraz z żoną, Ruby, pięciu młodych strażników sądowych ubranych po cywilnemu, Earla Hutto, szeryfa okręgu Harrison wraz z żoną, Claudelle, oraz dwie młodsze kancelistki z biura Glorii Lane - w sumie dwadzieścia osiem osób, nie licząc kierowcy. Wszyscy uzyskali pozwolenia sędziego Harkina.Dwie godziny później cała ta gromadka znalazła siew Nowym Orleanie, wysiedli przy skrzyżowaniu Canal Street z aleją Magazine. Lunch zjedli w oddzielnej sali starej, słynącej z dań krewetkowych restauracji przy ulicy Decatur w dzielnicy francuskiej. Jego koszty zostały pokryte z pieniędzy podatników okręgu Harrison.
Później pozwolono im się rozejść po malowniczej dzielnicy. Robili zakupy na ulicznych straganach, wędrowali z grupami turystów przez Jackson Square, podziwiali nagie dziewczyny w podrzędnych lokalikach przy ulicy Bourbon, zaopatrywali siew bawełniane letnie koszulki oraz inne pamiątki. Część przysięgłych odpoczywała na ławkach deptaku Riverwalk, część znalazła sobie miej sca w barach, żeby oglądać transmisję meczu w telewizji. Ponownie zebrali się o szesnastej na nabrzeżu Missisipi i wkroczyli na pokład zabytkowego parowca, który zabrał ich na wycieczkę po rzece. O osiemnastej zjedli obiad w nowoczesnej pizzerii przy Canal Street.
O dwudziestej drugiej byli z powrotem w Pass Christian. Zmęczeni, lecz uradowani, zamknęli siew swoich pokojach motelowych i poszli spać. Wystarczyło tylko zapełnić im wolny czas, aby ich uszczęśliwić.

ROZDZIAŁ 21
Skoro usidlenie Hoppy' ego przebiegło bez problemów, w sobotę wieczorem Fitch podjął decyzję, aby przeprowadzić następną akcję. Nie potrzebowali do niej ani szczegółowego planu, ani żmudnych przygotowań, choć miała być nie mniej ryzykowna, niż śliska intryga przygotowana dla handlarza nieruchomości.
W niedzielę wczesnym rankiem Pang i Dubaz, ubrani w granatowe robocze kombinezony z plakietkami komunalnych zakładów wodociągowych, włamali się do mieszkania Eastera. I tym razem nie spłoszył ich sygnał alarmowy. Zaraz po wejściu do środka Dubaz zdjął kratkę otworu wentylacyjnego nad lodówką i zdemontował ukrytą kamerę wideo, która wcześniej zarejestrowała poczynania Doyle'a. Włożył ją do dużego kartonowego pudła, jakie przynieśli ze sobą.
Pang podszedł prosto do komputera. Wcześniej dokładnie obejrzał zdjęcia zrobione przez Doyle'a w trakcie wcześniejszego włamania i przetrenował operację na podobnym modelu urządzenia, specjalnie do tego celu ustawionym w jednym z pomieszczeń biura Fitcha na tyłach sklepu. Pospiesznie odkręcił śruby i zdjął obudowę komputera. Dysk twardy znajdował się dokładnie w tym samym miejscu, które wskazał mu technik. Niespełna minutę później został on odłączony i wyjęty z obudowy. Pang znalazł też dwa pudełka zapełnione trzyipółcalowymi dyskietkami, było ich w sumie szesnaście.
Zanim Pang zdemontował dysk twardy, Dubaz przeszukał skromny regał, ale nie znalazł innych dyskietek. Mieszkanie było tak małe i tak skąpo umeblowane, że niewiele udostępniało miejsc, gdzie można by cokolwiek ukryć. Dokładnie przejrzał więc zawartość szafek w kuchni, szuflad komódki oraz kartonowych pudeł, w których Easter trzymał swoją bieliznę. Nie odkrył niczego podejrzanego. Wszystkie rzeczy związane z komputerem były przechowywane w biurku, obok urządzenia.
- Gotowe - oznajmił Pang, wyrwawszy wszelkie kable łączące komputer z monitorem oraz drukarką.
Cisnęli zdewastowany sprzęt na starą kanapę pod ścianą. Dubaz obłożył go poduszkami i ubraniami, po czym obficie polał stos benzyną przyniesioną w plastikowej butelce. Kiedy cała kanapa, biurko, krzesło, zniszczony dywan i sterta ciuchów zostały zlane łatwopalną cieczą, obaj mężczyźni cofnęli się do wej ścia i Dubaz rzucił w głąb pokoju zapaloną zapałką. Wszystko natychmiast zajęło się płomieniem, uniknęli nawet cichego huku eksplozji, który mógłby zaalarmować sąsiadów. Odczekali chwilę, aż ogień zaczął sięgać do sufitu, a pokój zapełnił się czarnym, gryzącym dymem, i wyśliznęli się szybko na korytarz, starannie zamykając za sobą drzwi. Na parterze przy wyjściu wcisnęli guzik alarmu pożarowego. Dubaz pobiegł z powrotem na piętro zapełnione już dymem wydobywającym się ze szpary pod drzwiami, zaczął łomotać do pozostałych mieszkań i głośno wykrzykiwać ostrzeżenia. Pang robił to samo na parterze. Wkrótce krzyki przybrały na sile, mieszkańcy w piżamach i szlafrokach zaczęli się wysypywać na korytarze. Jazgot dzwonków alarmowych skutecznie pobudzał wszystkich do paniki i histerii.
- Tylko zróbcie to tak, żeby nikt się nie usmażył żywcem - przestrzegł ich Fitch.
Dlatego też mimo gęstniejącego dymu Dubaz łomotał do kolejnych drzwi, chciał zyskać pewność, że nikt nie pozostanie w lokalach sąsiadujących z kawalerką Eastera. Ciągnął przerażonych ludzi za ręce, poganiał ich wrzaskami, wskazywał drogę ucieczki.
Kiedy na parkingu przed domem zebrał się spory tłum, Pang i Dubaz pojedynczo wycofali się z ogarniętego pożogą budynku. Z oddali dobiegało wycie syren. Dym buchał już z dwóch okien pierwszego piętra, z kawalerki Eastera oraz lokalu sąsiadującego z podpalonym salonikiem. Ludzie zbijali siew przerażoną gromadkę, niektórzy byli zakutani w jakieś koce, parę kobiet przyciskało niemowlęta do piersi, inni trzymali chwycone naprędce skarby. Obaj mężczyźni wtopili się w tłum i bez emocji obserwowali nadjeżdżające wozy strażackie.
Kiedy akcja gaszenia pożaru zaczęła przybierać zorganizowany charakter, dwaj agenci wycofali się niepostrzeżenie.

Nikt nie zginął, nikt nie odniósł obrażeń. Cztery mieszkania uległy całkowitemu zniszczeniu, jedenaście innych ucierpiało w mniejszym czy większym stopniu. Chwilowo około trzydziestu rodzin pozostało bez dachu nad głową.
Twardy dysk wymontowany z komputera okazał się zakodowany. Easter zapisał na nim tak wiele różnorodnych zabezpieczeń wymagających znajomości haseł i kodów dostępu, że technicy Fitcha byli oszołomieni. Ten już w sobotę ściągnął ich z Waszyngtonu, nie zdradzając ani jednym słowem, co mogą zawierać pliki utrwalone na tym dysku i szesnastu dyskietkach. Po prostu zamknął całą ekipę w pokoju wyposażonym w urządzenie podobne do modelu Eastera i powiedział krótko, czego od nich oczekuje. Większość dyskietek była zakodowana w podobny sposób. Nastroje techników poprawiły się nieco dopiero przy sprawdzaniu kilku ostatnich dyskietek, do których hasła dostępu udało się znaleźć stosunkowo szybko - prawdopodobnie były to starsze zapisy, Easter zastosował na nich mniej wyszukane zabezpieczenia. Na pierwszej rozkodowanej dyskietce znaleziono szesnaście plików o niewiele mówiących nazwach. Fitch został natychmiast poinformowany, kiedy pierwszy rozszyfrowany dokument jeszcze się drukował. Było to sześciostronicowe podsumowanie najważniejszych posunięć firm przemysłu tytoniowego, pochodzące z jedenastego października tysiąc dziewięćset dziewięćdziesiątego czwartego roku. Nawiązywano w nim do artykułów w czasopismach "Time", "The Wall Street Journal" oraz "Forbes". Drugi plik tekstowy stanowiła dwustronicowa notatka sporządzona przez Eastera, a dotycząca kilku sądowych pozwów przeciwko producentom tworzyw silikonowych stosowanych do ujędrniania piersi. Trzecim okazał się dość prymitywny wiersz na temat nurtów rzek. Jako czwarte zostało wydrukowane kolejne podsumowanie dotyczące procesów o odszkodowania za zgony spowodowane przez raka płuc.
Każdą stronicę Fitch i Konrad czytali bardzo uważnie. Notatki były pisane prostym, niewyszukanym językiem, ale chyba w pośpiechu, gdyż Easter ani trochę nie dbał o układ tekstu czy dobór czcionki. Działał jak ogarnięty gorączką, niezbyt wprawny dziennikarz. Trudno było jednak ocenić, czy autor sympatyzuje z palaczami papierosów, czy tylko interesują go ogólnie różnego typu procesy o odszkodowania.
W dalszej kolejności odnaleźli następne amatorskie wiersze, aż w końcu coś, co wynagrodziło im trudy. Piętnasty wydrukowany plik okazał się dwustronicowym listem do matki, niejakiej Pameli Blanchard, mieszkającej w Gardner, w Teksasie. Nosił datę dwudziestego kwietnia tysiąc dziewięćset dziewięćdziesiątego piątego roku i zaczynał się od słów: "Droga mamo. Mieszkam obecnie w Biloxi, w stanie Missisipi, na wybrzeżu Zatoki Meksykańskiej". Dalej Easter wychwalał słoną bryzę i nasłonecznione plaże, pisał, że chyba już nigdy nie będzie mógł zamieszkać w głębi kraju. Przepraszał za to, że nie pisał wcześniej i w dwóch długich akapitach próbował wyjaśnić swoje tendencje do ciągłego przenoszenia się z miejsca na miejsce. Rzecz jasna, obiecywał, że teraz będzie pisał częściej. Pytał o Alexa, z którym podobno nie rozmawiał od trzech miesięcy, lecz później wyrażał swoje zdumienie, że tamten ostatecznie wyjechał na Alaskę i znalazł pracę jako przewodnik turystów, amatorów wędkarstwa. Wyglądało na to, że chodzi o brata. Nigdzie nie padło nawet jedno słowo na temat ojca, jak również dziewczyny. Nie wymienione zostało imię Marlee.
Easter pisał, że znalazł pracę w kasynie, chwilowo dającą mu sporo satysfakcji, lecz niezbyt rokującą na przyszłość. Ciągle marzył o karierze adwokata, było mu przykro, że musiał zrezygnować ze studiów prawniczych, ale zaznaczał, że chyba już nigdy nie wróci na uczelnię. Wychwalał swoje szczęśliwe, skromne, lecz pozbawione wielu obowiązków życie. Na końcu jak zwykle: "Bardzo cię kocham. Pozdrów ode mnie ciocię Sammie. Niedługo znów się odezwę".
List podpisany był tylko imieniem, krótko: "Całuję. Jeff". Poza nagłówkiem nigdzie nie pojawiało się żadne nazwisko.
Dante i "Joe Boy" odlecieli służbowym odrzutowcem już godzinę po wydrukowaniu listu. Fitch rozkazał im, aby w Gardner wynajęli kilku prywatnych detektywów i wręcz przekopali całe miasto.
Technicy komputerowi zdołali odkodować jeszcze jedną dyskietkę, przedostatniąz tego niewielkiego zestawu. Znowu niemogli się nadziwićjak wielu haseł i kodów dostępu użyto do jej zabezpieczenia. Głośno wyrażali swój głęboki podziw dla hackerskich umiejętności Eastera.
Znajdował się na niej tylko jeden plik, stanowiący część większego dokumentu - spisu zarejestrowanych wyborców okręgu Harrison. Ten fragment obejmował nazwiska od A do K, a więc listę ponad szesnastu tysięcy mieszkańców wraz z ich dokładnymi adresami. Fitch sprawdził ten spis na wyrywki. Dysponował identyczną listą, która nie stanowiła żadnej tajemnicy, można ją było kupić za trzydzieści pięć dolarów w kancelarii sądu, u Glorii Lane. Większość polityków zaopatrywała się w takie spisy przed rozpoczęciem kampanii wyborczej.
Zastanawiały jednak dwie rzeczy. Po pierwsze, lista Eastera nie była oprawionym wydrukiem, lecz została zgrana na dyskietkę, a to oznaczało, że musiał on w jakiś sposób włamać się do komputera sądowego i skopiować interesujący go plik. Po drugie zaś rodziło się pytanie: Do czego temu urlopowanemu studentowi i hackerowi dorywczo pracującemu w sklepie był potrzebny kompletny spis wyborców?
Jeżeli Easter umiał się włamać do komputera sądowej kancelarii, to z pewnością mógł też wprowadzić w nim takie zmiany, aby jego nazwisko znalazło się w gronie kandydatów na przysięgłych w sprawie Wooda.
Im więcej Fitch rozmyślał na ten temat, tym bardziej owo podejrzenie pasowało mu do pozostałych faktów.

W niedzielę rano Hoppy siedział z zaczerwienionymi i podkrążonymi oczyma przy swoim biurku, popijał bardzo mocną kawę i nerwowo spoglądał na zegarek. Nic nie jadł przez całą dobę, od tego banana, którego przygotował sobie w sobotę rano, nastawiwszy ekspres do kawy, parę minut przed tym, jak Napier i Nitchman zadzwonili do drzwi jego domu. Strach bezustannie ściskał mu żołądek. Nerwy miał w strzępach. W sobotni wieczór zdołał przemycić do domu butelkę wódki, czego Millie stanowczo zabraniała.
Ale upił się, kiedy dzieci już spały. Nikomu nie powiedział ani słowa o swojej sytuacji, w gruncie rzeczy nawet nie miał ochoty z nikim na ten temat rozmawiać. Czuł się głęboko upokorzony, przez co łatwiej mu było zachować całą sprawę w tajemnicy.
Dokładnie o dziewiątej Napier i Nitchman wkroczyli do jego biura. Towarzyszył im trzeci mężczyzna, starszy, również elegancko ubrany i nadzwyczaj poważny, jakby zamierzał natychmiast wymierzyć surową karę biednemu Hoppy'emu. Nitchman przedstawił go jako George'a Cristano. Z Waszyngtonu! Z Departamentu Sprawiedliwości!
Tamten pospiesznie uścisnął mu dłoń na powitanie. Od razu dało się wyczuć, że z nim nie będzie żartów!
- Czy miałbyś coś przeciwko temu, Hoppy, abyśmy porozmawiali gdzie indziej? - zapytał jowialnie Napier, ze zdegustowaną miną rozglądając się po jego skromnym gabinecie.
- Tak będzie bezpieczniej - dodał Nitchman.
- Nigdy nie wiadomo, gdzie można trafić na założony podsłuch - wtrącił Cristano.
- O tym nie trzeba mnie przekonywać - odparł Dupree, lecz nikt nie potraktował tego jako dowcipu. Czując, że nie ma prawa niczego odmówić, powiedział: - Tak, oczywiście.
Pojechali czarnym, eleganckim lincolnem. Nitchman i Napier siedzieli z przodu, Hoppy zajmował miejsce z tyłu, obok Cristana, który dość szybko zaczął mu opowiadać o swojej pracy. Był ponoć jakimś ważnym asystentem w kancelarii prokuratora generalnego. Im bardziej zbliżali się do portu, tym bardziej jasna stawała się jego bardzo wysoka pozycja w biurokratycznej strukturze wymiaru sprawiedliwości. Później zapadło milczenie.
- Jesteś demokratą czy republikaninem, Hoppy? - zapytał Cristano po dłuższej przerwie.
Napier skręcił przy nabrzeżu i pojechali na zachód, wzdłuż plaży. Dupree przez chwilę się zastanawiał nad odpowiedzią, nie chciał bowiem nikogo obrazić.
- Trudno powiedzieć - mruknął w końcu. - Zawsze głosowałem na konkretnego kandydata, rozumie pan... Nigdy nie przywiązywałem większej wagi do przynależności partyjnej.
Cristano odwrócił głowę i popatrzył za okno, jakby ta odpowiedź go nie satysfakcjonowała.
- Miałem nadzieję, że jesteś dobrym republikaninem - powiedział, wciąż patrząc na lekko sfalowaną powierzchnię morza.
Hoppy gotów był dowolnie nagiąć swoje poglądy polityczne w zależności od tego, czego tamci by sobie życzyli. Równie dobrze mógł się przedstawić za fanatycznego komunistę rozdającego ulotki na ulicach, gdyby tylko w ten sposób mógł zadowolić pana Cristano.
- Głosowałem na Reagana i Busha - oznajmił chełpliwie. - A także na Nixona. Nawet na Goldwatera.
Cristano ledwie dostrzegalnie pokiwał głową i Dupree odetchnął z ulgą.
Napier ponownie skręcił, wyhamował i zatrzymał wóz. Znajdowali się na przystani w Bay Saint Louis, czterdzieści minut drogi od centrum Biloxi. Hoppy ruszył za Cristanem po jednym z pomostów, weszli na pokład luksusowego, dwudziestometrowego jachtu o szumnej nazwie "Przedwieczorna Rozkosz". Nitchman z Napierem zostali przy samochodzie i po chwili zniknęli im z oczu.
- Siadaj, Hoppy - rzekł gość ze stolicy, wskazując mu tapicerowaną ławkę przy burcie.
Ten przysiadł na brzeżku. Jacht kołysał się delikatnie, mimo że na terenie przystani fale były prawie niewidoczne. Cristano usiadł na drugiej ławce, naprzeciwko niego, i pochylił się do przodu. Ich głowy znalazły się o metr od siebie.
- Piękna łódź - zauważył Dupree, gładząc palcami grubą wykładzinę ze skaju.
- Nie nasza. Posłuchaj, Hoppy. Nie masz przy sobie mikrofonu i nadajnika, prawda?
Dupree wyprostował się błyskawicznie i zrobił zdziwioną minę.
- Ależ skąd!
- Przepraszam, ale takie rzeczy się zdarzają. Chyba powinienem cię zrewidować. - Cristano obrzucił go uważnym spojrzeniem od stóp do głowy.
Hoppy'emu ciarki przeszły po grzbiecie na samą myśl, że nieznany mężczyzna miałby go obmacywać.
- Przysięgam, że nie mam żadnego urządzenia podsłuchowego. Jasne? - oznajmił stanowczo, odczuwając dumę ze swojej postawy. - Naprawdę chce mnie pan zrewidować?
Rozejrzał się pospiesznie, chcąc sprawdzić, czy nikt ich nie obserwuje. To musiałoby wyglądać podejrzanie, gdyby dwaj dorośli mężczyźni, w pełnym blasku dnia, zaczęli się obmacywać na pokładzie jachtu przycumowanego do pomostu.
- A może pan ma mikrofon? - zapytał. - Nie.
- Słowo?
- Przysięgam.
- W porządku.
Dupree nie miał innego wyjścia, jak uwierzyć tamtemu. Zresztą nie potrafił sobie wyobrazić, czemu miałoby służyć rejestrowanie tejże rozmowy.
Cristano skwitował to uśmiechem. Ale zaraz zmarszczył brwi i pochylił się niżej. Ponownie zrobił śmiertelnie poważną minę.
- Powiem krótko, Hoppy. Mamy dla ciebie pewną propozycję. Jeśli się zgodzisz, będziesz mógł wyjść z tej opresji bez najmniejszego szwanku. Nie poniesiesz żadnych konsekwencji. Nie wydamy nakazu aresztowania, nie wystąpimy z oskarżeniem. Nie będzie procesu i kary więzienia. Twoje zdjęcia nie pojawią się w gazetach. Nikt się nigdy nie dowie o całej sprawie.
Urwał dla zaczerpnięcia oddechu, więc Dupree wtrącił z nadzieją w głosie: - Na razie brzmi zachęcająco. Zamieniam siew słuch.
- To dość nietypowa propozycja, nigdy dotąd nie stosowaliśmy podobnych wybiegów. Nie ma nic wspólnego z przepisami prawa, wymiarem sprawiedliwości i innymi dochodzeniami. Absolutnie nic. To sprawa czysto polityczna, Hoppy. W Waszyngtonie nie będzie po niej nawet śladu. Nikt się nigdy o niczym nie dowie. Pozostanie to wyłącznie naszą tajemnicą. O tej rozmowie wiedzą jedynie ci dwaj agenci czekający w samochodzie i najwyżej kilka osób z Departamentu Sprawiedliwości. Jeśli zawrzemy umowę i wywiążesz się ze swego zadania, twoje przewinienie zostanie wymazane z akt.
- W porządku. Proszę tylko powiedzieć, o co chodzi.
- Czy interesujesz się zwalczaniem przestępczości, handlu narkotykami, utrzymywaniem prawa i porządku?
- Oczywiście.
- I brzydzisz sięłapówkarstwem, korupcją urzędników? To było dziwne pytanie. Ale w tym momencie Hoppy czuł się jak najważniejsza postać wielkiej akcji wymierzonej przeciwko sprzedajnym biurokratom.
- Jasne!
- W Waszyngtonie także są ludzie uczciwi i nieuczciwi, Hoppy. Większość z nas, pracowników wymiaru sprawiedliwości, jest bez reszty oddana sprawie ścigania przestępców. Mam tu na myśli groźnych przestępców, Hoppy, na przykład handlarzy narkotyków, którzy przekupują sędziów i kongresmanów pieniędzmi pochodzącymi od wrogów naszego kraju, czy kryminalistów, których działalność jest poważnym zagrożeniem dla demokracji. Rozumiesz, co mam na myśli?
Gdyby nawet Dupree tego nie rozumiał, to i tak czułby się w obowiązku stanąć po stronie Cristana oraz jego uczciwych przyjaciół ze stolicy.
- Tak, oczywiście - odparł pewnym głosem.
- Zresztą w naszych czasach każda sprawa jest polityczna, Hoppy. Bez przerwy musimy walczyć zarówno z Kongresem, jak i z urzędem prezydenta. Czy wiesz, kogo nam najbardziej brakuje w Waszyngtonie, Hoppy?
Bez względu na to, kogo im mogło brakować, Dupree z całego serca pragnął, by przestali odczuwać ów brak. Ale tym razem Cristano nie dał mu szans zastanowienia się nad odpowiedzią.
- Potrzebujemy więcej republikanów, uczciwych konserwatystów, którzy przekazaliby pieniądze na naszą działalność i usunęli wszelkie przeszkody z drogi. Stanowiska demokratów nigdy nie można być pewnym, ciągle grożą kolejnymi cięciami budżetowymi i restrukturyzacją, wciąż przejawiają niezwykłą troskę o los tych biednych kryminalistów, których pakujemy za kratki. Tam się toczy prawdziwa wojna, Hoppy. Każdego dnia jesteśmy zmuszeni do ciężkich bojów.
Spojrzał na Dupree, jakby oczekiwał, że ten coś powie, on jednak usiłował się w myślach wpasować do właściwego obozu w tej urzędniczej wojnie. Pokiwał smętnie głową i wbił wzrok w deski pokładu.
- Dlatego też musimy ochraniać naszych przyjaciół, Hoppy, i właśnie w tym zakresie jesteś nam potrzebny.
- Jasne.
- Powtarzam jeszcze raz, że to bardzo nietypowa prośba. Jeśli dobrze się spiszesz, zniszczymy nagranie twojej rozmowy z panem Moke'em i zapomnimy o całej sprawie.
- Zrobię co w mojej mocy. Proszę tylko powiedzieć, co mam uczynić.
Cristano przygryzł wargi i spojrzał na koniec pomostu, skąd dolatywały odgłosy krzątaniny rybaków. Pochylił się jeszcze niżej i położył dłoń na kolanie Hoppy'ego.
- Tu chodzi o twoją żonę - wyjaśnił cicho, niemal szeptem, po czym wyprostował się z powrotem i popatrzył na niego uważnie.
- O moją żonę?
- Tak, zgadza się. - OMillie? - Nie inaczej.
- A co, do cholery...
- Zaraz wytłumaczę.
- Millie?! - Dupree był wstrząśnięty, nie mógł pojąć, cóż jego wspaniała żona może mieć z tym wszystkim wspólnego.
- Chodzi o rozprawę w sądzie - dodał Cristano i nagle w głowie Hoppy'ego pojedyncze kawałki układanki zaczęły tworzyć większą całość. - Zgadnij, kto ma największe udziały w finansowaniu działalności republikańskich kandydatów w Kongresie?
Dupree był tak oszołomiony i skołowany, że nawet nie śmiał otworzyć ust.
- Właśnie firmy przemysłu tytoniowego. Przeznaczają grube miliony na kampanie wyborcze republikanów, gdyż boją się ograniczeń ze strony Wydziału Żywności i Leków oraz wciąż zaostrzanych przepisów rządowych. To tacy sami przedstawiciele wolnorynkowego handlu jak ty, Hoppy. Są przekonani, że ludzie palą papierosy, kierując się świadomym wyborem, dlatego też, oprócz niechęci do odgórnych zarządzeń, gardzą prawnikami, którzy usiłują ich wyeliminować z biznesu.
- To sprawa polityczna - mruknął z niedowierzaniem Dupree, wpatrując się w wody zatoki.
- Czysto polityczna. Jeśli przemysł tytoniowy przegra tę rozprawę, runie taka lawina pozwów sądowych, jakiej w tym kraju jeszcze nigdy nie widziano. Producenci papierosów stracą miliardy dolarów na odszkodowania, a my w Waszyngtonie stracimy nasze miliony. Czy możesz nam pomóc, Hoppy?
Dupree, wyrwany z głębokiej zadumy, spytał niepewnie: - Co?
- Czy możesz nam pomóc? - Oczywiście. Tylko jak?
- Poprzez Millie. Porozmawiaj ze swoją żoną, wytłumacz jej, jak bezsensowna i niebezpieczna jest ta rozprawa. Ona musi zająć twarde stanowisko podczas obrad przysięgłych, Hoppy, nie może się dać zwieść tym liberałom, którzy pragnęliby przyznać powodowi krociowe odszkodowanie. Czy możesz to zrobić?
- Oczywiście, że mogę.
- I zechcesz z nią porozmawiać? Naprawdę nie zamierzamy wykorzystywać przeciwko tobie nagranej rozmowy. Pomóż nam, a obiecuję, że kaseta wyląduje na śmietniku.
Dupree nagle przypomniał sobie o jej istnieniu.
- W porządku, umowa stoi. Prawdę mówiąc, mogę porozmawiać z Millie już dzisiaj wieczorem.
- Spróbuj na nią wpłynąć. To piekielnie istotne, nie tylko dla nas z wymiaru sprawiedliwości, lecz także dla dobra całego kraju. No i oczywiście dla ciebie, bo unikniesz w ten sposób pięciu lat więzienia.
Cristano zaśmiał się chrapliwie i klepnął Hoppy'ego otwartą dłonią w kolano. Ten również się roześmiał.
Przez następne pół godziny rozmawiali o koniecznej strategii. Lecz im dłużej siedzieli na pokładzie jachtu, tym więcej pytań cisnęło się Hoppy'emu na język. Co się stanie, jeśli Millie go posłucha, ale reszta składu przysięgłych będzie głosowała za przyznaniem powodowi wysokiego odszkodowania? Czego w takiej sytuacji on może oczekiwać?
W końcu Cristano obiecał dotrzymać danego słowa niezależnie od końcowego wyroku, jeśli tylko Millie będzie głosowała na korzyść pozwanego.
Dupree miał ochotę skakać z radości po deskach pomostu, kiedy wracali do samochodu. Był już zupełnie innym człowiekiem, gdy stanął przed Napierem i Nitchmanem.

Po trzydniowym namyśle Harkin zadecydował w sobotę wieczorem, iż nie wyrazi zgody na rozpuszczenie przysięgłych w celu uczestnictwa w niedzielnym nabożeństwie. Był w pełni świadom, że cała czternastka niezwykłym sposobem zaczęła przejawiać gorącą ochotę poobcowania z Duchem Świętym, on jednak nie potrafił sobie wyobrazić, że tak po prostu uwolni ich na jakiś czas spod rygorów sekwestracji. Skontaktował się z proboszczem swojej parafii i po przeprowadzeniu kilku narad telefonicznych znaleziono odpowiedniego młodego adepta teologii. I tak oto "sala balowa" w motelu "Siesta Inn" miała się o jedenastej w niedzielę przekształcić w kaplicę.
Sędzia wystosował nawet oddzielne pisma do każdego z przysięgłych. Koperty zostały wsunięte pod drzwiami do poszczególnych pokojów w sobotę wieczorem, kiedy cały skład przebywał jeszcze w Nowym Orleanie.
Tylko sześć osób przyszło na nabożeństwo, co wzbudziło powszechną konsternację. Gladys Card zjawiła się w wyjątkowo posępnym nastroju. Od szesnastu lat nie opuściła ani jednego spotkania w niedzielnej szkółce Kalwaryjskiego Kościoła Baptystów, a powodem tamtej ostatniej nieobecności był pogrzeb siostry mieszkającej w Baton Rouge. Szesnaście lat przykładnego uczestnictwa w nabożeństwach! W szufladzie komody miała cały zbiór odznak Wzorowej Posługi. Dotychczasowy rekord kościoła Kalwaryjskiego należał do Esther Kneblach z Unii Misyjnej Kobiet, która nie opuściła żadnego nabożeństwa przez dwadzieścia dwa lata, ale dochodziła już osiemdziesiątki i coraz częściej dokuczało jej podwyższone ciśnienie. Gladys miała dopiero sześćdziesiąt trzy lata i cieszyła się dobrym zdrowiem. Nikomu o tym nie mówiła, ale wszyscy parafianie kościoła Kalwaryjskiego doskonale wiedzieli, że zamierzała pobić rekord Esther Knoblach.
I oto jej wysiłki poszły na marne, przez sędziego Harkina, którego nie lubiła od początku, a teraz nawet zaczęła nim gardzić. Co więcej, nie podobał jej się również ów student teologii prowadzący nabożeństwo.
Rikki Coleman przyszła w stroju do joggingu. Millie Dupree przyniosła swoją Biblię. Loreen Duke także regularnie chodziła do kościoła, toteż teraz poraziła ją obcesowość tegoż nabożeństwa. Jak to z białymi, pomyślała, zaczynają o jedenastej, a kończą o wpół do dwunastej. Często słyszała o podobnej głupocie, lecz nigdy dotąd nie zetknęła się z nią osobiście. Jej pastor zazwyczaj wchodził na mównicę dopiero o trzynastej i najczęściej pozostawał tam do piętnastej, kiedy to ogłaszał przerwę na lunch - zjadany wspólnie, w parafialnym ogródku, jeśli tylko pogoda dopisała - a później znów zapraszał wiernych na dalsze modlitwy. Teraz więc siedziała z głową nisko pochyloną i cierpiała w milczeniu.
Przyszli także państwo Grimes, bo choć nie należeli do specjalnie pobożnych, to mieli dosyć zamknięcia w czterech ścianach pokoju numer pięćdziesiąt osiem. Herman nie był z własnej woli w kościele od wczesnej młodości.
Jeszcze przed rozpoczęciem nabożeństwa stało się powszechnie wiadome, że Phillip Savelle nie chce nawet rozmawiać o sprawach wiary. Oznajmił stanowczo, że jest ateistą, a wiadomość ta rozeszła się lotem błyskawicy. W ramach protestu usadowił się na swoim łóżku, całkiem nagi, poskręcał swoje patykowate nogi i ręce w jakiś zagmatwany węzeł jogi i zaczął na cały głos śpiewać hinduskie pieśni. Nie zamknął przy tym drzwi od pokoju.
Doskonale było go słychać w "sali balowej" przez całe nabożeństwo, a owo monotonne zawodzenie stanowiło z pewnością jeden z głównych powodów, dla których młody adept teologii tak szybko zakończył swoją posługę.
Na samym początku Lou Dell wymaszerowała na korytarz z zamiarem uciszenia Savelle'a, lecz wycofała się pospiesznie do swojego pokoju, dostrzegłszy zaledwie, że tamten jest całkiem nagi. Później spróbował swoich sił Willis, lecz Savelle go po prostu zignorował, siedział bez ruchu z zamkniętymi oczami i śpiewał głośno, obojętny na wszelkie prośby. Więc Willis także się wycofał.
A ci przysięgli, którzy nie zamierzali uczestniczyć w nabożeństwie, zamknęli siew swoich pokojach i rozsiedli przed telewizorami, lecz musieli je nastawić dość głośno z powodu dobiegających z korytarza hałasów.
O czternastej zaczęli się zjawiać pierwsi goście, przynosili czyste ubrania i jakieś zapasy na przyszły tydzień. Nicholas był jedyny w tym gronie, który nie miał w Biloxi żadnych krewnych, toteż sędzia Harkin wyraził zgodę, aby w towarzystwie Willisa pojechał wozem patrolowym do swego mieszkania po niezbędne rzeczy.
Pożar został ugaszony już kilka godzin wcześniej, strażacy odjechali. Wąski trawnik wzdłuż frontonu kamienicy oraz chodnik oddzielający go od parkingu były zawalone stertami zniszczonych mebli i mokrych ubrań. Mieszkańcy, wciąż silnie oszołomieni, starali się jakoś porozdzielać to ocalałe mienie.
- Gdzie pan mieszka? - zapytał Willis, kiedy kierowca zatrzymał wóz przy wjeździe na parking. Ze zdziwieniem gapił się na wielką czarną jamę wypaloną w samym środku budynku.
- Tam, na górze - bąknął Nicholas, usiłując zachować spokój.
Ale gdy wysiadał z auta, kolana się pod nim ugięły. Wolno podszedł do najbliższej gromadki, wietnamskiej rodziny, z wyraźnym przerażeniem deliberującej nad nieforemną, przetopioną, plastikową lampką na biurko.
- Kiedy to się stało? - zapytał.
Powietrze było przesiąknięte ostrym, gryzącym swądem spalonego drewna, farby, sztucznych wykładzin. Nie uzyskał odpowiedzi.
- Dzisiaj rano, około ósmej - wtrąciła przechodząca kobieta, która niosła duże kartonowe pudło.
Nicholas rozejrzał się po otaczających go ludziach i uzmysłowił sobie, że nie zna ani jednego nazwiska swoich sąsiadów. W niewielkim holu siedziała kobieta, rozmawiała przez telefon komórkowy i zapisywała coś w notesie. Wejście na piętro było zagrodzone, stał tam ubrany na czarno strażnik ze służb miejskich, który w tej chwili pomagał jakiejś staruszce taszczyć do wyjścia zrolowany, przesiąknięty wodą dywan.
- Pan tu mieszka? - zapytała kobieta.
- Tak. Easter, lokal numer trzysta dwanaście.
- To mieszkanie spłonęło doszczętnie. Prawdopodobnie tam wybuchł pożar.
- Chciałbym to zobaczyć.
Strażnik i kobieta poprowadzili go schodami na piętro. Korytarz był całkowicie zrujnowany. Ostrożnie podeszli do żółtej policyjnej taśmy przegradzającej wejście do czarnego, przerażającego krateru. Ogień przedarł się przez cienką warstwę tynku i drewniany strop na wyższą kondygnację, w suficie ziały dwie ogromne dziury, mniej więcej w tym miejscu, gdzie kiedyś znajdował się salonik kawalerki Eastera. Przedostał się także na parter, gdzie dokonał spustoszeń w lokalu położonym pod mieszkaniem Nicholasa. Z kawalerki nie zostało prawie nic, poza fragmentem ścianki oddzielającej wnękę kuchenną, na którym wisiał krzywo na jednym haku ciężki zlew, gotów w każdej chwili runąć na podłogę. Nic nie ocalało. Nie tylko nie było resztek tanich mebli stojących w saloniku, ale trudno było rozróżnić zarysy samego pokoju. Nic nie zostało także z sypialni poza czarnymi, okopconymi ścianami.
Ku swemu przerażeniu Easter zauważył, że nie ma nigdzie komputera.
Dopiero później uprzytomnił sobie, że komputer nie mógł ocaleć, skoro spłonęły nawet ścianki działowe, podłogi i sufity w całym mieszkaniu. Pozostał jedynie mroczny krater.
- Czy ktoś ucierpiał? - zapytał cicho.
- Nikt. Był pan w domu?
- Nie. Kim pani jest?
- Pracuję w administracji. Musi pan wypełnić kilka formularzy.
Wrócili do holu, gdzie Nicholas pospiesznie załatwił wszelkie formalności, po czym wyszedł i odjechał pod eskortą Willisa.

ROZDZIAŁ 22
Phillip Savelle wytknął sędziemu Harkinowi - używając ostrych słów w ledwie dającym się odczytać liście - że słowo "małżeńskie" według słownika Webstera dotyczy wyłącznie męża i żony, dlatego też on sprzeciwia się używaniu takich sformułowań. Nie tylko nie miał żony, ale nie darzył żadnym szacunkiem instytucji małżeństwa. Proponował zatem użycie zwrotu "stosunki społeczne". W dalszej części pisma jawnie skrytykował pomysł odprawiania nabożeństw w niedzielne poranki. Nakazał Lou Dell przesłać ten list faksem z recepcji motelu. Harkin odebrał go w swoim domu, w trakcie czwartej kwarty pasjonującego meczu drużyny "Saints". Dwadzieścia minut później wysłał faksem swoją pisemną odpowiedź, w której polecił Lou Dell zmienić słowo "małżeńskie" na "prywatne" i w całej swojej instrukcji zastosować zwrot "wizyty prywatne". Polecił też wykonać nowe kopie poprawionych instrukcji dla każdego z przysięgłych. A ponieważ była to niedziela, dorzucił łaskawie jeszcze jedną godzinę, więc zamiast do dwudziestej pierwszej, wizyty prywatne mogły odtąd trwać od osiemnastej do dwudziestej drugiej. Później przez telefon zapytał obcesowo, czy to wszystko, czego pan Savelle sobie od niego życzy. Nie omieszkał również spytać o nastroje panujące wśród przysięgłych.
Lou Dell nie śmiała opowiedzieć mu o wyczynach Savelle'a, o tym, że siedział nago na łóżku i głośno śpiewał. Doszła do wniosku, że sędzia i tak ma dużo zmartwień na głowie. Zapewniła go więc, iż wszystko jest w najlepszym porządku.
Jako pierwszy zjawił się Hoppy Dupree i Lou Dell pospiesznie zaprowadziła go do pokoju Millie. Tak jak poprzednio, przyniósł żonie bukiet kwiatów oraz bombonierkę. Cmoknęli się tylko na powitanie, jakby nie planowali niczego dozwolonego podczas wizyty małżeńskiej. Zaśmiewali się głośno, oglądając w telewizji program satyryczny "Sześćdziesiąt minut". Wreszcie Hoppy z ociąganiem skierował rozmowę na temat toczącej się rozprawy i wracał do niej kilkakrotnie mimo braku zainteresowania ze strony Millie.
- Wiesz, to naprawdę nie ma większego sensu, żeby ludzie zaskarżali w ten sposób duże firmy. Naprawdę. Według mnie to skrajna głupota. Skoro wszyscy wiedzą, że papierosy są uzależniające i bardzo niebezpieczne, to dlaczego palą? - Po chwili strzelił palcami i dodał: - Przypomnij sobie Boyda Dogana, który kupował salemy przez dwadzieścia pięć lat, a potem rzucił palenie w jednej chwili.
- Masz rację. Już nigdy nie zapalił po tym, jak lekarz stwierdził u niego złośliwego guza na języku - odparła Millie i z niedowierzaniem pokręciła głową.
- No właśnie. Wiele osób rzuca palenie. Po prostu kierują się zdrowym rozsądkiem. To nie w porządku, jeśli się pali przez wiele lat, a potem zaskarża wytwórcę papierosów o milionowe odszkodowanie za to, że przez cholerne palenie ktoś wyciągnął kopyta.
- Hoppy! Jak ty się wyrażasz? - Przepraszam.
Zapytał następnie o poglądy pozostałych przysięgłych i ich reakcje na zeznania dotychczasowych świadków powoda. Dokładnie realizował plan Cristana, według którego znacznie rozsądniej było przekonywać Millie do meritum sprawy, niż próbować ją zastraszać, przedstawiając szczerze zaistniałą sytuację. Szczegółowo rozmawiali na ten temat w czasie lunchu. Hoppy nie palił się do okłamywania żony i wciągania jej w intrygę, lecz ilekroć rozważał możliwość przyznania się przed nią, ogarniało go straszliwe poczucie winy i przerażenie na myśl o grożącym mu pięcioletnim wyroku więzienia.
Nicholas wyszedł ze swego pokoju podczas przerwy w transmisji meczu. Na korytarzu nie było nikogo, ani przysięgłych, ani strażników. Tylko z "sali balowej" dolatywały czyjeś głosy, wyłącznie męskie. Po raz kolejny mężczyźni oglądali mecz
i popijali piwo, podczas gdy kobiety korzystały z przysługującego im prawa do wizyt prywatnych i stosunków społecznych.
Po cichu prześliznął się przeszklonymi wahadłowymi drzwiami zamykającymi boczny korytarz i dał nura za stojące tu automaty do sprzedaży napojów. Schodami pożarowymi dostał się na piętro. Marlee czekała na niego w pokoju, za który zapłaciła gotówką i zameldowała się pod nazwiskiem Elsy Broome.
Poszli od razu do łóżka, zamieniwszy jedynie kilka słów. Byli zdania, że spędzonych oddzielnie osiem nocy jest nie tylko ich rekordem, ale wpływa też wyniszczająco na stan zdrowia.

Kiedy Marlee poznała Nicholasa, oboje posługiwali się całkiem innymi imionami i nazwiskami. Spotkali się po raz pierwszy w pewnym barze w Lawrence, w stanie Kansas, gdzie ona była kelnerką, on zaś spędzał długie wieczory w towarzystwie kolegów z wydziału prawa. Zanim osiadła w Lawrence, zdążyła uzyskać aż dwa dyplomy różnych szkół zawodowych, nie paliła się jednak do rozpoczęcia jakiejkolwiek kariery, zastanawiała się nad ewentualnością podjęcia studiów prawniczych, które w Stanach Zjednoczonych, niczym troskliwa opiekunka, przyciągają wszystkich niezdecydowanych maturzystów. Ani trochę jej się nie spieszyło. Matka osierociła ją kilka lat wcześniej, toteż gdy Marlee poznała Nicholasa, dysponowała majątkiem wartości dwustu tysięcy dolarów. Przyjęła pracę kelnerki tylko dlatego, że znudziły ją inne zajęcia, a w tym barze było dość spokojnie. Ponadto mogła zarobić na codzienne utrzymanie. Jeździła starym jaguarem, uważnie lokowała odziedziczone pieniądze i umawiała się na randki wyłącznie ze studentami prawa.
Wpadli sobie nawzajem w oko na długo przedtem, nim po raz pierwszy zamienili kilka słów. On przychodził najczęściej w niezbyt licznym gronie, w którym przewijali się wciąż ci sami studenci, siadał przy stoliku w rogu sali i żywo dyskutował na temat różnych abstrakcyjnych i zwykle nudnych zagadnień prawnych. Ona roznosiła piwo w wysokich szklankach i niekiedy z nimi flirtowała, z odmiennym powodzeniem. Podczas pierwszego roku nauki jego bez reszty pochłaniały problemy prawa, nie zwracał uwagi na dziewczęta. Toteż Marlee przeprowadziła potajemnie wywiad i dowiedziała się, że jest bardzo dobrym studentem, zajmuje trzecie miejsce na swoim roku, ale nie wyróżnia się niczym szczególnym. Jakoś przetrwała wakacje i doczekała się jego powrotu na początku drugiego roku. W tym czasie zrzuciła prawie pięć kilogramów wagi i obcięła na krótko włosy, chociaż nie było to konieczne.
On po uzyskaniu matury złożył dokumenty w wydziałach prawa aż trzydziestu uczelni. Jedenaście z nich zgodziło się go przyjąć, lecz żadna z tych szkół nie figurowała w pierwszej dziesiątce naj sławniejszych placówek kraju. Nicholas zagrał w orła i reszkę, po czym wyjechał do Lawrence, którego nigdy wcześniej nie widział na oczy. Wynajął dwupokojowe mieszkanie na tyłach starej, hałaśliwej przędzalni. Ostro zabrał się do nauki, zaniedbując wszelkie kontakty towarzyskie, przynajmniej w czasie dwóch pierwszych semestrów.
Podczas wakacji po pierwszym roku przyjął posadę gońca w dużej firmie w Kansas City, gdzie rozwoził pocztę po różnych piętrach dużym wózkiem. Owa firma zatrudniała pod jednym dachem aż trzystu prawników i czasami odnosił wrażenie, iż wszyscy oni pracują nad jedną tylko sprawą - obroną spółki Smith Greer produkującej papierosy, pozwanej o wysokie odszkodowanie z powodu śmierci klienta zmarłego na raka płuc. Rozprawa odbywała się w Joplin, trwała pięć tygodni i zakończyła się wyrokiem na korzyść pozwanego. Po jego ogłoszeniu zarząd kancelarii adwokackiej wydał wielkie przyjęcie, na którym bawiło się chyba z tysiąc osób. Rozeszły się plotki, że kierownictwo Smith Greer wyłożyło na owo przyjęcie osiemdziesiąt tysięcy dolarów. Nikt jednak nie przywiązywał do tego większej wagi, a zwłaszcza prawnicy, którzy przez całe lato musieli ciężko pracować na końcowy sukces.
Nicholas zdążył znienawidzić pracę w tak gigantycznej firmie, a gdzieś w połowie drugiego roku studiów całkowicie znudził się prawem jako takim. Nie umiał już sobie wyobrazić, że po uzyskaniu dyplomu będzie musiał przez pięć lat w ciasnym pokoiku przepisywać na okrągło te same wnioski i uzasadnienia, mające służyć wyłącznie temu, aby bogata i bezwzględnie działająca firma wykręciła się od zapłaty należnych komuś odszkodowań.
Umówili się po raz pierwszy z okazji "beczkowego przyjęcia" po meczu drużyny wydziałowej . Muzyka grała głośno, piwo lało się strumieniami, a szklanki podawano sobie z rąk do rąk niczym fajkę pokoju. Wyszli wcześniej, gdyż jemu przeszkadzała ogłuszająca muzyka, jej zaś swąd palonego haszyszu. Wypożyczyli sobie kasetę wideo i przyrządzili olbrzymią porcję spaghetti w jej mieszkaniu, dość przestronnym gustownie umeblowanym. Noc spędził na kanapie w salonie.
Miesiąc później przeprowadził się do niej, wtedy też po raz pierwszy zaczął mówić głośno o zamiarze porzucenia studiów. Ona ciągle się zastanawiała nad ewentualnością podjęcia nauki. Im bujniej rozkwitał ich romans, tym bardziej on tracił wszelkie zainteresowanie do akademickich rozważań i w efekcie ledwie zdołał zaliczyć egzaminy sesji zimowej. Byli w sobie zakochani bez pamięci i tylko to się teraz liczyło. W dodatku ona dysponowała pewnym majątkiem, nie musieli więc żyć pod presją finansową. Zimową przerwę semestralną i święta Bożego Narodzenia spędzili razem na Jamajce.
Po ukończeniu drugiego roku nauki zdecydował się ostatecznie porzucić dalsze studia. Ona zaś, po trzech latach spędzonych w Lawrence, także miała ochotę się stąd wynieść. On gotów był za nią pojechać choćby na koniec świata.

Tego niedzielnego popołudnia Marlee nie zdołała się zbyt wiele dowiedzieć o pożarze w jego mieszkaniu. Podejrzewali, że to sprawka Fitcha, nie umieli sobie jednak wyjaśnić motywów. Jedyną cenną rzeczą w kawalerce był komputer, lecz Nicholas twierdził stanowczo, że nikt sienie zdoła przedrzeć przez jego zabezpieczenia. Ponadto wszystkie dyskietki z ważnymi plikami były bezpiecznie ukryte w piwnicy domku wynajmowanego przez Marlee. Po co więc Fitch miałby podkładać ogień w jego kawalerce? Co najwyżej mógł to zrobić w celu zastraszenia, lecz było to mało prawdopodobne. Wszczęto oficjalne śledztwo zmierzające do ustalenia przyczyn pożaru. Nic nie wskazywało jednak na to, że chodziło o umyślne podpalenie.
Zdarzało im się już sypiać w lepszych hotelach niż "Siesta Inn", ale mieszkali też w znacznie gorszych. W ciągu czterech lat meldowali się na dłużej w czterech różnych miastach, zatrzymywali w kilkunastu różnych okręgach, zdołali zwiedzić niemal całą Amerykę Północną. Przemierzyli Alaskę i Meksyk, dwukrotnie spływali z biegiem Kolorado, raz przepłynęli Amazonkę. Przez cały czas śledzili jednak uważnie rozprawy przeciwko wytwórcom papierosów, w związku z czym zamieszkiwali w Broken Arrow, Allentown, a teraz w Biloxi. Razem wiedzieli o szkodliwych zawartościach nikotyny, substancjach kancerogennych, statystycznych niuansach zachorowalności na raka płuc, metodach doboru składu przysięgłych, praktykach sądowniczych, a także o poczynaniach Rankina Fitcha, znacznie więcej, niż jakikolwiek zespół utytułowanych ekspertów.
Po godzinie spędzonej w łóżku Nicholas, ze zmierzwionymi włosami, wysunął się spod kołdry, zapalił lampkę na nocnym stoliku i zaczął zbierać swoje ubrania. Marlee także się pospiesznie ubrała i wyjrzała przez szczelinę między zasłonami na pogrążony w ciemnościach parking.
Dokładnie pod nimi, piętro niżej, Hoppy wyszukiwał wszelkich dostępnych argumentów, by zdyskredytować szokujące zeznania Lawrence'a Kriglera, które na Millie wywarły ogromne wrażenie. Co i raz przytaczała swoją niewzruszoną opinię, dziwiąc się niepomiernie jego żywiołową reakcją.
Dla żartu Marlee zostawiła swój samochód zaparkowany kilkadziesiąt metrów od budynku, w którym mieściło się biuro Wendalla Rohra. Wraz z Nicholasem uważnie planowali wszelkie posunięcia, wychodząc z założenia, że Fitch będzie śledził każdy jej krok. Bawiła ich więc myśl, iż adwokata muszą teraz wściekać podejrzenia, że ona siedzi obecnie w gabinecie przeciwnika i rozmawia z Rohrem, dzieląc się z nim jakimiś wiadomościami. Do motelu przyjechała innym wypożyczonym autem, jednym z kilku różnych, jakich używała w ciągu paru ostatnich miesięcy.
Nicholas miał już dość zamknięcia w czterech ścianach, tym bardziej że znajdował się w identycznym pokoju motelowym jak ten, z którego wcześniej wyszedł. Dlatego też wyruszyli na długą przejażdżkę wzdłuż plaży. Marlee prowadziła, on pił piwo. Później poszli na koniec pomostu wychodzącego daleko w wody zatoki. Tam usiedli, przytulili się i całowali, spoglądając na lekko sfalowaną powierzchnię oceanu. Niewiele rozmawiali o procesie.

O dwudziestej drugiej trzydzieści Marlee zatrzymała samochód o dwie przecznice od biura Wendalla Rohra. Gdy wysiadła i ruszyła chodnikiem, Nicholas obserwował ją z przeciwnej strony ulicy. Jej wóz stał w tym samym miejscu, gdzie go zostawiła. "Joe Boy" zauważył ją pierwszy i zaalarmował przez krótkofalówkę Konrada. Kiedy zaś odjechała w kierunku swego domu, Nicholas zawrócił i pojechał wypożyczonym autem z powrotem do motelu.
Rohr w tym czasie kierował ożywioną dyskusją w sali konferencyjnej, prowadził codzienne spotkanie ośmiu adwokatów tworzących zespół powoda, z których każdy miał zarobić na tej sprawie po milionie dolarów. Najważniejszym tematem owego niedzielnego posiedzenia było ustalenie liczby świadków, jacy powinni jeszcze składać zeznania. Jak zwykle, każdy z członków zespołu miał w tej kwestii różne zdanie. Z grubsza ich opinie skupiały się wokół dwóch alternatywnych strategii dalszego postępowania, lecz w sprawie szczegółów zawsze prezentowano osiem odmiennych stanowisk.
Jeśli uwzględnić trzy dni poświęcone na wybór składu przysięgłych, rozprawa toczyła się już od trzech tygodni. Ale reprezentanci powoda mieli jeszcze do dyspozycji tak wielu ekspertów i różnych świadków, że mogli ich zeznaniami zapełnić kolejne dwa tygodnie. Cable także zgromadził liczny zastęp rzeczoznawców, ale zazwyczaj w tego rodzaju procesach obrona zajmowała tylko połowę tego czasu co strona powodowa. Nie należało przeciągać rozprawy dłużej niż na sześć tygodni, a i to oznaczało, że przysięgli spędzą cztery tygodnie w odosobnieniu, co bardzo martwiło wszystkich prawników. W którymś momencie przysięgli mogli się zbuntować, a ponieważ to właśnie strona powodowa zajmowała głównie czas na sali sądowej, ona miała też najwięcej do stracenia. Niektórzy byli jednak odmiennego zdania - skoro świadkowie obrony mieli zeznawać na końcu, czyli wtedy, kiedy przysięgli będą już skrajnie zmęczeni przebiegiem rozprawy, to ich niechęć powinna się zwrócić przeciwko Cable'owi i reprezentowanej przez niego firmie. Ponad godzinę trwała dyskusja nad tymi dwoma punktami widzenia.
Sprawa Wood kontra Pynex była bezprecedensowa także z tego powodu, że nigdy dotąd w analogicznej rozprawie przysięgłych nie objęto sekwestracją. W gruncie rzeczy był to nawet pierwszy wypadek sekwestracji składu w procesie cywilnym w historii sądownictwa stanu Missisipi. Rohr wyrażał stanowczą opinię, że przysięgli słyszeli już wystarczająco dużo. Chciał powołać jeszcze tylko dwóch świadków i zakończyć swoje wystąpienie najpóźniej we wtorek w południe, a następnie obserwować cierpliwie poczynania Cable'a. Poparli go Scotty Mangrum z Dallas i Andre Durond z Nowego Orleanu. Jonathan Kotlack z San Diego chciał przesłuchać jeszcze trzech świadków.
Najgorętszymi zwolennikami przeciwnego punktu widzenia byli John Riley Milton z Denver oraz Rayner Lovelady z Savannah. Twierdzili uparcie, że skoro wydano już taką kupę pieniędzy na zgromadzenie największego w świecie zespołu ekspertów sądowych, to czemu teraz się spieszyć i rezygnować z ich wystąpień. Wszak pozostali świadkowie także mieli do przekazania wstrząsające wiadomości. A przysięgli i tak donikąd się nie wybierali. To oczywiste, że na pewnym etapie musieli poczuć znudzenie, tego nie dało się uniknąć. O wiele bezpieczniej było trzymać się z góry ustalonego planu i konsekwentnie realizować obraną strategię, niż rezygnować teraz z kilku punktów programu tylko dlatego, że paru przysięgłych zaczęło okazywać znużenie.
Camey Morrison z Bostonu zacytował wnioski z ostatniego tygodniowego raportu konsultantów sądowych. Ich zdaniem przysięgli nadal nie byli przekonani! Według prawa stanu Missisipi do ustalenia orzeczenia potrzebne były głosy dziewięciu spośród dwunastu przysięgłych. Morrison argumentował, że nie mają jeszcze po swojej stronie owej wymaganej dziewiątki. Ale Rohr nie zwracał większej uwagi na te raporty, nie obchodziło go, w jaki sposób Jerry Fernandez przecierał oczy, Loreen Duke opierała się na łokciu, a biedak Grimes wyciągał szyję i przekrzywiał głowę w trakcie zeznań takiego to a takiego eksperta. W rzeczywistości Rohr traktował z pogardą pracę konsultantów, a szczególnie burzyły w nim krew sumy pieniędzy, jakie musieli na nich wydawać. W jego pojęciu zupełnie czym innym była fachowa pomoc przy wyborze składu przysięgłych, a czym innym niezdrowe wścibstwo już w czasie trwania procesu, uwieńczone pragnieniem składania codziennych szczegółowych raportów na temat odbioru poszczególnych wypowiedzi. Był zresztą przekonany, że sam potrafi rozpoznać po minach nastroje przysięgłych nie gorzej niż wszyscy konsultanci.
Arnold Levine z Miami prawie wcale nie zabierał głosu, ponieważ jego zdanie było doskonale znane. Kilka lat wcześniej zaskarżył w imieniu swego klienta firmę General Motors, a rozprawa ciągnęła się przez jedenaście miesięcy, toteż dla niego sześciotygodniowy proces stanowił jedynie rozgrzewkę.
Kiedy ostatecznie głosy rozłożyły się po równo, nikt nie zaproponował, aby zagrać w orła i reszkę. Na długo przed wyborem ławy przysięgłych ustalono, że tę rozprawę prowadzi Wendall Rohr - proces odbywał się w jego rodzinnym mieście, a przewodniczył znany mu sędzia. Dlatego też w ośmioosobowym gronie adwokatów decyzje zapadały według zasad demokracji, lecz Rohr miał prawo weta, którego nikt nie śmiał podważać.
Zatem w niedzielę wieczorem to on podjął wiążącą decyzję. Dobrze wiedział, że urażona duma paru kolegów to jeszcze nie koniec świata, a ta rozgrywka toczy się o zbyt wielką stawkę, by wyciągać na pierwszy plan sprawy ambicjonalne.

ROZDZIAŁ 23
W poniedziałek rano Harkin wezwał Eastera do swego gabinetu, żeby porozmawiać z nim na temat pożaru w mieszkaniu i wynikających stąd konsekwencji. Nicholas zapewnił sędziego, że czuje się dobrze i ma wystarczająco dużo ubrań w motelu, a w razie konieczności coś sobie upierze. Prowadził skromne studenckie życie i nie miał wiele do stracenia, jeśli nie liczyć komputera i kosztownego systemu alarmowego. Trochę, tylko żałował, że ten sprzęt, podobnie jak reszta jego dobytku, nie był ubezpieczony.
Ponieważ kwestia pożaru nie okazała się nazbyt istotna, a byli sami w gabinecie, Harkin zapytał:
- Jak tam nastroje wśród pańskich nowych znajomych?
Tego typu rozmowy sędziego z jednym z przysięgłych nie były niczym niewłaściwym, chociaż nie mówiło się o nich w żadnych regulaminach procedur sądowych. Z formalnego punktu widzenia podobne dyskusje należało prowadzić w obecności reprezentantów obu stron oraz protokólantki rejestrującej każde słowo. Ale Harkin chciał jedynie okazać swoją troskę, a wiedział, że Easterowi można zaufać.
- Wszystko w porządku - odparł Nicholas.
- Nie wydarzyło się nic nadzwyczajnego? - Nie. Przynajmniej ja o niczym nie wiem.
- Czy prowadzono jakieś rozmowy na temat rozpatrywanej sprawy?
- Nie. Prawdę mówiąc, unikamy tego tematu, kiedy zbieramy siew szerszym gronie.
- To dobrze. Nie było żadnych sprzeczek czy kłótni?
- Do tej pory nie.
- Jedzenie jest dobre?
- Nie narzekamy.
- Wizyt prywatnych wystarczy?
- Chyba tak. W każdym razie nie słyszałem żadnych narzekań.
Sędzia z trudem się powstrzymywał, żeby nie zapytać, kto i kogo przyjmuje w swoich pokojach. Nie miało to żadnego znaczenia dla przebiegu procesu, jemu nie dawała jednak spokoju zwykła ciekawość.
- Doskonale. Proszę mnie powiadomić, gdyby pojawiły się jakieś problemy. I proszę zachować naszą rozmowę w tajemnicy.
- Oczywiście.
Uścisnęli sobie dłonie i Nicholas wyszedł z gabinetu.
Harkin jak zwykle uprzejmie powitał przysięgłych na sali. Ci sprawiali takie wrażenie, jakby się nie mogli doczekać dalszych zeznań, chcieli jak najszybciej zakończyć swoje obowiązki.
Rohr wstał i powołał kolejnego świadka, Leona Robilio. Starszy mężczyzna wszedł na salę bocznymi drzwiami, przekuśtykał przed stołem sędziego i wdrapał się na miejsce dla świadków, gdzie woźny pomógł mu usiąść na krześle. Robilio był bardzo blady, wyraźnie schorowany, miał na sobie ciemny garnitur i białą koszulę, bez krawata. Miał też duże wgłębienie pod brodą, zakryte świeżym opatrunkiem i umiejętnie zamaskowane białą lnianą apaszką. Kiedy składał przysięgę, musiał sobie przytknąć z boku szyi długi, cienki jak ołówek mikrofon. Z głośnika popłynęły bezbarwne, pozbawione jakiejkolwiek intonacji słowa człowieka, którego złośliwy nowotwór całkowicie pozbawił krtani.
Niemniej były w pełni zrozumiałe. Jeśli tylko Robilio w odpowiednim miejscu przytykał mikrofon do szyi, jego głos prawie niósł się echem po sali. On bowiem tylko w ten sposób mógł się porozumiewać, na taki los został skazany, starał się więc, aby wszyscy go dokładnie zrozumieli.
Rohr pospiesznie przeszedł do rzeczy. Wyjaśnił, że sześćdziesięcioczteroletni Leon Robilio osiem lat temu przeszedł operację usunięcia krtani i musiał się nauczyć wykorzystywać przełyk w celu wydawania artykułowanych dźwięków. Prawie przez czterdzieści lat dużo palił, a nałóg ten omal nie doprowadził go do śmierci. Oprócz powikłań nowotworowych cierpiał też na niewydolność krążenia oraz rozedmę płuc. A wszystko to przez papierosy.
Publiczność na sali szybko przywykła do dudniącego, mechanicznego głosu świadka. Ten jednak przykuł uwagę wszystkich stwierdzeniem, że przez dwadzieścia lat pracował na rzecz przemysłu tytoniowego. Zrezygnował z pracy dopiero wtedy, kiedy stwierdzono u niego raka, a on sam się przekonał, że nawet w tej sytuacji nie potrafi rzucić palenia. Zarówno fizycznie, jak i psychicznie, był uzależniony od nikotyny zawartej w liściach tytoniowych. Palił jeszcze przez dwa lata po usunięciu krtani, mimo różnych dolegliwości, jakie wywoływała w jego organizmie intensywna chemioterapia. Rzucił palenie dopiero po pierwszym zawale, który omal nie zakończył się jego śmiercią.
I mimo fatalnego stanu zdrowia nadal pracował w Waszyngtonie, chociaż teraz znalazł się naturalnie po drugiej stronie barykady. Zyskał reputację zagorzałego przeciwnika palenia tytoniu, nadano mu nawet przezwisko "partyzant".
We wcześniejszym okresie działał w organizacji o nazwie Rada Koordynacyjna Przemysłu Tytoniowego.
- Nie było to nic innego, jak pospolita grupa krzykliwych klakierów w całości opłacanych przez producentów papierosów - przyznał z pogardą. - Do naszych głównych zadań należało udzielanie firmom fachowych porad w zakresie obowiązujących regulacji prawnych i określanie tych przepisów, w stosunku do których przedsiębiorstwa powinny się ubiegać o wprowadzenie zmian. Dysponowaliśmy ogromnym budżetem, pochodzącym z nieograniczonych źródeł, przeznaczonym na opłacanie wystawnych kolacji niektórym politykom. Stawialiśmy ostre warunki gry i wychowywaliśmy młode kadry przemysłu tytoniowego w zakresie prowadzenia twardej polityki.
Podczas pracy w radzie Robilio miał dostęp do dziesiątków opracowań dotyczących papierosów oraz całego przemysłu. W gruncie rzeczy jednym z obowiązków rady było ciągłe kontrolowanie wielu różnych projektów badawczych i prac doświadczalnych. Zgadza się, świadek widział na własne oczy ową niesławną notatkę na temat nikotyny, której treść opisywał Krigler. Widywał ją wielokrotnie, ale nie zachował kopii dla siebie. W gronie członków rady było powszechnie wiadome, że producenci papierosów dążą do utrzymywania jak najwyższych zawartości nikotyny w swoich wyrobach, aby uzależnić od palenia maksymalnie dużo osób.
Robilio wielokrotnie powtarzał słowo "uzależnienie". Znał wyniki badań finansowanych przez firmy tytoniowe, w których rozliczne gatunki zwierząt doprowadzano do uzależnienia od nikotyny zawartej w papierosach. Znał też inne opracowania, których rezultaty sam pomagał tuszować, a które dowodziły bez żadnych wątpliwości, że jeśli ludzie w wieku lat kilkunastu zaczynali palić, to bardzo niewielki odsetek spośród nich potrafił się w krótkim czasie uwolnić od nałogu. Najczęściej zostawali klientami przemysłu tytoniowego na całe swoje życie.
Rohr przedstawił świadkowi olbrzymie pudło raportów do identyfikacji. Grube opracowania zostały uznane za materiał dowodowy, toteż przysięgli, gdyby tylko znaleźli na to czas, przed podjęciem decyzji mogli się zapoznawać z liczącą w sumie tysiące stron dokumentacją.
Robilio gorąco żałował wielu rzeczy, których dokonał w swoim życiu, ale najbardziej nie dawało mu spokoju to, że w minionych latach, występując jako świadek w analogicznych procesach, otwarcie kłamał w swoich zeznaniach, twierdząc stanowczo, że reklamy producentów papierosów wcale nie są adresowane głównie do ludzi młodych.
- Nikotyna działa uzależniająco, a uzależnienie oznacza zyski producentów. Przetrwanie całego przemysłu jest uwarunkowane skutecznością działań, zmierzających do wpędzenia w nałóg jak największej liczby przedstawicieli każdego pokolenia. Nastolatki zwracające baczną uwagę na reklamy uzyskują bardzo szeroki wachlarz informacji. Producenci przeznaczają miliony dolarów na to, aby przedstawiać papierosy jako element uspokajający, dodający uroku i całkowicie niegroźny. A ponieważ młodzież łatwiej wpada w uzależnienie, dłużej pozostaje pod wpływem nałogu. Zatem jest zrozumiałe, że reklamy papierosów są skierowane głównie do młodzieży.
Nawet w tym mechanicznym, monotonnym brzmieniu głosu świadka przebijało silne rozgoryczenie. Poza tym Robilio z wyraźną nienawiścią zerkał w stronę stołu obrony, podczas gdy przysięgłym posyłał uśmiechy.
- Przeznaczaliśmy miliony dolarów na badanie zachowań i reakcji młodzieży. Wiedzieliśmy, że niemal wszyscy potrafią wymienić z pamięci nazwy trzech, w tym czasie najsilniej reklamowanych gatunków papierosów. Wiedzieliśmy, że prawie dziewięćdziesiąt procent ludzi poniżej osiemnastego roku życia zaczynało palić właśnie którąś z tych trzech najbardziej reklamowanych marek. Jak na to reagowali producenci papierosów? Jeszcze bardziej nasilali kampanie reklamowe swoich wyrobów.
- Czy wie pan, ile firmy przemysłu tytoniowego zarabiają na sprzedaży papierosów nieletnim? - zapytał Rohr, choć z pewnością znał odpowiedź.
- Około dwustu milionów dolarów rocznie. Przy czym mówię tu o nabywcach poniżej osiemnastego roku życia. Oczywiście, że te liczby były nam znane. Każdego roku przeprowadzaliśmy takie analizy, dane wprowadzano do komputerów. Wiedzieliśmy na ten temat wszystko. - Urwał na chwilę, po czym wskazując ręką zespół obrony, zrobił taką minę, jakby miał przed sobą grupę trędowatych, i dodał: - Oni i dzisiaj dysponują szczegółowymi informacjami. Dobrze wiedzą, że każdego dnia zaczyna palić trzy tysiące nastolatków, mogą więc wymienić dokładną sumę, jaką zarabiająna tym ich klienci. Muszą wiedzieć, że niemal wszyscy dorośli palacze popadli w nałóg w wieku kilkunastu lat. Dlatego też kierują swoje reklamy do przedstawicieli młodszego pokolenia. Nie zważająna to, że ostatecznie co trzeci nastolatek z tych trzech tysięcy, które dzisiaj zaczynają palić, umrze z powodu uzależnienia od papierosów.
Przysięgli byli pod silnym wrażeniem zeznań świadka. Toteż Rohr zrobił krótką przerwę na zajrzenie do swoich notatek, żeby jeszcze bardziej zdramatyzować sytuację. Uczynił kilka niepewnych kroków w przód i w tył, jakby tracił władzę w nogach. Następnie podrapał się po brodzie, spojrzał w sufit i zapytał:
- Kiedy był pan członkiem Rady Koordynacyjnej Przemysłu Tytoniowego, w jaki sposób zbijał pan argumenty, że nikotyna jest czynnikiem uzależniającym?
- Mieliśmy w tym zakresie opracowaną strategię, sam pomagałem ją tworzyć. Odpowiedź brzmiała mniej więcej tak: "Ludzie podejmują decyzje we własnym zakresie, a więc palą z wyboru. Papierosy nie działają uzależniająco, a nawet gdyby tak było, to przecież nikt nikogo nie zmusza do palenia. Wszystko jest kwestią świadomego wyboru". Wtedy umiałem wyrazić to tak, że brzmiało nadzwyczaj przekonywająco. Dzisiaj inni robią to w równie przekonujący sposób. Problem polega jednak na tym, że owe argumenty nie są prawdziwe.
- Jak należy to rozumieć?
- Punktem zwrotnym takiego rozumowania jest uzależnienie, bo przecież człowiek uzależniony nie umie dokonywać świadomego wyboru. A trzeba pamiętać, że młodzież znacznie łatwiej popada w nałóg niż dorośli.
Po raz kolejny adwokat zdołał uniknąć etapu całkowitego zanudzenia przysięgłych. Robilio odpowiadał krótko i rzeczowo, ale po półtoragodzinnych zeznaniach był wyraźnie zmęczony, gdyż musiał przez cały czas uważać, aby mówić zrozumiale i być dobrze słyszanym. Toteż gdy Rohr przekazał świadka pełnomocnikom pozwanego, sędzia Harkin ogłosił krótką przerwę na kawę, której sam bardzo pragnął.
Tego poniedziałkowego ranka po raz pierwszy na sali sądowej zjawił się Hoppy Dupree, wśliznął się na widownię mniej więcej w połowie zeznań Leona Robilia.
Millie zauważyła swego męża i ogarnął ją niepokój. Pomyślała, że jego nagłe zainteresowanie rozprawą jest podejrzane. Wszak nie mogła zapomnieć, że niemal bez przerwy mówił na ten temat przez cztery godziny wczorajszej wizyty.
Po zakończeniu dwudziestominutowej przerwy na środek sali wyszedł Cable i przystąpił do bezpardonowego ataku na świadka. Mówił ostrym, niemal złowieszczym tonem jak gdyby uważał Robilio za zdrajcę czy też obcego szpiega. Szybko też zdobył pewną przewagę, ujawniając bulwersujący fakt, że świadek został opłacony, a wcześniej to on sam szukał kontaktu z reprezentantem powoda. W podobnym charakterze występował już wcześniej w dwóch podobnych rozprawach.
- Owszem, to prawda, że zostałem opłacony, panie Cable, tak samo jak pan - odparł pewnym, spokojnym tonem człowieka obeznanego z salami sądowymi.
Niemniej fakt wzięcia przez niego pieniędzy za swoje zeznania na trwałe splamił nieskazitelny dotąd wizerunek świadka.
Następnie Cable wyciągnął od Robilia informacje, że ten sam zaczął palić w wieku dwudziestu pięciu lat, kiedy był już żonaty i miał dwójkę dzieci, a więc nie zaliczał się do nastolatków, według jego wcześniejszych zeznań najbardziej podatnych na perswazję waszyngtońskich specjalistów z Madison Avenue. Świadek udzielał jednak odpowiedzi z całkowitym spokojem, co zdołał wykazać już pięć miesięcy wcześniej, podczas dwudniowego maratonu zeznań przed całym gronem prawników. Ale Cable miał wyraźnie ochotę zburzyć ten spokój. Szybko zadawał pytania ostrym tonem, jakby zależało mu na sprowokowaniu świadka.
- Ile ma pan dzieci? - Troje.
- Czy którekolwiek z nich wpadło w nałóg palenia papierosów?
- Owszem.
- Ile?
- Wszyscy troje.
- W jakim wieku zaczynali palić? - Różnie.
- A średnio?
- Przed ukończeniem dwudziestki.
- Którą reklamę papierosów najbardziej obwinia pan za to, że dzieci zaczęły palić?
- Nie przypominam sobie.
- Zatem nie może pan powiedzieć przysięgłym, które to reklamy papierosów szczególnie przyczyniły się do uzależnienia pańskich dzieci od nikotyny?
- Było ich przecież tak wiele. Nadal jest ich dużo. Nie da się konkretnie wskazać jednej, dwóch czy nawet pięciu, które do tego doprowadziły.
- Niemniej uważa pan, że zawiniły reklamy?
- Jestem absolutnie przekonany, że reklamy odegrały zasadniczą rolę. Do dzisiaj tak się dzieje.
- Czyżby dopuszczał pan więc myśl, że zawinić mógł jeszcze ktoś inny?
- Ja ich nie zachęcałem do podjęcia palenia.
- Na pewno? Chce pan wmówić przysięgłym, że pańskie własne dzieci, dzieci człowieka, który przez dwadzieścia lat zachęcał wszystkich na tym świecie do czerpania radości z palenia papierosów, zaczęły palić tylko z powodu celowo oszukańczych reklam?
- Jestem pewien, że reklamy znacznie im w tym pomogły. Przecież właśnie do tego celu zostały wymyślone.
- Czy palił pan w domu, w obecności dzieci? - Tak.
- A pańska żona?
- Również.
- Czy kiedykolwiek powiedział pan któremuś z gości, żeby nie palił w pańskim domu?
- Nie. Wtedy się to nie zdarzyło.
- Można zatem powiedzieć, że w pańskim domu panowała atmosfera ogólnie przychylna paleniu?
- Tak. Wtedy tak.
- Ale pańskie dzieci zaczęły palić, ponieważ znalazły się pod wpływem reklam? Czy o tym chce pan właśnie przekonać przysięgłych?
Robilio zaczerpnął głęboko powietrza, chyba w myślach odliczył do pięciu, po czym odparł:
- Żałuję bardzo wielu rzeczy, których dokonałem w swoim życiu, panie Cable. Między innymi bardzo żałuję, że kiedykolwiek sięgnąłem po pierwszego papierosa.
- Czy pańskie dzieci rzuciły palenie?
- Tak, dwoje. Przyszło im to z wielkim trudem. Trzecie usiłuje rzucić już od dziesięciu lat.
Cable zadał ostatnie pytanie pod wpływem nagłego impulsu, szybko jednak zaczął żałować, że nie ugryzł się w język. Ale nie było się co rozczulać nad sobą, należało nieustannie dolewać oliwy do ognia.
- Panie Robilio, czy znane są panu jakiekolwiek posunięcia firm przemysłu tytoniowego, zmierzające do ograniczenia palenia wśród nieletnich?
Świadek zachichotał, a jego głos zniekształcony przez mikrofon zabrzmiał w sali niczym złośliwy rechot.
- Nie znam firmy, która czyniłaby w tym kierunku jakieś rozsądne działania.
- A czterdzieści milionów dolarów przekazane w ubiegłym roku na konto funduszu "Uwolnijmy dzieci od nikotyny"?
- Przyznaję, że na sali sądowej brzmi to nieźle. Lecz celem takich posunięć jest wyłącznie zrobienie dobrego wrażenia, nieprawdaż?
- Czy jest panu wiadome, że przedstawiciele przemysłu tytoniowego stworzyli projekt regulacji prawnej zabraniającej ustawiania automatów do sprzedaży papierosów w miejscach często odwiedzanych przez nieletnich?
- Zdaje się, że o tym słyszałem. To także brzmi wspaniale, prawda?
- Czy wie pan, że w ubiegłym roku przemysł tytoniowy przekazał władzom Kalifornii dziesięć milionów dolarów przeznaczonych na szeroko zakrojoną akcję uświadamiania dzieci w szkołach o szkodliwości palenia tytoniu.
- Nie. A co z dorosłymi? Czy ci ludzie, którzy prowadzili odczyty, uświadamiali również dzieciom, że po ukończeniu osiemnastu lat będą mogli palić bez żadnych ograniczeń? Mógłbym się założyć, że tak.
Cable zerknął do swoich notatek. Najwyraźniej zmierzał do kolejnych pytań, nie chciał się wdawać w jakąkolwiek polemikę ze świadkiem.
- Czy wie pan, że producenci papierosów popierają wprowadzenie w Teksasie całkowitego zakazu palenia w barach szybkiej obsługi i wszystkich miejscach publicznych odwiedzanych przez nastolatków?
- Tak. A czy pan wie, w jakim celu podejmowane są tego typu przedsięwzięcia? Nie? To ja panu powiem. Chodzi wyłącznie o to, by tacy ludzie jak pan mogli cytować podobne fakty sędziom przysięgłym. To jedyny powód. Wszystko, co pan wymienił, ma służyć obronie interesów tego przemysłu przed sądem.
- Czy słyszał pan, że reprezentanci przemysłu gorąco popierają w Kongresie projekt wprowadzenia kar sądowych dla właścicieli sklepów sprzedających wyroby tytoniowe nieletnim?
- Owszem, o tym projekcie też słyszałem. Ale to nadal jest tylko dekorowanie witryny. Łatwo rzucić tu i tam po parę dolarów, byle tylko sprawiać wrażenie troskliwego i odpowiedzialnego. Firmy postępują w ten sposób, ponieważ doskonale znają prawdę. A prawda jest taka, że dwa miliardy dolarów rocznie przeznacza się na reklamy, aby zagwarantować sobie uzależnienie od nikotyny przedstawicieli kolejnego pokolenia. Trzeba być głupcem, żeby tego nie rozumieć.
Sędzia Harkin pochylił się w bok.
- Panie Robilio, proszę się opanować. Nie wolno odpowiadać w ten sposób. Zarządzam wykreślenie ostatniego zdania świadka z protokołu.
- Przepraszam, Wysoki Sądzie. Proszę mi wybaczyć, panie Cable. Pan po prostu wykonuje swoje obowiązki. To pański klient zasługuje na pogardę.
Obrońca, chyba nieco zbity z tropu, podchwycił tę uwagę i zapytał:
- Dlaczego?
- Ponieważ czyni rzeczy odrażające. Przedstawiciele firm tytoniowych to najczęściej ludzie bystrzy, inteligentni, dobrze wykształceni i wychowani. I właśnie tacy ludzie potrafią spojrzeć innym prosto w oczy i oznajmić z pełną odpowiedzialnością, że papierosy nie są uzależniające. A przecież doskonale wiedzą, że to nieprawda.
- Nie mam dalszych pytań - rzucił Cable, wycofując się do stołu obrony.

Osiemnastotysięczne miasteczko Gardner okazało się oddalone o godzinę jazdy od Lubbock. Pamela Blanchard mieszkała w starej dzielnicy, o dwie przecznice od głównej Main Street, w domu zbudowanym na przełomie wieków i gustownie odrestaurowanym. Cały trawnik od frontu zasłany był złocistożółtymi i jaskrawoczerwonymi liśćmi klonów. Po ulicy dzieciaki jeździły na rowerach i deskorolkach.
W poniedziałek o dziesiątej Fitch wiedział już, co następuje: Mąż pani Blanchard był prezesem miej scowego banku, jego pierwsza żona zmarła przed dziesięciu laty. Nie on był ojcem Nicholasa Eastera, czy też raczej Jeffa. Na początku lat osiemdziesiątych, w dobie głębokiego kryzysu paliwowego, bank omal nie zbankrutował. Mąż Pameli urodził się w Gardner, ale ona nie. Mogła pochodzić z pobliskiego Lubbock bądź z Amarillo. Byli małżeństwem od ośmiu lat, ślub wzięli w Meksyku. Miejscowy tygodnik zamieścił na ten temat krótką wzmiankę. Nie opublikowano jednak zdjęcia nowożeńców. Obok rubryki z nekrologami została tylko wydrukowana notatka, że niejaki N. Forrest Blanchard Jr. poślubił Pamelę Kerr. Po miesiącu miodowym spędzonym w Cozumel małżonkowie wrócili do Gardner.
Najlepszym źródłem informacji w miasteczku okazał się prywatny detektyw o nazwisku Rafę, który przez dwadzieścia lat służył w policji i podobno znał wszystkich tamtejszych mieszkańców. Po otrzymaniu sowitej zapłaty Rafę pracował bez wytchnienia przez całą niedzielną noc. Nie zmrużył oka, utrzymując się na nogach za pomocą sporych porcji burbona, którego o świcie zwymiotował. Dante i "Joe Boy" nie odstępowali go na krok, łażąc wszędzie za detektywem po jego zaśmieconym biurze przy Main Street. Bezustannie musieli odmawiać proponowanego poczęstunku.
Rafę tymczasem wyciągał z łóżek kolejnych gliniarzy z Gardner, aż w końcu trafił na takiego, który znał osobiście panią mieszkającą naprzeciwko Blanchardów. I to był strzał w dziesiątkę. Szybko wyszło na jaw, że Pamela miała dwóch synów z poprzedniego małżeństwa zakończonego rozwodem. Niezbyt chętnie rozmawiała o swoich dzieciach, ale jeden jej syn wyjechał na Alaskę, drugi zaś był prawnikiem albo przynajmniej studiował prawo. Fakty się zgadzały.
Lecz z uwagi na to, iż synowie pani Blanchard nie urodzili się w Gardner, śledztwo szybko utknęło w martwym punkcie. Rafę nie był w stanie znaleźć nikogo, kto by choć raz widział na oczy któregoś z nich. Dopiero później przypomniał sobie o jakimś podrzędnym adwokacie, specjaliście od rozwodów, który czasami korzystał z usług detektywa. Okazało się, że ów prawnik zna pewną pracownicę banku Blancharda. Kobieta zamieniła parę słów z osobistą sekretarką prezesa i ta ujawniła, że Pamela nie pochodzi ani z Lubbock, ani z Amarillo, lecz z Austin, gdzie wcześniej pracowała w terenowym zarządzie bankowości i tam też poznała Blancharda. Sekretarka nie wiedziała jednak nic na temat jej pierwszego małżeństwa, wyraziła zresztą opinię, że rozwód musiał nastąpić wiele lat temu. Nie widziała też nigdy żadnego z synów Pameli, a pan Blanchard nigdy nic o nich nie mówił. Małżonkowie prowadzili spokojny, ustabilizowany tryb życia, rzadko bywali razem na jakichkolwiek przyjęciach czy spotkaniach.
Dante i "Joe Boy" co godzinę zdawali telefonicznie raport Fitchowi. Toteż jeszcze przed południem ten zadzwonił do swego znajomego w Austin, z którym sześć lat wcześniej współpracował przy okazji podobnej rozprawy przed sądem w Marshall, w Teksasie. Wyjaśnił mu pospiesznie, że to sprawa nie cierpiąca zwłoki. Kilkanaście minut później paru prywatnych detektywów zasiadło przy aparatach i zaczęło kartkować książki telefoniczne. Niewiele było trzeba, żeby rozpuszczone psy gończe zwietrzyły trop.
Pamela Kerr była kierowniczką sekretariatu w Stowarzyszeniu Teksaskich Bankierów, mającym siedzibę w Austin. Szybko znaleziono pracownicę okręgowego kuratorium oświaty, która wcześniej była zatrudniona w tymże sekretariacie. Zasłaniając się wymówką, że Pamela Blanchard figuruje na liście potencjalnych sędziów przysięgłych mających rozpatrywać bulwersującą sprawę kryminalną przed sądem w Lubbock, i przedstawiając się jako asystent prokuratora okręgowego, który zbiera ogólnie dostępne informacje o kandydatach, detektyw zmusił ową kobietę do udzielenia odpowiedzi na kilka pytań, chociaż ta przysięgała, że nie widziała Pameli i nie rozmawiała z nią od wielu lat.
Synowie obecnej pani Blanchard nosili imiona Jeff i Alex. Ten drugi był o dwa lata starszy i po uzyskaniu matury w państwowej szkole w Austin przeniósł się gdzieś do Oregonu. Jeff ukończył tę samą szkołę, nawet z wyróżnieniem, i wstąpił do college'u w Rice. Ich ojciec porzucił rodzinę, kiedy obaj byli jeszcze mali, i Pamela samotnie wychowywała obu chłopców.
Dante, który przyleciał do Austin służbowym odrzutowcem, udał się wraz z miejscowym detektywem do tamtejszej szkoły średniej, gdzie pozwolono im przejrzeć w bibliotece stare szkolne roczniki. Tu odnalazł kolorowe zdjęcie Jeffa Kerra w gronie maturzystów z roku tysiąc dziewięćset osiemdziesiątego piątego - przedstawiało młodzieńca w granatowym mundurku, z grubo zawiązanym granatowym krawatem, o krótko obciętych włosach i przyjemnych rysach twarzy, śmiało spoglądającego prosto w obiektyw aparatu. Na pewno był to ten sam człowiek, którego aktualną fotografię Dante wielokrotnie oglądał w Biloxi. Toteż orzekł bez wahania:
- To ten sam facet.
Po czym bezceremonialnie wyrwał kartkę ze szkolnego rocznika i ukrywszy się między ostatnimi regałami biblioteki, natychmiast zadzwonił z aparatu komórkowego do Fitcha.
Wystarczyły trzy telefony do Rice, aby odkryć, że Jeff Kerr ukończył college w roku tysiąc dziewięćset osiemdziesiątym dziewiątym, specjalizując się w psychologii. Inny detektyw, podający się za przedstawiciela ewentualnego pracodawcy Jeffa, dotarł do wykładowcy nauk politycznych w tamtejszym college'u, który dobrze pamiętał Kerra. Ten przekazał, że po uzyskaniu dyplomu Jeff podjął studia prawnicze na uczelni w Lawrence, w stanie Kansas.
Wykorzystując obietnicę sowitej zapłaty, Fitch szybko znalazł firmę ochroniarską, której szef gotów był zrezygnować z realizowanych obecnie zleceń i wysłać wszystkich swoich ludzi do Lawrence w poszukiwaniu wszelkich dostępnych informacji na temat Jeffa Kerra.

Nicholas, zwykle rozmowny i pełen energii, podczas lunchu był wyjątkowo przygaszony. Nie odezwał się nawet jednym słowem, siedział osowiały, z pochyloną głową, jakby skupiał całą uwagę na pieczonych ziemniakach polanych tłustym sosem.
Nastrój przygnębienia był dość powszechny. Odnosiło się wrażenie, iż wciąż towarzyszy im bezbarwny, automatyczny głos Leona Robilio - jak gdyby mechaniczny substytut prawdziwego głosu utraconego wskutek palenia papierosów, a należący do człowieka, który ujawniał przed nimi brudne sprawki, jakie wcześniej próbował sam ukrywać. Tenże głos nadal dźwięczał im w uszach. "Trzy tysiące dzieci każdego dnia, z czego co trzecie z nich będzie musiało umrzeć z powodu uzależnienia". "Trzeba wpędzić w nałóg przedstawicieli kolejnego pokolenia!"
Wreszcie Loreen Duke miała już dość bezmyślnego grzebania widelcem w swojej sałatce z kurczakiem. Spojrzała na siedzącego naprzeciwko Jerry'ego Fernandeza i powiedziała:
- Czy mogę ci zadać jedno pytanie?
Jej głos przeciął napiętą ciszę przy stole. - Oczywiście.
- Ile miałeś lat, kiedy zacząłeś palić?
- Czternaście.
- A dlaczego zacząłeś?
- Przez "Marlboromena". Wszyscy moi koledzy palili wtedy marlboro. Wychowywałem się w małym miasteczku, żyliśmy końmi, zmaganiami narodeo... "Marlboromen" wydawał się nam ideałem, nie można mu się było oprzeć.
Niemal równocześnie wszyscy przysięgli ujrzeli we wspomnieniach tę reklamę: twarz pocięta zmarszczkami, dumnie wysunięta broda, kapelusz z szerokim rondem, rumak, zniszczone siodło, w tle chyba ośnieżone szczyty gór, no i całkowita niezależność płynąca z możliwości zapalenia marlboro, kiedy cały świat o człowieku zapomniał... Czy istniały jakiekolwiek powody, aby czternastoletni chłopakz prowincji nie zapragnął zostać takim właśnie "Marlboromenem"?
- Czy jesteś uzależniony? - zapytała Rikki Coleman, odsuwając od siebie talerzyk z resztkami dietetycznej porcji, gotowanej piersi indyka i listków zielonej sałaty. Słowo "uzależniony" wypowiedziała z takim obrzydzeniem, jakby rozmowa dotyczyła heroiny.
Jerry zamyślił się na chwilę i zauważył, że wszyscy patrzą na niego uważnie. Oni naprawdę chcieli wiedzieć, jakież to potężne siły trzymają człowieka w szponach nałogu.
- Sam nie wiem - odparł. - Wydaje mi się, że mógłbym rzucić. Kilka razy już próbowałem. Na pewno dobrze by było przestać palić, to wstrętne przyzwyczajenie.
- A więc nie czerpiesz radości z palenia? - ciągnęła Rikki.
- W wielu wypadkach po prostu nie można się obejść bez papierosa. Ale ja wypalam po dwie paczki dziennie i doskonale wiem, że to za dużo.
- A ty, Angel? - Loreen zwróciła się do Angel Weese, która siedziała obok niej i jak zwykle starała sienie zabierać głosu w dyskusji. - Ile miałaś lat, kiedy zaczęłaś palić?
- Trzynaście - odparła tamta wstydliwie.
- Ja miałam szesnaście - wtrąciła Sylvia TaylorTatum, chcąc widocznie uprzedzić to samo pytanie skierowane pod jej adresem.
- A ja zacząłem palić w wieku czternastu lat - odezwał się Herman z końca stołu, wykorzystując okazję włączenia się do rozmowy. - Rzuciłem natomiast po skończeniu czterdziestki.
- Ktoś jeszcze? - spytała głośno Rikki, jakby chciała zakończyć te intymne wyznania.
- Ja miałem siedemnaście lat - powiedział pułkownik. - Zacząłem palić, kiedy zaciągnąłem się do wojska. Ale już od trzydziestu lat nie palę.
Jak zwykle mówił z wyraźną dumą, pragnąc się pochwalić swą wielką siłą woli.
- Ktoś jeszcze? - spytała ponownie Rikki po dłuższej przerwie.
- Owszem, ja - odezwał sięNicholas. - Zacząłem palić, kiedy miałem siedemnaście lat, a rzuciłem dwa lata temu.
Nie było to prawdą.
- Czy ktokolwiek zaczął palić papierosy po ukończeniu osiemnastego roku życia? - zapytała Loreen.
Odpowiedziało jej milczenie.

Nitchman umówił się z Hoppym podczas lunchu. Ten był bardzo zdenerwowany perspektywą spotkania z agentem FBI w miejscu publicznym, odetchnął jednak z ulgą, kiedy ujrzał Nitchmana w dżinsach i bawełnianej koszuli. Co prawda liczni przyjaciele i znajomi Hoppy'ego nie mogli chyba na pierwszy rzut oka rozpoznać w nim funkcjonariusza służb federalnych, ale Dupree i tak był zdenerwowany. Niewiele pomagała mu też świadomość, że Nitchman i Napier pracowali w rejonowej centrali w Atlancie, jak sami mu to powiedzieli.
Powtórzył wszystko, co usłyszał tego ranka na sali sądowej. Zaznaczył, że pozbawiony krtani Robilio wywarł na przysięgłych olbrzymie wrażenie, niemalże owinął ich sobie wokół palca. Ale Nitchman wydawał się niezbyt zainteresowany przebiegiem rozprawy, wyjaśnił po raz kolejny, że wykonuje tylko polecenia swoich przełożonych z Waszyngtonu. Przekazał Hoppy'emu złożony duży arkusz papieru, pokryty po stronie zewnętrznej jakimiś ledwo widocznymi cyframi i pojedynczymi słowami, oznajmiwszy przy tym, że ten dokument nadszedł właśnie z Departamentu Sprawiedliwości, z biura Cristano, który chciał, aby Hoppy to sobie obejrzał.
Odpowiedzialni za dokumentację wywiadowcy Fitcha odwalili kawał dobrej roboty, a byli to dwaj emerytowani agenci CIA, korzystający z nieograniczonej swobody i wykonujący w Waszyngtonie przeróżne zlecenia.
Po rozłożeniu arkusza oczom Dupree ukazał się przesłany faksem raport dotyczący Leona Robilio. Nie było tam ani nadawcy, ani adresata, ani nawet daty, jedynie cztery akapity tekstu pod złowieszczo brzmiącym tytułem: "Notatka poufna". Hoppy przeczytał ją szybko, kończąc porcję frytek. W dokumencie ujawniano, że Robilio otrzymał pół miliona dolarów za swoje zeznania przed sądem. Wcześniej został wyrzucony z pracy w Radzie Koordynacyjnej Przemysłu Tytoniowego za sprzeniewierzenie jakichś funduszy. Był nawet oskarżony, ale później z jakichś powodów skargę wycofano. Ponadto Robilio był wielokrotnie poddawany badaniom psychiatrycznym, dwukrotnie pozywany do sądu przez sekretarki rady o napastowanie seksualne, a jego nowotwór krtani został prawdopodobnie spowodowany przez alkoholizm, a nie palenie tytoniu. Opisywano go jako notorycznego kłamcę, który żywi zapiekłą nienawiść do swoich byłych pracodawców i wszelkimi sposobami usiłuje się na nich odegrać.
- O rety! - wycedził Hoppy z ustami pełnymi frytek.
- Pan Cristano zaproponował, żebyś pokazał ten dokument swojej żonie - powiedział Nitchman. - Ona zaś niech pokaże go innym przysięgłym, ale tylko tym, do których ma pełne zaufanie.
- Dobry pomysł.
Hoppy szybko złożył arkusz papieru i wsunął go do kieszeni. Nerwowo rozejrzał się po zatłoczonym wnętrzu baru, jakby nagle ogarnęło go bliżej nie określone poczucie winy.

Na podstawie szkolnych roczników oraz fragmentarycznych akt, które udostępniono im w kancelarii, wywiadowcy ustalili, że Jeff Kerr rozpoczął naukę na pierwszym semestrze wydziału prawa uniwersytetu stanowego Kansas jesienią tysiąc dziewięćset osiemdziesiątego dziewiątego roku. Jego fotografia znalazła się w księdze pamiątkowej studentów drugiego rocznika, pochodzącej z roku tysiąc dziewięćset dziewięćdziesiątego pierwszego, nie znaleziono jednak żadnego śladu Kerra w nowszych dokumentach. Nie uzyskał dyplomu prawnika.
Podczas nauki na drugim roku grał w uczelnianej drużynie rugby. Na zdjęciu tejże drużyny stał w drugim rzędzie, obejmując rękoma dwóch swoich kolegów, Michaela Dale'a oraz Toma Ratliffa. Obaj właśnie dopiero w tym roku skończyli studia. Dale był pracownikiem firmy Legal Services w Des Moines, natomiast Ratliff został młodszym wspólnikiem w niewielkiej kancelarii adwokackiej w Wichita. Do obu tych miast wysłano detektywów.
Dante, który przyleciał do Lawrence i obejrzał księgę pamiątkową wydziału prawa, od razu zidentyfikował Kerra na podstawie zdjęcia. Przez całą godzinę przeglądał fotografie innych studentów, z lat od tysiąc dziewięćset osiemdziesiąt pięć do dziewięćdziesiąt cztery, ale nie rozpoznał dziewczyny występującej w Biloxi pod imieniem Marlee. W rocznikach brakowało jednak wielu zdjęć, księgi pamiątkowe nie były prowadzone zbyt starannie. Widocznie część młodych adeptów prawa po prostu nie chciała zostawiać w rocznikach swoich fotografii. Zresztą poszukiwania Marlee były strzałem w ciemno, podobnie jak większość zadań wykonywanych przez Dantego.
W poniedziałek wieczorem detektyw nazwiskiem Small dotarł do Toma Ratliffa zajętego jakąś papierkową robotą w niewielkim, pozbawionym okien pokoiku kancelarii Wise & Watkins, jak się okazało, dość znanej, mieszczącej siew śródmieściu Wichity. Umówili się na rozmowę w pobliskim barze za godzinę.
W tym czasie Small porozumiał się z Fitchem i wyciągnął od niego tyle informacji, ile tylko mógł, a raczej, ile Fitch mógł mu ujawnić. Ten dwukrotnie rozwiedziony były policjant posługiwał się tytułem "specjalisty w zakresie ochrony", co oznaczało, że w Lawrence zajmował się dosłownie wszystkim, od śledzenia niewiernych mężów po motelach aż do testów z użyciem wykrywacza kłamstw. Nie był jednak specjalnie bystry, na co Fitch od razu zwrócił uwagę.
Ratliff spóźnił się na spotkanie, obaj zamówili sobie drinki. Small starał się jak mógł, aby sprawiać wrażenie kogoś wysoko postawionego, ale Ratliff okazał się bardzo podejrzliwy. Początkowo odpowiadał pojedynczymi słowami, czego zresztą można się było spodziewać po człowieku, którego ktoś nieznajomy wypytuje o dawnego przyjaciela.
- Nie widziałem go od czterech lat - oznajmił.
- W ogóle nie rozmawialiście w tym czasie?
- Nie. Nawet nie wiem, co teraz porabia. Rzucił studia po ukończeniu drugiego roku.
- Byliście bliskimi przyjaciółmi?
- No cóż, na pierwszym roku spędzaliśmy razem sporo czasu, ale chyba nie należałem do jego najlepszych przyjaciół. A w miarę upływu czasu spotykaliśmy się coraz rzadziej. Czyżby znalazł się w jakichś kłopotach?
- Nie, skądże znowu.
- Więc może mi pan zdradzi, czemu tak bardzo interesuje się pan Jeffem? Small powtórzył to, co Fitch radził mu powiedzieć. W przybliżeniu było to
nawet zgodne z prawdą. Wyznał, że Jeff Kerr znalazł się na liście potencjalnych sędziów przysięgłych w jakiejś rozprawie, on zaś został wynajęty przez przedstawiciela jednej ze stron do zbierania materiałów na temat Kerra.
- Gdzie ma się odbyć ta rozprawa? - spytał Ratliff.
- Tego nie mogę powiedzieć. Zapewniam pana jednak, że nie ma w tym niczego niezgodnego z prawem. Przecież sam pan jest prawnikiem, więc zapewne mnie rozumie.
Faktycznie Ratliff miał w tym względzie pewne doświadczenia, w swej dotychczasowej krótkiej karierze zajmował się wstępną dokumentacją w różnych sprawach cywilnych. Zdążył znienawidzić tego typu wywiady dotyczące kandydatów na przysięgłych.
- Jak mogę to sprawdzić? - zapytał szybko, wcielając się w rolę wytrawnego adwokata.
- Przykro mi, ale nie zostałem upoważniony do ujawniania szczegółów związanych z nadchodzącą rozprawą. Zróbmy więc tak: Jeżeli pańskim zdaniem któreś z moich pytań będzie mogło oznaczać jakieś zagrożenie dla Jeffa Kerrra, proszę nie odpowiadać. W porządku?
- Dobrze, możemy spróbować. Uprzedzam jednak, że jeśli zyskam jakiekolwiek podejrzenia, natychmiast stąd wychodzę.
- Zgoda. Z jakich powodów Kerr porzucił studia? Ratliff zamyślił się i pociągnął łyk piwa.
- Był dobrym studentem, nawet bardzo dobrym. Ale po pierwszym roku zmienił zainteresowania, już nie chciał zostać prawnikiem. W czasie wakacji pracował w jakiejś dużej firmie adwokackiej z Kansas City i zbrzydła mu ta robota. Poza tym się zakochał.
Fitchowi bardzo zależało na jakiejkolwiek wzmiance o dziewczynie.
- W kim się zakochał? - podchwycił Small. - WClaire.
- Jakiej Claire.
Ratliff znowu pociągnął łyk piwa. - Nie pamiętam jej nazwiska. - Pan ją znał?
- Owszem, trochę. Pracowała w barze w centrum Lawrence, wszyscy studenci prawa lubili tam przesiadywać. Chyba właśnie w tym barze poznała Jeffa.
- Czy może ją pan opisać?
- Po co? Myślałem, że będziemy rozmawiać o Jeffie.
- Proszono mnie, bym zdobył opis jego dziewczyny ze studiów. To wszystko.Small wzruszył ramionami, chcąc zaakcentować, że wykonuje tylko polecenia.
Obaj przez chwilę spoglądali sobie w oczy. Wreszcie Ratliff pomyślał: A co mnie to obchodzi? Dla niego Jeff i Claire byli tylko jednym z wielu odległych wspomnień.
- Średniego wzrostu, około stu sześćdziesięciu pięciu centymetrów. Szczupła, ciemnoblond włosy, piwne oczy. Bardzo ładna dziewczyna. Wielu chłopaków się za nią oglądało.
- Także była studentką?
- Nie jestem pewien. To niewykluczone, być może przebywała tylko na urlopie.
- Też z uniwersytetu stanowego Kansas? - Nie wiem.
- Nie pamięta pan, jak się nazywał ten bar?
- "U Mulligana". W samym centrum miasta.
Small doskonale znał wspomniany lokal, czasami i on tam zaglądał, żeby ukoić smutki piwem i nasycić oczy widokiem zgrabnych młodych studentek.
- Wiem. Wypiłem "U Mulligana" niejedną kolejkę.
- Tak? A mnie to jakoś ominęło - odparł Ratliffz żalem w głosie.
- Co Kerr porabiał po rzuceniu studiów?
- Trudno mi powiedzieć. Słyszałem, że razem z Claire wyjechali z miasta, ale od tamtej pory nie miałem od niego żadnej wiadomości.
Small podziękował mu uprzejmie i zapytał, czy mógłby zadzwonić do jego biura, gdyby miał jeszcze jakieś pytania. Ratliff odparł, że ostatnio jest nadzwyczaj zajęty, lecz jeśli będzie to konieczne, można próbować go złapać w kancelarii.
Szef firmy ochroniarskiej z Lawrence, w której Small pracował, znał kogoś, kto od piętnastu lat przyjaźnił się z właścicielem baru "U Mulligana". Jak to w małym miasteczku. A karty osobowe pracowników lokalu nie były objęte ścisłą tajemnicą służbową, zwłaszcza dla właściciela baru, który w zeznaniach podatkowych przyznawał się najwyżej do połowy faktycznych obrotów. Stąd też szybko ujawniono, że kelnerka nazywała się Claire Clement.

Kiedy owe informacje dotarły do Biloxi, Fitch aż zatarł ręce z uciechy. Uwielbiał tego typu dochodzenia. A przede wszystkim wiedział, że tajemnicza Marlee naprawdę ma na imię Claire i jest kobietą z przeszłością, którą za wszelką cenę starała się przed nim ukryć.
- Trzeba znać swoich wrogów - oznajmił czterem ścianom gabinetu, cytując pierwsze prawo działań zbrojnych.

ROZDZIAŁ 24
Podczas popołudniowej sesji w poniedziałek znów na pierwszym planie znalazły się złowieszcze liczby. Tym razem przedstawiał je ekonomista, którego zadaniem była dokładna finansowa wycena życia Jacoba Wooda. Nazywał się Art Kallison, miał tytuł doktora i był emerytowanym wykładowcą jakiejś prywatnej uczelni z Oregonu, o której nikt wcześniej nie słyszał. Prezentował stosunkowo łatwe obliczenia i sprawiał wrażenie człowieka dobrze obeznanego z salami sądowymi. Mówił prosto i szczegółowo objaśniał wykonywane działania, pewną ręką wypisując liczby kredą na tablicy.
W chwili śmierci pięćdziesięciojednoletni Woods zarabiał czterdzieści tysięcy dolarów rocznie, ale należało jeszcze doliczyć okresowe premie i nagrody oraz zasiłki emerytalne, zagwarantowane przez pracodawcę w umowie. A zatem, przy założeniu, że mąż powódki normalnie pracując dożyłby wieku sześćdziesięciu pięciu lat, utracone przez jego zgon dochody Kallison podsumował na siedemset dwadzieścia tysięcy. Zgodnie z przepisami prawa w tego typu szacunkach można było uwzględnić inflację, przez co owa suma urastała do miliona stu osiemdziesięciu tysięcy. Ale te same przepisy nakazywały zredukować szacowaną kwotę do jej aktualnej wartości, w związku z czym pojęcie dochodów ulegało zmąceniu. Tutaj doktor Kallison zrobił przysięgłym krótki wykład na temat tego, co się rozumie przez wartość aktualną. Otóż omawiana suma byłaby równoznaczna milionowi stu osiemdziesięciu tysiącom dolarów, gdyby była wypłacana systematycznie przez piętnaście lat, ale na potrzeby procedury sądowej należało ją pomniejszyć o składniki stałe. Stąd aktualna wartość utraconych dochodów wynosiła osiemset trzydzieści pięć tysięcy.
Następnie rzeczoznawca w nadzwyczaj umiejętny sposób wytłumaczył przysięgłym, że chodzi tu wyłącznie o utracone dochody. Był wszak ekonomistą, a zatem nie mógł w żadnej mierze oceniać pozafinansowych wartości czyjegoś życia. Jego szacunki nie uwzględniały cierpień i wyrzeczeń pani Wood, spowodowanych stratą męża, w ogóle nie zahaczały o ten ogrom strat, jaki odczuła rodzina Jacoba Wooda.
Z zespołu obrony po raz pierwszy zyskał okazję zabrania głosu młody prawnik nazwiskiem Felix Mason. Był jednym z młodszych wspólników Cable'a i specjalistą od spraw ekonomicznych, lecz na nieszczęście to jego jedyne wystąpienie miało być nadzwyczaj krótkie. Zaczął przesłuchanie doktora Kallisona od pytania, ile razy w roku występuje przed sądem.
- Obecnie to moje jedyne zajęcie, od kiedy zrezygnowałem z pracy dydaktycznej - odparł świadek takim tonem, jakby to samo pytanie zadawano mu podczas każdego wystąpienia.
- Czy otrzymał pan pieniądze za złożenie zeznań?
To pytanie było tak samo rutynowe, jak odpowiedź, która na nie padła:
- Owszem, zostałem opłacony. Podobnie jak pan.
- Ile pieniędzy pan dostał.
- Pięć tysięcy za konsultację oraz udzielenie wyjaśnień przed ławą przysięgłych.
Nie ulegało najmniejszej wątpliwości, że doktor Kallison jest najgorzej opłacanym spośród wszystkich ekspertów powoda.
Następnie Mason podał w wątpliwość użyty w obliczeniach eksperta współczynnik inflacji i przez kolejne pół godziny toczyła się dyskusja na temat wzrostu cen podstawowych artykułów konsumpcyjnych w ciągu ostatnich lat. Nikt nie bardzo wiedział, co Mason chce osiągnąć. Dopiero później wyszło na jaw, że próbuje nakłonić eksperta do przyznania, że znacznie sensowniej szą kwotą dochodów utraconych wskutek śmierci Jacoba Wooda byłaby suma sześciuset osiemdziesięciu tysięcy dolarów.
W gruncie rzeczy nie miało to większego znaczenia, adwokaci gotowi byliby przystać niemal na każdą sumę. Utracone dochody stanowiły jedynie punkt wyjściowy do dalszych roszczeń finansowych. Rohr zamierzał wycenić cierpienia i troski, straconą radość życia i przyjaźń, nie licząc już takich drobnostek, jak koszty leczenia oraz pogrzebu zmarłego. A dopiero później chciał sięgnąć do sedna sprawy, to znaczy ujawnienia wielkości zasobów gotówkowych Pynexu i odwołania się do przysięgłych, aby wyrwali maksymalnie dużą ich część jako odszkodowanie za straty moralne.
Mniej więcej na godzinę przed zakończeniem poniedziałkowej sesji Rohr oznajmił podniosłym tonem:
- Wzywam ostatniego świadka powoda, panią Celeste Wood.
Wcześniej przysięgli nawet nie podejrzewali, że przesłuchanie świadków powoda zbliża się do końca, toteż owa zapowiedź podniosła ich na duchu. W to poniedziałkowe popołudnie nastroje uległy wyraźnej poprawie. Kilkoro przysięgłych nie potrafiło ukryć uśmiechów, wszyscy się nagle rozpogodzili. Zapanowało ożywienie.
Nadchodziła siódma noc sekwestracji, a zgodnie ze sformułowaną ostatnio opinią Nicholasa, przesłuchanie świadków obrony powinno trwać najwyżej trzy dni. Zatem wszyscy w jednej chwili dokonali pospiesznych obliczeń, z których wynikło, że powinni wrócić do domów przed nadchodzącym weekendem!
Celeste Wood przez trzy dotychczasowe tygodnie rozprawy siadała przy stole w otoczeniu prawników, jedynie sporadycznie mając okazję porozumiewać się z nimi szeptem. Wykazała się zdumiewającą umiejętnością ignorowania adwokatów, nie zwracała specjalnej uwagi na przysięgłych, przez większość czasu spoglądając nieruchomo na zeznających świadków. Ubierała się we wszelkie możliwe odcienie czerni i głębokiej szarości, nieodmiennie występując w czarnych raj stopach i pantoflach.
Już na samym początku rozprawy Jerry ochrzcił ją mianem "Wdowy Wood".
Miała pięćdziesiąt pięć lat, czyli tyle samo, ile miałby jej mąż, gdyby nie zachorował na raka płuc. Była bardzo szczupła, drobniutka, nosiła krótko przycięte siwe włosy. Pracowała w bibliotece dzielnicowej i wychowywała troje dzieci. Przysięgłym rozdano rodzinne fotografie.
Już rok wcześniej składała wstępne zeznania, a Rohr specjalnie do tego celu ściągnął kilku fachowców. Nieźle trzymała się w ryzach, była zdenerwowana, lecz nie spanikowana, i za wszelką cenę starała się panować nad sobą. Ostatecznie jej mąż nie żył już od czterech lat.
Przy wydatnej pomocy Rohra bez zająknięcia udzieliła odpowiedzi na wszystkie pytania formalne. Później zaczęła opowiadać o swoim życiu u boku Jacoba, o szczęśliwej miłości, pierwszych latach pożycia, dzieciach, później o wnukach i wspólnych planach na okres emerycki. Wspomniała o kilku wstrząsach na tej długiej drodze, choć żaden z nich nie wywołał poważniejszych następstw. Podkreśliła, jak bardzo jej mąż chciał rzucić palenie, wielokrotnie próbował to uczynić, ale bez powodzenia. W jego wypadku uzależnienie okazało się zbyt głębokie.
Celeste budziła powszechną sympatię, nawet nie musiała się o to specjalnie starać. Ani razu głos jej się nie załamał. Pamiętała o ostrzeżeniach adwokata, że sztucznie wyciskane łzy mogą zostać bardzo źle przyjęte przez przysięgłych. Nie należała zresztą do tych kobiet, które łatwo wybuchały płaczem.
Później nadszedł czas na pytania Cable'a. Tylko o co on mógłby wdowę zapytać? Dlatego też wstał z ociąganiem i oznajmił ze smutną miną:
- Wysoki Sądzie, obrona nie ma żadnych pytań do świadka.
Fitch za to miał całą masę pytań do pani Wood, tyle tylko, że nie mógł wystąpić na sali sądowej. Po odczekaniu okresu żałoby, niewiele ponad rok po śmierci męża, Celeste zaczęła się spotykać z pewnym wdowcem, młodszym od niej o siedem lat. Według wiarygodnych informacji para ta planowała wziąć cichy ślub zaraz po zakończeniu procesu. A Fitch doskonale wiedział, że to właśnie Rohr wymusił na wdowie odłożenie terminu ślubu.
Przysięgli nie mogli o tym usłyszeć podczas rozprawy, toteż Fitch planował już, jakim sposobem zapoznać ich z owymi faktami.
- Strona powodowa zakończyła przesłuchania świadków - obwieścił Rohr, kiedy Celeste Wood zajęła z powrotem miejsce przy stole.
Wszyscy prawnicy zaczęli się nagle porozumiewać szeptem w mniejszych i większych grupkach. Sędzia Harkin przez chwilę spoglądał na nich z wysokości swego stanowiska prezydialnego, po czym przeniósł wzrok na przysięgłych.
- Drodzy państwo, mam dla was dobrą i złą nowinę. Tej dobrej już się chyba domyślacie. Skoro strona powoda zakończyła przesłuchania, to znaczy, że przekroczyliśmy półmetek rozprawy. Ponadto obrona zgłosiła mniej świadków niż reprezentant powoda. A zła wiadomość jest taka, że musimy na tym etapie rozpatrzyć cały szereg wniosków formalnych. Jutro rozpoczniemy nad nimi dyskusję, obawiam się jednak, że zajmie nam to cały dzień. Przykro mi, ale nie ma innego wyjścia.
Nicholas podniósł rękę. Harkin przez kilka sekund patrzył mu prosto w oczy, wreszcie rzekł:
- Słucham, panie Easter.
- Czy to oznacza, że cały jutrzejszy dzień będziemy musieli spędzić w naszych pokojach motelowych?
- Obawiam się, że tak.
- Nie rozumiem dlaczego.
Prawnicy nagle przestali szeptać i popatrzyli na Nicholasa. Bardzo rzadko się zdarzało, aby któryś z przysięgłych zabierał głos na sali sądowej.
- Ponieważ musimy omówić wiele spraw formalnych, których nie da się przedyskutować w obecności składu przysięgłych.
- Nie o to mi chodzi. Zastanawiam się tylko, czemu w tym czasie mielibyśmy siedzieć w motelu.
- A co chcieliby państwo robić?
- Mam mnóstwo propozycji. Moglibyśmy wynająć łódź turystyczną, zrobić wycieczkę po zatoce, połowić ryby, gdyby ktoś miał na to ochotę...
- Nie mam prawa aż tak bardzo uszczuplać skromnego budżetu naszego okręgu, panie Easter.
- Sądziłem, że my również płacimy podatki i tworzymy ten budżet.
- Mimo wszystko muszę odmówić. Przykro mi.
- Więc zapomnijmy o skromnym budżecie władz okręgowych. Jestem pewien, że przedstawiciele obu stron mogliby pokryć koszty takiej wycieczki bez większego uszczerbku dla własnych honorariów. Gdyby każda ze stron poświęciła, powiedzmy, po tysiąc dolarów, wystarczyłoby pieniędzy na wynajęcie statku i zorganizowanie pięknej wycieczki.
Cable i Rohr zareagowali równocześnie, lecz ten drugi był nieco szybszy. Poderwał się z krzesła i rzekł:
- Byłbym nadzwyczaj szczęśliwy, mogąc spełnić prośbę przysięgłych, Wysoki Sądzie.
- To naprawdę wspaniały pomysł, panie sędzio! - wykrzyknął Cable. Harkin w obronnym geście uniósł obie ręce.
- Powoli, panowie.
Z zakłopotaniem potarł skronie, gorączkowo usiłując sobie przypomnieć tego typu precedens. Ale nic podobnego dotąd się nie wydarzyło. Niemniej żaden przepis tego nie zabraniał, nie występował też najmniejszy konflikt interesów.
Loreen Duke poklepała Nicholasa w ramię i coś mu szepnęła na ucho.
- No cóż, nigdy jeszcze nie słyszałem o czymś takim - odezwał się sędzia. - Moim zdaniem można tę propozycję zaliczyć do posunięć dyskrecjonalnych. Co pan na to, panie Rohr?
- To nic groźnego, Wysoki Sądzie. Jeżeli każda ze stron pokryje połowę kosztów, wszystko będzie w porządku.
- Panie Cable?
- Nie przypominam sobie żadnego przepisu bądź instrukcji proceduralnej, która zabraniałaby czegoś takiego. Zgadzam się z moim kolegą. Jeżeli każda ze stron pokryje połowę kosztów, nikt nie zostanie pokrzywdzony.
Nicholas ponownie uniósł rękę.
- Proszę mi wybaczyć, Wysoki Sądzie. Właśnie zwrócono mi uwagę, że część przysięgłych wolałaby się wybrać na zakupy do Nowego Orleanu zamiast na wycieczkę statkiem po zatoce.
Znowu Rohr wykazał się lepszym refleksem.
- Z nie mniejszą przyjemnością pokryjemy również połowę kosztów wynajęcia autobusu, Wysoki Sądzie, oraz lunchu.
- Jestem dokładnie tego samego zdania - dodał pospiesznie Cable. - Nie zapominajmy także o obiedzie.
Gloria Lane podeszła z notatnikiem do ławy przysięgłych. Nicholas, Jerry Fernandez, Lonnie Shaver, Rikki Coleman, Angel Weese oraz pułkownik Herrera zdecydowali się na wycieczkę po zatoce. Reszta wolała po raz drugi odwiedzić dzielnicę francuską.

Uwzględniając zarejestrowane na kasecie wideo zeznania Jacoba Wooda, strona powodowa zaprezentowała w sumie dziesięciu świadków w ciągu trzynastu dni. Przedstawiono rzetelny materiał dowodowy. Teraz w gestii przysięgłych leżała decyzja, nie chodziło jednak o orzeczenie, czy papierosy są szkodliwe, tylko czy nadszedł już czas, aby wymierzyć karę ich producentom.
Gdyby skład sędziowski nie został objęty sekwestracją, Rohr powołałby jeszcze co najmniej trzech rzeczoznawców: psychologa, który mógłby omówić sposoby oddziaływania reklam, eksperta z zakresu uzależnień oraz specjalistę z dziedziny stosowania podczas uprawy liści tytoniu różnych insektycydów i pestycydów.
Ale ponieważ przysięgli zostali zasekwestrowani, Rohr musiał zrezygnować z tych planów. Nie miał żadnych wątpliwości, że werdykt będzie ustalało raczej niezwykłe grono. Znajdował siew nim niewidomy oraz dziwak uprawiający jogę podczas przerw na lunch. Cały skład już dwukrotnie ogłaszał strajk, a różnorodne żądania wysuwał niemal przy każdej okazji. Zaczęło się od porcelanowej zastawy, metalowych sztućców i możliwości wypicia piwa po dniu pracy, a wszystko to za pieniądze podatników. Ciągle były zastrzeżenia do stosunków społecznych, czyli wizyt prywatnych. Sędzia Harkin chyba nie mógł spać po nocach.
Podobnego zdania był Fitch - człowiek, który w historii amerykańskiego wymiaru sprawiedliwości pobił swoisty rekord sabotowania pracy przysięgłych. Jak zawsze porozstawiał swoje pułapki oraz pozbierał wszelkie możliwe brudy i z początku wszystko szło jak z płatka. Do tej pory zmuszony był wzniecić tylko jeden pożar, nikt jeszcze nie wylądował w szpitalu z połamanymi kośćmi. Ale pojawienie się Marlee diametralnie odmieniło sytuację. Oto bowiem, za pośrednictwem dziewczyny, mógł teraz zwyczajnie kupić werdykt korzystny dla obrony, poniżając w ten sposób Rohra i pozbawiając nadziei setki innych adwokatów, krążących jak sępy wokół padliny i czekających na swoją kolejkę.
W dodatku Marlee mogła mu zapewnić pomyślny wyrok właśnie w tej rozprawie, najgłośniejszej z dotychczasowych, w której strona powodowa miała najlepszych adwokatów, angażujących w proces miliony własnych dolarów. Fitch był prawie pewny sukcesu, toteż nie przestawał rozmyślać o dziewczynie. Nawet na chwilę o niej nie zapominał, wręcz rozmawiał z nią w swoich snach.
Bo gdyby nie Marlee, Fitch zapewne w ogóle by nie sypiał po nocach. Cała reszta przemawiała na korzyść powoda, rozprawa odbywała się w sprzyjających dla niego okolicznościach, pod przewodnictwem przychylnego sędziego, w odpowiedniej atmosferze. Składający zeznania eksperci byli najlepsi spośród tych, z jakimi Fitch się zetknął w ciągu dziewięciu lat swego potajemnego sterowania poczynaniami obrony. A w tym czasie zapadło osiem wyroków, bez wyjątku na korzyść pozwanego. I mimo swej głębokiej niechęci do Rohra Fitch musiał przyznać w duchu, że jest on najlepszym adwokatem do roli tego, który ostatecznie upokorzy przemysł tytoniowy.
Zwycięstwo w Biloxi postawiłoby wielką tamę dalszym tego typu pozwom, a kto wie, czy nie uratowałoby całego przemysłu.
Za każdym razem, kiedy Fitch przystępował do oceny poglądów przysięgłych, zaczynał od Rikki Coleman - ze względu na przeprowadzony przez nią zabieg usunięcia ciąży. Tę kobietę miał już w kieszeni, chociaż ona jeszcze tego nie podejrzewała. Jako drugi na jego liście figurował Lonnie Shaver. Za nim pułkownik Herrera. Z Millie Dupree sprawa także powinna być prosta. Jego konsultanci utrzymywali, że Sylvia TaylorTatum jest psychicznie niezdolna do jakiegokolwiek współczucia, ponadto sama paliła. Tyle tylko, że ci sami konsultanci nie mieli pojęcia, iż Sylvia sypia z Jerrym Fernandezem. A Jerry był kumplem Eastera. Stąd też Fitch zakładał, że cała ta trójka - Sylvia, Jerry i Nicholas - będzie głosowała tak samo. Loreen Duke siedziała w ławie obok Eastera i wielokrotnie widywano ich oboje porozumiewających się szeptem. A więc i ona pewnie miała głosować tak jak Nicholas. A w ślad za Loreen powinna pójść Angel Weese, druga ciemnoskóra kobieta w składzie przysięgłych. Na razie o zapatrywaniach Angel nikt nie umiał powiedzieć niczego pewnego.
Nikt jednak nie wątpił, że to właśnie Easter odegra główną rolę podczas ustalania wyroku. Teraz, kiedy Fitch już wiedział, że Nicholas rzeczywiście ukończył dwa lata studiów prawniczych, był absolutnie przekonany, że tamten nie omieszkał się tym pochwalić przed resztą przysięgłych.
Trudno było przewidzieć, jak zagłosuje Herman Grimes. Ale Fitch po cichu liczył i na niego. Podobnie traktował też Phillipa Savelle'a. Był raczej dobrej myśli względem głosu Gladys Card. Starsza kobieta odznaczała się konserwatywnymi poglądami i najprawdopodobniej z wielką niechęcią myślała o przyznaniu powodowi dwudziestu milionów odszkodowania, o które z pewnością chciał prosić Rohr.
Tak więc Fitch miał czterech przysięgłych w kieszeni, a jako piątą po swojej stronie uznawał Gladys Card. Herman Grimes był wielką niewiadomą. Savelle 'a należało raczej zaliczyć do przeciwników, gdyż człowiek starający się żyć w zgodzie z naturą powinien być wrogiem tytoniu. Oprócz tego Easter miał za sobą pięcioro. Do ustalenia werdyktu potrzebnych było dziewięć głosów, w przeciwnym wypadku sędzia Harkin zostałby zmuszony do umorzenia procesu. To oznaczałoby jego wznowienie po jakimś czasie, czego Fitch wolałby za wszelką cenę uniknąć.
Cała rzesza analityków i teoretyków prawa, z uwagą obserwujących przebieg rozprawy, rzadko dochodziła do wspólnego wniosku. Tylko pod jednym względem wszyscy byli zgodni - jednomyślny, poparty dwunastoma głosami przysięgłych werdykt na korzyść Pynexu musiał na dłużej, a może nawet już na zawsze oddalić widmo kolejnych pozwów skierowanych przeciwko producentom papierosów.
Dlatego też Fitch, bez względu na koszty, zamierzał uzyskać taki właśnie rezultat.

W poniedziałek wieczorem nastroje w biurze Rohra uległy wyraźnej poprawie. Po zakończeniu przesłuchiwania świadków opadło dotychczasowe napięcie. W sali konferencyjnej prawnicy wznosili toasty wybornym gatunkiem whisky. Ale Rohr sączył tylko wodę mineralną i w zamyśleniu gryzł krakersy, przekąszając je kawałkami sera.
Piłeczka znalazła się po stronie Cable'a, więc teraz jego zespół musiał się mozolić nad przygotowywaniem świadków i prezentacją różnych dokumentów. Im pozostało tylko zadawanie pytań świadkom obrony, a Rohr już wielokrotnie oglądał zarejestrowane na kasetach wideo wstępne zeznania wszystkich ekspertów, którzy zostali umieszczeni na liście potencjalnych świadków.
Jonathan Kotlack, odpowiedzialny w jego zespole za dobór składu przysięgłych, podobnie jak Rohr pił tylko wodę sodową i łamał sobie głowę nad poglądami Hermana Grimesa. Był przekonany, że zdobyli jego przychylność. Liczyli także na głosy Millie Dupree oraz tego dziwaka, Savelle'a. Natomiast martwił ich Herrera. Cała trójka czarnoskórych - Lonnie, Angel i Loreen - powinna głosować na korzyść powoda. Ostatecznie w tej sprawie chodziło o wystąpienie słabej, bezsilnej wdowy przeciwko bogatej, niemal wszechmocnej firmie tytoniowej. W takich wypadkach Murzyni zazwyczaj opowiadali się po stronie obywatela.
Ale kluczem do uzyskania korzystnego wyroku był Easter, według powszechnej opinii główna postać ławy przysięgłych. Rikki powinna pójść w jego ślady. Jerry był jego kumplem. Sylvia TaylorTatum odznaczała się pasywnością, więc zapewne miała głosować w zgodzie z większością składu. Podobnie jak Gladys Card.
Potrzeba im było tylko dziewięciu głosów i Rohr wyrażał opinię, że już je zdobyli.

ROZDZIAŁ 25
Tymczasem Small systematycznie sprawdzał w Lawrence wszystkie tropy i wciąż nie przynosiło to oczekiwanego rezultatu. Przez cały poniedziałkowy wieczór kręcił się w pobliżu baru "U Mulligana", wbrew zaleceniom pił sporo, wciągał do rozmowy zarówno kelnerki, jak i studentów prawa, ale osiągnął tylko tyle, że spoglądano na niego z coraz większą podejrzliwością.
Aż wreszcie we wtorek przed południem posunął się o jeden krok za daleko. Odwiedził kobietę o imieniu Rebecca, która kilka lat wcześniej, kontynuując jeszcze studia na uniwersytecie, pracowała dorywczo w barze "U Mulligana" i poznała tam Claire Clement. Według danych tajemniczego informatora szefa jego agencji, nawet się ze sobą zaprzyjaźniły. Small odnalazł ją w jednym ze śródmiejskich banków, gdzie pracowała jako kierowniczka działu. Zaledwie się przedstawił, kobieta popatrzyła na niego z nie skrywaną podejrzliwością.
- Czy przed kilkoma laty nie pracowała pani razem z niejaką Claire Clement? - zapytał, zerkając do notatnika.
Stał przy jej biurku, ponieważ kobieta również stała. Nie umówił się wcześniej na to spotkanie, a Rebecca dała mu do zrozumienia, że jest bardzo zajęta.
- Możliwe. Dlaczego pan pyta?
Skrzyżowała ręce na piersiach i przekrzywiła lekko głowę, nie zwracając uwagi na dzwoniący telefon. Oszacowała detektywa spojrzeniem i skrzywiła się lekko na widokjego wymiętej, nieświeżej marynarki.
- Czy nie wie pani, gdzie ona teraz przebywa?
- Nie. Czemu chce pan to wiedzieć?
Small powtórzył historię wbitą mu do głowy przez Fitcha.
- No cóż, Claire Clement znalazła się na liście potencjalnych sędziów przysięgłych w pewnej rozprawie i moja firma otrzymała zlecenie, aby zebrać o niej możliwie jak najwięcej informacji.
- Gdzie ma się odbyć ta rozprawa?
- Tego nie mogę zdradzić. Ale pracowała pani razem z nią w barze "U Mulligana", zgadza się?
- Tak, lecz to było wiele lat temu.
- Skąd ona pochodzi?
- A do czego to panu potrzebne?
- Prawdę mówiąc, zadaję tylko te pytania, które przekazał mi zleceniodawca. Po prostu sprawdzamy życiorys Clement, nic więcej. Zatem nie wie pani, skąd ona pochodzi?
- Nie.
A to pytanie było najważniejsze, ponieważ wszystkie dotychczas poznane ślady bytności Claire zaczynały się i urywały w Lawrence.
- Na pewno?
Kobieta przekrzywiła głowę w drugą stronę i popatrzyła na niego z ukosa.
- Nie mam pojęcia, skąd ona pochodzi. Kiedy ją poznałam, pracowała "U Mulligana". A kiedy ją widziałam po raz ostatni, także pracowała "U Mulligana".
- I nie rozmawiała z nią pani ostatnio? 
- Nie widziałam jej od czterech lat.
- Czy znała pani Jeffa Kerra? - Nie.
- Z kim Clement się przyjaźniła w trakcie pobytu w Lawrence?
- Nie wiem. Proszę posłuchać, jestem bardzo zajęta, a pan jedynie traci czas. Nie za dobrze znałam Claire. To miła dziewczyna, ale nic więcej nie umiem powiedzieć. A teraz proszę odejść, naprawdę mam mnóstwo ważnych spraw.
Wskazała mu drzwi i Small z ociąganiem wyszedł z jej gabinetu.
Nie wiedział, że Rebecca obserwowała go przez okno i gdy tylko znalazł się z powrotem na ulicy, zamknęła drzwi gabinetu na klucz i zadzwoniła pod pewien numer w Saint Louis. W słuchawce rozległ się nagrany na taśmie automatycznej sekretarki głosjej serdecznej przyjaciółki, Claire. Kontaktowały się ze sobą co najmniej raz w miesiącu, choć widziały się ostatnio jakiś rok temu. Claire i Jeff prowadzili dość dziwny tryb życia, często przeprowadzali się z jednego miasta do drugiego i jakoś nigdy nie powiadamiali zawczasu o swoich planach. Tylko to mieszkanie w Saint Louis pozostawało jedynym stałym punktem kontaktowym. Claire już znacznie wcześniej ją ostrzegła, że w mieście mogą się zjawić podejrzane typki i zadawać niecodzienne pytania. Wspomniała przy tym, zresztą nie po raz pierwszy, iż wraz z Jeffem pracują dla jakiejś agencji rządowej i wypełniają ściśle tajne zadania.
Toteż teraz, kiedy tylko w słuchawce rozległ się sygnał akustyczny, Rebecca nagrała krótką wiadomość o wizycie Smalla.

Marlee każdego ranka sprawdzała zapisy na automatycznej sekretarce, toteż szybko odebrała zostawioną wiadomość z Lawrence i serce podeszło jej do gardła. Pospiesznie przetarła twarz wilgotnym ręcznikiem, próbując odzyskać panowanie nad sobą.
Zadzwoniła do przyjaciółki. Ze wszystkich sił starała się zachować normalne brzmienie głosu, chociaż coś silnie ściskało ją za gardło, a serce waliło jak młotem. Uzyskała potwierdzenie informacji, że niejaki Small wypytywał się o Claire Clement, wymienił także nazwisko Jeffa Kerra. Na prośbę Marlee Rebecca postarała się odtworzyć słowo w słowo przebieg tamtej rozmowy.
Na szczęście przyjaciółka nie śmiała niczego dociekać. Zapytała tylko:
- U ciebie wszystko w porządku?
- Tak, oczywiście - odparła Marlee. - Na razie wygrzewam się na plaży.
Rebecca była bardzo ciekawa, cóż to za plaża, ale ugryzła się w język. Podejrzewała, że Claire i tak nie zdradzi tajemnicy. Pożegnały się serdecznie, jak zwykle obiecując sobie nawzajem, że pozostaną w kontakcie.
Oboje, zarówno Marlee, jak i Nicholas, byli przekonani, że nikt nie zdoła wyśledzić ich wspólnej przeszłości w Lawrence. Teraz, kiedy to się jednak stało, setki pytań nie dawały jej spokoju. Kto ich wyśledził? Która ze stron? Fitch czy Rohr? Zapewne ten pierwszy, choćby z tego powodu, że dysponował znacznie większymi funduszami i lepszymi wywiadowcami. I gdzie oni popełnili błąd? Jaki trop zaprowadził detektywów aż do Lawrence? Ile zdołali się tam dowiedzieć?
I jak daleko zamierzali się jeszcze posunąć? Koniecznie musiała porozmawiać z Nicholasem, ale on w tym momencie znajdował się na pokładzie łodzi wycieczkowej, zapewne łowił makrele i dobrze się bawił w towarzystwie swoich nowych przyjaciół.

Tymczasem Fitch wcale nie tracił czasu na łowienie ryb, w rzeczywistości od trzech miesięcy nie miał nawet jednego dnia wolnego. Siedział przy swoim biurku, na którym piętrzyły się ułożone w równiutkie stosiki dokumenty, kiedy niespodziewanie powiadomiono go o telefonie z miasta.
- Cześć, Marlee - rzucił wesoło do dziewczyny ze swoich snów.
- Witaj, Fitch. Właśnie straciłeś jeszcze jednego.
- O czym ty mówisz? - Adwokat musiał się powstrzymywać siłą, żeby nie mówić do niej po imieniu: Claire.
- Straciłeś kolejnego przysięgłego. Robilio zrobił tak ogromne wrażenie na Loreen Duke, że teraz ona stała się głównym rzecznikiem wysokiego odszkodowania dla powoda.
- Ale przecież nie zeznawał jeszcze żaden z ekspertów obrony.
- To prawda. W każdym razie obecnie masz po swojej stronie czworo palaczy, to znaczy Weese, Fernandeza, TaylorTatum oraz Eastera. Zgadnij, ile z nich zaczęło palić papierosy po ukończeniu osiemnastego roku życia.
- Skąd mam to wiedzieć?
- Nikt, wszyscy zaczynali w wieku lat kilkunastu. Poza tym Herman i Herrera także kiedyś palili. Podejmujesz się zgadnąć, kiedy zaczęli?
- Nie.
- Jeden miał czternaście lat, drugi siedemnaście. A to już połowa składu przysięgłych, Fitch, i wszyscy zaczynali palić jako nastolatki.
- I co ja mógłbym na to poradzić?
- Nic. Pewnie i tak będziecie dalej mydlić ludziom oczy. Powiedz mi, Fitch, jakie są szansę na to, abyśmy ucięli sobie krótką pogawędkę, ale tylko w cztery oczy, bez tych twoich fagasów kryjących się za krzakami?
- Rzekłbym, że te szansę są wyśmienite.
- Kolejne kłamstwo. Zrobimy w ten sposób. Spotkamy się i porozmawiamy, lecz jeśli moi ludzie zauważą w pobliżu choć jednego twojego wywiadowcę, to będzie nasza ostatnia rozmowa.
- Twoi ludzie?
- Każdy może sobie wynająć detektywów, Fitch. Powinieneś o tym wiedzieć.
- Zgoda.
- Czy znasz bar "Casella", niewielką smażalnię ryb na samym końcu molo wBiloxi?
- Nie, ale znajdę.
- Tu właśnie siedzę. I będę cię obserwować uważnie, kiedy zjawisz się na molo. Jeśli zauważę jakiegoś podejrzanego typka, nici z naszej umowy.
- Kiedy mam tam przyjechać?
- Jak naj szybciej. Czekam.

Jose zwolnił tylko nieco na wysokości parkingu obok przystani i Fitch prawie wyskoczył z jadącego samochodu. Kierowca szybko się oddalił i adwokat został całkiem sam, nie miał nawet ukrytego mikrofonu. Ruszył powoli w stronę szerokiego drewnianego pomostu, na którego palach rozbijały się niewysokie fale. Marlee siedziała przy stoliku, w cieniu wielkiego parasola, plecami do morza i twarzą w kierunku pomostu. Do lunchu pozostała jeszcze godzina i na molo oprócz niej nie było nikogo.
- Cześć, Marlee - rzekł Fitch, przystanąwszy obok stolika.
Po chwili usiadł naprzeciwko dziewczyny. Była ubrana w dżinsy i flanelową koszulę, miała rybacką czapeczkę z szerokim daszkiem i ciemne okulary.
- Miło cię widzieć, Fitch - odparła.
- Zawsze jesteś taka mało sympatyczna? - zapytał, próbując się usadowić wygodnie na wąskim, metalowym krzesełku i wyszczerzając zęby w uśmiechu.
- Czy masz przy sobie ukryty mikrofon z nadajnikiem? - Nie. Oczywiście, że nie.
Marlee z ociąganiem wyjęła z torebki niewielki czarny przyrząd z pozoru przypominający dyktafon. Położyła go na stoliku, nakierowała na brzuch mężczyzny i wcisnęła guzik na obudowie.
- Wybacz mi, Fitch, ale muszę sprawdzić, czy mimo wszystko nie zdołałeś się zaopatrzyć w jakąś pluskwę.
- Przecież powiedziałem, że nie mam żadnego nadajnika - odparł swobodnym tonem adwokat.
W ostatniej chwili Konrad zaproponował mu ukrycie w ubraniu miniaturowego urządzenia podsłuchowego, z którego sygnał byłby odbierany w furgonetce zaparkowanej gdzieś na przystani. Fitch jednak stanowczo odmówił.
Dziewczyna popatrzyła uważnie na maleńki ciekłokrystaliczny wskaźnik aparatu, po czym schowała go do torebki. Adwokat przyjął to z szerokim uśmiechem.
- Odebrałam dzisiaj rano telefon z Lawrence - oznajmiła, przez co natychmiast spoważniał. - Wygląda na to, że ostro zapędziłeś swych ludzi do roboty i porozsyłałeś agentów, żeby łazili od drzwi do drzwi i grzebali w tamtejszych śmietnikach.
- Nie wiem, o czym mówisz - bąknął niezbyt pewnym głosem, zabrzmiało to całkiem nieprzekonująco.
A więc to jednak robota Fitcha! - pomyślała Marlee. Zdradziło go spojrzenie, które nagle spuścił na blat stolika, potem zerknął na nią lękliwie i natychmiast znowu spuścił głowę. W dodatku zaczął wyraźnie szybciej oddychać i lekko się przygarbił. Nie trzeba było innych dowodów winy. Wszystko stało się jasne.
- Jeśli jeszcze raz zadzwoni do mnie ktoś z dawnych przyjaciół, możesz być pewien, że już nigdy więcej nie usłyszysz mego głosu.
Mimo wszystko Fitch postanowił podjąć wyzwanie.
- To ty masz przyjaciół w Lawrence? - zapytał z głupia frant.
- Przestań udawać niewiniątko i odwołaj swoje psy gończe.
Zaczerpnął głęboko powietrza i wzruszył ramionami, jakby naprawdę był zdziwiony.
- W porządku, jak sobie życzysz. Wolałbym jednak wiedzieć, o co ci chodzi.
- Doskonale wiesz. Powtarzam, jeszcze jeden telefon i między nami wszystko skończone. Jasne?
- Dobrze, skoro tak mówisz.
Fitch nie mógł dostrzec oczu Marlee, miał jednak wrażenie, że zza ciemnych szkieł biją w niego dwa promienie laserów. Przez minutę siedzieli w milczeniu. Podszedł kelner, przetarł ścierką sąsiedni stolik, ale nie zadał sobie trudu, by przyjąć od nich zamówienie.
Wreszcie adwokat pochylił się do przodu i zapytał:
- Kiedy wreszcie przestaniemy się bawić w kotka i myszkę? - Zaraz.
- Cudownie. Czego więc żądasz?
- Pieniędzy.
- Tego się domyśliłem. Ile?
- Cenę podam później. Zakładam, że jesteś gotów do negocjacji.
- Zawsze jestem gotów, ale wcześniej muszę dokładnie wiedzieć, co mogę dostać za te pieniądze.
- To bardzo proste, Fitch. Wszystko zależy od tego, czego pragniesz. Na twój użytek wystarczy wiadomość, że przysięgli mają do wyboru cztery możliwości. Po pierwsze, może zapaść orzeczenie na korzyść powoda. Po drugie, może zabraknąć jednomyślności i sprawa zostanie umorzona. W takim wypadku musiałbyś tu wrócić za rok czy dwa i zaczynać wszystko od początku. Bo Rohr przecież nie zrezygnuje. Po trzecie, może zapaść wyrok na korzyść pozwanego stosunkiem głosów dziewięć do trzech. Miałbyś wówczas swoje upragnione zwycięstwo. Ale może też być jednomyślność, a wtedy twój klient zyskałby święty spokój na parę lat.
- Świetnie o tym wiem.
- Tak myślałam. Jeśli wybierzemy orzeczenie na korzyść powoda, mamy także trzy dodatkowe ewentualności.
- Które z tych rozwiązań jesteś w stanie zapewnić?
- Które sobie życzysz, nie wyłączając orzeczenia na korzyść powoda. - A więc druga strona także jest gotowa ci zapłacić?
- Rozmowy jeszcze trwają. Nic więcej nie musisz wiedzieć.
- Co to jest? Aukcja? Wygra ten, kto zapłaci najwięcej?
- Możesz to traktować jak przetarg.
- Czułbym się znacznie lepiej, gdybyś przestała pertraktować z Rohrem.
- Mało mnie obchodzą twoje uczucia, Fitch.
Pojawił się drugi kelner i ten już ich zauważył. Z ociąganiem podszedł do stolika i zapytał, czy życzą sobie coś do picia. Fitch zamówił mrożoną herbatę, Marlee puszkę dietetycznej cocacoli.
- Powiedz mi dokładniej, na czym ma polegać nasza umowa - rzekł adwokat, kiedy kelner się oddalił.
- To bardzo proste. Najpierw musimy ustalić, jakiej decyzji sobie życzysz. Przeczytaj uważnie menu i wybierz to, na co masz ochotę. Potem uzgodnimy cenę, a ty przyszykujesz pieniądze. Zaczekamy do końca rozprawy, kiedy reprezentanci obu stron wygłoszą mowy końcowe i przysięgli rozpoczną obrady. Na tym etapie otrzymasz szczegółowe pisemne instrukcje dotyczące sposobu ulokowania pieniędzy, powiedzmy, w jakimś banku szwajcarskim. Kiedy tylko uzyskam potwierdzenie, że przelew został dokonany, przysięgli wydadzą takie orzeczenie, jakie wybierzesz.
Fitch poświęcił już wiele godzin na obmyślanie analogicznego scenariusza, ale gdy teraz dziewczyna przedstawiła go tak spokojnym i chłodnym tonem, serce omal nie skoczyło mu do gardła. To faktycznie mogło być najłatwiej odniesione zwycięstwo w jego dotychczasowej działalności!
- Nic z tego nie wyjdzie - mruknął posępnie, jakby już wielokrotnie zawierał podobne umowy dotyczące orzeczeń w sprawach cywilnych.
- Naprawdę? Rohr jest przekonany, że się uda.
Do cholery! Ależ ona była bystra! Dokładnie wiedziała, w jaki sposób wyprowadzić ripostę.
- Ja jednak nie będę miał żadnych gwarancji - zaoponował.
Marlee poprawiła okulary na nosie, pochyliła się i oparła łokcie na stoliku.
- Nie ufasz mi, Fitch?
- Nie o to chodzi. Spodziewasz się, że przeleję na twoje konto, jak sądzę, bardzo dużą sumę pieniędzy, a potem będę się modlił i gryzł w nadziei, że twój przyjaciel zdoła umiejętnie pokierować obradami przysięgłych? Przebieg obrad jest w końcu nieprzewidywalny.
- Mój przyjaciel cały czas kontroluje poczynania przysięgłych, nawet w tej chwili panuje nad wszystkim. Zbierze odpowiednią liczbę głosów, jeszcze zanim adwokaci zakończą swoje mowy.
W głębi duszy Fitch był gotów oddać każde pieniądze. Już dużo wcześniej zdecydował, że zapłaci każdą sumę, jakiej dziewczyna zażąda, wyciągnie forsę z Funduszu, nawet jeśli nie zdobędzie żadnych gwarancji. Nie dbał o nic, w pełni jej ufał. Skoro Marlee i Nicholas, czy jak też jej przyjaciel się naprawdę nazywał, włożyli tak wiele wysiłku, żeby znaleźć się w pozycji umożliwiającej przetarg z firmami Wielkiej Czwórki, to oznaczało, że są pewni swego i z radością zgotują takie decyzje, jakie będą potrzebne. Przecież oni wiele lat przygotowywali się właśnie na tę okazję.
Miał do nich setki różnych pytań. Z przyjemnością by się dowiedział, kto wpadł na taki pomysł, kto opracował ten genialny, niezwykle chytry plan, kto zaczął badać historię i przebieg analogicznych rozpraw, wędrować za nimi po całym kraju, aby wreszcie jedno z nich znalazło się w składzie przysięgłych i mogło w dowolny sposób wpływać na końcowy wynik. Uważał tę intrygę za niezrównaną. Mógłby przez wiele godzin, a może nawet dni rozmawiać z dziewczyną na temat różnorakich szczegółów. Wiedział jednak, że nigdy nie uzyska odpowiedzi na swoje pytania.
I był też przekonany, że tych dwoje naprawdę jest w stanie załatwić odpowiadający mu wyrok. Zbyt ciężko pracowali i zbyt daleko zaszli, aby teraz dopuścić możliwość jakiejkolwiek pomyłki.
- Pewnie wiesz, że i ja nie jestem całkowicie bezradny w tej materii - rzekł, nadal udając nie zachęconego.
- Oczywiście, że wiem. Z całkowitą pewnością mogę powiedzieć, że zastawiłeś tak wiele różnych pułapek, żeby mieć w garści co najmniej czworo przysięgłych. Chcesz, żebym wymieniła ich nazwiska?
Kelner przyniósł zamówione napoje i Fitch upił łyk herbaty. Nie, wcale nie miał ochoty, żeby Marlee wymieniała jakiekolwiek nazwiska. Nie zamierzał się bawić w zgadywanki z kimś, kto tak zręcznie manipulował faktami. Z jego punktu widzenia rozmowa z dziewczyną przypominała rozmowę z samym przewodniczącym ławy przysięgłych, chociaż niezbyt mu odpowiadało, że z konieczności jest ona aż tak bardzo jednostronna. Nie miał więc żadnego sposobu, aby ocenić, czy Marlee mówi prawdę, czy tylko blefuje. Nie był dla niej równorzędnym partnerem.
- Widzę, że wątpisz w to, czy naprawdę w pełni kontrolujemy sytuację - odezwała się po chwili.
- Wątpię we wszystko.
- Chcesz więc, abyśmy się pozbyli kogoś ze składu?
- Już wyeliminowaliście Stellę Hulic - odparł, chyba po raz pierwszy wywołując drobny uśmiech na jej wargach.
- Możemy to powtórzyć. Byłbyś zadowolony, gdybyśmy na przykład odesłali do domu Lonniego Shavera? Czy to by cię wreszcie przekonało?
Fitch omal się nie zakrztusił herbatą. Otarł usta wierzchem dłoni i odrzekł pospiesznie:
- Jestem pewien, że Lonnie przyjąłby to z radością. Jest chyba najbardziej znudzony z całej dwunastki.
- Więc chcesz, byśmy go wyłączyli z gry?
- Nie. Moim zdaniem Lonnie jest niegroźny. Poza tym, skoro już mamy ściśle ze sobą współpracować, mogę wyznać, że Lonnie jest po naszej stronie.
- Wiesz o tym, że Nicholas często z nim rozmawia?
- Wygląda na to, że Nicholas rozmawia ze wszystkimi przysięgłymi.
- Owszem, choć na różne tematy. Potrzeba mu jeszcze trochę czasu.
- Sprawiasz wrażenie absolutnie pewnej swego przyjaciela.
- Nie jestem nazbyt pewna umiejętności wybranych przez ciebie adwokatów, ale całkowicie polegam na Nicholasie. Tylko to się teraz liczy.
Na jakiś czas zapadło milczenie, gdyż obaj kelnerzy rozstawiali na sąsiednim stoliku nakrycia dla czterech osób. Zbliżała się pora lunchu i bar stopniowo powracał do życia. Kiedy tamci znów się oddalili, Fitch powiedział:
- Nie mogę teraz zawrzeć z tobą umowy jeśli nie znam jej szczegółów.
- A ja nie przedstawię ci żadnych szczegółów, dopóki twoi ludzie będą się grzebali w mojej przeszłości - odparła szybko, bez śladu zawahania.
- Czyżbyś miała coś do ukrycia?
- Nie. Ale zależy mi na spokoju moich przyjaciół i nie lubię odbierać alarmujących telefonów. Kiedy odwołasz swoich ludzi, umówimy się na kolejne spotkanie. A jeśli dotrą do mnie następne niepokojące sygnały, już nigdy więcej się nie odezwę.
- Nie strasz mnie.
- Mówię poważnie, Fitch. Odwołaj swoje psy gończe.
- To nie są moje psy, przysięgam.
- Masz je zaraz odwołać, bo w przeciwnym razie zacznę się częściej spotykać z Rohrem. On pewnie przyjmie moje warunki, a jeśli zapadnie orzeczenie na korzyść powoda, to ty wylecisz z tego interesu, a twoi klienci będą musieli wypłacić grube miliony. Przecież nie chcesz do tego dopuścić, Fitch.
Pod tym względem miała całkowitą rację. Obojętne, jaką cenę by wymieniła i tak musiała to być suma nie znacząca w porównaniu z kosztami Wielkiej Czwórki w razie ustalenia werdyktu korzystnego dla powoda.
- Chyba musimy się pospieszyć - rzekł. - Rozprawa nie potrwa już zbyt długo. - Ile?
- Obrona zajmie trzy, najwyżej cztery dni.
- Wiesz co, Fitch? Zgłodniałam. Może pójdziesz już sobie i wydasz odpowiednie dyspozycje? Zadzwonię do ciebie w najbliższym czasie.
- Cóż za zbieg okoliczności. Ja także zgłodniałem.
- Nie wysilaj się, zjem sama. Poza tym wolała bym, żebyś sobie poszedł. Wstał i rzekł na pożegnanie.
- Jak sobie życzysz, Marlee. Życzę miłego dnia.
Dziewczyna obserwowała go, jak oddala się pomostem, a następnie kieruje w stronę parkingu na końcu przystani. Dopiero tam się zatrzymał, wyjął z kieszeni telefon komórkowy i wezwał swego kierowcę.

Po kilku nieudanych próbach porozumienia się z Hoppym przez telefon, Jimmy Hull Moke we wtorek po południu wpadł nie zapowiedziany do biura Dupree Realty. Zaspana sekretarka poinformowała go, że właściciel jest gdzieś na zapleczu. Wygrzebała się zza biurka i zniknęła za drzwiami. Wróciła dopiero po piętnastu minutach i gorąco przeprosiła za pomyłkę. Pana Dupree nie było w biurze, musiał bowiem wyjść na jakieś ważne spotkanie.
- Widziałem jego samochód przed wejściem - mruknął zdziwiony Jimmy Hull, wskazując ręką niewielki asfaltowy placyk przed budynkiem. Nie dało się ukryć, że stało tam duże kombi należące do właściciela biura nieruchomości.
- Pojechał z którymś agentem jego samochodem - odparła sekretarka, niezbyt umiejętnie maskując jawne kłamstwo.
- Dokąd pojechali? - spytał Moke, jakby zamierzał szukać Hoppy'ego po mieście.
- Gdzieś w okolice Pass Christian. Nic więcej nie wiem.
- A czemu nie odpowiada na moje telefony?
- Nie mam pojęcia. Pan Dupree jest ostatnio naprawdę bardzo zajęty. Jimmy Hull wbił obie dłonie w kieszenie dżinsów i spojrzał z ukosa na kobietę.
- Proszę mu przekazać, że tu byłem i że jestem na niego wściekły. Lepiej niech do mnie zadzwoni. Zrozumiała pani?
- Tak, proszę pana.
Wyszedł na ulicę, wsiadł do swojego forda i odjechał. Sekretarka odczekała minutę i pobiegła do toalety, żeby uwolnić swego pracodawcę z szafy na ubrania robocze.

Dwudziestometrowa łódź wycieczkowa kierowana wprawną ręką kapitana Theo wypłynęła pięćdziesiąt mil w głąb zatoki, gdzie pod całkowicie bezchmurnym niebem, wystawiając twarze na podmuchy lekkiej bryzy, połowa składu przysięgłych oddała się rozkoszy łowienia makreli, dorszy czy snapperów. Angel Weese nigdy wcześniej nie była na otwartym morzu, nie umiała pływać, toteż już dwieście metrów od brzegu zapadła na chorobę morską. Ale przy pomocy świetnie obeznanego z tą dolegliwością kapitana, a także sporej dawki dramaminy, szybko doszła do siebie i jako pierwsza z grona wycieczkowiczów złowiła na wędkę pokaźną rybę. Rikki, ubrana w obcisłe szorty i adidasy, ukazująca swe pięknie opalone nogi, przyciągała wzrok wszystkich mężczyzn. Pułkownik bardzo szybko odnalazł pokrewieństwo duchowe z kapitanem i zrezygnowawszy z wędkowania, poszedł na mostek, żeby oddać się swym ulubionym dyskusjom na temat strategii wojskowych operacji morskich.
Dwaj marynarze przygotowali wyśmienity lunch, na który składały się duszone krewetki, kanapki z ostrygami, pieczone szczypce krabów oraz gęsta zupa rybna. W czasie lunchu zaserwowano też pierwszą kolejkę piwa. Tylko Rikki z niego zrezygnowała i wybrała wodę sodową.
Piwa nie zabrakło także po południu, kiedy to uczestnicy wycieczki, na zmianę przeżywając chwile podniecenia i znudzenia łowieniem ryb, wygrzewali się w padających coraz bardziej ukośnie promieniach słońca. Łódź była na tyle duża, iż każdy z przysięgłych mógł znaleźć dla siebie odosobniony kąt, lecz Nicholas i Jerry bardzo dbali o to, żeby Lonnie Shaver nawet przez chwilę nie siedział z pustą puszką w dłoni. Zależało im na tym, aby po raz pierwszy wciągnąć go do rozmowy.
Okazało się, że wujek Lonniego przez wiele lat pływał własnym kutrem i łowił krewetki, dopóki łódź nie zatonęła podczas sztormu, a nikogo z załogi nie odnaleziono. Jako dziecko wielokrotnie wyruszał z wujem na wody zatoki i, szczerze mówiąc, trochę się znał na wędkarstwie. Nie pociągało go to zanadto i nie łowił ryb od wielu lat. Zdecydował się przyłączyć do nich tylko dlatego, że wyprawa łodzią wydawała mu się bardziej kusząca, niż ponowny wyjazd autobusem na zakupy do Nowego Orleanu.
Potrzebne były aż cztery puszki piwa, żeby choć trochę go rozluźnić i rozwiązać mu język. Przebywali pod pokładem, w dawnej kabinie pasażerskiej, której ściany rozebrano, aby wycieczkowicze mogli korzystać ze świeżego powietrza. Patrzyli w stronę rufy, gdzie Rikki i Angel obserwowały z zaciekawieniem, jak marynarze czyszczą złowione przez nich ryby.
- Ciekaw jestem, ilu ekspertów obrona powoła na świadków - odezwał się Nicholas, postanowiwszy w końcu zmienić temat rozmowy, gdyż kwestia technik wędkarskich została już dokumentnie wyczerpana.
Jerry leżał wyciągnięty na dmuchanej macie. Zdjął buty i skarpetki, oczy miał zamknięte, lecz trzymał w dłoni otwartą puszkę piwa.
- Jeśli o mnie chodzi, to obrona mogłaby nie przesłuchiwać ani jednego świadka - odparł Lonnie, wpatrując się w fale.
- Pewnie masz już dosyć, co?
- Dla mnie ta sprawa jest z gruntu śmieszna. Facet palił przez czterdzieści pięć lat, a teraz wdowa chce się domagać milionowego odszkodowania za to, że on niemalże popełnił samobójstwo.
- Wiesz, co ci powiem? - odezwał się Jerry, otwierając oczy. - Co?
- Jerry i ja uważamy, że od początku sprzyjasz obronie - wtrącił Nicholas. - Co prawda, niezbyt łatwo cię rozgryźć, bo niezwykle rzadko zabierasz głos.
- A co wy obaj myślicie? - zapytał Lonnie.
- No cóż, ja jeszcze nie zdecydowałem. Jerry powoli się skłania ku linii obrony. Mam rację?
- Z nikim nie dyskutowałem na temat rozpatrywanej sprawy. Nie nawiązywałem kontaktów z osobami postronnymi i nie proponowano mi żadnych łapówek. Jestem takim przysięgłym, z jakiego sędzia Harkin powinien być bardzo dumny.
- Możesz mi wierzyć, że jest przychylny obronie - rzekł Nicholas. - Sam jest uzależniony od nikotyny, nie potrafi rzucić palenia, a jedynie sam siebie okłamuje, że mógłby się uwolnić od nałogu, kiedy tylko by zechciał. Nie rzuci jednak, bo w rzeczywistości jest mięczakiem. Chciałby uchodzić za prawdziwego mężczyznę, choćby takiego, jak pułkownik Herrera.
- Kto by nie chciał? - wtrącił Lonnie.
- A ponieważ Jerry uważa, iż mógłby rzucić palenie w dowolnej chwili, mimo że jest to nieprawda, więc sądzi również, że wszyscy inni też muszą być do tego zdolni. Jego zdaniem Jacob Wood powinien był to uczynić na długo przedtem, zanim wykryto u niego raka.
- Zgadza się - odparł Jerry. - Zgłaszam jedynie sprzeciw w kwestii mięczaka.
- Uważam, że ten sposób myślenia jest całkowicie logiczny - przyznał Lonnie. - Nie rozumiem, jak ty możesz być jeszcze niezdecydowany.
- Sam tego nie rozumiem. Pewnie waham się dlatego, że nie wysłuchałem jeszcze zeznań wszystkich świadków. Tak, w gruncie rzeczy tylko o to chodzi. Przepisy prawa mówią, że nie wolno się zastanawiać nad końcowym werdyktem, dopóki nie zostanie przedstawiony cały materiał dowodowy. Wybaczcie...
- Wybaczamy - huknął Jerry. - Zdaje się, że teraz twoja kolej przynieść nam piwo.
Nicholas opróżnił swoją puszkę i podreptał wąskimi schodkami do lodówki stojącej na pokładzie.
- Nie przejmuj się nim - mruknął Jerry. - Kiedy przyjdzie co do czego, będzie głosował tak jak my.

ROZDZIAŁ 26
Łódź przybiła do nabrzeża kilka minut po siedemnastej. Wesoła kompania nieco chwiejnym krokiem zeszła z pokładu na molo, gdzie ustawiła się do grupowego zdjęcia z kapitanem Theo i swymi trofeami. Najokazalszy wśród nich był czterdziestokilogramowy rekin złowiony przez Rikki, którego na łódź wyciągnęli marynarze. Następnie dwaj strażnicy poprowadzili przysięgłych na parking. Złowione ryby trzeba było zostawić załodze, bo nie byłoby z nich żadnego pożytku w motelu.
Autobus z amatorami zakupów wrócił godzinę później. Jego przyjazd, podobnie jak powrót łodzi wycieczkowej, był dokładnie obserwowany, a szczegółowe raporty przekazano Fitchowi, mimo iż żaden z wywiadowców nie umiał ocenić, do czego te informacje mogąmu być przydatne. Ale dostali takie polecenie, toteż prowadzili obserwację, a chodziło przecież tylko o bierne oczekiwanie na powrót obu grup przysięgłych.
Tymczasem Fitch siedział w swoim gabinecie ze Swansonem, który niemal całe popołudnie spędził przy telefonie. Psy gończe, jak mówiła o nich Marlee, zostały odwołane. Na ich miejsce Fitch wysłał najlepszych fachowców, pracowników tej samej firmy z Bethesdy, których koledzy prowadzili akcję zastraszania Hoppy'ego. Swanson kiedyś pracował w tej agencji i wiedział doskonale, iż większość zatrudnianych tam ludzi wywodzi się z FBI lub CIA.
Gwarantował za rezultaty ich działalności. Tego typu pracę, odtwarzanie przeszłości młodej kobiety, uważali po prostu za ekscytującą. Swanson również miał wyjść z biura za godzinę i polecieć do Kansas City, by stamtąd nadzorować dalsze poczynania.
Dawał także gwarancje, że nie zostaną przyłapani. Niemniej Fitch martwił się tą sytuacją. Z jednej strony chciał utrzymać kontakt z Marlee, z drugiej zaś bardzo mu zależało na tym, by jak najwięcej się o niej dowiedzieć. Za kontynuowaniem pracy dochodzeniowej przemawiały dwie rzeczy. Po pierwsze, dziewczynie z jakiegoś powodu bardzo zależało na tym, aby zaprzestał poszukiwań. Prawdopodobnie miała więc do ukrycia coś nadzwyczaj istotnego. A po drugie, podejrzanie dobrze zamaskowała swoją przeszłość.
Marlee wyjechała z Lawrence w stanie Kansas przed czterema laty, spędziwszy w tym mieście około trzech lat Z pewnością przed osiedleniem się tam używała zupełnie innego nazwiska, a i po opuszczeniu Lawrence całkowicie zatarła ślady po Claire Clement W tym czasie zdążyła jednak zwerbować do współpracy Jeffa Kerra, który obecnie występował jako Nicholas Easter i umiejętnie owijał sobie wokół palca dwunastkę przysięgłych.

Angel Weese była zakochana bez pamięci i planowała wyjść za Derricka Maplesa, wspaniale zbudowanego dwudziestoczterolatka, chwilowo bezrobotnego, żyjącego w separacji. Utracił pracę agenta sprzedaży telefonów komórkowych, kiedy jego macierzysta firma została wykupiona przez większą korporację, a ponadto był w trakcie rozwodu kończącego definitywnie związek będący następstwem szalonego romansu nastolatków. Miał dwoje małych dzieci, a jego żona i jej adwokat domagali się alimentów w wysokości sześciuset dolarów miesięcznie. Natomiast Derrick nie chciał się zgodzić na tę sumę, zasłaniając się brakiem stałego zajęcia. Negocjacje przybierały coraz bardziej charakter kłótni i perspektywa uzyskania rozwodu oddalała się z dnia na dzień.
Angel była w drugim miesiącu ciąży, lecz do tej pory ukrywała ten fakt w tajemnicy, wiedział tylko Derrick.
Jego brat, Marvis, który pracował wcześniej jako zastępca szeryfa, pełnił obecnie rolę protestanckiego duszpasterza i był działaczem społecznym. Właśnie z Marvisem skontaktował się niejaki Cleve, który bardzo chciał nawiązać znajomość z Derrickiem. I tamten zapoznał ich ze sobą.
Z braku lepszego określenia pełnioną przez Cleve'a funkcję nazywano w kręgach prawniczych "szperaczem". Mężczyzna pracował dla Wendalla Rohra i zajmował się wyszukiwaniem obiecujących przypadków śmierci lub uszkodzenia ciała, którymi powinien się zainteresować adwokat. Wcale nie było to łatwe zadanie i wymagało sporych umiejętności, a Cleve zaliczał się do najlepszych, ponieważ Rohr nie angażował byle kogo. A jako wytrawny szperacz, Cleve potrafił delikatnie krążyć wokół sedna sprawy, gdyż nagabywanie potencjalnych klientów traktowano jako nieetyczne z prawnego punktu widzenia - w przeciwnym razie każdy wypadek drogowy przyciągałby znacznie więcej takich szperaczy niż sanitariuszy pogotowia ratunkowego. Właśnie dlatego na wizytówkach Cleve przedstawiał się jako "agent dochodzeniowy".
Oprócz tego wykonywał on inne zlecenia szefa kancelarii, przewoził dokumenty, zbierał oświadczenia, sprawdzał informacje dotyczące świadków bądź kandydatów na przysięgłych, szpiegował innych adwokatów - krótko mówiąc, zajmował się pracą wywiadowczą, kiedy nie miał niczego do szperania. Za każde realizowane zlecenie otrzymywał godziwe honoraria, a Rohr wypłacał także spore premie, gdy tylko udało mu się wytropić jakąś nadzwyczaj obiecującą sprawę.
Teraz, kiedy przy piwie rozmawiał w barze z Derrickiem, domyślił się już po paru zdaniach, że tamten ma spore kłopoty finansowe. Umiejętnie nakierował rozmowę na temat Angel Weese i zapytał, czy ktokolwiek usiłował go przekupić lub zastraszyć. Derrick odpowiedział stanowczo, że nikt go nie nagabywał w kwestii toczącej się rozprawy. Ale powodów takiego stanu rzeczy upatrywał w tym, że mieszka z bratem i rzadko wychodzi na ulicę, ponieważ za wszelką cenę chce uniknąć spotkania z chciwym adwokatem swojej żony.
Cleve orzekł, że to bardzo dobrze, ponieważ został wynajęty do roli konsultanta sądowego i wie doskonale, jak olbrzymie znaczenie ma ta rozprawa. Zamówił drugą kolejkę piwa i zaczął się rozwodzić nad przyczynami, dla których ów proces jest aż tak ważny.
Derrick był sprytny, ukończył rok nauki w college'u i naprawdę bardzo potrzebował pieniędzy, toteż błyskawicznie pojął, do czego tamten zmierza.
- Dlaczego nie przejdzie pan od razu do rzeczy? - wtrącił. Cleve był gotów do podjęcia negocjacji.
- Mój klient chciałby zapewnić sobie większy wpływ na końcową decyzję. Oczywiście, za gotówkę, w całkowitej dyskrecji.
- Większy wpływ? - mruknął Derrick i pociągnął duży łyk piwa, po czym uśmiechnął się szeroko, zachęcając w ten sposób swego rozmówcę do otwartości.
- Pięć tysięcy dolarów - zaproponował Cleve, zerkając na boki. - Połowa teraz, połowa po zakończeniu procesu.
Derrick uśmiechnął się jeszcze szerzej. - I co miałbym za to zrobić?
- Porozmawiać z Angel przy okazji najbliższego spotkania i upewnić się, czy ona dobrze rozumie, jak ogromne znaczenie mata sprawa dla reprezentanta powoda. Tylko proszę jej nic nie mówić o pieniądzach, o mnie i o naszej umowie. W każdym razie nie teraz.
- Dlaczego?
- Ponieważ to jest sprzeczne z prawem, rozumiemy się? Gdyby jakimś cudem sędzia dowiedział się o naszej rozmowie, o propozycji finansowej i pańskich naciskach na Angel, obaj natychmiast wylądowalibyśmy w areszcie. Jasne?
- Tak.
- Musi pan zrozumieć, że to bardzo niebezpieczne zadanie. Jeśli odstrasza pana ryzyko, proszę powiedzieć to już teraz.
- Dziesięć tysięcy.
- Słucham?
- Dziesięć. Pięć do ręki i pięć po zakończeniu procesu.
Cleve jęknął i skrzywił się z obrzydzeniem. Ale były to tylko pozory. Nie mógł przecież wyjawić, o jaką stawkę naprawdę toczy się gra.
- W porządku, niech będzie dziesięć.
- Kiedy mogę dostać forsę?
- Jutro.
Zamówili sobie kanapki i jeszcze przez godzinę rozmawiali o werdykcie oraz najlepszych sposobach wywierania nacisków na Angel.
Zadanie utrzymywania Martina Jankle'a w stanie względnej trzeźwości spadło na Durwooda Cable'a. Fitch zrobił prezesowi awanturę o to, że nie powinien w ogóle pić w ten wtorkowy wieczór, ponieważ nazajutrz miał zeznawać przed sądem. Sam ledwie zdołał się uwolnić od nałogu, toteż otwarcie oskarżył Jankle'a, że świadomie nie chce się poddać leczeniu. Ten zaś klął na czym świat stoi i powtarzał, że nawet Fitch nie ma prawa dyktować jemu, prezesowi Pynexu, firmy znajdującej się na liście "Fortune 500", kiedy i ile wolno mu pić.
Dlatego też Fitch obarczył niewdzięcznym zadaniem Cable'a. Ten z kolei namawiał prezesa, aby pozostał wieczorem w jego gabinecie i w spokoju przygotowywał się do jutrzejszego wystąpienia. Wcześniej przeprowadzono wstępne przesłuchanie, zadając też pytania, jakie mogą paść ze strony przedstawiciela Rohra. Ale Jankle spisał się doskonale, był zaprawiony w takich bojach. Później Cable zmusił Jankle'a, by w gronie ekspertów sądowych obejrzał zarejestrowany na kasecie wideo przebieg owego wstępnego przesłuchania.
Kiedy ostatecznie, już po dwudziestej drugiej, prezes znalazł się z powrotem w swoim pokoju hotelowym, odkrył z rozpaczą, że Fitch usunął z barku wszystkie butelki z alkoholem, zastępując je różnymi napojami gazowanymi i sokami owocowymi.
Klnąc pod nosem, zajrzał do swoich przyborów toaletowych, gdzie zawsze trzymał obciągniętą skórą piersiówkę. Ale i ona zniknęła. Fitch zatroszczył się nawet o nią.
O pierwszej w nocy Nicholas po cichu uchylił drzwi i wyjrzał na korytarz. Strażnika nie było na posterunku, na pewno smacznie spał w swoim pokoju.
Jak poprzednio, Marlee czekała na piętrze. Uścisnęli się serdecznie i pocałowali, lecz musieli zrezygnować z pójścia do łóżka. Już wcześniej przez telefon dziewczyna wspomniała, że pojawiły się jakieś kłopoty, toteż teraz pospiesznie zrelacjonowała mu niepokojące wiadomości, począwszy od informacji, które zostawiła na automatycznej sekretarce Rebecca z Lawrence. Nicholas wysłuchał jej w spokoju.
Jeśli nie brać pod uwagę naturalnych uniesień miłosnych dwojga młodych kochanków, ich związek pozbawiony był głębszych emocji. A kiedy już takowe się pojawiały, to zazwyczaj ze strony Nicholasa, któremu zdecydowanie słabiej wychodziło panowanie nad sobą, choć i tak zaliczał się do ludzi nadzwyczaj powściągliwych. Jedynie w chwilach skrajnej wściekłości podnosił głos, a i to zdarzało się bardzo rzadko. Marlee także nie była oziębła, jedynie bez reszty pochłaniały ją bieżące sprawy. Easter tylko raz widział łzy w jej oczach, na zakończenie filmu, którego on sam nie cierpiał. Jeszcze nigdy nie wywiązała się między nimi prawdziwa kłótnia, a wszelkie sprzeczki wygasały bardzo szybko, gdyż Nicholas zdążył się już nauczyć trzymać język za zębami. Ona nie znosiła żadnych próżnych sentymentów, nigdy się nie gniewała i nie nosiła w sercu najmniejszej urazy, toteż reagowała natychmiast, kiedy tylko próbował się dąsać.
Po przedstawieniu mu wiadomości, jaką zostawiła Rebecca, Marlee powtórzyła niemal słowo w słowo przebieg rozmowy z Fitchem.
Świadomość, że przynajmniej częściowo zostali zdemaskowani, podziałała na nich jak kubeł zimnej wody. Nie mieli żadnych wątpliwości, iż to sprawka agentów Fitcha, zaczęli się więc zastanawiać, ile on naprawdę o nich wie. Już od początku żywili przekonanie, że sprawni wywiadowcy muszą wcześniej czy później odkryć jego przeszłość i ujawnić związek Jeffa Kerra z Claire Clement. Uważali jednak, że to nie będzie jeszcze stanowiło dla nich zagrożenia. Najważniejsze było zachowanie w całkowitej tajemnicy prawdziwego nazwiska i motywów działania Claire, w przeciwnym razie mogli już teraz pakować manatki.
Nie pozostawało im jednak nic innego, jak biernie czekać.
Derrick dostał się do pokoju Angel przez otwarte okno. Poprzednio widzieli się w niedzielę, a więc dwa dni wcześniej, toteż postanowił nie czekać do następnego wieczoru. Bardzo za nią tęsknił, źle znosił rozłąkę i po prostu musiał ją przytulić. Angel natychmiast zwróciła uwagę, że trochę wypił. Niemniej dała się zaciągnąć do łóżka, gdzie nastąpiło uwieńczenie owej pozaregulaminowej wizyty prywatnej.
Ale zaraz potem Derrick usnął.
Obudzili się jednocześnie o świcie i Angel natychmiast ogarnęła panika, ponieważ w pokoju motelowym przebywał mężczyzna, a było to w jawny sposób sprzeczne z instrukcjami sędziego Harkina. Derrick zlekceważył jej niepokój. Oznajmił, że zaczeka spokojnie, aż wszyscy wyjadą do sądu, po czym wymknie się tą samą drogą, to znaczy przez okno. Bez trudu zdołał ją uspokoić i Angel poszła do łazienki.
Wieczorem Derrick jeszcze raz przemyślał plan Cleve'a i wprowadził do niego daleko idące udoskonalenia. Po wyjściu z baru kupił sobie opakowanie sześciu butelek piwa i wybrał się na długą przejażdżkę wzdłuż plaży. Nie spieszył się, kilkakrotnie pokonał odcinek autostrady numer dziewięćdziesiąt między Pass Christian a Pascagoulą, gdzie stały liczne hotele i kasyna gry. Popijał piwo i obmyślał różne warianty działania. Zapamiętał dobrze, iż lekko podchmielony Cleve zdradził w którymś momencie rozmowy, że reprezentant powoda zamierza się domagać wielomilionowego odszkodowania. A ponieważ do uchwalenia orzeczenia potrzebne były głosy dziewięciu spośród dwunastu przysięgłych, wykalkulował błyskawicznie, że głos Angel jest wart znacznie więcej niż dziesięć tysięcy dolarów.
Taka suma wydawała mu się kusząca jedynie na początku rozmowy w barze, bo skoro Cleve był gotów tyle zapłacić, i to niemal od ręki, to znaczyło, że przyciśnięty do muru zgodzi się też wyłożyć dużo więcej. A im dłużej Derrick jeździł po autostradzie, tym cenniejszy wydawał mu się głos Angel. O świcie doszedł do pięćdziesięciu tysięcy i z minuty na minutę coraz bardziej się skłaniał do dalszego podwyższania ceny.
Wielkie wrażenie robiły na nim obliczenia procentowe. Przy założeniu, że powód wywalczy odszkodowanie w wysokości dziesięciu milionów dolarów, sto tysięcy stanowiło zaledwie jeden procent tej sumy. Przy dwudziestu milionach tenże sam jeden procent równał się już dwustu tysiącom. Wnioskował zatem, że nie byłoby źle naciągnąć Cleve'a na inną umowę, w której oprócz drobnej zaliczki płatnej z góry, zażądałby procentowego udziału od zasądzonego werdyktem odszkodowania. W takim układzie nie tylko on, ale także Angel miałaby silną motywację, aby podczas uchwalania werdyktu głosować za jak najwyższą sumą odszkodowania. Zamierzał więc ostro przystąpić do tej rozgrywki. W dodatku musiał się liczyć z tym, że po zakończeniu rozprawy już nigdy więcej nie zobaczy Cleve'a na oczy.
Po kilku minutach Angel wyszła z łazienki i przypaliła papierosa.

ROZDZIAŁ 27
Obrona Pynexu, zmierzająca do ocalenia dobrego imienia firmy, rozpoczęła się w środę, rano od dość przykrego incydentu, lecz w żadnej mierze nie zawinionego przez prawników. Walter Barker, specjalista od spraw gospodarczych pisujący do finansowego tygodnika "Mogul", zawyrokował w swoim artykule, że szansę orzeczenia na korzyść powoda oraz zasądzenie bardzo wysokiego odszkodowania w rozprawie toczącej się w Biloxi sąjak dwa do jednego. A zdanie Barkera było wysoko cenione. Ten wykwalifikowany prawnik cieszył się doskonałą opinią wśród fachowców z Wall Street, zawsze słuchano go uważnie, ilekroć sprawa dotyczyła kwestii prawnych mogących mieć wpływ na gospodarkę rynkową. Specjalizował się w opiniowaniu rozlicznych procesów, apelacji oraz rozwiązań ugodowych i z reguły dużo wcześniej publikował trafne prognozy. Przynosiło mu to zresztą znaczne dochody. Jego artykuły cieszyły się dużym zainteresowaniem, toteż opublikowanie prognozy niekorzystnej dla Pynexu odbiło się głośnym echem na Wall Street. Po otwarciu giełdy cena akcji szybko spadła z siedemdziesięciu sześciu do siedemdziesięciu trzech dolarów i dopiero kilka godzin później ustaliła się na poziomie siedemdziesięciu jeden i pół dolara za sztukę.
W sali sądowej zapanował jeszcze większy ścisk niż poprzednio. Wysłannicy finansistów z Wall Street, zaliczający "Mogul" do lektur obowiązkowych, zaczęli się nagle zgadzać z wnioskami Barkera, choć jeszcze godzinę wcześniej, w porze śniadaniowej, byli zgodni co do tego, że Pynex jakoś zdołał przetrzymać demaskatorskie zeznania ekspertów strony powodowej i trzyma się nieźle. Po przeczytaniu artykułu Barkera popadli jednak w przygnębienie i jęli masowo wysyłać swoim mocodawcom sprostowania wcześniejszych raportów. Dobrze wiedzieli, że przez cały ubiegły tydzień Barker osobiście odwiedzał salę sądową, siadał samotnie w ostatnim rzędzie widowni. Cóż więc takiego mogło przykuć jego uwagę, co oni wszyscy przeoczyli?
Przysięgli wkroczyli na salę punktualnie o dziewiątej. Lou Dell z dumnie podniesioną głową wprowadziła ich bocznymi drzwiami, jakby chciała się pochwalić, że mimo wszystko zdołała zebrać to niesforne stadko i sprowadzić je z obłoków na ziemię. Harkin powitał ich tak serdecznie, jak gdyby nie widzieli się co najmniej od miesiąca. Rzucił kilka luźnych uwag na temat rozkoszy wędkarstwa, po czym przeszedł do swych rutynowych pytań z rodzaju: "Czy byli państwo molestowani?" Wreszcie obiecał szybkie zakończenie rozprawy.
Jankle został wezwany na świadka, rozpoczęło się przyjmowanie zeznań przez obronę. Prezes uwolniony od zgubnego wpływu alkoholu prezentował się bardzo dobrze. Uśmiechał się promiennie, jakby chciał wszystkim okazać, że z wielką przyjemnością wykorzysta tę okazję do obrony dobrego imienia własnej firmy. Pod kierunkiem Cable'a bez zająknięcia przeszedł wstępną, formalną część odpytywania.
W drugim rzędzie widowni siedział Taunton, ten sam czarnoskóry pracownik z Wall Street, który rozmawiał z Lonniem w Charlotte. Słuchając zeznań Jankle'a, bez przerwy zerkał na Shavera, toteż wkrótce ich spojrzenia się spotkały. Lonnie szybko odwrócił głowę, ale zaraz znowu popatrzył na widownię, lecz dopiero za trzecim razem zdobył się na delikatny uśmiech i lekkie skinienie głowy, gdyż uznał, że tak wypada. Natychmiast też wyciągnął oczywisty wniosek, że skoro ktoś tak ważny jak Taunton pofatygował się do Biloxi, to znaczy, iż dzisiejsze zeznania mają olbrzymie znaczenie dla całej rozprawy. Oczekiwano po nim, że będzie słuchał uważnie i akceptował każde słowo, jakie padnie z ust świadka. Dla niego nie było to specjalnie trudne.
Pierwszym zagadnieniem poruszonym przez Jankle'a była sprawa wolnego wyboru. Przyznał, że zdaniem większości ludzi papierosy są uzależniające, ale uczynił to tylko dlatego, iż według Cable'a i pozostałych adwokatów obrony zajęcie innego stanowiska byłoby zwykłą głupotą. Prezes dodał jednak szybko, że to wcale nie jest takie pewne. Nawet specjaliści z różnych placówek badawczych nie potrafią tego jednoznacznie ustalić. Jedne badania dają takie rezultaty, drugie zaś wykazują coś zupełnie przeciwnego. A on wcale nie wierzył w to, że palenie papierosów prowadzi do nałogu. Sam palił od dwudziestu lat, lecz czynił to wyłącznie dla przyjemności. Wypalał po dwadzieścia papierosów dziennie i kierując się wolnym wyborem używał gatunków o niskiej zawartości substancji smolistych. Z pewnością nie był jednak uzależniony, mógłby rzucić palenie w dowolnej chwili. Palił tylko dlatego, że to polubił. Cztery razy tygodniowo grywał w tenisa, a jego coroczne badania kontrolne nie wykazywały jakichkolwiek uszczerbków zdrowia.
Zaraz za Tauntonem na widowni siedział Derrick Maples, tego dnia po raz pierwszy zjawił się na sali. Wyszedł z motelu zaledwie kilka minut po odjeździe autobusu i chociaż wcześniej planował poświęcić ten dzień na szukanie pracy, to teraz marzył tylko o łatwym zarobku. Angel zauważyła go, lecz starała się nie rozpraszać uwagi skierowanej na Jankle'a. Nagłe zainteresowanie Derricka rozprawą wzbudziło jej niepokój. Wszak od czasu ogłoszenia sekwestracji niemal bez przerwy psioczył na sędziego.
Jankle zaczął opisywać poszczególne gatunki papierosów produkowane przez jego firmę. Wyszedł na środek sali i stanął przed dużą wielobarwną tablicą, ukazującą charakterystyki wszystkich ośmiu marek, wraz z wyszczególnieniem zawartości nikotyny oraz substancji smolistych w każdej z nich. Wyjaśnił szczegółowo, dlaczego niektóre gatunki produkowane są z filtrem, a inne bez niego, i z jakich powodów gatunki różnią się zawartością nikotyny i substancji smolistych. Zróżnicowanie to miało w zasadzie jeden cel: umożliwienie klientom jak najszerszych możliwości wyboru. A Jankle był dumny z asortymentu wyrobów swojej firmy.
Osiągnięty został w ten sposób krytyczny punkt zeznań i Jankle nadal spisywał się znakomicie. Tak szeroki asortyment oferowanych towarów służył wszak podstawowemu celowi: umożliwieniu klientowi dokonywania swobodnego wyboru. Liczył się tylko wybór, wybór i jeszcze raz wybór. Palacze mogli wybierać, ile nikotyny i substancji smolistych zawierają kupowane przez nich papierosy, decydować, ile sztuk dziennie mogą palić i czy zaciągać się dymem, czy też nie. Krótko mówiąc, każdy powinien sam, według własnego uznania, dokonywać wyboru, jak wpływać na swój organizm poprzez palenie papierosów.
Jankle wskazał na rysunek czerwonego opakowania bristoli, które w tym zestawie zajmowały drugie miejsce pod względem zawartości nikotyny i substancji smolistych. Oznajmił stanowczo, że w wypadku "nadużywania" tego gatunku papierosów rezultaty mogą być dość groźne.
A zatem papierosów trzeba było używać w sposób odpowiedzialny. Pod tym względem nie różniły się one od innych produktów, na przykład alkoholu, masła, cukru czy broni palnej, które także w wypadku "nadużywania" mogły prowadzić do groźnych konsekwencji.
Po przeciwnej stronie głównego przejścia, w tym samym rzędzie widowni co Derrick, siedział Hoppy, który wpadł do gmachu sądu tylko po to, aby się zorientować w bieżących wydarzeniach. Przede wszystkim chciał zobaczyć Millie i uśmiechem dodać jej otuchy. Ta z radością przyjęła obecność męża na sali, choć i ona odczuwała niepokój z powodu jego niespodziewanego zainteresowania przebiegiem rozprawy. Tego dnia wieczorem były zaplanowane wizyty prywatne, a Hoppy wręcz nie mógł się doczekać okazji spędzenia trzech godzin w pokoju motelowym żony, choć ani w głowie mu były miłosne uniesienia.
Zanim sędzia Harkin ogłosił przerwę na lunch, Jankle zdążył się jeszcze wypowiedzieć w kwestii reklam. Nie kwestionował, że jego firma przeznacza olbrzymie fundusze na reklamy, ale nie mogły się one równać z analogicznymi funduszami producentów piwa, wytwórców samochodów czy choćby cocacoli. Umiejętność reklamowania swoich wyrobów była niezwykle istotna dla każdego przedsiębiorstwa, działającego w warunkach konkurencji wolnorynkowej. Było też jasne, że nie da się ukryć reklam przed nieletnimi. Bo czyż można tak skonstruować wielką tablicę reklamową, aby nie była ona widoczna dla dzieci? Czy da się ukryć przed nieletnimi reklamy drukowane w pismach, które czytują rodzice? Niewykonalne. Jankle przyznał otwarcie, że zna wyniki badań statystycznych, wedle których osiemdziesiąt pięć procent nieletnich zaczynających palenie decyduje sięnajednąz trzech najczęściej reklamowanych marek papierosów. Ale przecież tak samo postępujądorośli! Wszak nie sposób zorganizować takiej kampanii reklamowej przeznaczonej dla dorosłych, której nie ulegaliby również nieletni.
Fitch przysłuchiwał się zeznaniom prezesa z ostatniego rzędu widowni. Z jego prawej strony siedział Luther Vandemeer, wiceprezes Trellco, największego producenta papierosów na świecie. Nieoficjalnie Vandemeer przewodził poczynaniom Wielkiej Czwórki i tylko jego z grona czterech prezesów Fitch jeszcze tolerował. A i on odznaczał się wyjątkowym darem, był bowiem w stanie znosić humory adwokata.
Poszli razem na lunch do restauracji Mary Mahoney, gdzie wybrali stolik w samym rogu sali. Obaj z ulgą przyjęli dotychczasowe, pewne wypowiedzi Jankle'a, ale zdawali sobie sprawę, że najgorsze jeszcze przed nimi. W dodatku artykuł Barkera zamieszczony w "Mogulu" pozbawił ich apetytu.
- Jak duży wpływ będziesz miał na decyzję przysięgłych? - zapytał Vandemeer, bez zainteresowania grzebiąc widelcem w swoim daniu.
Fitch nie zamierzał odpowiadać dokładnie, zresztą wcale tego po nim nie oczekiwano. O szczegółach jego brudnych rozgrywek mogli wiedzieć tylko zatrudniani przez niego agenci.
- Mniej więcej taki sam jak zwykle - odparł.
- Może tym razem zwykłe wpływy nie wystarczą?
- Więc co proponujesz?
Vandemeer nie odpowiedział, zdawał się całkowicie pochłonięty oglądaniem zgrabnych nóg kelnerki przyjmującej zamówienie przy sąsiednim stoliku.
- Robimy wszystko, co tylko możliwe - dodał Fitch z niezwykłą dla niego uprzejmością.
Wiedział jednak, że Vandemeer się po prostu boi, że jest pod niespotykaną presją. Żadne orzeczenie na korzyść powoda zapewne nie doprowadziłoby do bankructwa ani Pynexu, ani Trellco, lecz jego smutne konsekwencje dotknęłyby wszystkich. Przeprowadzone wcześniej symulacje wykazały, że w jednej chwili akcje każdej z czterech spółek utraciłyby co najmniej po dwadzieścia procent obecnej wartości, a to byłby dopiero początek tragedii. Według tej samej analizy należało się bowiem spodziewać około miliona pozwów o spowodowanie raka płuc, w ciągu zaledwie pięciu lat od chwili ogłoszenia niekorzystnego wyroku w Biloxi. Przy czym każda taka sprawa, niezależnie od sposobu jej załatwienia, pochłonęłaby średnio milion dolarów samych tylko kosztów operacji prawnych. Na szczęście analitycy nie mieli śmiałości przewidywać wysokości zasądzonych odszkodowań. A według najbardziej pesymistycznych prognoz należało się liczyć z możliwością grupowego wystąpienia wszystkich osób, które palą bądź kiedykolwiek paliły i doznały z tego powodu jakichkolwiek uszczerbków zdrowia. W takim wypadku zaistniałaby już groźba bankructwa. A co gorsza, pojawiłyby się także olbrzymie naciski na kongresmanów, by uchwalić całkowity zakaz produkcji papierosów.
- Wystarczy nam pieniędzy? - zapytał Vandemeer.
- Chyba tak - odparł Fitch, po raz nie wiadomo który zadając sobie w duchu pytanie, ile też może zażądać Marlee za swoje usługi.
- Musimy utrzymać Fundusz na bardzo wysokim poziomie.
- Na razie nic mu nie grozi.
Vandemeer odgryzł kawałek pieczonego kurczaka i przez chwilę żuł w zamyśleniu.
- Nie można by wybrać dziewięciu przysięgłych i po prostu wypłacić każdemu po milionie dolarów? - zapytał, po czym zaśmiał się z własnego dowcipu.
- Możesz mi wierzyć, że poważnie się nad tym zastanawiałem. Ale to zbyt ryzykowne. Sporo osób mogłoby wylądować w więzieniu.
- Ja tylko żartowałem.
- Mam swoje sposoby. Vandemeer nagle spoważniał.
- Musimy wygrać, Rankin. Rozumiesz? Musimy. Weź tyle forsy z Funduszu, ile tylko będzie trzeba.

Już przed tygodniem, w odpowiedzi na któryś z pisemnych wniosków Eastera, sędzia Harkin zmienił nieco swoje instrukcje dotyczące lunchu, pozwalając dwóm rezerwowym przysięgłym jeść razem z pozostałą dwunastką. Nicholas argumentował, że skoro teraz wszyscy zamieszkali razem w motelu, wspólnie oglądajątelewizję i wspólnie jadają śniadania oraz kolację, to wydaje się po prostu śmieszne, aby mieli być rozdzielani na czas lunchu.
Obaj rezerwowi byli mężczyznami. Pierwszy z nich nazywał się Henry Vu, a drugi Shine Royce.
Vu pochodził z Wietnamu Południowego i służył jako pilot myśliwca. Następnego dnia po upadku Sajgonu zatopił swój samolot w Morzu Chińskim, został wyłowiony przez marynarzy amerykańskiej kanonierki i odesłany do szpitala w San Francisco. Cały rok musiał czekać, aż jego żona i dzieci zostaną przerzucone przez granicę, przedostaną się przez Laos oraz Kambodżę do Tajlandii i ostatecznie dołączą do niego w San Francisco, gdzie rodzina mieszkała przez dwa lata. W roku tysiąc dziewięćset siedemdziesiątym ósmym przenieśli się do Biloxi, kupili stary kuter i dołączyli do licznego grona wietnamskich uchodźców, coraz bardziej wypierających Amerykanów z rynku połowu krewetek. W ubiegłym roku najmłodsza córka Henry'ego Vu została wybrana spośród uczniów ostatnich klas szkoły średniej do wygłoszenia mowy pożegnalnej, uzyskała też pełne stypendium na Harvardzie. On zaś kupił już swój czwarty kuter krewetkowy.
W ogóle nie próbował uniknąć obowiązku sądowego, wykazywał się wzorową obywatelską postawą. Pod względem patriotyzmu mógł się chyba nawet równać z pułkownikiem. Co zrozumiałe, Nicholas od razu go polubił. Kombinował więc, jak to załatwić, żeby Henry Vu znalazł się w gronie dwunastu przysięgłych i mógł oddać swój głos podczas uchwalania orzeczenia.

Zdając sobie sprawę, że przysięgłym nadzwyczaj dokuczają warunki sekwestracji, Cable robił wszystko, aby nie przedłużać rozprawy. Szybko zredukował swą listę potencjalnych świadków do pięciu i nie zamierzał poświęcać na ich zeznania więcej niż cztery dni.
Jankle ponownie zajął miejsce dla świadków w najgorszej z możliwych porze do udzielania odpowiedzi na ważkie pytania, czyli w pierwszej godzinie po przerwie na lunch.
- Jakie starania czyni pańska firma w celu ograniczenia palenia papierosów wśród młodzieży? - zapytał Cable, dając w ten sposób prezesowi okazję do godzinnej wypowiedzi.
Nastąpiły wyliczenia, dla jakich organizacji społecznych i na jakie akcje antynikotynowe spółka rozdziela miliony dolarów ze swoich zysków. A w ubiegłym roku wydała łącznie na ten cel jedenaście milionów.
Chwilami można było odnieść wrażenie, że nawet Jankle traktuje z pogardą klientów uzależnionych od papierosów.
Po bardzo długiej przerwie na kawę o piętnastej, do zadawania pytań świadkowi przystąpił Wendall Rohr. Zaczął ostro i niemal w jednej chwili nie najlepsza sytuacja obrony jeszcze się pogorszyła.
- Czyż nie jest prawdą, panie Jankle, że pańska firma przeznacza setki milionów dolarów na to, aby zachęcić ludzi do palenia, a kiedy ktoś zapadnie na zdrowiu właśnie z powodu palenia, pańska firma nie chce wypłacić nawet jednego centa, aby mu pomóc?
- To jest pytanie? - Oczywiście. Proszę odpowiedzieć. - Nie, to nieprawda.
- Świetnie. Zatem kiedy ostatnio Pynex przeznaczył choćby drobną sumę na pokrycie kosztów leczenia któregoś z klientów?
Prezes wzruszył ramionami i wymamrotał coś pod nosem.
- Przepraszam, panie Jankle, ale nie usłyszałem. Pytałem, kiedy po raz ostatni...
- Słyszałem pańskie pytanie.
- Więc proszę odpowiedzieć. Proszę podać choćby jeden przykład, kiedy Pynex zaoferował finansową pomoc człowiekowi leczącemu się z konsekwencji palenia wyrobów pańskiej firmy.
- Nie przypominam sobie takiego wypadku.
- Zatem Pynex nie chce brać odpowiedzialności za swoje produkty?
- Oczywiście, że tak nie jest.
- Doskonale. W takim razie proszę podać przysięgłym choćby jeden przykład, kiedy Pynex wykazał się troską o skutki używania jego wyrobów.
- Nasze wyroby są pełnowartościowe.
- I nie doprowadzają do chorób i śmierci waszych klientów? - zapytał zdumionym tonem Rohr, szeroko rozkładając ręce.
- Oczywiście, że nie.
- Spróbujmy podsumować pański punkt widzenia. Chce pan wmówić przysięgłym, że papierosy produkowane przez Pynex nie mogą być przyczyną różnych chorób i śmierci ludzi?
- Tylko wtedy, kiedy się ich nadużywa.
- Nadużywa?! - powtórzył z obrzydzeniem Rohr i zaśmiał się głośno. - Czy produkowane przez pańską firmę papierosy służą do tego, by je przypalać od płomienia?
- Oczywiście.
- A powstający podczas spalania tytoniu oraz bibułki dym powinien być wciągany przez ten drugi, nie rozżarzony koniec papierosa?
- Tak.
- I ma się dostawać do ust palącego? - Tak.
- A stamtąd powinien być wciągany w głąb układu oddechowego?
- To już zależy od decyzji palacza.
- Czy pan się zaciąga, panie Jankle? - Tak.
- I zna pan rezultaty badań statystycznych, według których dziewięćdziesiąt osiem procent ludzi palących wciąga dym do płuc? - Tak.
- Zatem można powiedzieć, że dym z produkowanych przez pańską firmę papierosów w olbrzymiej większości wypadków będzie wciągany do płuc palacza?
- Chyba tak.
- Czy pańskim zdaniem ludzie, którzy wciągają dym tytoniowy do płuc, nadużywają produktów pańskiej firmy?
- Nie.
- W takim razie proszę nam wyjaśnić, panie Jankle, jak można nadużywać papierosów?
- Paląc ich za dużo.
- A ile, według pana, powinno się ich palić.
- Podejrzewam, że to zależy od indywidualnych cech człowieka.
- Ale ja nie zwracam się do bliżej nieokreślonego człowieka o pewnych cechach indywidualnych, panie Jankle. Rozmawiam z panem, prezesem Pynexu, jednego z największych producentów papierosów na świecie. I pytam o to, ile, pańskim zdaniem, można palić, aby nie nadużywać papierosów.
- Rzekłbym, że dwie paczki dziennie.
- Czyli czterdzieści papierosów dziennie? - Tak.
- Rozumiem. Na podstawie jakich badań opiera pan to przekonanie?
- Żadnych. Po prostu przedstawiam swoją opinię.
- Zatem palenie do czterdziestu papierosów dziennie niczym nie grozi, jeśli zaś ktoś pali więcej, to nadużywa produktu. Czy tak należy rozumieć pańskie zeznania?
- Taka jest moja opinia w tej sprawie.
Jankle zaczynał się coraz bardziej krzywić i nerwowo zerkał na Cable'a, ten jednak, wyraźnie rozwścieczony, unikał jego spojrzeń. Pojęcie "nadużywania produktów" było czymś całkiem nowym, wymyślonym przez samego Jankle'a, który się uparł, żeby je wykorzystać w swoich zeznaniach.
Rohr przez chwilę zaglądał do notatek. Chodziło mu wyłącznie o zrobienie krótkiej przerwy, nie chciał bowiem zepsuć wrażenia, jakie musiały zrobić na wszystkich pokrętne odpowiedzi świadka.
- Czy mógłby pan zatem opisać przysięgłym kroki, jakie zostały podjęte w celu ostrzeżenia klientów pańskiej firmy, że palenie ponad czterdziestu papierosów dziennie może być niebezpieczne dla zdrowia?
Jankle chciał odpowiedzieć od razu, ale ugryzł się w język. Otworzył usta, lecz na kilkanaście sekund zamarł z głupią miną, jakby gorączkowo usiłował dobrać odpowiednie słowa. Musiał się jednak zorientować, że dał się złapać w pułapkę, gdyż powiedział szybko:
- Pan mnie chyba nie zrozumiał.
Rohr wcale nie zamierzał umożliwić mu wyjaśnień.
- Na pewno zrozumiałem. Tylko nie mogę sobie przypomnieć, abym kiedykolwiek zetknął się z jakimś ostrzeżeniem, iż palenie powyżej dwóch paczek papierosów dziennie może być groźne dla zdrowia i prowadzić do uzależnienia. Dlaczego tak jest?
- Nie jesteśmy zobowiązani do publikowania tego rodzaju ostrzeżeń.
- Przez kogo mielibyście być zobowiązani? - Przez władze.
- To znaczy, że jeśli władze nie zmuszają was do publikowania ostrzeżeń, iż nie należy nadużywać waszych wyrobów, to wy dobrowolnie w ogóle nie zamierzacie tego czynić. Czy tak?
- Przestrzegamy obowiązujących przepisów.
- Czy te przepisy wymagają od władz Pynexu, aby przeznaczały rocznie czterysta milionów dolarów na reklamowanie swoich wyrobów?
- Nie.
- A jednak to robicie, prawda?
- Ta suma jest w przybliżeniu prawdziwa.
- I gdybyście tylko zechcieli publikować ostrzeżenia dla palaczy o ewentualnym niebezpieczeństwie nadużycia, z pewnością moglibyście to robić, zgadza się?
- Chyba tak.
Rohr szybko przeszedł do rozmowy na temat cukru i masła, dwóch produktów, które wcześniej Jankle wymienił jako również potencjalnie groźne. Z nadzwyczajną przyjemnością wyliczył wszystkie detale, którymi te wyroby różnią się od papierosów, wprawiając tym samym Jankle'a w spore zakłopotanie.
Najlepsze zachował jednak na koniec. W czasie krótkiej przerwy ponownie rozstawiono na sali monitory. Kiedy przysięgli powrócili na swoje miejsca, przygaszono światła i na ekranach ukazał się obraz Jankle'a, stojącego z uniesioną prawą ręką i przysięgającego mówić prawdę i tylko prawdę. Był to fragment zapisu z przesłuchania przed specjalistyczną podkomisją kongresową. Oprócz Jankle'a zeznawał wówczas Vandemeer i dwaj pozostali prezesi Wielkiej Czwórki. Czynili to wbrew swojej woli, zakłopotani obecnością na sali wielu znanych polityków. Wyglądali jak czterej najważniejsi przywódcy mafii, którzy wmawiają całemu Kongresowi, że coś takiego jak przestępczość zorganizowana w ogóle nie istnieje. A sypały się ostre, kłopotliwe pytania.
W końcu zostali zmuszeni, aby kolejno odpowiedzieć wprost, czy nikotyna działa uzależniająco. I każdy z nich energicznie zaprzeczał. Jankle wypowiadał się jako ostatni i zanim jeszcze przyszła na niego kolej, przysięgli, podobnie jak wtedy wszyscy członkowie podkomisji, zyskali już niezbitą pewność, że ten człowiek kłamie.

ROZDZIAŁ 28
Podczas burzliwego, czterdziestominutowego spotkania z Cable'em w jego gabinecie, Fitch zdążył wymienić wszystkie niepokojące go aspekty przyjętej linii obrony. Zaczął od Jankle'a i jego wspaniałej, całkiem nowej strategii opartej na teorii nadużywania papierosów, tej idiotycznej teorii, mogącej doprowadzić ich do zguby. Cable, który nie miał nastroju do wysłuchiwania połajanek, zwłaszcza ze strony kogoś, kto nie był praktykującym adwokatem, powtarzał tylko w kółko, że tłumaczył prezesowi i usilnie go prosił, aby nie opierał się na tym wątpliwym pojęciu. Ale Jankle uważał się za wytrawnego prawnika, w dodatku odznaczającego się nietuzinkowym sposobem myślenia, stającym przed niepowtarzalną szansą ocalenia Wielkiej Czwórki. A w czasie tej rozmowy prezes znajdował się już na pokładzie służbowego odrzutowca Pynexu w drodze powrotnej do Nowego Jorku.
Fitch nie omieszkał też zaznaczyć, że być może przysięgli sąjuż zmęczeni wystąpieniami Cable'a. Rohr pozwolił zabierać głos innym prawnikom ze swojego zespołu, dlaczego więc on nie chciał przekazać części obowiązków innym adwokatom? Bo do tej pory wypowiadał się jedynie krótko Felbc Mason. A przecież zespół obrony także był wystarczająco liczny. Czyżby tu chodziło o urażoną dumę osobistą? Obaj wrzeszczeli na siebie, rozdzieleni wielkim biurkiem.
Artykuł opublikowany przez "Mogul" wyraźnie podziałał wszystkim na nerwy, dodatkowo zwiększając i tak nieznośną już presję.
Cable przypomniał Rankinowi, że to on kieruje obroną i ma za sobą dość imponujące, trzydziestoletnie doświadczenia wystąpień na salach sądowych, a co za tym idzie, na pewno lepiej potrafi rozpoznać nastroje przysięgłych i ocenić bieg sprawy.
Z kolei Fitch przypomniał Cable'owi, że to już jego dziewiąta rozprawa w obronie firm przemysłu tytoniowego, wszystkimi zaś kierował w ten sposób, że zakończyły się pomyślnie, nie wspominając o dwóch zaaranżowanych przez niego umorzeniach procesów. Zatem to on mógł zdecydowanie lepiej ocenić efekty, jakie wywoływały posunięcia adwokatów.
Kiedy w końcu wrzaski oraz złorzeczenia trochę przycichły i obaj zmusili się do tego, by okazać nieco szacunku dla partnera, szybko doszli do wspólnego wniosku, że obrona musi być jak najkrótsza. Cable szacował, że nie zajmie dłużej niż trzy dni, nawet gdyby Rohr chciał bez umiaru dręczyć świadków swymi pytaniami. A więc trzy dni, nie więcej, zawyrokował Fitch.
Trzasnąwszy drzwiami, wyszedł z gabinetu i przywołał czekającego w korytarzu Josego. Obaj niczym burza przetoczyli się przez sekretariat i recepcję, gdzie mimo późnej pory wciąż kręciło się sporo prawników w koszulach z podwiniętymi rękawami i asystentów w pośpiechu posilających się kawałkami pizzy, a sekretarki, pragnące jak najszybciej wywiązać się z obowiązków i wracać do swych domów i dzieci, bębniły w klawisze komputerów. Już sam widok Fitcha gnającego z pełną szybkością i zwalistego kierowcy depczącego mu po piętach sprawiał, że dorośli mężczyźni chowali głowy w ramiona i czym prędzej szukali schronienia w pokojach.
W samochodzie Jose przekazał szefowi cały plik przesłanej faksem korespondencji, którą ten pospiesznie zaczął przeglądać w drodze do tymczasowej centrali dowodzenia. Na wierzchu znajdował się szczegółowy raport z poczynań Marlee po zakończeniu wczorajszego spotkania w barze na przystani. Fitch nie znalazł tam niczego ciekawego.
W dalszej kolejności zwrócił uwagę na doniesienia z Kansas. Odnaleziono niejakąClaire Clement w Topeka, okazało się jednak, że kobieta jest mieszkanką społecznego domu starców. Druga, mieszkanka Des Moines, odebrała telefon w biurze kierowanego przez jej męża punktu sprzedaży używanych samochodów. Swanson pisał, że detektywi sprawdzają wiele różnorodnych tropów, ale nie rozwodził się nad szczegółami. W Kansas City odnaleziono jednego z dawnych kolegów Jeffa Kerra ze studiów, podejmowano właśnie ostrożne próby zorganizowania z nim spotkania.
Przejeżdżali właśnie obok jakiegoś baru i uwagę Fitcha przyciągnął umieszczony w witrynie duży neon reklamujący piwo. Intensywny zapach chmielowego napoju podrażnił jego zmysły i uświadomił mu, jak wielką ma ochotę na drinka. Tylko jednego. Choćby zarosiałą szklankę wybornego, jasnego piwa. Od tak dawna nie miał w ustach kropli alkoholu.
Miał już poprosić Josego, by zatrzymał samochód, lecz tylko zamknął oczy i podjął próbę skierowania myśli na inne tory. Stwierdził, że przecież w każdej chwili może posłać kierowcę po jedną, tylko jedną butelkę dobrze schłodzonego piwa, i to mu wystarczy. Ale czy na pewno? Tak, oczywiście. Ostatecznie po dziewięciu latach abstynencji mógł sobie pozwolić na tę jedną jedyną butelkę piwa. Bo i czemuż miałby jej sobie odmawiać?
Powód był jednak bardzo prosty: wypił w życiu wystarczająco dużo. Zdawał sobie sprawę, że gdyby poprosił Josego o zatrzymanie auta, kilka przecznic dalej prosiłby o to samo po raz kolejny. I zanim dojechaliby do biura, pod tylnym siedzeniem samochodu walałby się stos pustych butelek, a on zapewne ciskałby nimi w przejeżdżające pojazdy. Kiedy był pod wpływem alkoholu, zazwyczaj popadał we wściekłość.
Niemniej to pierwsze piwo ukoiłoby mu nerwy i pomogło zapomnieć o rozterkach tego parszywego dnia.
- Wszystko w porządku, szefie? - zapytał Jose.
Fitch mruknął coś pod nosem i natychmiast przestał myśleć o piwie. Gdzie się podziała Marlee, dlaczego dzisiaj nie zadzwoniła? Rozprawa zmierzała w stronę ślepego zaułka. A przecież uzgodnienie warunków ich umowy i transfer pieniędzy także wymagały czasu.
Ilekroć przypominał sobie artykuł w "Mogule", zaczynał tęsknić za rozmową z Marlee. Gdy tylko odtwarzał w myślach idiotyczne tłumaczenia Jankle'a narzucające obronie całkowicie nową strategię, również budziła się w nim tęsknota za dziewczyną. A kiedy zamykał oczy i widział w wyobraźni miny przysięgłych, natychmiast wspominał Marlee.

Derrick poczuł się ważną figurą w tej rozgrywce, toteż sam wybrał na to środowe spotkanie dość obskurny bar w murzyńskiej dzielnicy Biloxi. Okazało się jednak, że Cleve bywał tam wcześniej. Derrick wychodził z założenia, iż znajdzie się w korzystniejszej pozycji przetargowej, jeśli do rozmowy dojdzie najego terenie. Ale Cleve orzekł, że w takim razie muszą się najpierw spotkać na parkingu przed barem.
Plac był zastawiony samochodami. Derrick przyjechał pierwszy, toteż zauważył Cleve'a, kiedy tylko tamten skręcił z ulicy. Podszedł do jego auta.
- Nadal uważam, że to nie jest najlepszy pomysł - odezwał się szperacz, lękliwie zerkając zza ledwie uchylonej szyby na ciemniejący przed nimi budynek z silnie zakratowanymi oknami.
- Bez paniki - odparł Derrick, który także czuł się trochę nieswojo i tylko próbował trzymać fason. - Tu jest całkiem bezpiecznie.
- Bezpiecznie? W ubiegłym miesiącu w tej okolicy dokonano trzech napadów rabunkowych. Jestem chyba jedynym białym w promieniu kilometra, a ty się spodziewasz, że zupełnie spokojnie wejdę z tobą do środka i przy takich świadkach przekażę ci pięć tysięcy dolarów w gotówce? Zgadnij, kto pierwszy dostanie nożem po żebrach. Ja czy ty?
Derrick żywił te same obawy, nie zamierzał jednak od razu rezygnować ze swego pomysłu. Pochylił się bliżej otwartego okna samochodu i szybko zerknął na boki, jakby nagle obleciał go strach.
- Ja twierdzę, że nic nam tu nie grozi - powiedział, usiłując zachować spokój.
- Nic z tego - odparł Cleve. - Jak chcesz dostać forsę, to jedź za mną do "Waffle House" przy autostradzie numer dziewięćdziesiąt.
Uruchomił silnik i szybko podniósł szybę w oknie. Derrick tylko przez chwilę się przyglądał, jak tamten wyjeżdża na ulicę i skręca w stronę autostrady. Zaraz pobiegł do swojego auta.

Usiedli przy kontuarze i zamówili pączki oraz kawę. Musieli porozumiewać się szeptem, gdyż barman stał od nich nie dalej niż trzy metry, przerzucał na patelniach parówki oraz jajka i wyraźnie nastawiał ucha.
Derrick był zdenerwowany, dłonie mu się trzęsły. A tacy szperacze jak Cleve niemal każdego dnia wręczali komuś łapówki, toteż dla niego to spotkanie było tylko jednym z wielu.
- No więc pomyślałem sobie, że dziesięć tysięcy za taką robotę to mało. Wiesz, do czego zmierzam? - odezwał się w końcu Maples, recytując zdanie, które w myślach układał setki razy.
- Przecież zawarliśmy umowę - mruknął Cleve, odłamując kawałek pączka.
- Ale doszedłem do wniosku, że próbujesz mnie wykiwać.
- Zawsze w ten sposób załatwiasz sprawy?
- W gruncie rzeczy proponujesz nędzne grosze, człowieku. Wiele nad tym rozmyślałem. Byłem nawet dziś rano na sali sądowej i przysłuchiwałem się zeznaniom. Dobrze wiem, jak wygląda sytuacja. Wszystko sobie skalkulowałem.
- Naprawdę?
- Owszem. I wyszło mi, że chcecie wyjść na swoje bardzo tanim kosztem.
- Nie zgłaszałeś żadnych zastrzeżeń wczoraj wieczorem, kiedy umawialiśmy się na dziesięć tysięcy.
- Ale przez ten czas zmieniłem zdanie. Wczoraj się zgodziłem, ponieważ byłem zaskoczony.
Cleve starannie wytarł usta papierową serwetką i odczekał, aż barman nałoży porcję i pójdzie z nią do klienta przy drugim końcu kontuaru.
- Ile więc chcesz? - zapytał. - Dużo więcej.
- Nie mamy czasu na targi. Powiedz mi wprost, ile żądasz.
Derrick przełknął ślinę i zerknął za siebie przez ramię. Prawie nie otwierając ust, szepnął:
- Pięćdziesiąt tysięcy plus procent zysków z odszkodowania.
- Jaki procent?
- Myślę, że dziesięć będzie w sam raz.
- Ach tak. - Cleve rzucił pomiętą serwetkę na talerzyk. - Chyba ci się w głowie przewróciło - oznajmił, kładąc obok na kontuarze pięciodolarowy banknot. Zsunął się ze stołka i dodał: - Umówiliśmy się na dziesięć tysięcy. To wszystko. Jeśli zaczniemy wypłacać większe sumy, natychmiast zostaniemy przyłapani.
Ruszył w stronę wyjścia. Derrick zaczął grzebać w kieszeniach, ale znalazł jedynie drobne. Nie wiadomo kiedy barman stanął naprzeciwko niego i jął się uważnie przyglądać tym gorączkowym poszukiwaniom.
- Miałem nadzieję, że on za mnie zapłaci - bąknął Maples, sięgając do kieszonki na piersi.
- Ile ma pan pieniędzy? - zapytał barman, pospiesznie sięgając po leżący przy talerzyku banknot.
- Osiemdziesiąt centów.
- To wystarczy.
Derrick wybiegł na parking. Cleve siedział za kierownicą auta, silnik był włączony, szyba opuszczona.
- Jestem pewien, że strona przeciwna zapłaci więcej za korzystny wyrok - rzucił Derrick, pochylając się do okna.
- W takim razie życzę powodzenia. Idź do nich jutro z samego rana i powiedz, że chcesz pięćdziesiąt tysięcy za jeden przychylny głos ze składu przysięgłych.
- I dziesięć procent z odszkodowania.
- Jesteś żałosny, synu.Cleve bez pośpiechu przekręcił kluczyk w stacyjce i wysiadł z samochodu. Przypalił papierosa. - Ty nic nie rozumiesz. Wyrok korzystny dla obrony oznacza, że nie będzie żadnego odszkodowania. Jeśli przysięgli nie zechcą wynagrodzić powoda, to i obrona nie dostanie ani grosza. Nie możesz się więc domagać od nich żadnych procentowych udziałów z odszkodowania W takiej sytuacji adwokaci powoda również dostaną swoje czterdzieści procent, tyle że od niczego. Czy to do ciebie dociera?
- Tak - mruknął Derrick, wyraźnie zmieszany.
- Posłuchaj. To co ci zaproponowałem jest od początku do końca niezgodne z prawem. Nie bądź chciwy, bo w przeciwnym razie wszystko się wyda.
- Ale dziesięć tysięcy to moim zdaniem diabelnie mało za tak ważną sprawę.
- Więc spróbuj na to spojrzeć z innej strony. Angel i tak nic z tego nie będzie miała, prawda? Nic jej się nie należy. Ona spełnia tylko swój obywatelski obowiązek i za to, że jest praworządnym obywatelem, władze okręgu wypłacą jej diety, po piętnaście dolarów dziennie. Dziesięć tysięcy to zwykła łapówka, całkowicie nielegalny prezent, o którym trzeba zapomnieć już w chwilę po tym, jak się go dostało.
- Gdybyście się jednak zgodzili na procentowy udział z odszkodowania, Angel miałaby znacznie silniejszą motywację, żeby włożyć więcej wysiłku w przekonanie innych przysięgłych.
Cleve zaciągnął się głęboko, wydmuchnął dym i z wolna pokręcił głową.
- Ty nadal nic nie rozumiesz. Jeśli nawet zapadnie wyrok korzystny dla powoda, minie jeszcze wiele lat, zanim odszkodowanie zostanie wypłacone. Posłuchaj, Derrick. Niepotrzebnie komplikujesz całą sprawę. Bierz forsę i porozmawiaj z Angel. Pomóż nam.
- Dwadzieścia pięć tysięcy.
Znów na parę sekund zapadła cisza. Wreszcie Cleve cisnął niedopałek na asfalt i zmiażdżył go obcasem.
- Muszę porozmawiać z szefem.
- Dwadzieścia pięć tysięcy za każdy głos.
- Za każdy głos?
- Owszem. Angel może przeciągnąć innych na waszą stronę.
- Kogo?
- Tego nie mogę powiedzieć.
- Przedstawię te warunki mojemu szefowi.

W pokoju numer pięćdziesiąt cztery Henry Vu czytał list od córki studiującej na Harvardzie, podczas gdy jego żona, Qui, zapoznawała się uważnie z warunkami nowej polisy ubezpieczeniowej na ich niewielką flotę kutrów krewetkowych. Nicholas oglądał jakiś film w telewizji, więc pokój numer czterdzieści osiem był pusty. W czterdziestym czwartym Lonnie czule tulił się do żony w łóżku, po raz pierwszy od miesiąca, nie mieli jednak zbyt dużo czasu dla siebie, ponieważ jej siostra mogła się zaopiekować dziećmi tylko na krótko. W pięćdziesiątym ósmym pani Grimes przeglądała dowcipy rysunkowe, natomiast jej mąż wprowadzał do swojego komputera jakieś dane dotyczące rozprawy. Pokój numer pięćdziesiąt również był pusty, gdyż pułkownik siedział w "sali balowej" - i on był sam, ponieważ jego żona wyjechała do Teksasu, żeby odwiedzić kuzynkę. Tak samo nikogo nie było w pokoju pięćdziesiątym drugim, Jerry raczył się piwem w towarzystwie Nicholasa oraz Herrery i czekał na dogodną chwilę, żeby prześliznąć się do pokoju "Pudliczki". W pokoju numer pięćdziesiąt sześć Shine Royce, drugi rezerwowy przysięgły, siedział przy stoliku założonym rogalikami z masłem, które przyniósł sobie z jadalni, bez zainteresowania oglądał telewizję i raz po raz dziękował Bogu za to, że ma go w swojej opiece. Pięćdziesięciodwuletni Royce nie miał pracy, mieszkał w wynajętej przyczepie razem ze znacznie młodszą od niego kobietą i szóstką jej dzieci, natomiast dziękował Bogu dlatego, że jak sięgał pamięcią, nie udało mu sięjeszcze zarobić piętnastu dolarów dziennie. Teraz zaś wystarczyło jedynie, żeby siedział po całych dniach i słuchał zeznań, a władze okręgu nie tylko płaciły mu po tych piętnaście dolarów, ale w dodatku zapewniały całodzienne wyżywienie. W pokoju numer czterdzieści sześć Phillip Savelle i jego pakistańska przyjaciółka sączyli ziołową herbatę i palili jakąś niezwykłą mieszankę, siedząc przy otwartym szeroko oknie.
Po drugiej stronie korytarza, w pokoju czterdziestym dziewiątym, Sylvia TaylorTatum rozmawiała przez telefon ze swoim synem. W czterdziestym piątym Gladys Card grała w bezika z Nelsonem Cardem, jej mężem cierpiącym na dolegliwości prostaty. W pięćdziesiątym pierwszym Rikki Coleman wciąż czekała na Rheę, który znowu się spóźniał z powodu nierzetelności opiekunki do dzieci. W pokoju numer pięćdziesiąt trzy Loreen Duke siedziała na łóżku, zajadała czekoladowe batoniki i wsłuchiwała się z jawną zazdrością w odgłosy dobiegające zza ściany, z pokoju pięćdziesiątego piątego, w którym Angel Weese przyjmowała swojego narzeczonego.
A w pokoju numer czterdzieści siedem Hoppy i Millie Dupree kochali się wręcz z niezwykłą dla nich pasją. Hoppy zjawił się bardzo wcześnie i przyniósł dużą torbę różnych potraw z chińskiej restauracji oraz butelkę taniego szampana, co zdarzyło mu się po raz pierwszy od wielu lat. W normalnych okolicznościach Millie zapewne zrobiłaby mu wymówkę na temat alkoholu, ale ta sytuacja była daleka od normy. Dlatego też bez słowa wypiła parę łyków szampana z plastikowego kubeczka do mycia zębów i z przyjemnością zjadła porcję gulaszu z jarzynami w słodkokwaśnym sosie. Dopiero potem Hoppy zaciągnął ją do łóżka.
Kiedy zmęczeni ułożyli się na wznak w pogrążonym w ciemnościach pokoju, zaczęli rozmawiać o dzieciach, ich ocenach ze szkoły i sprawach domowych w ogóle. Millie miała już dość przebywania w odosobnieniu i bardzo chciała wrócić do rodziny, tym bardziej że on wciąż powtarzał, jak bardzo za nią tęsknią. Dzieciaki coraz bardziej stawały na głowie, dom był coraz bardziej zapuszczony, wszyscy dotkliwie odczuwali brak kobiecej ręki.
Wreszcie Hoppy się ubrał i włączył telewizor. Millie włożyła szlafrok i nalała do dwóch kubeczków po drugiej porcji szampana.
- Pewnie w to nie uwierzysz - mruknął, sięgając do kieszeni płaszcza, z której wyjął złożony arkusz papieru.
- Co to jest? - zapytała Millie, pospiesznie rozkładając kartkę.
A była to spreparowana przez Fitcha notatka dotycząca Leona Robilio. Millie przeczytała uważnie cały tekst, po czym zerknęła podejrzliwie na męża.
- Skąd to wziąłeś? - spytała surowym tonem.
- Znalazłem wczoraj w odbieralniku faksu - odparł spiętym głosem.
Dość długo przygotowywał się na tę chwilę i był zdenerwowany, gdyż nie lubił jej okłamywać. Czuł się podle, ale spokoju nie dawała mu świadomość, że Napier i Nitchman tylko czekają na jego potknięcie.
- Kto ci to przysłał?
- Nie mam pojęcia. Wygląda na to, że ktoś z Waszyngtonu.
- Czemu nie wyrzuciłeś tego do kosza?
- Sam nie wiem. Po prostu...
- Przecież zdajesz sobie sprawę, Hoppy, że nie powinieneś mi pokazywać takich rzeczy. - Millie położyła kartkę na łóżku i stanęła na wprost męża, oparłszy dłonie na biodrach. - Co chcesz przez to osiągnąć?
- Nic. Po prostu ktoś przesłał faksem tę notatkę do mojego biura. To wszystko.
- Cóż za zbieg okoliczności! Ktoś z Waszyngtonu przypadkowo znał numer twojego telefaksu, przypadkiem wiedział, że twoja żona znajduje się w składzie przysięgłych, a Robilio został powołany na świadka w procesie, i również przypadkiem się domyślił, że jeśli otrzymasz tę notatkę, to z pewnością pokażesz ją mnie, żeby wpłynąć na mój pogląd w rozpatrywanej sprawie. Muszę wiedzieć, co się naprawdę dzieje!
- Nic takiego. Przysięgam - bąknął coraz bardziej speszony Hoppy.
- Dlaczego tak nagle zacząłeś się interesować rozprawą?
- Bo jest ciekawa.
- Była równie ciekawa trzy tygodnie wcześniej, ale wtedy nawet nie chciałeś o niej słyszeć. Co się stało, Hoppy?
- Naprawdę nic. Uspokój się.
- Przecież dobrze widzę, że coś cię gryzie.
- Weź siew garść, Millie. Jesteś zmęczona, podobnie jak ja. Cała ta sytuacja zaczyna wszystkim działać na nerwy. Przepraszam, że ci to pokazałem.
Millie wypiła swoją porcję szampana i przysiadła na krawędzi łóżka. On usiadł obok niej. Cristano z departamentu sprawiedliwości nalegał, aby Millie pokazała tę notatkę wszystkim przysięgłym, toteż Hoppy'ego przeszły ciarki na myśl, że będzie musiał mu teraz powiedzieć, iż nic z tego nie wyjdzie. Zresztą skąd Cristano mógł się dowiedzieć, czy on dokładnie wykonał jego polecenia?
Tymczasem Millie zaczęła szlochać.
- Tak bardzo chciałabym wrócić do domu - wyszeptała.
Oczy miała zaczerwienione, wargi jej drżały. Hoppy objął ją ramieniem i przytulił do siebie.
- Przepraszam - powtórzył, lecz ona zaczęła jeszcze silniej płakać.
Jemu także zbierało się na płacz. To długo oczekiwane spotkanie nie przyniosło żadnego rezultatu, krótkie miłosne uniesienie natychmiast poszło w niepamięć. Zdaniem Cristana rozprawa miała jeszcze potrwać zaledwie kilka dni. Należało więc jak najszybciej przekonać Millie, że jedynym możliwym do przyjęcia wyj ściem jest opowiedzenie się za werdyktem korzystnym dla obrony. A ponieważ czasu pozostało już nie wiele, wyglądało na to, że będzie zmuszony wyznać jej całą prawdę. Jeszcze nie teraz, nie tego wieczoru, pomyślał, lecz zapewne przy okazji następnej wizyty w motelu.

ROZDZIAŁ 29
Tryb życia pułkownika prawie nie uległ zmianie. Niczym wzorowy żołnierz, wstawał każdego ranka punktualnie o piątej trzydzieści, robił po pięćdziesiąt pompek oraz przysiadów, po czym brał krótki, zimny prysznic. O szóstej szedł do jadalni, gdzie w pierwszej kolejności raczył się gorącą kawą i przeglądał poranną prasę. Dopiero później zjadał grzankę z dżemem, bez masła, i serdecznie witał na sali pojawiających się kolejno przysięgłych. Większość z nich była zaspana i po śniadaniu najczęściej wracała z kawą do swoich pokojów, żeby w spokoju obejrzeć dziennik telewizyjny. Nikogo nie cieszyła myśl, że na dobry początek każdego dnia będzie musiał znosić widok uśmiechniętego Herrery i odpowiadać na jego pytania. A im dłużej przebywali w odosobnieniu, tym bardziej pułkownik wydawał się rozmowny każdego ranka. Niektórzy woleli zatem pójść na śniadanie dopiero o ósmej, kiedy obowiązkowy Herrera wracał do pokoju.
We wtorek rano, o szóstej piętnaście, Nicholas wkroczył do jadalni i głośno powitał pułkownika, który dopiero nalewał sobie kawy. Jak zwykle wywiązała się rozmowa o pogodzie. Kiedy zaś wrócił na korytarz, rozejrzał się po nim uważnie. Zza którychś drzwi dolatywał głos z włączonego telewizora, gdzie indziej ktoś rozmawiał przez telefon, ale w korytarzu nie było nikogo. Easter otworzył swój pokój, szybko postawił filiżankę z kawą na komódce, wziął ze stojaka gruby plik czasopism i wyszedł z powrotem.
Za pomocą zapasowego klucza, który wykradł z tablicy w recepcji, otworzył drzwi pokoju numer pięćdziesiąt, należącego do pułkownika, i wśliznął się do środka. Wewnątrz wisiał słodkawy zapach taniego płynu po goleniu. Pod ścianą ciągnął się rządek butów ustawionych w idealnym szeregu. Wszystkie ubrania w szafie wisiały na wieszakach, także w nienagannym szyku. Nicholas pospiesznie uklęknął, uniósł brzeg kapy i wsunął pod łóżko cały stos przyniesionych czasopism. Znajdował się w nim również ostatni numer "Mogula".
Po cichu zamknął pokój i wrócił do siebie. Godzinę później zadzwonił do Marlee. Domyślał się, że Fitch kazał założyć podsłuch w jej aparacie, toteż powiedział tylko:
- Chciałem rozmawiać z Darlene. Dziewczyna rzuciła krótko:
- To pomyłka.
Oboje odłożyli słuchawki. Pięć minut później Nicholas zadzwonił pod numer telefonu komórkowego, który Marlee trzymała ukryty na dnie szafy. Podejrzewali, że agenci Fitcha nie tylko założyli podsłuch w telefonie, lecz także rozmieścili pluskwy w całym domu.
- Przesyłka dostarczona - oznajmił.
Pół godziny później Marlee wyszła z domu. Z budki telefonicznej przed pobliskim sklepem zadzwoniła do Fitcha. Cierpliwie odczekała, aż rozmowa zostanie przełączona na aparat w jego gabinecie.
- Dzień dobry, Marlee - rozległ się wreszcie w słuchawce głos adwokata.
- Cześć, Fitch. Chciałabym ci od razu przekazać wiadomość, ale martwi mnie, że wszystkie nasze rozmowy są nagrywane.
- Ależ skąd! To nieprawda, przysięgam.
- Już to widzę. Na rogu ulicy Czternastej i Beach Boulevard znajduje się restauracja Krogera, to tylko pięć minut drogi od twego biura. W holu, na prawo od wejścia, są tam trzy budki telefoniczne. Wejdź do środkowej z nich. Zadzwonię dokładnie za siedem minut. Pospiesz się, Fitch.
Przerwała połączenie.
- Jasna cholera! - wrzasnął Fitch, ciskając słuchawkę na widełki.
Rzucił się do drzwi. Krzyknął na Josego i obaj pobiegli do tylnego wyjścia, po czym wskoczyli do samochodu.
Jak można się było spodziewać, telefon w budce już dzwonił, kiedy Fitch wpadł do holu restauracji.
- Wreszcie, Fitch. Herrera, przysięgły numer siedem, coraz bardziej zaczyna działać Nickowi na nerwy. Chyba dzisiaj się go pozbędziemy.
- Co takiego?!
- Słyszałeś mnie dobrze.
- Nie rób tego, Marlee!
- Ten facet jest nieznośny. Wszyscy mają go dosyć. - Ale on jest po naszej stronie.
- Daj spokój, Fitch. Każdy z przysięgłych będzie po naszej stronie, kiedy dojdzie do uchwalania wyroku. W każdym razie wpadnij do sądu o dziewiątej.
- Nie! Posłuchaj, Herrera jest...
W słuchawce rozległ się trzask przerywanego połączenia i zabuczał ciągły sygnał. Adwokat z wściekłością zacisnął palce i zaczął szarpać słuchawkę, jakby miał zamiar ją oderwać od aparatu i rzucić pod koła samochodów na ulicy. Zaraz się jednak opanował i tylko międląc pod nosem przekleństwa wyszedł na parking i kazał Josemu jechać z powrotem do biura.
Postanowił zapłacić każdą żądaną sumę, wszystko inne nie miało już żadnego znaczenia.

Harkin mieszkał w Gulfport, piętnaście minut drogi samochodem od gmachu sądu. Z oczywistych względów jego domowy numer nie figurował w książce telefonicznej . Nikt nie chciał, aby skazańcy z więzienia okręgowego budzili sędziego po nocach.
Tego dnia, kiedy odstawił filiżankę po kawie i chciał pocałować żonę na pożegnanie, niespodziewanie rozległ się dzwonek aparatu zainstalowanego w kuchni. Odebrała pani Harkin.
- To do ciebie, kochanie - powiedziała, wyciągając słuchawkę w jego kierunku. Sędzia odłożył teczkę z powrotem na krzesło i spojrzał na zegarek.
- Słucham.
- Przepraszam, że zakłócam panu spokój w domu, panie sędzio - odezwał się cicho, prawie szeptem wyraźnie zdenerwowany rozmówca. - Tu Nicholas Easter. Jeśli nie życzy pan sobie ze mną rozmawiać przez telefon, natychmiast odłożę słuchawkę.
- Nie, proszę mówić. O co chodzi?
- Jesteśmy jeszcze w motelu, szykujemy się do wyjazdu i... muszę z panem porozmawiać z samego rana, przed rozpoczęciem obrad.
- Co się stało?
- Długo się wahałem, czy do pana zadzwonić, ale wygląda na to, że pozostali przysięgli coraz bardziej podejrzliwie odnoszą się do moich wizyt w pańskim gabinecie i przekazywanych notatek.
- To niewykluczone.
- Dlatego postanowiłem do pana zadzwonić, bo w ten sposób nikt nie będzie wiedział, że się z panem kontaktowałem.
- W porządku. Jeśli dojdę do wniosku, że to nie jest rozmowa na telefon, natychmiast panu przerwę.
Sędzia miał straszną ochotę zapytać przebywającego w odosobnieniu przysięgłego, skąd zdobył jego domowy numer telefonu. Postanowił jednak z tym zaczekać.
- Chodzi o Herrerę. Podejrzewam, że on nadal czytuje te czasopisma, które pan umieścił w spisie lektur zabronionych.
- Na przykład jakie?
- "Mogula". Kiedy wszedłem dzisiaj rano do jadalni, pułkownik siedział sam i na mój widok szybko schował czytane pismo. Dostrzegłem jednak tytuł: "Mogul". Czy to jakieś specjalistyczne czasopismo ekonomiczne?
- Owszem.
Harkin czytał artykuł Barkera opublikowany w ostatnim numerze. Jeśli zatem Easter mówił prawdę - bo i czemu miałby kłamać? - to należało natychmiast wykluczyć Herrerę ze składu przysięgłych. Czytanie jakichkolwiek materiałów zabronionych przez sędziego mogło być nie tylko przyczyną wykluczenia, lecz nawet
wysunięcia formalnego oskarżenia. A już z pewnością przeszmuglowanie do motelu ostatniego wydania "Mogula" mogło się nawet przyczynić do umorzenia postępowania.
- Podejrzewa pan, że on z kimkolwiek rozmawiał na ten temat?
- Wątpię. Jak już powiedziałem, szybko ukrył ten egzemplarz przede mną. Właśnie dlatego nabrałem podejrzeń. Nie sądzę, żeby się odważył z kimś rozmawiać. W każdym razie nastawię ucha.
- Bardzo dobrze. Z samego rana wezwę Herrerę do siebie i zadam mu kilka pytań. Prawdopodobnie nakażę też przeszukać jego pokój.
- Tylko proszę mu nie mówić, że to ja pana powiadomiłem. I tak czuję się podle.
- Wszystko będzie w porządku.
- Jeśli inni przysięgli się dowiedzą, że stale jestem z panem w kontakcie, zaczną mnie traktować jak czarną owcę.
- Proszę się o nic nie martwić.
- Po prostu jestem zdenerwowany, panie sędzio. Wszyscy już odczuwamy zmęczenie i chcielibyśmy wrócić do domów.
- Już niedługo. Robię wszystko, aby maksymalnie skrócić przepytywanie świadków.
- Tak, wiem. Przepraszam, panie sędzio. Tylko proszę to tak załatwić, aby nikt się nie dowiedział, iż to ja pełnię w tym gronie rolę wtyczki. Wręcz sam nie mogę uwierzyć, że tak postępuję.
- Nie robi pan przecież niczego niestosownego. Dziękuję panu za pomoc. Wkrótce się zobaczymy.
Harkin po raz drugi cmoknął żonę w policzek i szybko wyszedł z domu. Z aparatu komórkowego w samochodzie zadzwonił do szeryfa, nakazał mu pojechać do motelu i czekać na dalsze instrukcje. Następnie zadzwonił do Lou Dell, co robił niemal każdego ranka, i zapytał, czy w kiosku motelowym jest sprzedawany "Mogul". Dowiedział się, że nie. Skontaktował się więc ze swoją sekretarką, polecił jej odnaleźć Rohra oraz Cable'a i przekazać im obu, żeby czekali w jego gabinecie przed rozpoczęciem posiedzenia. Później ustawił w radiu muzykę country, ale przez cały czas zachodził w głowę, jakim sposobem przebywający w odosobnieniu przysięgły zdobył numer zakazanego czasopisma, w dodatku tak specjalistycznego, że można je było kupić tylko w wybranych punktach sprzedaży w Biloxi.
Cable i Rohr czekali już w towarzystwie sekretarki, kiedy wkroczył do gabinetu. Zdjął marynarkę, usiadł przy biurku i pokrótce przedstawił adwokatom podejrzenia dotyczące Herrery, nie podając źródła tych informacji. Cable był wstrząśnięty, ponieważ wszyscy eksperci i konsultanci uważali Herrerę za jednego z głównych rzeczników obrony. Natomiast Rohr odebrał to z wściekłością, gdyż utrata kolejnego przysięgłego znacznie przybliżała moment umorzenia postępowania.
Skoro żaden z prawników nie był zadowolony z takiego obrotu rzeczy, sędzia poczuł się dużo lepiej. Wysłał sekretarkę do sali przysięgłych, aby przyprowadziła pułkownika Herrerę, który w tym momencie opróżniał już którąś z rzędu filiżankę kawy bezkofeinowej i rozmawiał z Hermanem na temat brajlowskiego komputera.
Rozejrzał się podejrzliwie na boki, kiedy Lou Dell wywołała jego nazwisko, i z ociąganiem wyszedł na korytarz. Poszedł za Willisem wąskim korytarzem biegnącym na tyłach sali posiedzeń. Strażnik zatrzymał się wreszcie przed jakimiś drzwiami i lekko zapukał.
Harkin i obaj adwokaci uprzejmie powitali go w prywatnym gabinecie sędziego. Wskazano mu krzesło przy zawalonym papierami biurku. Tuż obok siedziała sądowa protokolantka, trzymała palce nad aparatem stenotypicznym.
Harkin wyjaśnił, że musi mu zadać kilka pytań, na które ma odpowiedzieć pod przysięgą. Cable i Rohr jak na komendę sięgnęli po notatniki i zaczęli coś zapisywać. Herrera w jednej chwili poczuł się jak oskarżony kryminalista.
- Czy od czasu rozpoczęcia procesu czytał pan jakiekolwiek materiały wyszczególnione w spisie lektur zabronionych? - zapytał sędzia.
Reprezentanci obu stron utkwili w pułkowniku uważne spojrzenia. Także sekretarka i protokolantka, nie mówiąc już o Harkinie, z najwyższym zainteresowaniem czekali na jego odpowiedź. Nawet stojący przy drzwiach Willis wyjątkowo nie drzemał i patrzył na niego spod zmarszczonych brwi.
- Nie. W każdym razie nie świadomie - odparł szczerze Herrera.
- Konkretnie, czy nie czytał pan tygodnika ekonomicznego o nazwie "Mogul"?
- Nie miałem go w ręku od chwili ogłoszenia sekwestracji.
- Ale zna pan to czasopismo?
- Tak, przeglądam je od czasu do czasu.
- Czy w pańskim pokoju motelowym znajdują się jakiekolwiek drukowane materiały objęte moim zakazem?
- Nie. O niczym takim nie wiem.
- Czy ma pan coś przeciwko temu, abyśmy przeszukali pański pokój? Herrera zaczerwienił się lekko i nieco przygarbił.
- O co w tym wszystkim chodzi?
- Mam podstawy przypuszczać, że w motelu czytuje pan zabronione czasopisma. Dlatego też uważam, iż pobieżne przeszukanie pańskiego pokoju mogłoby wyjaśnić tę kwestię.
- Pan kwestionuje moją odpowiedzialność? - spytał Herrera urażonym tonem.
Stopniowo ogarniała go złość, gdyż poczucie odpowiedzialności było dla niego czymś niezmiernie ważnym. Ale wystarczyło mu tylko jedno spojrzenie na twarze obu adwokatów, aby wyczytać z ich min, iż uważają go za winnego poważnego wykroczenia przeciwko normom obywatelskim.
- Nie, panie Herrera - odparł Harkin. - Po prostu jestem przekonany, że bez przeszukania pańskiego pokoju w motelu nie będziemy mogli kontynuować tej rozprawy.
Pułkownik uzmysłowił sobie, że pokój motelowy to nie dom, gdzie zawsze można znaleźć najróżniejsze, mniej czy bardziej nieodpowiednie rzeczy. A przede wszystkim był pewien, że w jego pokoju nie znajdą niczego, co pozwoliłoby wysunąć przeciwko niemu oskarżenie.
- W takim razie proszę go przeszukać - syknął przez zaciśnięte zęby.
- Dziękuję.
Willis odprowadził pułkownika z powrotem do sali, tymczasem Harkin zadzwonił do szeryfa czekającego w Pass Christian. Kierownik motelu otworzył drzwi zapasowym kluczem. Szeryf i jego dwaj zastępcy pospiesznie przeszukali szafę, komódkę oraz łazienkę. I znaleźli wepchnięty pod łóżko stos czasopism, na który składały się głównie numery "The Wall Street Journal" oraz "Forbesa", a między innymi było tam również ostatnie wydanie "Mogula". Szeryf natychmiast zadzwonił do sędziego i zrelacjonował mu to odkrycie, Harkin zaś rozkazał dostarczyć te czasopisma do jego gabinetu.
Było już piętnaście po dziewiątej, a przysięgli wciąż nie wkraczali na salę. Fitch, który siedział w ostatnim rzędzie widowni i nerwowo zerkał znad krawędzi rozpostartej przed oczyma gazety, coraz bardziej zyskiwał przekonanie, że gdy w końcu skład sędziowski pojawi się na sali, nie będzie już w nim przysięgłego numer siedem, czyli pułkownika Herrery. Jego miejsce miał zająć prawdopodobnie Henry Vu. Ten zaś, ze względu na azjatyckie pochodzenie, cieszył się umiarkowanym zaufaniem ekspertów obrony. Pocieszała jedynie myśl, że Azjaci z reguły niezbyt chętnie przydzielali wysokie odszkodowania w sprawach cywilnych. Niemniej Vu pod żadnym względem nie mógł się równać z Herrerą, konsultanci już od pierwszych dni twierdzili stanowczo, że pułkownik jest stronnikiem obrony i będzie głosował za orzeczeniem korzystnym dla pozwanego.
Fitch zachodził więc w głowę, kto następny zostanie wykluczony, skoro Marlee i Nicholas bez większego wysiłku potrafili się pozbyć pułkownika ze składu przysięgłych. A jeśli chodziło im tylko o to, by udowodnić mu skuteczność swoich działań, to z całą pewnością osiągnęli ten cel.

Tymczasem sędzia i adwokaci patrzyli z osłupieniem na stos czasopism leżących na brzegu biurka. Do potrzeb protokołu szeryf podyktował krótki raport dotyczący okoliczności przeszukania pokoju i miejsca odnalezienia pism, po czym wyszedł z gabinetu.
- Panowie, w tej sytuacji nie mam innego wyjścia, jak wykluczyć pana Herrerę ze składu przysięgłych - oznajmił Harkin.
Żaden z prawników się nie odezwał. Po raz drugi strażnik przyprowadził Herrerę i ten zajął to samo miejsce, co poprzednio.
- Gwoli formalności - rzekł sędzia do protokolantki, po czym zapytał pułkownika: - Panie Herrera, jaki jest numer pańskiego pokoju w motelu "Siesta Inn"?
- Pięćdziesiąt.
- Kilka minut temu owe czasopisma zostały znalezione pod łóżkiem w pokoju numer pięćdziesiąt. - Harkin wskazał stos prasy leżącej na biurku. - A są to najnowsze numery, większość z nich ukazała się już po ogłoszeniu przeze mnie sekwestracji.
Herrera spoglądał na nie jak oniemiały.
- Nie muszę dodawać, że wszystkie tytuły tych czasopism zostały umieszczone w spisie lektur zakazanych. W niektórych z nich opublikowano artykuły mogące zaważyć na losach rozpatrywanej sprawy.
- To nie moje! - rzekł rozzłoszczony Herrera, odzyskawszy w końcu mowę.
- Ach tak.
- Ktoś musiał mi je podrzucić.
- Kto mógł zrobić coś podobnego?
- Nie wiem. Zapewne ta sama osoba, która dała panu cynk.
Bardzo sprytnie, pomyślał Harkin, ale w tej sytuacji to i tak nie wnosi niczego nowego. Cable i Rohr musieli uchwycić się tej myśli, gdyż obaj spojrzeli na sędziego wzrokiem, z którego bez trudu można było odczytać pytanie: Właśnie, a kto panu o tym doniósł?
- W niczym nie zmienia to faktu, że owe czasopisma zostały znalezione w pańskim pokoju, panie Herrera. Z tego właśnie powodu jestem zmuszony wykluczyć pana z grona przysięgłych.
Pułkownik miał zamęt w głowie, cisnęły mu się na język dziesiątki pytań. Chciał poderwać się z krzesła i wykrzyczeć je Harkinowi prosto w twarz, kiedy nagle uprzytomnił sobie, że oto ma okazję wyrwać się na wolność. Po czterech tygodniach przesłuchań na sali sądowej i dziewięciu nocach w "Siesta Inn" mógł wreszcie odzyskać pełną swobodę. Jeszcze tego dnia w porze lunchu miał sposobność zjawić się na polu golfowym.
- Moim zdaniem to nie w porządku - rzekł pokornie, udając skruszonego.
- Bardzo mi przykro. Rozważę ewentualność postawienia pana w stan oskarżenia w później szym terminie, na razie musimy kontynuować naszą rozprawę.
- Jak pan uważa, panie sędzio - mruknął Herrera.
Ale myślami był już przy wystawnej kolacji w lokalu Yrazela, chciał zamówić najlepsze potrawy z owoców morza i drogie wino. A już jutro mógłby się umówić ze swoim wnukiem.
- Strażnik odwiezie pana do motelu, żeby mógł pan spakować swoje rzeczy. Rygorystycznie nakazuję panu milczeć w tej sprawie, zwłaszcza wobec przedstawicieli prasy. Aż do odwołania będzie pana obowiązywał oficjalny sądowy nakaz zachowania tajemnicy. Czy to zrozumiałe?
- Tak, Wysoki Sądzie.
Pułkownik został pod eskortą wyprowadzony z gmachu sądu tylnym wyjściem, gdzie czekał na niego sam szeryf, który otrzymał polecenie, aby po raz ostatni zawieźć Herrerę do "Siesta Inn", a następnie odstawić do domu.
- W tej sytuacji składam formalny wniosek o umorzenie postępowania - oznajmił Cable, obracając głowę w kierunku protokolantki. - Motywuję go tym, że przysięgli w obecnym składzie mogli zostać źle nastawieni do pozwanego przez artykuł opublikowany we wczorajszym numerze "Mogula".
- Wniosek został odrzucony - odparł sędzia Harkin. - Są jeszcze jakieś sprawy? Obaj adwokaci w milczeniu pokręcili głowami.

Jedenaścioro przysięgłych i dwóch rezerwowych ostatecznie zajęło miejsca w ławie kilka minut po dziesiątej. Na sali panowała martwa cisza. Nie uszło niczyjej uwagi, że jedno miejsce - w drugim rzędzie po lewej stronie jest puste. Sędzia Harkin tym razem powitał wszystkich z kamienną twarzą i szybko przeszedł do rzeczy. Wyciągnął przed siebie egzemplarz ostatniego numeru "Mogula" i zapytał przysięgłych, czy ktokolwiek z nich czytał bądź tylko widział to pismo albo też słyszał coś na temat opublikowanego tam artykułu. Nikt się jednak nie zgłosił.
- Z powodów, które zostały wyjaśnione stronom w moim gabinecie - rzekł po chwili - i znajdą swoje odbicie w protokole, przysięgły numer siedem, Frank Herrera, został zwolniony z obowiązku sądowego. Jego miejsce zajmie następny rezerwowy, pan Henry Vu.
Willis szepnął coś Wietnamczykowi na ucho i ten wstał ze swego składanego krzesełka, po czym zasiadł na wolnym miejscu w ławie. Od tej chwili stawał się pełnoprawnym członkiem składu przysięgłych, przez co do dyspozycji sądu pozostał już tylko jeden rezerwowy, Shine Royce.
Chcąc jak najszybciej powrócić do przerwanej rozprawy, a zarazem odciągnąć uwagę widzów od przysięgłych, Harkin oznajmił głośno:
- Panie Cable, proszę powołać kolejnego świadka.
Mimo woli Fitch opuścił rozpostartą gazetę, która znalazła się na wysokości jego piersi. Zastygł z rozdziawionymi ustami, w skrajnym osłupieniu spoglądając na zmieniony skład przysięgłych. Obleciał go strach z powodu usunięcia Herrery, ale zarazem odczuwał coraz silniejszy dreszcz podniecenia, kiedy uzmysłowił sobie, że Marlee niemal wystarczyło skinąć ręką, a od razu uzyskiwała taki efekt, jaki mu wcześniej obiecała. Toteż Fitch nie mógł się powstrzymać od wytrzeszczania oczu na Eastera, który chyba poczuł na sobie jego wzrok, gdyż powoli obrócił głowę i odwzajemnił się równie surowym spojrzeniem. Przez pięć lub sześć sekund, które dla Fitcha ciągnęły się w nieskończoność, obaj mierzyli się wzrokiem z odległości trzydziestu metrów. Na twarzy Nicholasa gościł pyszałkowaty wyraz dumy, jakby tamten chciał powiedzieć: "No i widzisz, do czego jestem zdolny? Zrobiło to na tobie wrażenie?" Fitch miał nadzieję, że z jego miny można wyczytać odpowiedź: "Zrobiło. Czego ty naprawdę chcesz?"
W pismach procesowych Cable wyszczególnił aż dwudziestu dwóch potencjalnych świadków obrony, z których niemal wszyscy mogli się pochwalić tytułami naukowymi i nadzwyczaj imponującym dorobkiem. W tym zastępie nie brakowało zaprawionych w bojach ekspertów z wcześniejszych rozpraw przeciwko producentom papierosów i przebiegłych specjalistów kierujących pracami badawczymi opłacanymi przez Wielką Czwórkę. Nie został pominięty chyba żaden wygadany fachowiec zdolny przypuścić bezwzględny kontratak na wszystkie twierdzenia, które zostały wcześniej przedstawione sądowi.
W ciągu ostatnich dwóch lat każdy z tych dwudziestu dwóch świadków musiał złożyć przed zespołem Cable'a próbne zeznania. Nie powinno być więc żadnych niespodzianek.
Podczas ostatnich narad uzgodniono, że najwięcej szkód linii obrony wyrządził Leon Robilio, który wykazał, iż firmy przemysłu tytoniowego kierują swe reklamy głównie do ludzi nieletnich. Dlatego też Cable postanowił w pierwszej kolejności rozprawić się z tym twierdzeniem.
- Obrona powołuje na świadka panią doktor Denise McQuade - obwieścił.
Kobieta została wprowadzona bocznymi drzwiami. Speszyła się nieco na widok szczelnie wypełnionej sali, w której olbrzymią większość stanowili mężczyźni w średnim wieku, ale zaraz dumnie przedefilowała przed stołem sędziowskim i uśmiechnęła się blado do Harkina, ten zaś odpowiedział jej równie bladym uśmiechem. Wreszcie zajęła miejsce dla świadków. McQuade była naprawdę piękną kobietą, wysoką i szczupłą, ubraną w elegancki czerwony kostium ze spódnicą sięgającą parę centymetrów powyżej kolan. Jasnoblond włosy miała starannie zaczesane do tyłu i zebrane w koński ogon. Złożyła przysięgę z czarującym uśmiechem na ustach, a gdy usiadła i założyła nogę na nogę, natychmiast zjednała sobie wszystkich przysięgłych. Wydawała się zbyt młoda i zbyt piękna na to, aby mieć cokolwiek wspólnego z brudnymi sprawkami producentów papierosów.
Każdy z sześciu mężczyzn zasiadających w ławie obserwował z uwagą, z jakim wdziękiem świadek przysuwa sobie mikrofon bliżej ust. A zwłaszcza Jerry Fernandez i rezerwowy, Shine Royce, nie mogli oderwać od niej oczu. Pospiesznie szacowali jej błyszczące od szminki usta i długie, polakierowane na czerwono paznokcie.
Lecz jeśli oczekiwali czegoś nadzwyczajnego, to szybko doznali rozczarowania. Kobieta grzmiącym głosem zaczęła wyliczać swoje stopnie naukowe, opisywać doświadczenie. Była psychologiem behawioralnym i prowadziła własną firmę w Tacomie. Napisała cztery książki i opublikowała ponad trzydzieści artykułów specjalistycznych. Wendall Rohr nie zgłosił żadnych zastrzeżeń, kiedy ostatecznie Cable wystąpił z wnioskiem o uznanie doktor McQuade za eksperta w swojej dziedzinie.
Szybko przeszła do rzeczy. Reklamy stały się nieodłącznym elementem naszej kultury. Jest zrozumiałe, że akcje promocyjne skierowane do jednej konkretnej grupy czy klasy ludzi są także odbierane przez resztę społeczeństwa. Nie da się tego uniknąć. Nieletni zauważają reklamy wyrobów tytoniowych, gdyż widują je w prasie, stykają się z tablicami reklamowymi czy też podświetlanymi panelami umieszczanymi w witrynach sklepów, nie oznacza to jednak, że owe reklamy są skierowane właśnie do nich. W ten sam sposób dzieci oglądają reklamy piwa w telewizji, a przecież często w akcjach promocyjnych biorą udział gwiazdy sportu bądź kina. Czy na tej podstawie można więc wnioskować, że producenci piwa starają się uzależnić od tego napoju przedstawicieli młodego pokolenia? Oczywiście, że nie. Ich reklamy służą wyłącznie zwiększeniu sprzedaży własnych wyrobów. Nie da się całkowicie odciąć dzieciom dostępu do reklam, chyba że zostanie wprowadzony całkowity zakaz reklamowania wszelkich produktów, które mogą być groźne dla nieletnich. A dotyczy to nie tylko papierosów, nie tylko piwa, wina i innych napojów alkoholowych, lecz także kawy i herbaty, a może również prezerwatyw lub masła. Czy można twierdzić, że reklamy kart kredytowych nakłaniają ludzi, aby więcej wydawali, a mniej oszczędzali? Doktor McQuade z naciskiem kilkakrotnie powtórzyła wniosek, że w społeczeństwie, w którym wysoko się ceni wolność słowa, nie do pomyślenia są jakiekolwiek restrykcje wobec producentów reklamujących swoje wyroby.
A reklamy papierosów w niczym się nie różnią od innych. Ich jedynym celem jest nakłonienie klientów do zakupu i wypróbowania danego produktu. Dobrze skonstruowane reklamy pobudzają naturalny odruch, jakim jest chęć użycia zachwalanego wyrobu. Jeśli nie spełniajątego zadania, to są nieefektywne i szybko zastępuje się je innymi. McQuade posłużyła się przykładem McDonalda, firmy, którą badała od wielu lat - tak się zresztą złożyło, że przyniosła ze sobą szczegółowe opracowanie, więc przysięgli, gdyby tylko zechcieli, mogli się dokładniej zapoznać z rezultatami. Otóż badania wykazały, że olbrzymi procent trzyletnich dzieci potrafi zanucić, zagwizdać czy nawet zaśpiewać piosenkę, którą w danej chwili McDonald stosuje w akcjach promocyjnych. Pierwsza wyprawa każdego dziecka do baru McDonalda jest dla niego niezapomnianym wydarzeniem. I nic dziwnego. Firma wydaje bowiem miliardy na to, by zwrócić na siebie uwagę dzieci, zanim uczynią to konkurenci. Dlatego też młodzi Amerykanie spożywają znacznie więcej tłuszczów i cholesterolu niż ich rodzice w tym samym wieku. Stałe miejsce w ich diecie zajmują hamburgery, frytki czy pizza, dominują napoje gazowane oraz sztucznie wzbogacane i słodzone soki owocowe. Czy z tego powodu należy występować do sądu przeciwko McDonaldowi bądź Pizza Hut za to, że kierują swoje reklamy do najmłodszych? Czy ludzie powinni się domagać odszkodowań z powodu nadwagi ich dzieci?
Nie. Bo to my jesteśmy klientami i musimy dokonywać świadomego wyboru w kwestii sposobu żywienia naszych dzieci. Nikt przecież nie wątpi, że to właśnie on dokonuje słusznego wyboru.
I na tej samej zasadzie każdy obywatel dokonuje świadomego wyboru w sprawie palenia papierosów. Jesteśmy wszyscy zasypywani reklamami tysięcy różnych produktów i na swój sposób reagujemy na wszelkie akcje promocyjne, których celem jest uświadomienie klientom ich potrzeb oraz pragnień.
W równych odstępach czasu, mniej więcej co dwadzieścia minut, doktor McQuade poprawiała się na krześle i zmieniała ułożenie nóg, a wszystkie te operacje były pilnie obserwowane przez oba zespoły prawników oraz sześciu mężczyzn ze składu przysięgłych, zresztą nie umykały też uwagi większości kobiet zasiadających na ławie.
Ten świadek nie tylko sprawiał miłe wrażenie, lecz także mówił bardzo przekonywająco. Nietrudno było uwierzyć w logiczne wywody eksperta, toteż trafiły one do przekonania prawie wszystkim przysięgłym.
Rohr uprzejmym tonem przez godzinę zadawał świadkowi pytania, lecz nie zdołał w żaden sposób osłabić tego ogólnego wrażenia.

ROZDZIAŁ 30
Według Napiera i Nitchmana pan Cristano z Departamentu Sprawiedliwości gorąco pragnął usłyszeć szczegółowy raport na temat wszystkiego, co się wydarzyło podczas wczorajszej wizyty prywatnej.
- Mam mu zrelacjonować wszystko?! - zapytał zdumiony Hoppy. Siedzieli we trzech przy odrapanym, rozchwianym stoliku w zadymionej sali
podrze_dnego baru. Popijali z papierowych kubeczków gorącą wodnistą kawę i czekali na zamówione zapiekanki z serem.
- Możesz pominąć sprawy osobiste - mruknął Napier, który zapewne wątpił, czy Hoppy i Millie w ogóle byli zdolni do jakichkolwiek "spraw osobistych".
Gdybyś wiedział, jak było naprawdę, pomyślał Dupree, odczuwając przez chwilę głęboką dumę.
- No cóż, pokazałem żonie tę notatkę na temat Robilia - odparł, zastanawiając się gorączkowo, ile prawdy może wyznać agentom FBI.
- I co?
- No więc... przeczytała ją.
- To jasne, że przeczytała. Co było dalej? - dopytywał się Napier.
- Jak zareagowała? - wtrącił Nitchman.
Tak łatwo było ich okłamać, powiedzieć, że Millie uwierzyła w treść notatki, okazała zdziwienie i wręcz nie mogła się doczekać, by przedstawić ją reszcie przysięgłych. Bo przecież to właśnie obaj chcieli usłyszeć. Ale Hoppy nie umiał kłamać, bał się, że w ten sposób tylko pogorszy swoją sytuację.
- Nie zareagowała tak, jak należy - mruknął, po czym wyznał całą prawdę. Gdy kelnerka przyniosła im zapiekanki, Nitchman wyszedł, żeby zadzwonić do
Cristana. Hoppy i Napier zaczęli jeść, unikając swego wzroku. Dupree świetnie wyczuwał, że zawiódł pokładane w nim nadzieje, przez co znalazł się o krok bliżej więzienia.
- Kiedy macie się znów zobaczyć? - spytał w końcu agent.
- Nie jestem pewien, sędzia jeszcze nie zdecydował. Podobno istnieje szansa, że do końca tygodnia rozprawa dobiegnie końca.
Wrócił Nitchman i usiadł przy stoliku.
- Pan Cristano jest już w drodze - oznajmił posępnym tonem, a Hoppy'emu serce podeszło do gardła. - Przyleci dzisiaj wieczorem i chciałby się z tobą zobaczyć jutro z samego rana.
- Oczywiście.
- Nie ucieszyła go ta wiadomość.
- Ja też nie mam się z czego cieszyć.

Rohr spędził przerwę na lunch zamknięty w swoim gabinecie z Cleve'em, ponieważ nikt inny nie mógł się dowiedzieć o załatwianych przez nich brudnych sprawkach. Większość adwokatów wykorzystywała takich szperaczy jak Cleve do rozdawania łapówek, bo choć nie uczono tego na studiach prawniczych, to niemal wszyscy stosowali podobne metody, choć absolutnie przed nikim nie chcieli się przyznać do tak nieetycznych posunięć. Stąd też ich kontakty ze szperaczami otaczała ścisła tajemnica.
Rohr miał do wyboru kilka rozwiązań. Mógł zadecydować, aby Cleve kazał Derrickowi iść do diabła. Mógł też zapłacić Maplesowi żądane dwadzieścia pięć tysięcy w gotówce, obiecując mu przy tym identyczne sumy za każdy głos w składzie przysięgłych. A skoro do uchwalenia orzeczenia potrzeba było co najmniej dziewięciu głosów, musiałby wówczas poświęcić na łapówkę dwieście dwadzieścia pięć tysięcy dolarów. Był gotów wyłożyć taką sumę, bardzo wątpił jednak, by Angel Weese potrafiła mu zapewnić więcej niż dwa głosy, to znaczy swój i ewentualnie Loreen Duke. Niewiele miała do powiedzenia w tym składzie. Ale Rohr mógł też nakłonić Derricka do zaoferowania swych usług stronie przeciwnej, a później przyłapać go na gorącym uczynku. Tyle tylko, że w ten sposób Angel zostałaby zapewne usunięta ze składu przysięgłych, a jemu przecież wcale na tym nie zależało.
Innym rozwiązaniem było wyposażenie Cleve'a w ukryty mikrofon, nagranie żądań Derricka, a następnie zaszantażowanie go groźbą oskarżenia, jeśli nie zgodzi się przekonać swojej narzeczonej. Było to dość ryzykowne, gdyż pierwotny plan przekupienia Maplesa zrodził się właśnie w gabinecie Rohra.
Dokładnie omawiali wszelkie możliwe rozwiązania, próbując oszacować ich skuteczność na podstawie wcześniejszych doświadczeń. W końcu postanowili zastosować coś pośredniego.
- Zrobimy tak - oznajmił Rohr. - Zapłacimy mu piętnaście tysięcy i obiecamy dołożyć dziesięć po ogłoszeniu orzeczenia, a jednocześnie zarejestrujemy waszą rozmowę. Oznakujemy też część banknotów, bo to nam się może później przydać. Obiecamy mu po dwadzieścia pięć tysięcy za każdy głos, a gdy zapadnie korzystne dla nas orzeczenie, zagrozimy mu ujawnieniem całej sprawy, jeśli zacznie się domagać więcej pieniędzy. Będziemy mieli nagraną waszą rozmowę, więc gdy zechce narobić szumu, postraszymy go przekazaniem dowodów FBI.
- To mi się podoba - orzekł Cleve. - Facet weźmie forsę, my uzyskamy korzystne orzeczenie, a potem się na niego wypniemy. Sprawiedliwości stanie się zadość.
- Skombinuj urządzenie podsłuchowe i przygotuj pieniądze. Trzeba to załatwić jeszcze dzisiaj.

Ale Derrick znowu zmienił zdanie. Spotkali się w holu kasyna "Resort" i przeszli do tonącego w półmroku baru, gdzie zatroskani utracjusze próbowali koić swoje smutki porcjami najtańszej whisky, podczas gdy na ulicach jasno świeciło słońce, a temperatura zbliżała się do dwudziestu pięciu stopni.
Maples ani myślał dopuścić do sytuacji, w której mógłby zostać wyrolowany po ogłoszeniu werdyktu. Zażądał dwudziestu pięciu tysięcy dolarów w gotówce, płatnych od ręki, a oprócz tego za każdy głos, jak się wyraził, depozytu, który miał być złożony już teraz, przed zakończeniem rozprawy - depozytu sensownego i niezbyt wygórowanego, powiedzmy, po pięć tysięcy za każdego przysięgłego. Cleve pospiesznie obliczył w pamięci sumę, ale i tak się pomylił, Derrick bowiem miał na myśli jednogłośne orzeczenie, a to oznaczało, że ów depozyt miał wynieść po pięć tysięcy za jedenastu przysięgłych, czyli razem pięćdziesiąt pięć tysięcy dolarów. Ostatecznie więc chciał dostać osiemdziesiąt tysięcy.
Zaraz też wyjaśnił, że znajoma, która pracuje w kancelarii sądu, na jego prośbę zajrzała do akt.
- Chcecie wystąpić o wielomilionowe odszkodowanie - rzekł na tyle głośno, aby każde jego słowo zostało wychwycone przez mikrofon ukryty w kieszonce na piersi Cleve'a - zatem osiemdziesiąt tysięcy to dla was pestka.
- Chyba zwariowałeś - oznajmił szperacz.
- Próbujecie się wykręcić sianem.
- Nikt ci nie zapłaci osiemdziesięciu tysięcy w gotówce. Jak już powiedziałem, im większa suma wchodzi w grę, tym większe jest prawdopodobieństwo, że sprawa wyjdzie na jaw.
- Jasne. W takim razie pójdę do adwokata firmy tytoniowej.
- Proszę bardzo. Chętnie o tym przeczytam w jutrzejszej gazecie.
Cleve nawet nie dopił swego drinka. Wyszedł pospiesznie z kasyna, lecz tym razem Derrick nie wybiegł za nim na parking.

W czwartek po południu dalej trwała parada piękności, gdyż Cable powołał na świadka doktor Myrę Sprawling-Goode, czarnoskórą badaczkę i wykładowcę z Instytutu Rutgersa, która tak samo przyciągała spojrzenia nieco już zdeprawowanej męskiej części publiczności. Miała niemal sto osiemdziesiąt centymetrów wzrostu, a urodą, zgrabną sylwetką i eleganckim strojem ani trochę nie ustępowała poprzedniemu ekspertowi. Białe zęby, które ukazywała w czarującym uśmiechu, pięknie kontrastowały z jej czekoladowo-mleczną cerą, a ponieważ swój uśmiech kierowała przede wszystkim do Lonniego Shavera, ten mimo woli odpowiadał jej w ten sam sposób.
Cable, przystępując do wyboru świadków, dysponował wręcz nieograniczonym budżetem, toteż mógł sobie pozwolić na to, aby powoływać tylko ludzi bystrych, eleganckich i potrafiących przemawiać do każdego słuchacza. Dwukrotnie rejestrował na taśmie wideo wystąpienia doktor Sprawling-Goode, zanim ostatecznie podpisał z nią kontrakt, a i później zorganizował dla niej przesłuchanie wstępne. Podobnie jak większość świadków obrony, ona także musiała przez dwa dni odpowiadać na setki pytań w gabinecie adwokata. Kiedy więc teraz usiadła na miejscu dla świadków i założyła nogę na nogę, obecni na sali mężczyźni po raz kolejny głęboko zaczerpnęli powietrza.
Nikogo też nie zdziwiło, że kobieta jest wykładowcą marketingu, legitymuje się dwoma doktoratami i ma niezwykle imponujący dorobek naukowy. Po ukończeniu studiów przez osiem lat pracowała w znanej firmie reklamowej z Madison Avenue, a po uzyskaniu tytułu doktorskiego wróciła na uczelnię, gdzie czuła się znacznie lepiej. Specjalizowała się w dziedzinie promocji artykułów konsumpcyjnych, tenże temat wykładała i w tym samym zakresie prowadziła prace naukowe. Wkrótce stały się jasne przyczyny, dla których zgodziła się wystąpić w roli rzeczoznawcy. Co bardziej cyniczni obserwatorzy twierdzili, że została powołana wyłącznie z powodu swej urody, że jej zadaniem było nawiązanie więzi z Lonniem Shaverem, Loreen Duke oraz Angel Weese, danie im do zrozumienia, że powinni być dumni, iż kobieta z ich rasy zaszła tak wysoko, aby móc występować jako ekspert w niezwykle ważnej rozprawie sądowej.
Naprawdę jednak zeznawała z uwagi na Fitcha. Sześć lat wcześniej, po zakończeniu równie głośnej rozprawy w New Jersey, w której przysięgli po trzydniowych naradach ogłosili werdykt korzystny dla pozwanego, Fitch obmyślił plan znalezienia nadzwyczaj atrakcyjnej kobiety, naukowca, najlepiej pracującej na wyższej uczelni i mogącej wykorzystać fundusze na pracę badawczą w zakresie organizowania akcji reklamowych oraz ich wpływu na osoby niepełnoletnie. Szczegóły tego projektu uzależnił od wielkości przeznaczonych na badania finansów, żywił jednak głęboką nadzieję, że któregoś dnia rezultaty takiej pracy okażą się niezwykle użyteczne na sali sądowej.
Doktor Sprawling-Goode nigdy nawet nie poznała nazwiska Rankina Fitcha. Przyjęła jedynie warte osiemset tysięcy dolarów zlecenie z Instytutu Badań Produktów Konsumpcyjnych - instytutu, o którym nigdy wcześniej nie słyszała, mającego swą siedzibę w Ottawie, a zajmującego się, jeśli wierzyć materiałom propagandowym, analizą marketingową tysięcy produktów znaj dujących się na rynku. Od tamtego czasu niewiele więcej dowiedziała się o tym instytucie, podobnie zresztą jak Rohr. A jego wywiadowcy badali sprawę przez dwa lata. Ujawniono jedynie to, że chodzi o prywatną jednostkę badawczą, której status ochrania tajemnica strzeżona przez wiele artykułów kanadyjskiego prawa, finansowaną przez kilka dużych kompanii produkcyjnych, lecz z pewnością nie mających nic wspólnego z przemysłem tytoniowym.
Wyniki tejże pracy zostały zebrane w pięknie oprawionym, grubym na pięć centymetrów raporcie, który Cable zaliczył do dowodów rzeczowych. A zatem to opracowanie znalazło się w spisie oficjalnie uznanych materiałów, ściśle rzecz biorąc stało się dowodem rzeczowym numer osiemdziesiąt cztery, powiększając jeszcze ogólną liczbę około dwudziestu tysięcy zapisanych stron, z którymi przysięgli powinni się przynajmniej pobieżnie zapoznać przed uchwaleniem werdyktu.
Kiedy jednak po krótkim wstępie doktor Sprawling-Goode przystąpiła do omawiania tychże rezultatów, szybko wyszło na jaw, iż nie wnoszą one do sprawy niczego nowego. Jak należało się spodziewać, poza pewnymi, ściśle określonymi i oczywistymi wyjątkami, reklamy produktów rynkowych są skierowane do ludzi młodych. Czy chodzi o samochody, pastę do zębów, mydło, przetwory zbożowe, piwo, napoje gazowane czy o ubrania bądź kosmetyki, wszystkie najczęściej publikowane reklamy są przeznaczone głównie dla ludzi dwudziestoi trzydziestoparoletnich. To samo dotyczy papierosów. Rzecz jasna, w kampaniach promocyjnych przedstawiane są osoby szczupłe i ładne, fizycznie aktywne i pozbawione trosk, bogate i pełne osobistego wdzięku. Ale przecież tak samo się sprawa przedstawia w wypadku tysięcy innych produktów.
Kobieta sięgnęła po jakąś listę towarów i zaczęła od samochodów. Czy ktoś z państwa widział ostatnio reklamę sportowego auta, w której za kierownicą siedziałby opasły pięćdziesięciolatek? A może zdarzyła się reklama nowej furgonetki, pokazująca zmęczoną życiem gospodynię domową, podróżującąz szóstką dzieci i wielkim psem? Nic takiego się nie zdarza. A piwo? Zazwyczaj filmowanych jest paru mężczyzn, oglądających przy piwie telewizyjną transmisję meczu. Żaden z nich nie jest łysy, nie ma drugiego podbródka czy wydatnego brzuszka, nie nosi powycieranych dżinsów. Taki obraz daleko odbiega od rzeczywistości, ale skutecznie reklamuje dany produkt.
W miarę omawiania kolejnych produktów na sali panowała coraz weselsza atmosfera. Pasta do zębów? Czy widzieli państwo w telewizji kogoś, kto w uśmiechu pokazywałby żółtawe bądź krzywe zęby? Oczywiście, że nie. Wszyscy odznaczają się wręcz idealnym uzębieniem. Nawet w reklamówkach środków przeciwko trądzikowi wy stępują młodzi ludzie, mający najwyżej po trzy pryszcze na twarzy.
Doktor Sprawling-Goode uśmiechała się szeroko, od czasu do czasu nawet chichotała z własnych komentarzy. A przysięgli śmiali się razem z nią. Co jakiś czas powracał oczywisty wniosek: jeśli skuteczna reklama musi być przeznaczona dla ludzi młodych, to z jakiego powodu producenci papierosów mieliby z niej nie korzystać?
Kobieta szybko spoważniała, gdy Cable naprowadził ją na temat reklam skierowanych do dzieci. Ani ona, ani żaden z jej współpracowników nigdy nie natrafił na jakikolwiek dowód takiego postępowania, a przecież objęto badaniami tysiące reklam wyrobów tytoniowych z okresu ostatnich czterdziestu lat. Dokładnie przeanalizowano i skatalogowano każdą reklamówkę papierosów, jaką wyemitowano od początku funkcjonowania telewizji. Zauważyła też, niejako przy okazji, że od czasu wycofania reklam wyrobów tytoniowych z telewizji zwiększyła się liczba osób palących. Powtórzyła z naciskiem, że przez dwa lata w szczególności poszukiwała dowodów na to, iż producenci papierosów starają się nakłonić do palenia młodzież, gdyż tego między innymi wymagano od niej w wytycznych do prowadzonych badań. Stwierdziła jednak, że podobne wnioski są pozbawione jakichkolwiek podstaw.
Jej zdaniem jedynym sposobem na uchronienie dzieci przed szkodliwym oddziaływaniem reklam papierosów byłoby wprowadzenie całkowitego zakazu, usunięcie ich z tablic reklamowych, autobusów miejskich, gazet, czasopism, folderów. Ale nawet takie działania, według jej opinii, nie przyczyniłyby się do obniżenia poziomu sprzedaży wyrobów tytoniowych. Nie miałoby to w ogóle żadnego wpływu na rozszerzającą się plagę palenia przez nieletnich.
Cable podziękował jej tak serdecznie, jakby zeznawała z własnej woli. Ale doktor Sprawling-Goode już wcześniej zainkasowała sześćdziesiąt tysięcy dolarów, a po rozprawie miała otrzymać dodatkowo piętnaście tysięcy. Rohr, który pod każdym względem chciał uchodzić za dżentelmena, wiedział doskonale, iż nie należy wyciągać tej prawdy z tak pięknej kobiety, w dodatku tutaj, na obszarze "Dalekiego Południa". Zaczął więc dość ostrożnie od oględnych pytań na temat tajemniczego Instytutu Badań Produktów Konsumpcyjnych i wyłożonych przez tenże instytut ośmiuset tysięcy dolarów na sfinansowanie jej badań. Kobieta powiedziała mu wszystko, co wiedziała. Owa prywatna placówka naukowa została powołana do analizowania zmian zachodzących na rynku i prognozowania przyszłych trendów. Była w całości finansowana przez producentów artykułów konsumpcyjnych.
- Także przez firmy przemysłu tytoniowego?
- Nic mi o tym nie wiadomo.
- A może przyjmowała od nich jakieś subsydia?
- Nie umiem tego powiedzieć.
Rohr zaczął wypytywać o różne firmy powiązane z przemysłem tytoniowym, macierzyste korporacje, instytucje siostrzane, wydziały i filie, lecz doktor Sprawling-Goode nic na ten temat nie wiedziała.
Naprawdę nie miała nic do ukrycia, gdyż Fitch starannie tak to zaplanował, aby o niczym nie wiedziała.

Zwrot w dochodzeniu dotyczącym Claire Clement nastąpił w czwartek rano. Były chłopak dawnej przyjaciółki dziewczyny wziął tysiąc dolarów w gotówce i zdradził, że jego znajoma mieszka obecnie w Greenwich Village, gdzie pracuje jako kelnerka i przygotowuje się do jakiejś podrzędnej roli w którymś z tuzinkowych seriali telewizyjnych. Wiedziano już, że obie z Claire pracowały kiedyś w barze "U Mulligana" i prawdopodobnie łączyła je zażyła przyjaźń. Po południu Swanson poleciał do Nowego Jorku, z lotniska udał się taksówką do małego hoteliku w SoHo, gotówką zapłacił za pokój na jedną noc, po czym zasiadł przy telefonie. Dość szybko odnalazł Beverly w pewnej pizzerii. Dziewczyna podbiegła do aparatu.
- Czy to Beverly Monk? - zapytał, naśladując głos Nicholasa Eastera, któremu wielokrotnie się przysłuchiwał z zapisów magnetofonowych.
- Tak. Kto mówi?
- Ta sama Beverly Monk, co pracowała w barze "U Mulligana" w Lawrence? Przez chwilę w słuchawce panowała cisza.
- Owszem. A o co chodzi?
- Mówi Jeff Kerr. Dawno się nie widzieliśmy.
To posunięcie było dość ryzykowne, ale obaj z Fitchem wyszli z założenia, że po wyjeździe Jeffa i Claire z Lawrence kontakt między przyjaciółkami urwał się całkowicie.
- Kto? - zapytała Beverly, na co Swanson odetchnął z ulgą.
- Jeff Kerr. Nie pamiętasz? Chodziłem z Claire, studiowałem prawo.
- Ach, tak - mruknęła dziewczyna takim tonem, jakby wciąż nie mogła sobie przypomnieć, o kogo chodzi.
- Tak się składa, że jestem przejazdem w Nowym Jorku i właśnie się zastanawiałem, czy nie miałaś ostatnio jakiejś wiadomości od Claire.
- Nie rozumiem - wycedziła Beverly, usiłując widocznie powiązać imiona z utrwalonymi w pamięci wizerunkami nie widzianych od dawna osób.
- Wiesz, to długa historia. W każdym razie rozstaliśmy się z Claire jakieś pół roku temu. Chciałbym się z nią znowu zobaczyć.
- Od czterech lat ani razu z nią nie rozmawiałam.
- Aha, rozumiem.
- Jestem teraz bardzo zajęta. Czy nie moglibyśmy porozmawiać kiedy indziej?
- Tak, oczywiście.
Swanson przerwał połączenie i zadzwonił do Fitcha. Szybko zapadła decyzja, że trzeba podjąć ryzyko i umówić się z Beverly Monk na spotkanie, po czym zaproponować jej pieniądze i wypytać dokładnie o Claire Clement. Jeśli rzeczywiście dawne przyjaciółki nie utrzymywały kontaktu od czterech lat, to zapewne Beverly nie mogła w najbliższym czasie odnaleźć Marlee i poinformować jej o tej rozmowie. Wieczorem Swanson miał śledzić Beverly, a jutro ponownie do niej zadzwonić.

Codziennie, po zakończeniu posiedzenia w sądzie, każdy z konsultantów zatrudnionych przez Fitcha musiał mu dostarczyć jednostronicowy raport - nie dość, że tylko jednostronicowy, to jeszcze pisany z podwójnym odstępem, dużą czcionką, bez używania słów dłuższych niż czterosylabowe - przedstawiający w jak najprostszej formie wrażenia, jakie na ekspercie zrobiły tego dnia zeznania świadków, i jak, jego zdaniem, zostały odebrane przez przysięgłych. Fitch żądał szczerych wypowiedzi i niejednokrotnie beształ autorów nazbyt pochwalnych recenzji. Żądał od konsultantów, aby byli pesymistami. I wszystkie opinie trafiały na jego biurko dokładnie godzinę po zamknięciu obrad przez sędziego Harkina.
Środowe raporty opisywały wystąpienie Jankle'a jako słabe, najwyżej przeciętne, ale już w czwartek oceny zeznań Denise McQuade oraz Myry Sprawling-Goode graniczyły z zachwytem. Pomijając sprawę wyraźnego ożywienia, jakie obie kobiety wywołały wśród mężczyzn pogrążonych w posępnych rozważaniach, ich fachowe wypowiedzi przyjęto bez zastrzeżeń. Przysięgli z uwagą łowili każde słowo rzeczoznawców i zapewne uwierzyli we wszystkie stwierdzenia. Dotyczyło to zwłaszcza sześciu mężczyzn.
Ale Fitch i tak nie był jeszcze zadowolony. Chyba nigdy dotąd nie czuł się gorzej na tym etapie rozprawy. Wyeliminowanie Herrery ze składu przysięgłych sprawiło, że obrona utraciła swego najważniejszego stronnika. Nowojorskie gazety finansowe jednogłośnie utrzymywały, że adwokaci nie zdołają wyrównać poniesionych wcześniej strat, a tym samym coraz bardziej prawdopodobny staje się werdykt na korzyść powoda. Najwięcej złego uczynił chyba artykuł Barkera w ostatnim numerze "Mogula". Wystąpienie Jankle'a omal nie zakończyło się katastrofą. Luther Vandemeer, prezes Trellco, a zarazem najsprytniejszy i najbardziej wpływowy z Wielkiej Czwórki, podczas rozmowy telefonicznej w porze lunchu nie szczędził gorzkich słów. W dodatku przysięgli zostali objęci sekwestracją, więc im dłużej ciągnęła się ta rozprawa, tym bardziej ich rozgoryczenie kierowało się ku reprezentantom tej ze stron, która obecnie powoływała swoich świadków.

Dziesiąta noc odosobnienia w motelu upłynęła bez żadnych incydentów. Nikt nie zakradł się przez okno, nikt się nie wymknął do kasyna, nikt nie uprawiał jogi, zawodząc przy tym na głos hinduskie pieśni. Nikomu też nie było żal Herrery. W trakcie dnia pułkownik spakował się zaledwie w ciągu kilku minut, ale przez całą drogę tłumaczył szeryfowi, że został bezczelnie wrobiony i że powinno zostać podjęte śledztwo w celu wyjaśnienia tej sprawy.
Po obiedzie przysięgli zorganizowali sobie w jadalni turniej szachowy. Herman miał ze sobą specjalną szachownicę z polami oznakowanymi alfabetem brajlowskim, a poprzedniego wieczoru, w ramach treningu, wygrał z Jerrym jedenaście partii z rzędu. Toteż reszta składu z dumą przyjęła wyzwanie i zanim jeszcze pani Grimes przyniosła szachy do jadalni, wokół stolika zgromadził się już spory tłum. Niespełna godzinę zajęło Hermanowi wygranie trzech partii z Nicholasem, trzech dalszych z Jerrym, a także trzech z Henrym Vu, który nigdy przedtem nie grywał w szachy. Trzy ostatnie partie Grimes wygrał z Willisem i umawiał się na trzy następne z Jerrym, teraz już za niewysoką stawkę pieniężną, kiedy do jadalni wkroczyła Loreen Duke z zamiarem wzięcia sobie dokładki deseru. Zaraz się okazało, że jeszcze w dzieciństwie grywała w szachy ze swoim ojcem. A gdy w dodatku rozgromiła Hermana już w pierwszej partii, nikt nie okazał nawet cienia współczucia dla niewidomego przewodniczącego. Rozgrywki toczyły się aż do ogłoszenia ciszy nocnej.
Phillip Savelle, jak zwykle, nawet nie wyjrzał z pokoju. Odzywał się czasami w czasie posiłków czy też przerw na kawę, ale zazwyczaj wtykał nos w jakąś książkę i starał się nie dostrzegać, co się wokół niego dzieje.
Nicholas dwukrotnie próbował nawiązać z nim rozmowę, ale bezskutecznie. Savelle nie znosił widocznie żadnych błahych pogawędek, a już na pewno nie lubił mówić o sobie.

ROZDZIAŁ 31
Henry Vu, który niemal od dwudziestu lat zajmował się połowami krewetek, rzadko wstawał później niż o wpół do piątej. W ten piątek również zjawił się bardzo wcześnie w jadalni, a ponieważ w składzie nie było już pułkownika Herrery, siedział sam nad filiżanką gorącej herbaty i przeglądał gazetę. Wkrótce dołączył do niego Easter. Przywitał się uprzejmie i szybko nawiązał rozmowę na temat córki Henry'ego studiującej na Harvardzie. Ojciec, który był z niej nadzwyczaj dumny, z radością zaczął relacjonować treść jej ostatniego listu.
Inni przysięgli pojawiali się i wychodzili. Rozmowa zeszła na sprawy Wietnamu oraz wojny. Nicholas po raz pierwszy powiedział wówczas Henry'emu, że jego ojciec zginął w Azji w roku tysiąc dziewięćset siedemdziesiątym drugim. Nie było to prawdą, lecz Vu bardzo poruszyła wymyślona historyjka. A kiedy znów zostali sami w jadalni, Easter zapytał wprost:
- A co myślisz o rozpatrywanej przez nas sprawie?
Henry upił łyk herbaty z dużą ilością śmietanki, oblizał wargi i rzekł:
- Czy wolno nam rozmawiać na ten temat?
- Jasne, przecieżjesteśmy sami. Wszyscy między sobą dyskutują, Henry. Taka jest ludzka natura. Oczywiście nie mówię o Hermanie.
- I co sądzą pozostali?
- Moim zdaniem większość jest jeszcze niezdecydowana. Najważniejsze, abyśmy trzymali się razem. Musimy uchwalić jakieś orzeczenie, najlepiej jednomyślnie, a w każdym razie potrzeba do tego co najmniej dziewięciu głosów. Gdybyśmy nie uzyskali takiej większości, miałoby to katastrofalne skutki.
Henry znowu pociągnął łyk herbaty i zamyślił się głęboko. Doskonale znał angielski i posługiwał się nim biegle, choć mówił z wyraźnym obcym akcentem. Ale jak większość ludzi prostych, szczególnie emigrantów, niezbyt się orientował w przepisach prawa.
- Dlaczego? - zapytał.
Miał pełne zaufanie do Nicholasa, podobnie jak reszta składu. Wychodził z założenia, że skoro Easter przez dwa lata studiował prawo, lepiej potrafi wyciągać wnioski i zwracać uwagę, na szczegóły, które innym umykały.
- To bardzo proste. Nasza rozprawa jest punktem przełomowym dla wszystkich wystąpień przeciwko producentom papierosów, ma takie samo znaczenie, jak Gettysburg, Iwo Jima czy Armageddon. To także jest pole bitwy, na które obie strony ściągnęły swoje najcięższe działa. Dlatego jedna z nich musi zwyciężyć, a druga przegrać. Nie ma innego wyjścia. Problem, czy producenci papierosów mają ponosić pełną odpowiedzialność za swoje wyroby, należy rozwiązać tu i teraz. I musimy tego dokonać właśnie my. Zostaliśmy wybrani do składu przysięgłych, zatem na nas spoczywa obowiązek wydania orzeczenia.
- Rozumiem - mruknął Henry, kiwając głową, choć nie wydawał się jeszcze przekonany.
- Najgorszą rzeczą, jaka może się przydarzyć w tej sytuacji, jest zawieszenie obrad z powodu niemożności podjęcia większościowej decyzji, bo doprowadzilibyśmy w ten sposób do umorzenia procesu.
- A czemu to miałoby być aż taką katastrofą?
- Bo to nic innego, jak zwyczajne umycie rąk, przerzucenie odpowiedzialności na inny skład przysięgłych. Jeśli zawiesimy obrady i rozejdziemy się do domów, każda ze stron będzie musiała wydać miliony dolarów na to, aby za jakieś dwa lata zebrać się tu ponownie i zacząć roztrząsanie sprawy od początku, tylko wobec innego składu przysięgłych. Będzie ten sam sędzia, ci sami prawnicy i świadkowie, wszystko to samo, tylko zmienią się przysięgli. To zupełnie tak, jakbyśmy powiedzieli wprost, że jesteśmy za głupi na to, żeby podjąć decyzję, ale następny skład przysięgłych wylosowanych spośród obywateli okręgu Harrison z pewnością będzie od nas mądrzejszy.
Henry pochylił się nieco w jego stronę i zapytał cicho:
- A jakie ty zamierzasz zająć stanowisko?
W tej samej chwili do jadalni weszła Millie Dupree w towarzystwie Gladys Card. Nalewając sobie kawy, chichotały z jakiegoś dowcipu. Zamieniły z nimi po parę słów, lecz szybko wyszły, żeby obejrzeć w telewizji poranny "Today Show". Uwielbiały prowadzącą ten program Katie.
- Więc jakie chcesz zająć stanowisko? - powtórzył szeptem Henry Vu, zerkając nerwowo w stronę drzwi na korytarz.
- Jeszcze nie wiem, ale to nie jest najważniejsze. Chodzi przede wszystkim o to, żebyśmy trzymali się razem.
- Masz rację - przyznał Wietnamczyk.

Od pewnego czasu Fitch nabrał zwyczaju wynajdowania sobie jakiejś papierkowej pracy przed rozpoczęciem każdej sesji, ale w gruncie rzeczy wpatrywał się tylko w aparat telefoniczny stojący na biurku. Prawie nie spuszczał z niego oka. Był przekonany, że Marlee zadzwoni tego piątkowego ranka, chociaż nie umiał sobie wyobrazić, co też mu tym razem zaproponuje i jakie działania zechce podjąć.
Dokładnie o ósmej Konrad oznajmił krótko przez interkom:
- To ona.
Fitch szybko podniósł słuchawkę.
- Halo! - rzekł łagodnym tonem.
- Cześć, Fitch. Chyba nie zgadniesz, kto teraz zaczyna niepokoić Nicholasa. Zacisnął z całej siły powieki i z trudem powstrzymał jęk rozpaczy.
- Nie zgadnę - przyznał.
- Ten facet naprawdę coraz bardziej działa Nicholasowi na nerwy. Niewykluczone, że i jego będziemy musieli się pozbyć.
- Kogo masz na myśli? - zapytał błagalnym tonem.
- Lonniego Shavera.
- Do diabła! Nie możesz tego zrobić!
- Czyżby?
- Nie rób tego, Marlee! Niech to szlag trafi!
Dziewczyna milczała przez chwilę, pozwalając mu się opanować.
- Widzę, że jesteś bardzo dumny z Lonniego.
- Skończ te gierki, Marlee, dobrze? Do niczego nas to nie doprowadzi. Doskonale zdawał sobie sprawę, że w jego głosie bez trudu można wyczuć
skrajną desperację, ale nie potrafił utrzymać nerwów na wodzy.
- Nicholas musi mieć zgodnie współpracujący skład, to wszystko. A Shaver zaczyna mu tkwić ością w gardle.
- Nie rób tego, błagam. Może porozmawiajmy jeszcze na ten temat.
- Właśnie rozmawiamy, Fitch, ale nie mam zbyt wiele czasu.
Adwokat wziął kilka głębszych oddechów.
- Ta gra już prawie dobiegła końca, Marlee. Zabawiłaś się setnie. Ale może w końcu powiesz, czego chcesz?
- Masz pod ręką długopis?
- Oczywiście.
- Przy Fulton Street, pod numerem sto dwudziestym, stoi jednopiętrowy budynek z białej cegły. To biurowiec z pomieszczeniami do wynajęcia. Pokój numer szesnaście należy do mnie, przynajmniej do końca tego miesiąca. Może to niezbyt ciekawe miejsce, ale tam się właśnie spotkamy.
- Kiedy?
- Za godzinę. Tylko my dwoje. Będę cię uważnie obserwowała na ulicy i jeśli zauważę choć jednego z twoich fagasów, koniec z naszymi rozmowami.
- Jasne. Ty dyktujesz warunki.
- I sprawdzę też, czy nie masz urządzenia podsłuchowego.
- Nie będę go miał.

Wszyscy prawnicy z zespołu Cable'a byli zdania, że Rohr zajął zbyt wiele czasu na przesłuchania swoich ekspertów, bo aż dziewięć dni. Ale przez pierwszych siedem przysięgli mogli przynajmniej po zakończeniu obrad wracać normalnie do domów. Teraz sytuacja zmieniła się diametralnie. Dlatego też podjęto decyzje, by przyjąć zeznania tylko dwóch najlepszych naukowców z grona świadków obrony i w dodatku maksymalnie je skrócić.
Zdecydowano także, aby pominąć dyskusję na temat uzależniającego działania nikotyny, która zazwyczaj w podobnych rozprawach stanowiła jeden z głównych punktów spornych. Cable zarządził, żeby wszyscy jeszcze raz przejrzeli dokładnie akta szesnastu poprzednich procesów. Po ogłoszeniu orzeczenia wywiadowcy obrony częstokroć rozmawiali z przedstawicielami składu przysięgłych, ci zaś wielokrotnie powtarzali, że z ich punktu widzenia najsłabszym punktem obrony było przytaczanie licznych, zwykle naciąganych teorii mających dowieść, że palenie papierosów nie prowadzi do nałogu. A według powszechnej opinii takie twierdzenie było fałszywe.
Stąd też postanowiono zrezygnować z tego punktu obrony.
Decyzja wymagała aprobaty Fitcha, której ten po krótkiej dyskusji udzielił.
Pierwszym świadkiem występującym w piątek rano był rozczochrany dziwak ze skołtunioną rudą brodą, noszący bardzo grube, dwuogniskowe okulary. Niestety, rewia piękności dobiegła końca. Nazywał się doktor Gunther i to właśnie on był autorem głośnego twierdzenia, że palenie papierosów w żadnej mierze nie powoduje raka płuc. Dowodził, że skoro nowotwór atakuje tylko dziesięć procent palaczy, to palenie nie może być jego przyczyną. Nikogo nie zdziwiło, że Gunther miał na poparcie swych wniosków wielką stertę różnych publikacji i opracowań naukowych. Nie mógł się też doczekać, kiedy będzie mógł pokazać przysięgłym wykresy oraz zestawienia i ze wskazówką w ręku zrelacjonować niemal zapierające dech w piersi rezultaty najnowszych badań.
Ale w gruncie rzeczy Gunther nie zamierzał niczego dowodzić. Jego zadaniem było przeciwstawienie się opiniom doktorów Hila Kilvana i Roberta Bronsky'ego, którzy występowali jako rzeczoznawcy strony powodowej, czyli krótko mówiąc, takie zmącenie obrazu, aby w głowach przysięgłych zrodziły się poważne wątpliwości co do rzeczywistego wpływu palenia tytoniu na stan zdrowia palaczy. Nie mógł wykazać niezbicie, że palenie nie powoduje raka płuc, ale twierdził stanowczo, iż żadne prace naukowe nie potwierdziły jednoznacznie, że dym tytoniowy jest przyczyną powstawania nowotworów.
- Potrzebne są dalsze badania - powtarzał mniej więcej co dziesięć minut.

Dopuszczając możliwość, że faktycznie będzie obserwowany, Fitch wysiadł przy wcześniejszym skrzyżowaniu i przeszedł cały kwartał do wskazanego budynku. Nawet sprawił mu przyjemność ten krótki spacer ocienionym chodnikiem, zasłanym grubą warstwą pożółkłych liści. Biurowiec znajdował się w starej części miasta, kilkaset metrów od wybrzeża zatoki, i był jednym z paru bliźniaczych, jednopiętrowych, starannie odmalowanych budynków stojących wzdłuż ulicy. Jose miał na niego czekać trzy przecznice dalej.
Fitch nie chciał ryzykować i nie zabrał ze sobą mikrofonu z nadajnikiem bądź magnetofonu, pamiętał ostrzeżenie, jakim było zachowanie dziewczyny w trakcie ostatniego spotkania na przystani. Był zatem sam, bez urządzenia podsłuchowego czy kamery, i nie mógł liczyć na pomoc któregoś ze swoich agentów. Czuł się wreszcie wolny jak ptak. Musiał polegać wyłącznie na własnych umiejętnościach i zdrowym rozsądku, nie sądził jednak, by nie zdołał sobie poradzić.
Na piętro wiodły stare, wyślizgane, drewniane schody. Fitch stanął przed drzwiami oznaczonymi jedynie numerem, zwróciwszy po drodze uwagę, że reszta pomieszczeń w korytarzu także nie jest w żaden sposób oznakowana. Zapukał lekko.
- Kto tam? - doleciał ze środka głos dziewczyny.
- Rankin Fitch - odpowiedział głośno i wyraźnie.
Stuknęła odsuwana zasuwka i jego oczom ukazała się Marlee ubrana w szary sweter i niebieskie dżinsy. Była nadzwyczaj poważna, nawet się nie przywitała. Zamknęła za nim drzwi, przekręciła zasuwę i stanęła przy składanym, zapewne wypożyczonym stoliku. Fitch pospiesznie obrzucił spojrzeniem cały pokój. Była to klitka bez okien, z jedynym wyjściem na korytarz. Na umeblowanie składał się tenże stolik i trzy krzesła, ze ścian płatami obłaziła farba.
- Ładny gabinet - mruknął, podziwiając wielkie żółte zacieki na suficie.
- W każdym razie bezpieczny. Nie ma tu telefonu, w którym mógłbyś założyć podsłuch, brak otworów wentylacyjnych do ukrycia kamery, nie ma też żadnych kabli w ścianach. Codziennie rano robię drobiazgową inspekcję i jeśli znajdę jakąkolwiek pluskwę, po prostu wyjdę na ulicę i już nigdy więcej nie usłyszysz mego głosu.
- Widzę, że masz o mnie bardzo kiepskie zdanie.
- Dokładnie takie, na jakie sobie zasłużyłeś.
Adwokat jeszcze raz spojrzał na sufit, po czym ocenił zaplamioną podłogę.
- Mnie się tu podoba.
- Ważne, że ten pokój odpowiada moim potrzebom.
- A cóż to za potrzeby?
Jej torebka leżała na stoliku. Dziewczyna sięgnęła do środka, wyjęła ten sam przyrząd w czarnej obudowie i nakierowała go na brzuch Fitcha.
- Daj spokój, Marlee - zaprotestował. - Przecież ci obiecałem.
- Ja jednak wolę sprawdzić. Jesteś czysty, możesz więc usiąść. - Ruchem głowy wskazała mu krzesło stojące naprzeciwko niej przy stoliku.
Odsuwając krzesło, zauważył ze zgrozą, że ono ledwie się trzyma kupy. Przysiadł więc ostrożnie na brzeżku, pochylił się i oparł łokcie na stoliku. Ten jednak również nie stał zbyt pewnie, toteż Fitch znalazł się w dziwnej pozycji, niemal w przysiadzie, mając tylko dwa niepewne punkty podparcia.
- Czy możemy wreszcie porozmawiać o pieniądzach? - zapytał, uśmiechając się przymilnie.
- Owszem. Sprawa jest bardzo prosta, Fitch. Przelejesz na moje konto odpowiednią sumę, a ja ci zapewnię pożądane orzeczenie.
- Nie sądzisz, że powinniśmy się rozliczyć po zakończeniu rozprawy?
- Chyba wiesz, że nie jestem aż tak głupia.
Składany stolik miał najwyżej metr średnicy. Oboje opierali się na nim łokciami, toteż ich twarze znajdowały się dość blisko siebie. Fitch często wykorzystywał swoją groźną minę, piorunujące spojrzenie i basowy głos do zastraszania ludzi, którzy stawali z nim oko w oko, zwłaszcza początkujących prawników z różnych kancelarii adwokackich. Lecz jeśli Marlee poczuła się choć trochę speszona jego bliską obecnością, to niczego po sobie nie okazywała. On zaś potrafił to docenić. Patrzyła mu prosto w oczy, bez cienia strachu, co nie było łatwym zadaniem.
- Nie będę miał żadnych gwarancji - odparł. - Tok obrad przysięgłych jest całkowicie nieprzewidywalny. Może się więc zdarzyć tak, że przekażę ci pieniądze...
- Daj spokój, Fitch. Oboje dobrze wiemy, że muszę otrzymać zapłatę przed ogłoszeniem orzeczenia.
- Ile żądasz?
- Dziesięć milionów.
Zrobił taką minę, jakby musiał połknąć gorzką pigułkę, po czym ryknął gromkim śmiechem, odchylając się do tyłu i wyrzucając ręce do góry. Obrócił przy tym wzrok ku niebiosom, otworzył usta, a jego obwisły podbródek zatrząsł się energicznie. Po chwili wycedził z niedowierzaniem:
- Chyba żartujesz! ?
Rozejrzał się nerwowo w poszukiwaniu szklanki wody bądź też jakichś tabletek, które pomogłyby mu przetrwać ten prawdziwy szok. Marlee spoglądała na niego chłodno, bez mrugnięcia okiem, szacując uważnie jego reakcję.
- Dziesięć milionów, Fitch. Taka jest moja cena. I nie podlega żadnym negocjacjom.
Zachichotał po raz drugi, policzki mu wyraźnie poczerwieniały. Zaraz się jednak opanował i zagłębił w myślach. W gruncie rzeczy oczekiwał równie astronomicznej sumy, dobrze też wiedział, że wyjdzie na idiotę, jeśli spróbuje się targować, jak gdyby jego klient nie mógł wyłożyć takiej kwoty. Nie zdziwiłby się specjalnie, gdyby dziewczyna pokazała mu ostatnie kwartalne sprawozdania finansowe każdego z przedsiębiorstw Wielkiej Czwórki.
- A ile masz w Funduszu? - zapytała, na co jego przeszył silny dreszcz. Od początku chyba ani razu nie mrugnęła, przemknęło mu przez myśl.
- W czym? - zdumiał się, gdyż nikt oprócz samych zainteresowanych nie wiedział o istnieniu tych pieniędzy.
- W Funduszu, Fitch. Przede mnąnie musisz udawać głupiego. Wiem wszystko o twoich brudnych sprawkach i źródle ich finansowania. Chcę, żebyś przelał dziesięć milionów dolarów ze swojego Funduszu na konto pewnego banku w Singapurze.
- Nie sądzę, abym mógł tego dokonać.
- Możesz wszystko, czego tylko sobie zażyczysz, Fitch. Przestań wreszcie udawać. Zawrzyjmy w końcu umowę i wróćmy oboje do ważniejszych spraw.
- A co ty na to, żebym teraz przelał pięć milionów, a drugie pięć po ogłoszeniu orzeczenia?
- Nie ma mowy. Dziesięć albo nic. Nie mam zamiaru ścigać cię później po całym kraju i wyciągać siłą jakieś raty. Istnieje wiele powodów, dla których podejrzewam, że byłoby to jedynie stratą czasu.
- Kiedy mam dokonać przelewu?
- Wszystko mi jedno. Załatw to tak, żeby pieniądze wpłynęły na moje konto, zanim jeszcze przysięgli rozpoczną obrady. W przeciwnym razie nici z naszej umowy.
- A co się stanie, jeśli ci nie zapłacę?
- Wówczas możliwe są dwa wyjścia. Albo Nicholas doprowadzi do umorzenia postępowania, albo tak pokieruje obradami, by zapadł werdykt stosunkiem głosów dziewięć do trzech na korzyść powoda.
Fitch zmarszczył brwi, a w miarę, jak uzmysławiał sobie możliwe konsekwencje tego, co przed chwilą usłyszał, dwie głębokie bruzdy na jego czole stawały się coraz węższe. Nie miał najmniejszych wątpliwości, że Easter potrafi odpowiednio pokierować przysięgłymi, gdyż Marlee już nieraz mu to udowodniła. Powoli przetarł palcami oczy. Gra dobiegła końca, nie musiał już okazywać swoich nerwowych reakcji na jej wypowiedzi, nie musiał udawać zdziwienia propozycjami. Tym bardziej że Marlee w pełni nad sobą panowała.
- Dobra, umowa stoi - rzekł. - Przeleję pieniądze zgodnie z twoimi wytycznymi. Muszę cięjednak ostrzec, że przelewy dokonywane są raczej wolno.
- W tym zakresie wiem chyba znacznie więcej od ciebie, Fitch. Później wytłumaczę ci dokładnie, co i jak masz zrobić.
- Dobrze, proszę pani.
- A zatem umowa stoi?
- Tak - potwierdził, wyciągając rękę ponad stołem.
Marlee uścisnęła ją od niechcenia. Skwitowali ten formalny gest szerokimi uśmiechami. Wyglądało to tak, jakby dwoje przestępców dobiło właśnie targu w sprawie oszustwa, którego żadne instytucje wymiaru sprawiedliwości nie mogły ścigać, gdyż nikt nigdy nie mógł się o nim dowiedzieć.

Beverly Monk mieszkała na poddaszu obskurnego magazynu w Greenwich Village, dzieliła obszerne pomieszczenie z czterema innymi przymierającymi głodem aktoreczkami. Swanson poszedł za nią do baru przy pobliskim skrzyżowaniu i zaczekał na ulicy, aż dziewczyna usiądzie z bułką i kawą przy stoliku za witryną i pochyli się nad ogłoszeniami o pracy. Dopiero wtedy wszedł do środka, zbliżył się do niej i zapytał:
- Przepraszam, czy pani Beverly Monk? Uniosła głowę i popatrzyła na niego zdumiona.
- Tak. Kim pan jest?
- Przyjacielem Claire Clement - powiedział, szybko siadając na sąsiednim krześle.
- Proszę usiąść - mruknęła. - Czego pan chce?
Była wyraźnie zdenerwowana, lecz zatłoczone wnętrze baru dawało jej poczucie bezpieczeństwa. Poza tym on nie wyglądał na złoczyńcę.
- Kilku informacji.
- To pan dzwonił do mnie wczoraj, prawda?
- Tak. I skłamałem, podając się za Jeffa Kerra.
- To kim pan jest naprawdę?
- Nazywam się Jack Swanson i pracuję na zlecenie pewnej kancelarii adwokackiej z Waszyngtonu.
- Claire ma jakieś kłopoty? - Nie, skądże znowu.
- Zatem po co ta cała maskarada?
Swanson wyrecytował bajeczkę o tym, że Claire ma się znaleźć w składzie przysięgłych w pewnej bardzo ważnej rozprawie, a jego zadaniem jest zbieranie wszelkich dostępnych informacji o kandydatach. Tym razem jednak dodał, że chodzi o proces przeciwko firmie bezprawnie wykupującej tereny w okolicach Houston, w którym strona powodowa żąda wielomilionowego odszkodowania i z tego też powodu dobór przysięgłych jest aż tak istotny.
Swanson i Fitch postanowili zaryzykować, opierając się na dwóch przesłankach. Po pierwsze, Beverly niezbyt skojarzyła nazwisko Jeffa Kerra w rozmowie telefonicznej. Po drugie zaś oznajmiła, że nie rozmawiała z Claire od czterech lat. Obaj uznali więc, że okoliczności są dla nich nadzwyczaj sprzyjające.
- Zapłacimy pani za informacje - dodał na końcu. - Ile?
- Tysiąc dolarów w gotówce, jeśli powie mi pani wszystko, co wie o Claire Clement.
Swanson pospiesznie wyjął z kieszeni płaszcza kopertę i położył ją na stoliku.
- Na pewno nie znalazła się w żadnych kłopotach? - zapytała podejrzliwie Beverly, zerkając chciwie w stronę niespodziewanej żyły złota.
- Na pewno. Proszę wziąć te pieniądze. Jeśli rzeczywiście nie widziała się z nią pani od czterech czy pięciu lat, to jej los zapewne nie ma dla pani większego znaczenia.
Słuszna uwaga, pomyślała dziewczyna. Szybko sięgnęła po kopertę i wsunęła ją do torebki.
- Niewiele mam do powiedzenia.
- Jak długo razem pracowałyście? - Pół roku.
- A jak długo trwała wasza znajomość?
- Pół roku. Byłam już kelnerką w barze "U Mulligana", kiedy ona podjęła pracę. Dość szybko nawiązałyśmy bliższą znajomość. Ale później wyjechałam z miasta i przeniosłam się na wschód. Zadzwoniłam do niej parę razy z New Jersey, lecz potem straciłyśmy kontakt.
- Czy znała pani Jeffa Kerra?
- Nie, jeszcze z nim nie chodziła w trakcie mego pobytu w Lawrence. Opowiadała mi o nim dopiero później, już po moim wyjeździe.
- Czy miała jakichś innych przyjaciół bądź przyjaciółki?
- Tak, oczywiście. Ale nie podam panu żadnych nazwisk. Wyniosłam się z Lawrence pięć, prawie sześć lat temu. Nawet nie potrafię sobie przypomnieć, kiedy dokładnie wyjechałam.
- Na pewno nikogo pani nie pamięta?
Beverly upiła łyk kawy i w zamyśleniu wymieniła nazwiska trzech osób, które wówczas pracowały razem z Claire. Pierwsza z nich w ogóle nie chciała rozmawiać z wywiadowcami, z drugą usiłowano jeszcze nawiązać kontakt, a trzeciej nie udało się odnaleźć.
- Gdzie ona skończyła szkołę średnią?
- Gdzieś na Środkowym Zachodzie. - Nie wie pani, skąd pochodziła?
- Chyba nigdy tego nie powiedziała. Claire utrzymywała w tajemnicy swoją przeszłość. Odnosiło się wrażenie, że ma za sobą jakieś smutne przeżycia, o których w ogóle nie chce mówić. Nigdy nie ujawniła prawdy. Podejrzewałam, że chodziło o tragiczną miłość, może nawet nieudane małżeństwo. Niewykluczone też, że źle wspominała rodziców i swoje dzieciństwo, może uciekła z domu. Lecz to jedynie moje domysły.
- Z nikim nie rozmawiała na ten temat? - Nic mi o tym nie wiadomo.
- I ani razu nie wymieniła nazwy rodzinnego miasta?
- Opowiadała, że często się przenosiła z miejsca na miejsce. Nie wypytywałam jej specjalnie.
- Czy to możliwe, żeby pochodziła z okolic Kansas City? - Nie wiem.
- Jest pani pewna, że Claire Clement to jej prawdziwe imię i nazwisko? Beverly zmarszczyła brwi.
- Podejrzewa pan, że jest inaczej?
- No cóż, mamy podstawy przypuszczać, że używała zupełnie innych personaliów, zanim osiedliła się w Lawrence. Czy nigdy przy pani nie wspomniała żadnego innego nazwiska?
- Rety... Dla mnie zawsze była Claire. Dlaczego miałaby zmieniać nazwisko?
- Sami chcielibyśmy to wiedzieć.
Swanson wyjął z kieszeni mały notatnik i spojrzał na swoje zapiski. Wyglądało na to, że Beverly również w niczym nie zdoła im pomóc.
- Czy odwiedzała ją pani kiedykolwiek w jej mieszkaniu?
- Raz czy dwa. Zjadałyśmy razem kolację i oglądałyśmy filmy. Claire nie prowadziła specjalnie towarzyskiego życia, rzadko zapraszała do siebie kogoś z przyjaciół.
- Nie zauważyła pani czegoś niezwykłego w jej mieszkaniu?
- Owszem. Było bardzo duże, nowocześnie i elegancko umeblowane. Nie ulegało wątpliwości, że miała jakieś inne źródła dochodów poza pracą w barze. Wie pan, zarabiałyśmy tam tylko trzy dolary za godzinę plus napiwki.
- Zatem miała pieniądze?
- Tak, i to spore. Ale na ten temat też nic nie mówiła. Claire była bardzo dobrą przyjaciółką, niezwykle miłą osobą w codziennych sprawach, ale przy niej jakoś nie wypadało o nic pytać.
Swanson poruszył jeszcze kilka mniej ważnych spraw i też niewiele się dowiedział. Podziękował jej uprzejmie za współpracę, a Beverly podziękowała mu za pieniądze. Przy pożegnaniu obiecała, że spróbuje się jeszcze czegoś telefonicznie dowiedzieć od starych znajomych. Nie ulegało wątpliwości, że chciałaby dostać jeszcze trochę forsy. Swanson przystał na tę propozycję, ale przestrzegł dziewczynę, żeby zachowała wszystko w tajemnicy.
- Wie pan, jestem aktorką - odparła. - Potrafię robić takie rzeczy.
Zostawił jej więc swoją wizytówkę, zapisawszy na odwrocie numer telefonu w hotelu w Biloxi.

Hoppy ocenił, że Cristano co najmniej trochę przesadza. Doskonale rozumiał, iż postawił go w kłopotliwej sytuacji wobec przełożonych z Waszyngtonu, przed którymi tamten musiał odpowiadać. Ze zgrozą przyjął wiadomość, że w Departamencie Sprawiedliwości zastanawiano się, czy nie zrezygnować z tego pokrętnego planu i nie przekazać jego sprawy do prokuratury federalnej.
Lecz skoro on nie potrafił nawet przekonać własnej żony, to jakim sposobem, do diabła, miałby wpłynąć na opinię całego składu przysięgłych?
Siedzieli na tylnym siedzeniu wielkiego czarnego chryslera i jechali wzdłuż wybrzeża bez żadnego konkretnego celu drogą pro wadzącą do Mobile. Prowadził Nitchman. Siedzący obok niego Napier trzymał na kolanach karabin. Obaj mieli takie miny, jakby zamierzali wywieźć Hoppy'ego na jakieś odludzie i tam brutalnie poturbować.
- Kiedy znowu zobaczysz się z żoną? - zapytał Cristano.
- Prawdopodobnie dzisiaj.
- Więc chyba najwyższa pora, Dupree, żebyś wyznał jej całą prawdę. Powiedz jej, co zrobiłeś i jakie ci grożą konsekwencje.
Hoppy'emu łzy napłynęły do oczu i wargi zaczęły dygotać, toteż szybko odwrócił głowę do szyby, ale wydawało mu się, że widzi wpatrzone w niego piękne oczy Millie. Przeklinał siebie za głupotę. Gdyby miał rewolwer, mógłby w tej chwili położyć trupem zarówno Todda Ringwalda, jak i Jimmy'ego Hulla Moke'a, a przede wszystkim mógłby strzelić sobie w łeb. Może warto by przy okazji oczyścić wcześniej świat z towarzyszących mu trzech łajdaków, nie ulegało jednak wątpliwości, że przede wszystkim to jego należało usunąć.
- Chyba tak - bąknął.
- Twoja żona musi się stać adwokatem naszej sprawy, Hoppy. Nie rozumiesz tego? Millie Dupree powinna być kimś w składzie przysięgłych. A skoro nie zdołałeś przekonać żony konkretnymi argumentami, to teraz motywacją jej działania musi zostać strach przed tym, że na pięć lat wylądujesz w więzieniu. Nie masz innego wyjścia.
Ale w tej chwili Hoppy wolałby już pójść do więzienia, niż wyjawić żonie prawdę. Rzeczywiście nie miał wyboru. Jeśli nie dało się jej przekonać, to musiał jej wszystko wyznać i zrzucić na nią obowiązek uwolnienia go od wizji więzienia.
Nie zdołał powstrzymać łez. Zagryzł wargi i ukrył twarz w dłoniach, za wszelką cenę próbując się opanować, ale był na to za słaby. Przez kilka następnych kilometrów bezcelowej podróży autostradą wzdłuż wybrzeża jedynym odgłosem wypełniającym wnętrze limuzyny było ciche chlipanie doszczętnie załamanego człowieka.
Tylko Nitchman nie umiał pohamować ironicznego uśmiechu.

ROZDZIAŁ 32
Drugie spotkanie w wynajętym przez Marlee pokoju rozpoczęło się godzinę po zakończeniu pierwszego. Fitch znowu przyszedł na piechotę, lecz tym razem przyniósł aktówkę i dużą porcję kawy. Dziewczyna dokładnie sprawdziła teczkę, czy nie ma w niej ukrytego urządzenia podsłuchowego, co wprawiło go w wyśmienity nastrój. Kiedy wreszcie schowała tajemniczy aparat, sięgnął po kubek z kawą i rzekł:
- Mogę cię o coś zapytać?
- Słucham.
- Jeszcze pół roku temu oboje z Easterem nie mieszkaliście w tym okręgu, zapewne nie było was nawet w tym stanie. Czy przeprowadziliście się do Biloxi specjalnie ze względu na rozprawę?
Świetnie znał odpowiedź, chciał się jednak przekonać, czy Marlee zechce uchylić choć rąbka tajemnicy. Ostatecznie łączyła ich teraz zawarta umowa, byli po tej samej stronie barykady.
- Można tak powiedzieć - odparła.
Marlee i Nicholas doszli do wniosku, że Fitch zdołał wyśledzić ich wspólną przeszłość w Lawrence, ale nic więcej. Tego zresztą nie musieli sięjeszcze obawiać. Wręcz zależało im na tym, by on właściwie ocenił przebiegłość tego planu oraz konsekwencję, z jaką go realizowali. Tylko odkrycie wcześniejszych faktów z życia Marlee, sprzed jej przyjazdu do Lawrence, mogło pokrzyżować im szyki.
- Oboje wykorzystujecie fałszywe personalia, prawda?
- Nie. Posługujemy się prawnie zarejestrowanymi nazwiskami. Dość już tych pytań na nasz temat, Fitch. To nie my jesteśmy w tej sprawie najważniejsi. Zresztą nie mamy czasu, bierzmy się do roboty.
- Może zacznijmy od tego, że powiesz mi szczerze, jak daleko się posunęłaś w negocjacjach z drugą stroną. Ile ujawniłaś przed Rohrem?
- On o niczym nie wie. Do tej pory przekazałam mu tylko garść informacji i wodziłam trochę za nos, lecz ani razu się jeszcze nie spotkaliśmy.
- Ale poszłabyś do niego, gdybym nie przyjął twojej propozycji?
- Oczywiście. Mnie zależy tylko na pieniądzach, Fitch. Nicholas znalazł się w składzie przysięgłych dlatego, że tak to zostało zaplanowane. Ciężko się napracowaliśmy, żeby doprowadzić do takiej sytuacji. Ten plan musi się powieść, gdyż obie strony procesu są bezgranicznie skorumpowane. Dotyczy to zarówno ciebie i twoich klientów, jak też mnie i Nicholasa. Tyle że my wykazaliśmy się sprytem. Postanowiliśmy zarobić na tej procedurze w taki sposób, żeby niczego nie można było nam udowodnić.
- A co z Rohrem? Nie zacznie niczego podejrzewać, jeśli przegra sprawę? Moim zdaniem już teraz się domyśla, że zawarłaś potajemną umowę z obroną.
- Ale Rohr mnie nie zna. Nigdy nie widział mnie na oczy. - Niewierze.
- Przysięgam, Fitch. Jedynie postępowałam w ten sposób, żeby wzbudzić twoje obawy, lecz nigdy nie doszło do spotkania. Zorganizowałabym je dopiero wówczas, gdybyś nie przyjął moich warunków.
- Wiedziałaś jednak, że je przyjmę?
- Jasne. Zakładaliśmy w ciemno, że zechcesz wypłacić każdą sumę, byle tylko uzyskać korzystne orzeczenie.
Nasuwały mu się kolejne pytania. W jaki sposób dowiedzieli siew ogóle o jego istnieniu? Jak zdobywali zastrzeżone numery jego telefonów? Co pozwalało im zakładać, że Nicholas zostanie wybrany do składu przysięgłych? A przede wszystkim skąd, do cholery, dowiedzieli się o istnieniu Funduszu?
Zamierzał uzyskać odpowiedzi na te pytania któregoś dnia, już po zakończeniu rozprawy, kiedy zniknie wszechobecne napięcie. Z chęcią umówiłby się z Marlee i Nicholasem na dobry obiad i uważnie wysłuchał ich relacji. Jego podziw dla poczynań tej pary wzrastał niemal z minuty na minutę.
- Obiecaj mi jeszcze, że nie wyrzucisz ze składu Lonniego Shavera - poprosił.
- To ci mogę obiecać, Fitch, pod warunkiem, że wyjawisz powody, dla których jesteś z niego tak bardzo dumny.
- Shaver jest po naszej stronie.
- Skąd możesz być tego pewien?
- Mam swoje sposoby.
- Daj spokój, Fitch. Skoro nam obojgu zależy na takim samym orzeczeniu, to czemu nie mielibyśmy okazać sobie choć trochę zaufania?
- Mógłbym powiedzieć dokładnie to samo. A czemu pozbyliście się ze składu Herrery?
- Już ci mówiłam. To obłudny typek. Nie lubił Nicholasa, zresztą z wzajemnością. Poza tym Nicholas już wcześniej nawiązał bliższą znajomość z Henrym Vu. Nic więc nie straciliśmy.
- Dlaczego wyeliminowaliście Stellę Hulic?
- Żeby uwolnić skład od jej wpływu. Była diabelnie opryskliwa, roztaczała wokół siebie atmosferę dezorganizacji.
- Kto będzie następny?
- Nie wiem. Pozostała nam jeszcze jedna możliwość. Kogo chciałbyś się pozbyć?
- Tylko nie Lonniego.
- Z jakich powodów?
- Powiedzmy, że Shaver został kupiony i sowicie wynagrodzony. Jego nowy pracodawca wykona każde nasze polecenie.
- Kogo jeszcze zdążyłeś przekupić i odpowiednio wynagrodzić? - Nikogo.
- Nie zalewaj, Fitch. Chcesz wygrać ten proces, czy nie?
- Pewnie że chcę.
- To wyłóż karty na stół. Oferuję ci najprostszą metodę uzyskania korzystnego orzeczenia.
- A jednocześnie najdroższą.
- Chyba nie oczekiwałeś, że załatwisz to tanim kosztem? Co chcesz zyskać, zachowując przede mną tajemnice?
- Co miałbym zyskać, gdybym ci je ujawnił?
- To chyba oczywiste. Jeśli powiesz mi prawdę, ja przekażę wiadomości Nicholasowi, a jemu to ułatwi orientację w kwestii podziału głosów. Będzie wiedział, na kim skoncentrować swoje wysiłki. Co masz na Gladys Card?
- Nic. Ona pójdzie za większością. A co o niej sądzi Nicholas?
- To samo. Angel Weese?
- Pali i jest czarnoskóra. Na dwoje babka wróżyła. Być może także pójdzie za większością. Jakie jest wasze zdanie?
- Prawdopodobnie przejmie opinię Loreen Duke.
- Tylko czyją opinię przejmie Duke? - Nicholasa.
- Ilu macie takich przysięgłych, którzy powinni zaakceptować jego argumenty? Ilu członków liczy obecnie ta paczka?
- Zacznijmy od Fernandeza. Ponieważ Jerry sypia z Sylvią, ją również możemy wliczyć. Jeśli dodamy Loreen, to będziemy mieć także Angel. Fitch na chwilę wstrzymał oddech.
- To dopiero pięcioro. Na tym koniec?
- Szósty jest Henry Vu. To pewniaki. Teraz kolej na ciebie, Fitch. Możesz zacząć wyliczanie od siódmego głosu. Masz coś na Savelle'a?
Adwokat sięgnął po notatnik, jakby nie był pewien. Ale wszystkie zapiski, jakie przyniósł w aktówce, przeglądał szczegółowo dziesiątki razy.
- Nie. Naszym zdaniem on jest całkiem nieobliczalny - rzekł ze smutkiem, jak gdyby przyznawał się w ten sposób do porażki, którą zakończyły się wszelkie próby znalezienia jakiegoś haka na Savelle'a.
- A na Hermana?
- Też nie. Co o nim sądzi Nicholas?
- Grimes będzie dokładnie ważył opinie pozostałych przysięgłych, co jeszcze nie znaczy, że pójdzie za większością. Nie nawiązał żadnych bliższych znajomości, ale nie jest też powszechnie nie lubiany. Wygląda na to, że będzie głosował według własnego uznania, bez względu na resztę.
- Ale chyba już się skłania ku którejś ze stron?
- Trudno go rozgryźć, ponieważ bardzo się przejmuje rolą przewodniczącego składu i bezwzględnie przestrzega zaleceń sędziego, zabraniających dyskusji na temat sprawy.
- I w ten sposób utrudnia nam zadanie.
- Spokojnie. Nicholas zbierze dziewięć głosów, może nawet więcej, jeszcze przed zamknięciem obrad. Potrzebuje tylko trochę wsparcia w kwestii niektórych osób.
- Na przykład? - RikkiColeman.
Fitch upił duży łyk kawy i odstawił kubek, nie spuszczając wzroku z jej twarzy. Przygładził palcami wąsy. Marlee także obserwowała go uważnie.
- Na nią może by się i coś znalazło - mruknął.
- Czemu nie chcesz zagrać ze mną w otwarte karty, Fitch? Albo masz coś na nią, albo nie. Jeśli mi nie powiesz, żebym mogła się podzielić tą wiedzą z Nicholasem, i będziesz uparcie trzymał się swoich tajemnic, to pozostanie ci tylko liczyć na szczęśliwy traf.
- Powiedzmy, że chodzi o dość paskudny osobisty sekret, którego nie wyjawiła nawet przed mężem.
- Więc ty wolisz to zachować w sekrecie przede mną? - spytała ze złością. - Myślałam, że pracujemy razem.
- Owszem, ale nie jestem pewien, czy na tym etapie powinienem ci zdradzać wszystkie tajemnice.
- Jak sobie chcesz, Fitch. Domyślam się, że to coś z jej przeszłości. Jakiś romans, aborcja, a może sprawa kryminalna?
- Jeszcze się zastanowię, czy ci powiedzieć.
- Więc zrób to jak najszybciej. Jeśli ty nie ujawnisz swoich atutów, ja postąpię tak samo. A co z Millie?
Serce zabiło mu mocniej, starał się jednak niczego po sobie nie okazywać. Nie wiedział, ile naprawdę może jej powiedzieć. Instynkt mu podpowiadał, żeby zachować ostrożność. Planowali się znowu spotkać nazajutrz i następnego dnia, toteż miał wystarczająco dużo czasu do namysłu, by zdecydować, czy wyznać jej wszystko o Rikki oraz Millie, a może nawet o Lonniem. Nie spiesz się, nakazał sobie w myślach.
- Nic nie mam na Millie - rzekł, po czym spojrzał na zegarek, przyszło mu bowiem do głowy, że właśnie w tej chwili biedny Hoppy siedzi w samochodzie, w towarzystwie trzech mężczyzn, których uważa za agentów FBI, i usiłuje znaleźć wyjście z kłopotliwej sytuacji.
- Na pewno, Fitch?
Nicholas natknął się na Hoppy'ego tydzień wcześniej w korytarzu motelu, tuż przed wejściem do pokoju Millie, kiedy tamten przyniósł bombonierkę i kwiaty. Zamienili parę słów. A następnego dnia Nicholas zauważył Hoppy'ego na sali sądowej . Na jego twarzy malowała się wówczas troska, zresztą sporo dawał do myślenia już sam ten przejaw nagłego zainteresowania zeznaniami świadków po trzech tygodniach od rozpoczęcia procesu.
Skoro za poczynaniami obrony stał Fitch, Nicholas i Marlee doszli do wniosku, że każdy z przysięgłych jest potencjalnym obiektem nacisków i prób zastraszania.
Dlatego też Easter bacznie wszystkich obserwował. Często kręcił się po korytarzu, kiedy w ramach wizyt prywatnych przybywali goście, zazwyczaj przyglądał im się także, kiedy wychodzili z motelu. Nastawiał ucha wszelkim plotkom krążącym na sali konferencyjnej. Nauczył się przysłuchiwać co najmniej trzem rozmowom jednocześnie, kiedy po lunchu całą grupą wyruszali na spacer. Sporządzał notatki na temat każdej niezwykłej osoby, jaka pojawiała się na sali sądowej, przydzielał im nawet własne określenia i przezwiska.
Lecz do tej pory mogli się jedynie domyślać, że Fitch próbuje wpłynąć na Millie za pośrednictwem jej męża. Państwo Dupree tworzyli pozornie bardzo zgodną, kochającą się parę, wydawali się więc wręcz idealnym obiektem do brudnych rozgrywek adwokata.
- Na pewno. Nic nie mam na Millie.
- Ostatnio zachowuje się dość dziwnie - skłamała Marlee.
Cudownie, pomyślał Fitch. Więc jednak intryga wokół Hoppy'ego przynosiła jakieś rezultaty.
- Powiedz lepiej, co Nicholas myśli na temat Royce'a, ostatniego rezerwowego - rzekł.
- To prostak, nie ma za grosz własnego zdania. Łatwo go będzie owinąć sobie wokół palca. Takim jak on można wcisnąć w rękę pięć tysięcy i już się będzie ich miało w kieszeni. To jeszcze jeden z powodów, dla których Nicholas wolałby wyeliminować Savelle'e. Z Roycem sprawa powinna być o wiele prostsza.
Jej wzmianka o drobnej łapówce pobudziła wyobraźnię Fitcha. Ileż to już razy, przy okazji podobnych rozpraw, marzył o znalezieniu takiego aniołka jak Marlee, przebiegłego spryciarza o lepkich palcach, który zechciałby dla niego za pieniądze odpowiednio ustawić cały skład przysięgłych. Nadal nie potrafił uwierzyć, że ostatecznie jego marzenia się ziściły.
- Kto jeszcze mógłby wziąć forsę? - zapytał ochoczo.
- Jerry jest spłukany, ma sporo długów w kasynach, a w dodatku szykuje mu się niezbyt przyjemna sprawa rozwodowa. Przydałoby mu się co najmniej ze dwadzieścia tysięcy. Nicholas jeszcze nie rozmawiał z nim otwarcie o pieniądzach, ale zamierza to uczynić w najbliższy weekend.
- To znaczy, że wydatki będą stale rosły - mruknął Fitch, usiłując zachować powagę.
Marlee zaśmiała się głośno, nie przestała chichotać nawet wtedy, kiedy Fitch nagle spoważniał. Jemu bowiem wcale nie było wesoło. Obiecał jej niedawno dziesięć milionów dolarów, a i z tych dwóch, które przeznaczył ostatnio na bieżące wydatki zespołu obrony, niewiele już zostało. Mógł się jedynie pocieszać myślą, że przedsiębiorstwa czterech jego klientów były warte w sumie około jedenastu miliardów.
Radosny nastrój szybko prysnął i przez dłuższą chwilę panowało milczenie. Wreszcie Marlee spojrzała na zegarek i powiedziała:
- Zapisz to sobie, Fitch. Jest w tej chwili piętnasta trzydzieści czasu wschodnioamerykańskiego. Pieniądze nie trafią do Singapuru. Masz przelać te dziesięć milionów do banku Hanwa na Antylach Holenderskich. I zrobić to jak najszybciej.
- Hanwa?
- Tak. To bank koreański. W dodatku pieniądze nie trafią na moje konto, lecz na twoje.
- Aleja nie mam tam swojego konta.
- Otworzysz je telegraficznie. - Wyjęła z torebki plik złożonych papierów i położyła przed nim na stoliku. - Oto wszystkie niezbędne formularze oraz instrukcje.
- Jest już za późno, żeby to zrobić jeszcze dzisiaj - odparł, sięgając po papiery. - A jutro sobota.
- Nie wymądrzaj się, Fitch, tylko przeczytaj instrukcje. Wszystko pójdzie gładko, jeśli zrobisz to, co powiedziałam. Bank Hanwa jest zawsze otwarty dla wybranych klientów. Chcę, żeby w ciągu weekendu pieniądze trafiły na Antyle i zostały zdeponowane na twoim koncie.
- Jak się dowiesz, że przelew został zrealizowany?
- Pokażesz mi telegraficzne potwierdzenie przyjęcia zlecenia. Zabiorę całą sumę z tego konta jeszcze przed odesłaniem przysięgłych na naradę, dokonam przelewu z banku Hanwa na moje prywatne konto. I chciałabym to zrobić w poniedziałek z samego rana.
- A jeśli przysięgli wcześniej rozpoczną obrady?
- Zapewniam cię, Fitch, że orzeczenie nie zostanie ogłoszone, dopóki pieniądze nie znajdą się na moim koncie. Masz na to moje słowo. A gdybyś z jakichś powodów postanowił nas wykołować, to mogę ci także obiecać głośne orzeczenie na korzyść powoda. Odszkodowanie będzie bardzo wysokie.
- Lepiej o tym nie wspominaj.
- W porządku. Wszystko zostało starannie zaplanowane, Fitch, więc postaraj się tego nie sknocić. Zrób dokładnie tak, jak ci powiedziałam. I zabierz się do tego już w tej chwili.

Wendall Rohr krzyczał na doktora Gunthera przez półtorej godziny, kiedy więc przesłuchanie dobiegło końca, wszyscy obecni na sali byli zdenerwowani. Chyba tylko sam Rohr mógł się cieszyć jakim takim nastrojem, ponieważ ani trochę się nie przejmował efektami swoich poczynań. Zwłaszcza przysięgli mieli tego dosyć. Była już prawie siedemnasta, w piątek, a to oznaczało, że kolejny tydzień rozprawy dobiegł końca. Nadchodził jeszcze jeden weekend w pokojach "Siesta Inn".
Sędzia Harkin bardzo się niepokoił atmosferą panującą wśród przysięgłych. Panowało powszechne znudzenie, dominował nastrój irytacji. Wszyscy mieli po dziurki w nosie przesiadywania na sali sądowej i słuchania wystąpień, które już nikogo nie interesowały.
Równie zmartwieni byli prawnicy, gdyż przysięgli zdawali się w ogóle nie reagować na wydźwięk składanych zeznań. Albo ostentacyjnie ziewali, albo też spuszczali głowy na piersi. Jeśli nie gapili się bezmyślnie w jakiś punkt przestrzeni, to szczypali się w udo, żeby nie zasnąć. I tylko Nicholas nie był zasmucony tą sytuacją. Jemu wręcz zależało na tym, aby wszyscy odczuwali tak silne zmęczenie, że gotowi byliby podnieść kolejny bunt. Zdesperowany tłum wymagał silnego przywódcy.
Podczas ostatniej popołudniowej przerwy na kawę przygotował formalny wniosek do sędziego, aby ten zarządził dodatkową sesję w sobotę. Wcześniej, podczas lunchu, przedyskutował tę propozycję z resztą składu, ale rozmowa trwała zaledwie parę minut, ponieważ dobrze się do niej przygotował i dysponował odpowiedziami na wszelkie pytania. Bo i po co mieliby tracić czas w motelu, kiedy równie dobrze mogliby wrócić na salę i spróbować jak najszybciej zakończyć ten maraton?
Toteż każdy z pozostałej dwunastki ochoczo złożył swój podpis pod tym wnioskiem i Harkin został postawiony w sytuacji bez wyjścia. Sobotnie posiedzenia należały do rzadkości, niemniej czasami je organizowano, zwłaszcza w takich wypadkach, kiedy przysięgli byli objęci sekwestracją.
Sędzia wezwał Cable'a do swego stołu i wydusił z niego odpowiedź na pytanie, czego się jutro mogą spodziewać. Z widocznym ociąganiem adwokat wyznał, że obronie wystarczy jeszcze jeden dzień na przyjmowanie zeznań rzeczoznawców. Z kolei Rohr oświadczył, że strona powodowa nie widzi potrzeby powoływania dodatkowych świadków. Zresztą organizowanie sesji w niedzielę w ogóle nie wchodziło w rachubę.
- Rozprawa dobiegnie końca w poniedziałek - oznajmił Harkin przysięgłym. - Obrona jutro zakończy przesłuchiwanie swoich świadków, a w poniedziałek rano wysłuchamy przemówień końcowych pełnomocników obu stron. Około południa powinniśmy zakończyć sesję i będą państwo mogli rozpocząć obrady. Nic więcej nie mogę dla państwa zrobić.
Po raz pierwszy od dłuższego czasu na twarzach przysięgłych zagościły uśmiechy. Skoro perspektywa zakończenia rozprawy była już tak bliska, mogli jeszcze jakoś przecierpieć ten jeden weekend w odosobnieniu.
W ten piątek mieli jechać na obiad do pewnej znanej restauracji w Gulfbort. Później czekały ich cztery godziny wizyt prywatnych, na które sędzia zezwolił im także w sobotę oraz w niedzielę. Wreszcie pożegnał przysięgłych, jeszcze raz przepraszając ich za wszelkie niedogodności.
A po zakończeniu posiedzenia spędził jeszcze dwie godziny z prawnikami, rozpatrując kilkanaście nowych wniosków formalnych.

ROZDZIAŁ 33
Hoppy przyjechał późno, bez kwiatów i bombonierki, bez szampana i wyszukanych potraw, lecz jedynie ze swą zbolałą duszą, którą musiał podać żonie jak na tacy. Już od drzwi wziął ją pod rękę i poprowadził w stronę łóżka. Przysiadł na brzegu i zaczął coś pokrętnie tłumaczyć, ale zaraz się rozkleił i ukrył twarz w dłoniach.
- Co się stało, Hoppy? - zapytała przestraszona, w jednej chwili zyskując przeświadczenie, że za chwilę usłyszy jakieś przerażające wyznanie.
Już wcześniej zauważyła, że ostatnio był nieswój. Usiadła obok niego, położyła mu dłoń na kolanie i zajrzała w oczy. A Hoppy zaczął od stwierdzenia, że jest ostatnim idiotą. Zaczął powtarzać w kółko, że z pewnością nie uwierzy, co on narobił, że na pewno nie spodziewała się po nim takiej głupoty. Wreszcie przerwała mu stanowczo:
- Więc cóżeś takiego narobił?!
Ogarnęła go nagle złość, był wściekły na samego siebie. Zacisnął zęby, wydął wargi, jęknął głośno i zaczął złorzeczyć na Todda Ringwalda i KLX Property Group, na projekt Stillwater Bay i na Jimmy'ego Hulla Moke'a. To był spisek! Przecież do tej pory zajmował się wyłącznie własnymi sprawami i nie szukał kłopotów, przejmował pod opiekę drobne, zaniedbane posiadłości, starając się jakoś pomóc nowobogackim w rozpoczęciu nowego życia w czarującej wiejskiej okolicy. Że też musiał się zjawić ten elegancik z Las Vegas, z grubym plikiem planów pod pachą, które zrobiły na Hoppym takie wrażenie, jakby trafił na prawdziwą żyłę złota!
Och, jak mógł być aż tak głupi! Ponownie stracił panowanie i zaczął szlochać.
Kiedy doszedł w swej relacji do wizyty w ich domu dwóch agentów FBI, Millie nie wytrzymała i krzyknęła:
- W naszym domu?!
- Niestety, tak.
- Och, mój Boże! A gdzie w tym czasie były dzieci?
Hoppy opowiedział jej szczegółowo, jak to nakłonił obu agentów, żeby rozmowa odbyła się w biurze. A tam Napier i Nitchman zademonstrowali mu kasetę z zapisem jego rozmowy z Jimmym Hullem.
To było przerażające, ale jakoś się zmusił, żeby brnąć dalej.
Millie także zaczęła płakać i Hoppy'emu trochę ulżyło. Pomyślał, że być może nie zostanie potraktowany zbyt ostro. Zaczął relacjonować dalej.
Doszedł do spotkania z panem Cristano na jachcie. Mnóstwo osób w Waszyngtonie, naprawdę porządnych i uczciwych ludzi, było bardzo zaniepokojonych toczącą się rozprawą. Zwłaszcza republikanie. No a jemu groziło oskarżenie o przestępstwo kryminalne. Dlatego też przystał na proponowaną ugodę.
Millie nagle przestała szlochać, spoważniała i otarła policzki wierzchem dłoni.
- Kiedy ja wcale nie jestem pewna, czy chcę głosować za orzeczeniem na korzyść producenta papierosów - rzekła zmieszana.
Hoppy również błyskawicznie się pozbierał.
- To wspaniale. Pozbędziesz się mnie na pięć lat tylko dlatego, że zagłosujesz w zgodzie z własnym sumieniem. Oprzytomniej wreszcie.
- To jest nieuczciwe - oznajmiła i spojrzała na swoje odbicie w dużym lustrze wiszącym obok szafy. Była zdruzgotana.
- Świetnie wiem, że to nieuczciwe. A czy będzie uczciwie, jeśli bank zażąda spłaty pozostałego kredytu za nasz dom, jeśli wyląduję w więzieniu? Co się stanie z dziećmi, Millie? Pomyśl o nich. Troje z nich uczy się w college'u, a dwoje studiuje. Już pomijam sprawę ich upokorzenia. Zastanów się tylko, kto im zapewni możliwość kontynuacji nauki.
Hoppy miał tę przewagę nad żoną, że bardzo długo przygotowywał się do rozmowy. Natomiast Millie odbierała to tak, jakby cały świat nagle zwalił jej się na głowę. Nie umiała nawet na tyle pozbierać myśli, żeby zadać rozsądne pytanie. W innych okolicznościach Hoppy'emu byłoby jej zapewne strasznie żal.
- Nie mogę uwierzyć, że do tego doszło - powiedziała.
- Bardzo mi przykro, Millie. Przepraszam. Popełniłem olbrzymi błąd. A teraz ty będziesz musiała za to zapłacić.
Pochylił się nisko, oparł łokcie na kolanach i smętnie zwiesił głowę. - Nie tylko ja będę musiała zapłacić, ale wszyscy biorący udział w rozprawie. Jego w najmniejszym stopniu nie obchodzili inni ludzie, lecz w porę ugryzł się w język.
- Wiem o tym, kochanie. Dopuściłem się rzeczy karygodnej.
Millie zacisnęła palce na jego dłoni, toteż Hoppy postanowił sięgnąć po najcięższe argumenty.
- Nie powinienem ci tego mówić, ale kiedy agenci FBI zjawili się w naszym domu, przyszło mi na myśl, żeby kupić rewolwer i zakończyć to wszystko za jednym zamachem.
- Chciałeś ich zabić?!
- Nie ich, tylko siebie. Chciałem strzelić sobie w łeb.
- Och, Hoppy...
- Mówię poważnie. Myślałem o tym wiele razy w ciągu minionego tygodnia. Naprawdę wolałbym pociągnąć za spust, niż narażać całą rodzinę na tak wielkie nieprzyjemności.
- Ty głuptasie - szepnęła i znowu zaczęła płakać.

Fitch początkowo zamierzał sfałszować potwierdzenie przelewu, ale po dwóch rozmowach telefonicznych i wymianie kilku faksów ze swoimi współpracownikami z Waszyngtonu doszedł do wniosku, że nie byłoby to bezpieczne. Marlee chyba faktycznie dużo wiedziała na temat przekazów telegraficznych, trudno było też ocenić, jakie ma powiązania z pracownikami tego banku na Antylach Holenderskich. Sądząc po skuteczności jej działania w innych sprawach, miała tam zapewne swojego człowieka, który tylko czekał na wpłynięcie pieniędzy. Nie warto więc było ryzykować.
Także przez telefon odnalazł w Waszyngtonie pewnego byłego urzędnika Departamentu Skarbu, prowadzącego obecnie własną firmę konsultingową, który świetnie znał sposoby błyskawicznego przesyłania pieniędzy metodą telegraficzną. Fitch przekazał mu w rozmowie główne elementy tejże sprawy, po czym przesłał faksem kopie formularzy oraz instrukcje, jakie dostał od Marlee. Tamten, zapoznawszy się z dokumentami, ocenił, że dziewczyna musi być fachowcem, po czym zapewnił Fitcha, że pieniądze na jego koncie będą całkowicie bezpieczne, przynajmniej do czasu wykonania następnego przelewu. Bo skoro konto miało być otwarte na jego nazwisko, to Marlee nie miała do niego żadnego dostępu bez specjalnego upoważnienia. Uzyskanie potwierdzenia dokonanej operacji finansowej nie stanowiło żadnego problemu, ale rozmówca przestrzegł Fitcha, by nie pokazywał dziewczynie całego dokumentu, gdyż musiała się na nim znaleźć nazwa banku oraz numer konta, z którego pochodziły pieniądze, jak również numer świeżo otwartego konta w banku Hanwa.
W chwili zawarcia umowy z Marlee Fundusz zawierał sześć i pół miliona dolarów. W ciągu piątkowego popołudnia Fitch porozumiał się z prezesami firm wchodzących w skład Wielkiej Czwórki i polecił każdemu z nich przekazać do Funduszu po dwa miliony. A ponieważ nie miał czasu odpowiadać na jakiekolwiek pytania, obiecał im udzielić wyjaśnień w późniejszym czasie.
W ten oto sposób jeszcze w piątek, o siedemnastej piętnaście, dziesięć milionów dolarów z tajnego konta Funduszu w pewnym nowojorskim banku zostało przesłanych do banku Hanwa na Antylach Holenderskich, gdzie już czekano na ten przelew. Nowe konto otwarto w chwili nadejścia pieniędzy, a jego numer został wpisany do dokumentów potwierdzających wykonaną operację, które z Hanwy natychmiast przesłano faksem do Nowego Jorku.
Fitch nie zdziwił się ani trochę, że Marlee, która zadzwoniła o wpół do siódmej wieczorem, już wiedziała o transferze pieniędzy. W dodatku sama mu poleciła, żeby zamazał na potwierdzeniu numery kont i dokładnie o dziewiętnastej pięć przesłał ten dokument faksem do recepcji motelu "Siesta Inn".
- To chyba trochę ryzykowne, nie sądzisz? - zapytał.
- Rób co ci mówię. O tej porze Nicholas będzie czekał przy aparacie, a recepcjonistka z nocnej zmiany uważa go za bardzo miłego chłopca.
Kwadrans po dziewiętnastej Marlee zadzwoniła po raz drugi z wiadomością, że Easter odebrał potwierdzenie i uznał je za autentyczne. Kazała mu się stawić w jej gabinecie nazajutrz dokładnie o dziesiątej. Fitch ochoczo przystał na tę propozycję.
Mimo że fizycznie pieniądze jeszcze nie przeszły z rąk do rąk, on był już gotów świętować wielki sukces. Przywołał do siebie Josego i poszli na długi spacer, co zdarzało się niezwykle rzadko. Chłodne, rześkie powietrze pobudzało do życia. Ulice były niemal całkowicie opustoszałe.
Rozmyślał o tym, że właśnie w tej chwili jeden z przebywających w odosobnieniu przysięgłych trzymał w rękach dokument, na którym aż w dwóch miejscach widniał zapis: "$ 10000000". I nie tylko ten jeden przysięgły, ale cały skład należał już do niego. Proces dobiegł końca. Tylko ze względów formalnych musiał odłożyć fetowanie do czasu oficjalnego ogłoszenia decyzji, ale z praktycznego punktu widzenia było już po rozprawie. Po raz kolejny odniósł zwycięstwo. Co więcej, wygrał w sytuacji, kiedy nieunikniona zdawała się porażka. Kosztowało go to znacznie więcej niż poprzednio, ale takich nakładów wymagały okoliczności. Psuła mu nieco humor perspektywa narzekań Jankle'a i jego trzech kompanów na ogromne koszty, ale do utyskiwań zdążył się już przyzwyczaić. Ostatecznie kręcenie nosem należało niejako do obowiązków prezesów dużych przedsiębiorstw.
Bo o rzeczywistych kosztach nikt nie chciał nawet wspominać - o faktycznej cenie rozstrzygnięcia na korzyść powoda, gdyż zasądzone odszkodowanie z pewnością przekraczałoby dziesięć milionów dolarów, jak też o kosztach setek następnych tego typu pozwów.
Na razie Fitch cieszył się tą krótką chwilą wytchnienia, chociaż do końca jego pracy było jeszcze daleko. Nie mógł sobie pozwolić na odpoczynek, dopóki nie dowie się wszystkiego o Marlee - skąd pochodziła, co nią kierowało, jak i kiedy wpadła na ten genialny pomysł. Kryło się za tym coś, co musiał poznać, ponieważ nie wyjaśnione tajemnice najbardziej go przerażały. A odpowiedzi na swoje pytania mógł uzyskać jedynie poprzez ujawnienie prawdziwej tożsamości dziewczyny. Bez tego nie mógł być nawet pewien pomyślnego zakończenia rozprawy.
Pogrążony w takich rozważaniach, już po przejściu kilkuset metrów poczuł nawrót rozgoryczenia i złości.

Derrick dotarł do holu i ostrożnie zaglądał przez uchylone drzwi do sekretariatu, kiedy jakaś przechodząca kobieta zapytała, czego sobie życzy. Trzymała naręcze kartonowych teczek i wyglądała na zapracowaną. Mimo że dochodziła dwudziesta i był piątkowy wieczór, pomieszczenia kancelarii tętniły życiem.
Chciał się zobaczyć z adwokatem - z jednym z tych prawników obrony, których widywał na sali sądowej - żeby na osobności zamienić z nim parę słów. Przygotował się do tej wizyty i wbił sobie w pamięć nazwiska Durwooda Cable'a oraz
kilku jego współpracowników. Odnalazł siedzibę kancelarii, lecz jeszcze przez dwie godziny siedział w samochodzie, układając w myślach właściwe zdania, kojąc rozdygotane nerwy i zbierając się na odwagę, żeby w końcu wejść do biura.
Tutaj zaś nigdzie w zasięgu wzroku nie zauważył nikogo ciemnoskórego.
Czyż nie było więc prawdą, że wszyscy prawnicy to krętacze? Wcześniej doszedł do wniosku, iż skoro przeciwna strona była gotowa mu zapłacić za pomoc, to zapewne każdy adwokat musiał pałać chęcią do zapłacenia łapówki. Ostatecznie on miał coś na sprzedaż, oni zaś należeli do bardzo bogatych kupców. Trzeba było wykorzystać tę wyjątkową okazję.
Poczuł jednak całkowitą pustkę w głowie, kiedy sekretarka przyjrzała mu się uważnie, po czym zaczęła nerwowo zerkać na boki, jakby szukała czyjejś pomocy. Cleve przy każdym spotkaniu powtarzał, że jego propozycja jest sprzeczna z prawem i że łatwo mogą zostać zdemaskowani, jeśli będzie chciwy na pieniądze. Dlatego teraz obleciał go nagle paraliżujący strach.
- Przepraszam, czy zastałem pana Cable'a? - bąknął nieśmiało.
- Kogo? - Sekretarka zmarszczyła brwi. - Pana Cable'a.
- Tutaj nikt taki nie pracuje. A o co chodzi?
Przez sekretariat przeszła grupa młodych, elegancko ubranych prawników. Obrzucili go takim spojrzeniem, jakby chcieli dać do zrozumienia, że to nie jest miej sce dla niego. Derrick nagle poczuł, że nie ma już niczego do zaoferowania. Był pewien, że trafił do właściwej kancelarii, ale pomylił nazwisko, jak i pomylił się z własnymi wyobrażeniami, a już za nic w świecie nie chciał iść do więzienia.
- Przepraszam, to chyba pomyłka - wymamrotał, na co sekretarka uśmiechnęła się wyrozumiale.
Tak, to jasne, że pan się pomylił, a teraz proszę stąd wyjść - zdawało się mówić jej spojrzenie. Derrick pospiesznie sięgnął do plastikowego pojemniczka na biurku i wyjął z niego kilka wizytówek. Zamierzał pokazać je Cleve'owi na dowód swojej wizyty w kancelarii obrony.
Bąknął słowa przeprosin i pospiesznie wyszedł z biura. Czekała na niego Angel.

Millie łkała w poduszkę i przewracała się z boku na bok aż do północy. Wreszcie wstała, włożyła swój ulubiony strój sportowy - trochę już podniszczony jednoczęściowy elastyczny czerwony kostium, prezent od któregoś z dzieci na ostatnią gwiazdkę - i po cichu wyśliznęła się na korytarz. Ale Chuck siedział na swoim posterunku przy tylnych drzwiach i powitał ją uprzejmie. Wyjaśniła w kilku słowach, że chciała się tylko czegoś napić, po czym dała nura do pogrążonej w półmroku "sali balowej", skąd dobiegały jakieś przytłumione głosy. Wewnątrz Easter siedział sam, na kanapie, zajadał z dużej miski podgrzaną w kuchence mikrofalowej prażoną kukurydzę, popijał wodę sodową i oglądał transmisję meczu rugby z Australii. Już jakiś czas temu sala telewizyjna została wyłączona spod rygorystycznego nakazu zachowania ciszy nocnej.
- Nie śpisz o tak późnej porze? - spytał, zdziwiony, sięgając po pilota, żeby ściszyć odbiornik.
Millie usiadła obok niego na fotelu, tyłem do wejścia. Oczy miała zaczerwienione i podkrążone, a włosy w nieładzie. Ale w tej chwili wcale o to nie dbała. Na co dzień jej dom tętnił życiem nastolatków, którzy ciągle się kręcili po pokojach, przyjmowali swoich gości, chodzili po coś do jedzenia bądź oglądali telewizję, toteż często widywali ją w tym stroju gimnastycznym, który zresztą właśnie od nich dostała w prezencie. Millie starała się być wzorową matką dla wszystkich, którzy w danej chwili przebywali w jej domu.
- Nie mogłam zasnąć. A ty? - zapytała.
- Ja także bardzo źle tu sypiam. Masz ochotę na prażoną kukurydzę?
- Nie, dziękuję.
- Hoppy wpadł dzisiaj z wizytą?
- Tak.
- Sprawia na mnie wrażenie bardzo sympatycznego.
Zamyśliła się na chwilę, wreszcie odparła:
- Bo jest sympatyczny.
Przez dłuższy czas siedzieli w milczeniu, jakby oboje się zastanawiali nad tematem do rozmowy.
- A może chcesz obejrzeć film? - odezwał się wreszcie Nicholas.
- Nie. Czy mogę cię o coś zapytać? - rzekła bardzo poważnym tonem, na co Easter szybko sięgnął po pilota i wyłączył telewizor.
Pokój oświetlała tylko słaba nocna lampka stojąca na stoliku w kącie.
- Oczywiście. Wyglądasz na zmartwioną.
- To pytanie dotyczące przepisów prawa.
- Słucham. Postaram się odpowiedzieć, jeśli tylko będę umiał.
- W porządku. - Millie zaczerpnęła głęboko powietrza i nerwowo splotła palce na kolanach. - Co zrobić, jeśli któryś przysięgły zyskuje przekonanie, że nie może zachować obiektywizmu i kierować się poczuciem sprawiedliwości. Jak powinien wówczas postąpić?
Nicholas spojrzał na ścianę, po chwili przeniósł wzrok na sufit, wreszcie pociągnął łyk wody sodowej.
- Myślę, że to zależy od powodów, które skłaniają do takiego wniosku - odparł powoli.
- Niezbyt rozumiem.
Spojrzała mu w twarz. Uważała go za bardzo inteligentnego i nadzwyczaj miłego. Jej najmłodszy syn zamierzał studiować prawo, liczyła więc na to, że będzie równie mądry jak Easter.
- Może pomówmy wprost, przestańmy rozpatrywać sytuacje hipotetyczne - rzekł. - Zakładam, że w tym wypadku chodzi o ciebie, zgadza się?
- Tak.
- A więc od czasu rozpoczęcia procesu zaszło coś, co wpłynęło na możliwość zachowania przez ciebie obiektywizmu i kierowania się poczuciem sprawiedliwości?
- Tak - odparła powoli, z ociąganiem.
Nicholas zamyślił się na chwilę, po czym rzekł:
- Sądzę, że wiele zależy od tego, czy powodem owego przekonania jest coś, co usłyszałaś na sali obrad, czy też coś, co wydarzyło się poza sądem. W trakcie trwania rozprawy przysięgli wciąż ulegają różnym wpływom i przychylają się do racji którejś ze stron. Nie ma w tym niczego złego. To naturalny proces kształtowania opinii przysięgłych, który służy nakłonieniu ich do głosowania za takim czy innym rozstrzygnięciem.
Millie potarła palcami jedno oko i cicho zapytała:
- A jeśli powód jest inny? Jeśli takie przekonanie wynika z czegoś, co wydarzyło się poza salą sądową?
Nicholas sprawiał wrażenie zaszokowanego.
- No cóż. To znacznie poważniejsza sprawa.
- Na ile poważniejsza?
W celu uzyskania odpowiedniego efektu dramatycznego, Easter wstał z kanapy, przysunął sobie krzesło i usiadł naprzeciwko niej. Niemalże stykali się kolanami.
- Co się stało, Millie?
- Potrzebuję pomocy, a nie mam się do kogo zwrócić. Siedzę zamknięta w tym strasznym motelu, z dala od rodziny oraz przyjaciół, i nawet nie mam z kim porozmawiać. Czy ty mógłbyś mi pomóc?
- Postaram się.
Chyba po raz setny tego wieczoru łzy napłynęły jej do oczu.
- Dziękuję. Jesteś taki miły. Poza tym znasz prawo, a ja mam właśnie problem prawny. No i nie mam się do kogo z tym zwrócić.
Raz i drugi pociągnęła nosem. Nicholas podał jej papierową serwetkę.
A później Millie opowiedziała mu o wszystkim.

Lou Dell z niewiadomych powodów obudziła się o drugiej w nocy. Włożyła szlafrok i wyszła na korytarz, aby dokonać pobieżnej inspekcji. W "sali balowej" zastała Nicholasa oraz Millie. Telewizor był wyłączony, oni zaś siedzieli pogrążeni w rozmowie, z dużą miską prażonej kukurydzy stojącą obok nich na stoliku. Easter szybko wyjaśnił, że spotkali się przypadkowo, gdyż żadne z nich nie mogło zasnąć, i zaczęli rozmawiać o swoich rodzinach. Ale wszystko było w porządku, toteż Lou Dell wyszła z pokoju, kręcąc głową.
Nicholas już od pierwszej chwili podejrzewał, że Hoppy padł ofiarą uknutej intrygi, lecz nie powiedział tego głośno. Kiedy Millie przestała płakać, wypytał ją jeszcze o pewne szczegóły i zapisał coś w notesie. Wymusił na niej obietnicę, że nie będzie podejmowała żadnych kroków do czasu ich następnej rozmowy, po czym się pożegnali.
Zaraz po powrocie do swego pokoju zadzwonił do Marlee, a kiedy w słuchawce rozległ się jej zaspany głos, natychmiast przerwał połączenie. Odczekał dwie minuty, po czym nakręcił ten sam numer. Tym razem nikt nie odbierał. Nicholas odliczył sześć sygnałów i odłożył słuchawkę. Znowu odczekał dwie minuty i tym razem zadzwonił pod numer aparatu komórkowego. Marlee odebrała zamknięta w garderobie.
Pospiesznie zrelacjonował jej intrygę, w którą został zamieszany Hoppy Dupree. I dziewczyna nie mogła już wrócić do łóżka. Musiała się błyskawicznie zająć tą sprawą.
Oboje doszli do wniosku, że trzeba zacząć od sprawdzenia nazwisk Napiera, Nitchmana oraz Cristana.

ROZDZIAŁ 34
W sobotę wszystko w sądzie wyglądało dokładnie tak samo jak w pozostałe dni. Ci sami woźni nosili te same uniformy, kancelistki identycznie biegały z jakimiś papierami. Sędzia miał na sobie tak samo czarną togę. Prawnicy siedzieli z równie zasępionymi minami jak od poniedziałku do piątku, a strażnicy byli tak samo znudzeni, a może nawet jeszcze bardziej. Już w parę minut po tym, jak przysięgli zajęli miejsca w ławie, a Harkin odczytał swoje pytania z listy, powróciła stara, dobrze znana z dni powszednich monotonia.
Po nudnym piątkowym wykładzie doktora Gunthera Cable i jego współpracownicy postanowili wnieść do sobotnich obrad nieco ożywienia. Powołano na świadka doktora Olneya - także naukowca, przeprowadzającego jakieś zdumiewające eksperymenty na myszkach - który szybko został uznany za eksperta w swojej dziedzinie. Zaprezentował utrwalone na taśmie wideo doświadczenia z tymi przemiłymi stworzonkami, ewidentnie nadzwyczaj żywotnymi, tryskającymi energią i nie dotkniętymi żadną chorobą. Myszki, podzielone na kilka grup i zamknięte w oddzielnych przeszklonych klatkach, były przez Olneya poddane działaniu dymu papierosowego o różnych stężeniach. Eksperymenty ciągnęły się latami, więc zwierzęta musiały pochłaniać olbrzymie dawki nikotyny i innych trucizn. Lecz mimo tak drastycznych warunków naukowiec nie zaobserwował u nich ani jednego przypadku raka płuc. Nawet te myszki, które niemal się dusiły od dymu, nie pozdychały na raka. Olney z wprawą przedstawiał wszelkie szczegóły swoich doświadczeń. A wypływał z nich oczywisty wniosek: skoro dym tytoniowy nie wywołuje nowotworów u zwierząt laboratoryjnych, to nie może być również powodem chorób ludzi.
Hoppy słuchał tego z uwagą, siedząc na tym samym miejscu widowni, co poprzednio. Obiecał Millie, że wpadnie na salę i doda jej otuchy, jakby sam jego widok miał stanowić wystarczającą rekompensatę za kłopoty, jakich jej przysporzył. Ale nie mógł nic więcej zrobić. W dodatku była to sobota, a więc dzień, kiedy panował ożywiony ruch wśród handlarzy nieruchomości, chociaż agencja Dupree Realty przyjmowała pierwszych klientów zazwyczaj dopiero koło południa. Niemniej, od czasu klęski projektu Stillwater Bay, Hoppy stracił wszelki zapał do pracy. Perspektywa wylądowania na kilka lat w więzieniu spędzała mu sen z powiek.
Na sali pojawił się również Taunton i zasiadł w pierwszym rzędzie widowni po stronie obrony. Był tak samo nienagannie ubrany, z zapałem sporządzał jakieś notatki i tylko od czasu do czasu zerkał na Lonniego, któremu nie trzeba było przypominać o ciążącej na nim odpowiedzialności.
Derrick siedział pod ścianą, lecz odbierał zeznania bez specjalnej ciekawości. Nie opodal niego zajmował miejsce mąż Rikki, Rhea, siedzący w towarzystwie dwójki ich dzieci. Cała trójka pomachała mamie rękoma, kiedy przysięgli wkraczali na salę obrad Nelson Card znalazł się obok pani Grimes, nieco dalej siedziały dwie kilkunastoletnie córki Loreen Duke.
Wszyscy oni przyszli tego dnia do sądu, żeby wesprzeć duchowo swoich najbliższych, a także zaspokoić swą ciekawość. Podczas wizyt prywatnych nasłuchali się przecież tak wiele o szczegółach sprawy, adwokatach, przedstawicielach obu stron, ekspertach i sędzim Harkinie. Chcieli więc teraz wysłuchać osobiście przynajmniej niektórych argumentów, by później w gronie rodzinnym móc dyskutować na temat uchwalonego orzeczenia.

Beverly Monk ocknęła się dopiero koło południa. W głowie jej pulsowało od ginu, prochów i innych używek, których nie mogła sobie przypomnieć. Światło słoneczne ją oślepiało, toteż przesłoniła oczy dłonią, uniosła głowę i dopiero wtedy zauważyła, że leży na gołych deskach podłogi. Owinęła się brudnym kocem, przestąpiła ponad chrapiącym głośno mężczyzną, którego rysów w ogóle nie kojarzyła, i znalazła swoje ciemne okulary na drewnianej skrzyni służącej za prowizoryczną garderobę. Wsunęła je na nos i rozejrzała się dokoła. Na rozległym poddaszu panował straszliwy bałagan, ludzie leżeli na łóżkach, materacach i podłodze, wszędzie walały się puste butelki po alkoholu. Co to za towarzystwo? - pomyślała. Ruszyła w stronę niewielkiego okna, przeskakując ponad ciałami współlokatorek i całkiem jej nie znanych osób. Co tu się działo wczoraj wieczorem?
Szyba była pokryta szronem. Padał drobniutki śnieg, który topił się przy pierwszym kontakcie z ziemią. Beverly przysiadła na stojącym pod oknem pufie i zapatrzyła się na mokre ulice. Ciekawe, ile mi zostało z tego tysiąca dolarów? - pomyślała.
Od okna biło chłodem, kiedy więc zaczerpnęła kilka głębszych oddechów, poczuła się nieco lepiej. Bolesne pulsowanie w głowie nie ustawało, lecz myśli jej się rozjaśniły. Przypomniała sobie nagle, że zanim przed laty poznała Claire Clement, przyjaźniła się ze studentką o imieniu Phoebe, znerwicowaną dziewczyną, która przez pewien czas kurowała się z poważnego załamania w jakimś zakładzie, lecz niewiele jej to pomogło i przez cały czas była na krawędzi histerii. Phoebe krótko pracowała razem z nimi w barze "U Mulligana", później zniknęła bez śladu. Pochodziła z Wichity i kiedyś wspomniała jej w rozmowie, że znała jakiś sekret z przeszłości Claire, o któ
rym dowiedziała się od byłego chłopaka Clement. Nie był to jednak Jeff Kerr, ale ktoś inny, i gdyby teraz Beverly nie miała tak dokuczliwego kaca, może zdołałaby sobie przypomnieć jego nazwisko.
Wszystko to działo się tak dawno temu.
Ktoś jąknął głośno za jej plecami i znowu nastała cisza. Beverly kiedyś pojechała razem z Phoebe na weekend do Wichity, gdzie mieszkała jej liczna, katolicka rodzina. Ojciec koleżanki był lekarzem, zatem powinno się go odnaleźć bez trudu. Bo jeśli ten szczwany lis, Swanson, wypłacił lekką rączką tysiąc dolarów za kilka ogólnikowych informacji, to ile mógłby zapłacić za bardziej szczegółowe wiadomości o Claire Clement?
Trzeba było odnaleźć Phoebe. Kiedy po raz ostatni miała z nią kontakt, tamta wybierała się, do Los Angeles, aby - podobnie jak ona w Nowym Jorku - popróbować swoich sił na planie filmowym. Wystarczyło więc przekazać te informacje Swansonowi, aby zyskać pieniądze na znalezienie sobie ładniej szego lokum, w miarę możności z porządniejszymi przyjaciółkami, które nie będą urządzały takich libacji.
Tylko gdzie się mogła podziać wizytówka Swansona?

Fitch opuścił poranną sesję w sądzie, czekało go bowiem nudne spotkanie, na które nie miał najmniejszej ochoty. Ale przyjmował bardzo ważnego gościa - Jamesa Locala, właściciela prywatnej agencji wywiadowczej, którą sowicie opłacał za świadczone usługi. Firma Locala, mająca siedzibę w Bethesda, zatrudniała przede wszystkim byłych funkcjonariuszy rządowych instytucji wywiadowczych, a zatem dla tych ludzi wyprawa do jakiegoś małego miasteczka na Środkowym Zachodzie w celu uzyskania informacji o pewnej dobrze się maskującej kobiecie musiała być przerażająco nudna. Najczęściej zajmowali się oni bowiem śledzeniem nielegalnych transportów broni czy poszukiwaniem terrorystów.
Ale zlecenia Fitcha były bardzo opłacalne, w dodatku wiązały się z minimalnym ryzykiem. Nie zmieniało to faktu, że poszukiwania częstokroć okazywały się bezowocne. Z tego też powodu Local przyjechał teraz do Biloxi.
Fitch i Swanson z nikłym zainteresowaniem wysłuchali jego szczegółowej relacji z czterodniowego dochodzenia. Nie natrafiono na żaden wcześniejszy trop po Claire Clement, która przyjechała do Lawrence latem tysiąc dziewięćset osiemdziesiątego ósmego roku. Na początku wynajęła mały jednorodzinny domek, ale podpisała umowę tylko na miesiąc i zapłaciła gotówką. Wtedy to po raz pierwszy w dokumentach - na rachunkach za wodę, gaz, prąd i temu podobnych - pojawiło się jej nazwisko. Jeżeli oficjalnie występowała do sądu o zmianę personaliów, to nie został po tym żaden ślad. Tego rodzaju wnioski objęte są ścisłą tajemnicą, agentom udało sięjednak zyskać do nich dostęp. Claire nie zarejestrowała siew okręgowym spisie wyborców, nie znalazła się ani w kartotece rejestrowanych pojazdów, ani w księgach hipotecznych. Wyrobiła sobie jednak legitymację ubezpieczenia społecznego, gdyż jej numer figurował dwukrotnie w świadectwach pracy, pierwszym z baru "U Mulligana", a drugim ze sklepiku z odzieżą działającym na terenie miasteczka uniwersyteckiego. Nikogo to specjalnie nie zdziwiło, ponieważ legitymację
ubezpieczenia można było łatwo zdobyć, a stanowiła ona najprostszy dokument tożsamości, zwłaszcza dla osób próbujących ukryć swoją przeszłość. Agenci zdołali uzyskać kopię wniosku o wydanie tejże legitymacji, lecz zawarte tam informacje okazały się do niczego nieprzydatne. Claire nie występowała natomiast o wydanie paszportu.
Zdaniem Locala dziewczyna musiała prawnie zmienić nazwisko w innym stanie, a dopiero później, po uzyskaniu nowych personaliów, osiedlić się w Lawrence.
Zgromadzono wszystkie rachunki telefoniczne z jej trzyletniego pobytu w mieście, ale Claire nie przeprowadziła ani jednej rozmowy zamiejscowej. Local z naciskiem powtórzył tę wiadomość dwukrotnie, żeby na pewno to dotarło do zleceniodawców. Ani jednej rozmowy zamiejscowej w ciągu trzech lat! Na nieszczęście w tamtych czasach firmy telekomunikacyjne nie prowadziły rejestrów rozmów zamiejscowych łączonych z danym abonentem, toteż rachunki także nie ujawniły niczego szczególnego. Trwało jeszcze sprawdzanie kolejnych połączeń w Lawrence, ale Claire raczej rzadko korzystała z telefonu.
- Jak można żyć, w ogóle nie prowadząc rozmów zamiejscowych? - spytał Fitch. - Nie dzwonić do rodziców, starych znajomych?
- I na to są metody - odparł Local. - Szczerze mówiąc, można to załatwić na wiele różnych sposobów. Na przykład dzwonić z aparatu przyjaciółki albo raz w tygodniu wynajmować pokój w motelu, najlepiej takim, gdzie rozmowy zamiejscowe są przełączane na aparaty w pokojach, a później płaci się za połączenie przy uiszczaniu rachunku. Nie da się wytropić takich rozmów.
- Niewiarygodne - mruknął Fitch.
- Muszę powiedzieć, że ta dziewczyna jest naprawdę świetna. Jeśli kiedykolwiek popełniła jakiś błąd, to jeszcze tego nie odkryliśmy. - W jego głosie można było wyczuć nie skrywany podziw. - Ktoś taki jak ona musi starannie planować każdy swój ruch, żeby nikt później nie odkrył jej przeszłości.
- To bardzo podobne do Marlee - przyznał z dumą Fitch, jakby chodziło o jego córkę.
W czasie pobytu w Lawrence Claire posługiwała się dwiema kartami kredytowymi - Visa oraz kartą paliwową Shella. Wyciągi bankowe także nie ujawniły niczego szczególnego. Najwyraźniej dziewczyna większość zakupów opłacała gotówką. Nie wykupiła też abonamentu telefonicznego, uznając widocznie, że byłby to wielki błąd.
Z Jeffem Kerrem sprawa była o wiele prostsza. Zachowały się jego dokumenty w dziekanacie wydziału prawa, toteż bez trudu dało się podjąć trop, na który już wcześniej wpadli wywiadowcy Fitcha. Dopiero po nawiązaniu bliższej znajomości z Claire Jeff nabrał od niej przyzwyczajeń do zacierania po sobie śladów.
Oboje wyjechali z Lawrence latem tysiąc dziewięćset dziewięćdziesiątego pierwszego roku, po ukończeniu przez niego czwartego semestru nauki. Agentom Locala nie udało się jeszcze znaleźć nikogo, kto umiałby powiedzieć dokładnie, kiedy i dokąd wyjechali. Po raz ostatni Claire zapłaciła gotówką za wynajem mieszkania w czerwcu tegoż roku i na tym wszelkie tropy się urywały. Sprawdzano rejestry mieszkańców w kilkunastu miastach, szukając nazwiska Clement, które pojawiłoby się nie wcześniej niż od maja dziewięćdziesiątego pierwszego roku, ale jak dotąd bez rezultatu. A z oczywistych względów nie dało się w tak krótkim czasie sprawdzić rejestrów w całych Stanach Zjednoczonych.
- Moim zdaniem musiała zrezygnować z tego nazwiska zaraz po wyjeździe z Lawrence, zapewne po raz kolejny zmieniła personalia - orzekł Local.
Fitch doszedł do tego samego wniosku dużo wcześniej.
- Dzisiaj jest sobota, a już w poniedziałek przysięgli mają rozpocząć obrady. Zapomnijmy o tym, co się wydarzyło po jej wyjeździe z Lawrence. Spróbujcie za wszelką cenę poznać jej prawdziwe nazwisko.
- Ciągle nad tym pracujemy.
- To pracujcie intensywniej.
Fitch spojrzał na zegarek i powiedział, że musi wyjść. Już wkrótce miał się spotkać z Marlee. Local pospiesznie odjechał na lotnisko, gdzie czekał jego prywatny odrzutowiec, którym wrócił do Kansas City.

Marlee siedziała w swoim obskurnym pokoiku od szóstej rano. Niewiele spała po tym, jak telefon Nicholasa obudził ją około trzeciej nad ranem. A od tamtej pory do jego wyjścia z motelu rozmawiali jeszcze czterokrotnie.
Intryga, w jaką wplątano Hoppy'ego, nosiła wszelkie znamiona roboty Fitcha - bo dlaczego inaczej ów Cristano miałby mu grozić oddaniem sprawy do sądu, jeśli nie zechce naciskać na żonę, by głosowała za werdyktem na korzyść pozwanego? Marlee zapisywała kolejne strony notatek, niemal bez przerwy rozmawiając przez telefon. Gromadziła coraz więcej danych. Jedyny George Cristano figurujący w spisie abonentów dystryktu stołecznego mieszkał w Aleksandrii. Marlee zadzwoniła pod jego numer o czwartej nad ranem i podając się za przedstawicielkę linii lotniczych Delta poinformowała, że wśród pasażerów samolotu, który rozbił się w nocy niedaleko Tampy, znajdował się niejaki George Cristano, urzędnik z Departamentu Sprawiedliwości. Wyjaśniono jej, że to pomyłka, gdyż dzięki Bogu właściciel tego domu pracował w waszyngtońskim Wydziale Zdrowia i Opieki Społecznej. Przeprosiła serdecznie i przerwała połączenie, uśmiechnąwszy się na myśl, że cała rodzina zapewne będzie oglądać poranny dziennik telewizyjny w oczekiwaniu na sensacyjne doniesienie.
Kilkanaście podobnych rozmów telefonicznych utwierdziło ją w przekonaniu, że w komórce FBI z Atlanty nie pracują agenci o nazwiskach Napier oraz Nitchman. Nikt nie znał takich funkcjonariuszy w Biloxi, Nowym Orleanie, Mobile i w żadnym dużym pobliskim mieście. O ósmej zdołała się osobiście skontaktować z agentem z Atlanty, który na jej prośbę sprawdzał w kartotece podane nazwiska. Marlee i Nicholas niemal od początku byli pewni, że ci dwaj posługują się fałszywymi legitymacjami, musieli jednak zyskać niezbite dowody. Dlatego też dzwoniła do redakcji lokalnych gazet i komisariatów policji, pod numery rządowych służb informacyjnych oraz telefonów alarmowych FBI.
Kiedy dokładnie o dziesiątej Fitch przyszedł na umówione spotkanie, notatki i telefon komórkowy były już schowane. Przywitali się dość obcesowo, ponieważ obojga pochłaniały własne myśli. On wciąż się zastanawiał, jak odkryć prawdziwe nazwisko Claire Clement, ona zaś planowała kolejne posunięcia zmierzające do wyjaśnienia intrygi, w którą wplątano Hoppy'ego.
- Lepiej pogoń swoich ludzi, Fitch. Przysięgli mają już dość tej rozprawy - powiedziała.
- Zeznania dobiegną końca dzisiaj, około piątej po południu. To wystarczy?
- Miejmy nadzieję. W każdym razie nie ułatwiasz życia Nicholasowi.
- Przekażę Cable'owi, żeby się streszczał. Nic więcej nie mogę zrobić.
- Mamy kłopot z Rikki Coleman. Nicholas poświęcił jej ostatnio sporo czasu, ale wygląda na to, że nie będzie łatwo przeciągnąć jej na naszą stronę. Co gorsza, kobieta zyskała sobie wielu przyjaciół w gronie przysięgłych i według opinii Nicholasa jej zdanie w obradach może mieć ogromne znaczenie. Mówiąc szczerze, nawet on sam jest zdumiony takim obrotem sprawy.
- Czyżby Coleman chciała głosować za wysokim odszkodowaniem?
- Na to wygląda, chociaż nie wypowiadała się jeszcze otwarcie w kwestii orzeczenia. Nicholas twierdzi, że Rikki szczególnie rozsierdziła wiadomość, iż przemysł tytoniowy czyni starania, aby wpędzić w nałóg jak najwięcej nieletnich. W tym wypadku chyba nie chodzi o jakieś szczególne współczucie dla Celeste Wood, Coleman chce przede wszystkim ukarać producentów papierosów za nakłanianie młodzieży do palenia. A ty wczoraj nadmieniłeś, że być może znajdziesz coś na nią.
Fitch bez słowa otworzył teczkę, wyjął kartkę papieru i położył ją na stoliku przed Marlee. Dziewczyna pospiesznie przebiegła wzrokiem jej treść.
- A więc to jednak aborcja? - mruknęła, choć nie wydawała się specjalnie zdziwiona.
- Owszem.
- Jesteś pewien, że tu chodzi o Rikki?
- Całkowicie. Uczyła się wówczas w college'u.
- To powinno załatwić sprawę.
- Tylko czy Nicholasowi starczy odwagi, żeby jej to pokazać? Marlee uniosła wzrok znad notatki i spojrzała adwokatowi w oczy.
- A ty byś tego nie zrobił za dziesięć milionów dolarów?
- Tak, jasne. W dodatku ryzyko nie jest duże. Jeśli Rikki ujrzy ten dokument i zagłosuje po naszej myśli, jej brudne sekrety pozostaną bezpieczne. Gdyby zaś próbowała się stawiać, łatwo można będzie ją zaszantażować. Nic prostszego.
- Właśnie tak. - Marlee starannie złożyła kartkę. - I nie musisz się martwić o odwagę Nicka. Planowaliśmy to od bardzo dawna.
- Czyli od kiedy?
- To nie ma znaczenia. A nie znalazłbyś jeszcze czegoś na Hermana Grimesa?
- Nie. Nicholas będzie musiał się z nim jakoś dogadać w trakcie obrad. - Niedobrze.
- Ma dostać cholernie dużo forsy za tę robotę, nie sądzisz? Za dziesięć milionów warto się trochę pomęczyć i pozyskać dla siebie kilka głosów ze składu.
- On już ma wymaganą większość, Fitch. Przysięgli będą głosować pod jego dyktando. Ale Nicholas chciałby uzyskać werdykt jednogłośny, a Herman może mu w tym przeszkodzić.
- To wywalcie sukinsyna ze składu. Odniosłem wrażenie, że polubiliście takie zabawy.
- Rozważamy taką ewentualność.
Fitch ze zdumienia pokręcił głową.
- Nie sądzisz, że mamy do czynienia z najbardziej skorumpowanym gremium na świecie?
- Masz rację.
- I mnie się to bardzo podoba.
- To niech ci się już podoba gdzie indziej, Fitch. Na razie to wszystko, mam kilka pilnych spraw do załatwienia.
- Jak sobie życzysz, skarbie - rzekł ochoczo, po czym zamknął aktówkę i wstał z krzesła.

W sobotę, wczesnym popołudniem, Marlee zdołała się dodzwonić do rezydenta FBI, mającego swe biuro w Jackson, w stanie Missisipi, który kończył jeszcze jakąś papierkową robotę. Wymieniwszy fałszywe nazwisko, przedstawiła się jako sekretarka pewnej firmy handlu nieruchomościami z Biloxi i oznajmiła, że ma uzasadnione podejrzenia wobec dwóch mężczyzn posługujących się legitymacjami FBI, którzy nachodzą jej szefa i sypią pogróżkami. Jej zdaniem byli to wysłannicy któregoś kasyna gry, a chcąc uwiarygodnić swą opowieść, wymieniła nazwisko Jimmy'ego Hulla Moke'a. Po namyśle mężczyzna podał jej domowy numer telefonu młodego agenta nazwiskiem Madden, stacjonującego w Biloxi.
Madden był przeziębiony i leżał w łóżku, ale z chęcią porozmawiał z Marlee, zwłaszcza po tym, jak obiecała mu ujawnić parę szczegółów dotyczących Jimmy'ego Hulla Moke'a. Nigdy nie słyszał o takich agentach jak Napier i Nitchman, nic mu nie mówiło także nazwisko Cristano. Nie wiedział nic o jakiejkolwiek operacji specjalnej jednostki z Atlanty prowadzonej na wybrzeżu stanu Missisipi. Im więcej faktów dziewczyna mu ujawniała, tym bardziej ogarniało go podniecenie. Miał wielką ochotę wyjaśnić tę sprawę, toteż na koniec Marlee złożyła obietnicę, że zadzwoni do niego za godzinę.
Kiedy to uczyniła, odpowiedział jej znacznie pewniejszym i żywszym tonem. Zdążył sprawdzić, że w FBI w ogóle nie ma pracownika o nazwisku Nitchman, jest natomiast agent Lance Napier, ale ten stacjonuje w San Francisco i zapewne nie mógłby uczestniczyć w jakiejkolwiek akcji na południowym wybrzeżu. Także w Departamencie Sprawiedliwości nikt nigdy nie słyszał o jakimś Cristano. Madden zdołał się też skontaktować z funkcjonariuszem prowadzącym dochodzenie w sprawie łapówek branych przez Jimmy'ego Hulla Moke'a, lecz tamten tylko utwierdził go w przekonaniu, że Napier i Nitchman z pewnością nie są agentami FBI. Oznajmił, że chętnie by się spotkał z tymi osobnikami i Marlee obiecała, iż postara się zaaranżować takie spotkanie.
O trzeciej po południu obrona zakończyła przesłuchiwanie swoich rzeczoznawców. Sędzia Harkin obwieścił z dumą w głosie:
- Szanowni państwo, właśnie wysłuchaliśmy zeznań ostatniego świadka.
Pozostało jeszcze do omówienia kilka spraw formalnych i przedyskutowanie paru wniosków, ale do tego byli mu potrzebni jedynie adwokaci, przysięgli mogli wrócić do motelu. Na ten sobotni wieczór uzgodniono, że część składu pojedzie autobusem na mecz regionalnej uniwersyteckiej ligi futbolowej, natomiast pozostali wybiorą się do kina. W dodatku sędzia się zgodził, aby tego dnia wizyty prywatne mogły potrwać do północy. Nazajutrz przysięgli mogli według własnego uznania, od dziewiątej do trzynastej, bez nadzoru udać się na nabożeństwa do swoich parafii, musieli tylko przyrzec, że nie będą z nikim rozmawiali na temat rozpatrywanej sprawy. Wizyty prywatne w niedzielny wieczór wyznaczono od dziewiętnastej do dwudziestej drugiej. Poniedziałkowa sesja miała się rozpocząć od mów końcowych pełnomocników obu stron, zatem już po przerwie na lunch skład przysięgłych mógł przystąpić do wydania orzeczenia.

ROZDZIAŁ 35
Wyjaśnienie Henry "emu Vu zasad futbolu amerykańskiego okazało się niewdzięcznym zadaniem, mimo że wokół niego zasiedli niemal sami fachowcy. Nicholas grał w reprezentacyjnej drużynie szkoły średniej - tak, nie gdzie indziej, tylko w Teksasie, gdzie sport jest powszechnie stawiany na drugim miejscu po religii. Jerry oglądał przeciętnie po dwadzieścia spotkań tygodniowo, a ponieważ inwestował w rozgrywki swoje pieniądze, musiał znać przepisy. Lonnie, który usiadł za Henrym i co jakiś czas wskazywał coś ponad jego ramieniem, także grał w futbol w szkole średniej. Siedząca obok Jerry'ego i niemal otwarcie tuląca się do niego "Pudliczka" również należała do wiernych kibiców, ponieważ w piłkę grali obaj jej synowie. Nawet Shine Royce nie wahał się rzucić paru uwag, bo choć sam nie grywał, to oglądał wiele transmisji telewizyjnych.
Siedzieli w zwartej gromadzie, z dala od reszty widzów, na szorstkich aluminiowych ławkach jednego z sektorów stadionu przeznaczonych dla kibiców gości. Reprezentacja południowego wybrzeża grała z drużyną z Jackson. Pogoda była wręcz wymarzona na tę okazję - nie za gorąco, lecz słonecznie. Miej scowy zespół dopingowały okrzyki dość licznej publiczności i długonogie zgrabne cheerleaderki. W przerwach przygrywała orkiestra dęta. Żadna z drużyn nie miała zdecydowanej przewagi.
A Henry ciągle zadawał dziwne pytania. Dlaczego piłkarze mają tak obcisłe spodenki? Co sobie mówią, kiedy gromadzą się przed kolejną zagrywką, i dlaczego trzymają się wtedy za ręce? Czemu się rzucają na przewróconego gracza? Przysięgał, że nigdy wcześniej nie oglądał żadnego meczu.
Przy barierce odgradzającej ten sektor trzymał posterunek Chuck w towarzystwie drugiego strażnika. Obaj byli ubrani po cywilnemu i z zacięciem kibicowali piłkarzom, całkowicie zapomniawszy o przebywających pod ich kuratelą sześciorgu przysięgłych z najważniej szej rozprawy cywilnej w całych Stanach Zjednoczonych.
Zgodnie z zarządzeniem Harkina obowiązywał ich rygorystyczny zakaz kontaktowania się z gośćmi odwiedzającymi innych przysięgłych. Ów zakaz został sformułowany na piśmie i znajdował się wśród instrukcji, jakie otrzymali na początku sekwestracji, a Harkin w dodatku kilkakrotnie o nim przypominał. Nie oznaczało to jednak, że nie wolno się przywitać z osobą napotkaną przypadkiem w korytarzu. Zwłaszcza Nicholas starał się przy każdej możliwej okazji, wbrew zakazowi, zamienić z przybywającymi choć po kilka słów.
Millie nie lubiła chodzić do kina, nie interesowały jej też rozgrywki futbolowe. Jej mąż przyniósł dużą torbę pikantnych rogalików francuskich, które zjedli w jej pokoju, zamieniwszy ze sobą ledwie parę słów. Po obiedzie zaczęli oglądać telewizję, ale program szybko ich znudził, więc niejako z konieczności zaczęli rozmawiać o aferze, w którą on się wplątał. Znów były płacze i gorące przeprosiny, znów padła wzmianka o samobój stwie, którą Millie uznała tym razem za zbędne dramatyzowanie sprawy. W końcu przyznała, że opowiedziała wszystko Nicholasowi, nadzwyczaj miłemu studentowi prawa, cieszącemu się powszechnym zaufaniem w gronie przysięgłych. Hoppy'ego początkowo ta wiadomość rozzłościła, później jednak górę wzięła ciekawość i zaczął się dopytywać, co Easter sądzi o jego sytuacji. Chciał poznać zdanie kogoś, kto zna przepisy prawa, tym bardziej że Millie kilkakrotnie powtarzała, iż Nicholas jest naprawdę człowiekiem godnym podziwu.
Ten jednak obiecał rozpytać się telefonicznie o szczegóły, co znowu rozsierdziło Hoppy'ego. Wszyscy trzej, Nitchman, Napier i Cristano powtarzali wszak z naciskiem, że powinien zachować całą sprawę w najściślejszej tajemnicy. Millie ponownie go zapewniła, że Nicholasowi można w pełni zaufać.
Easter zadzwonił o dwudziestej drugiej trzydzieści. Wrócił właśnie z meczu do motelu i bardzo chciał z nimi porozmawiać. Millie uchyliła drzwi. Willis, trzymający straż na końcu korytarza, niemal z przerażeniem zauważył, jak Nicholas zakrada się do pokoju pani Dupree. Nie mógł sobie jednak przypomnieć, czyjej mąż jeszcze tam jest. Większość gości już wyszła, poza tym on zdrzemnął się kilkakrotnie. Ale i tak z oburzeniem przyjął myśl, że tych dwoje spotyka się potajemnie. Zanotował sobie ów fakt w pamięci i z powrotem zwiesił głowę na piersi.
Tymczasem Hoppy i Millie usiedli obok siebie na brzegu łóżka, Nicholas stanął przed nimi i oparł się o szafkę pod telewizorem. Zaczął od przypomnienia obowiązku dochowania tajemnicy, co Hoppy przyjął z wyraźnym sceptycyzmem. Nie tylko nie stosowali się do zaleceń agentów FBI, ale w dodatku łamali zakaz sędziego Harkina.
Easter pospiesznie zrelacjonował im wspaniałe nowiny. Napier, Nitchman i Cristano brali udział w spisku uknutym przez producenta papierosów, którego jedynym celem było wywarcie nacisku na Millie. Nie pracowali w żadnej z agencji rządowych, posługiwali się fałszywymi legitymacjami służbowymi. Popełnili zwyczajne oszustwo.
Hoppy dzielnie przyjął te wiadomości. Początkowo czuł się jeszcze bardziej ogłupiony, nie umiał sobie wyobrazić, jak mogło w ogóle dojść do takiej sytuacji. Nie wiedział, czy są to dobre, czy złe wieści. A co z kasetą? Co należało zrobić w tej sytuacji? A może Nicholas był w błędzie? Setki podobnych pytań przelatywały mu przez głowę, podczas gdy Millie położyła mu dłoń na kolanie i znowu zaczęła płakać.
- Czy to pewne? - wydusił z siebie, próbując powstrzymać drżenie głosu.
- Absolutnie. Ci ludzie nie mają nic wspólnego ani z FBI, ani z Departamentem Sprawiedliwości.
- Ale... mieli przecież odznaki i legitymacje służbowe...
Easter uniósł obie otwarte dłonie i z miną pełną współczucia pokiwał głową.
- Wiem o tym, Hoppy. Uwierz mi, że nie ma nic prostszego niż sfałszowanie odznak i legitymacji. Bez trudu można je kupić na czarnym rynku.
Hoppy nerwowo potarł czoło, usiłując zebrać myśli. Tymczasem Nicholas zaczął wyjaśniać, że KLX Property Group zapewne stanowi jedynie parawan do prowadzenia nielegalnej działalności. Nie pracuje tam żaden Todd Ringwald, a z pewnością i to nazwisko zostało sfałszowane.
- Jak się tego wszystkiego dowiedziałeś? - zapytał Hoppy.
- Przekazałem sprawę przyjacielowi, któremu można w pełni zaufać, a on w ciągu dnia spędził trzy godziny przy telefonie. To i tak niezły rezultat, biorąc pod uwagę, że dziś sobota.
Trzy godziny! I do tego w sobotę! Dlaczego Hoppy'emu nie przyszło do głowy, żeby gdzieś zadzwonić? Miał przecież na to cały tydzień. Ponownie przygarbił się i oparł łokcie na kolanach. Millie otarła mokre policzki papierową chusteczką. Następna minuta upłynęła w milczeniu.
- A co z kasetą? - zapytał wreszcie Hoppy.
- Z nagraniem twojej rozmowy z Jimmym Hullem? - Tak.
- Nie martwiłbym się o to - oznajmił stanowczo Easter, jakby wziął już na siebie rolę adwokata Dupree. - Od strony prawnej taka kaseta z nagraniem przysparza tylko mnóstwo problemów.
Tego nie trzeba mi mówić, pomyślał Hoppy, ale zachował to dla siebie.
- Poza tym nagrania dokonano w nielegalnym celu - ciągnął Nicholas. - Nie ulega wątpliwości, że zastawiono na ciebie pułapkę. Kaseta znajduje się więc w rękach człowieka, który naruszył przepisy prawa, a nie kogoś, kto działał w imieniu wymiaru sprawiedliwości. Nie pokazano ci nakazu rewizji, na pewno też żaden sąd nie wydał zgody na założenie podsłuchu. Zatem możesz o niej zapomnieć.
To było cudowne! Hoppy wyprostował się szybko i zaczerpnął głęboko powietrza.
- Mówisz poważnie?
- Oczywiście. Nikt nigdy nie zechce zrobić jakiegokolwiek użytku z tej kasety. Millie przytuliła się do męża i objęła go ramieniem, on także ją objął bez cienia wstydu. Po jej policzkach znowu popłynęły łzy, lecz tym razem będące oznaką wielkiej ulgi i radości. Po chwili Hoppy wstał i zaczął nerwowo chodzić z kąta w kąt.
- Więc co powinienem teraz zrobić? - spytał, zaciskając pięści, jakby szykował się już do wyrównania rachunków.
- Trzeba zachować ostrożność.
- Powiedz tylko, co mam robić. Już ja pokażę tym łajdakom.
- Hoppy!
- Przepraszam, kochanie, ale mam straszną ochotę skopać komuś dupę.
- Jak ty się wyrażasz?!

Niedziela rozpoczęła się od skromnej uroczystości. Loreen Duke napomknęła Gladys Card, że nadchodzą jej trzydzieste szóste urodziny, i ta powiadomiła swoją siostrę korzystającą z dobrodziejstw pełnej swobody, która w niedzielę wcześnie rano dostarczyła do motelu duży tort czekoladowokarmelowy - trójwarstwowy, z trzydziestoma sześcioma świeczkami. Przysięgli zebrali się w jadalni o dziewiątej i zjedli po kawałku tortu. Ale zaraz większość z nich wyszła, chcąc wykorzystać cztery godziny ofiarowanej im wolności na wizytę w kościele. Część z nich nie bywała na nabożeństwach od wielu lat, nagle poczuła jednak konieczność poobcowania z Duchem Świętym.
Po "Pudliczkę" przyjechał któryś z jej synów, toteż Jerry skorzystał z dogodnej okazji. Ruszyli w kierunku miasta, ale gdy tylko zyskali pewność, że nikt ich nie obserwuje, skręcili przed wejście najbliższego kasyna gry. Nicholas wyruszył razem z Marlee i pojechali na mszę do kościoła katolickiego. Gladys Card triumfalnie wkroczyła w mury swego Kalwaryjskiego Kościoła Baptystów. Millie udała się do domu, żeby włożyć odświętne ubranie przed nabożeństwem, ale widok dzieci tak ją roztkliwił, że poszła do kuchni i zajęła się gotowaniem obiadu oraz sprzątaniem. Phillip Savelle został w motelu.
Hoppy zjawił siew swoim biurze o dziesiątej. O ósmej zadzwonił z domu do Napiera i oznajmił, że musi z nimi porozmawiać w niezwykle ważnej sprawie. Nadmienił tylko, iż udało mu się przekonać żonę, która zgodziła się w końcu zacząć przeciągać na ich stronę innych przysięgłych. Wyznaczył obu agentom spotkanie w swoim gabinecie, chciał bowiem zdać im szczegółowy raport i otrzymać dalsze instrukcje.
Napier odebrał telefon w obskurnym, dwupokojowym mieszkaniu, wynajętym specjalnie do celu tejże intrygi. Prowizorycznie zainstalowano tam dwa aparaty - numer pierwszego z nich podali Hoppy'emu jako domowy, drugi miał sięjakoby znajdować w ich biurze urządzonym na czas dochodzenia w sprawie szerzącej się korupcji na wybrzeżu stanu. Zaraz po skończeniu rozmowy Napier zadzwonił po instrukcje do Cristana, który mieszkał w hotelu "Holiday Inn" stojącym przy samej plaży. A ten natychmiast powiadomił Fitcha. Adwokat z radością przyjął dobre nowiny. Cieszył się tym bardziej że według Marlee Millie Dupree skłaniała się ku racjom powoda, zatem kolejna jego inwestycja zaczynała owocować. Od razu wyraził zgodę na zaproponowane przez Hoppy'ego spotkanie.
Napier i Nitchman - ubrani w klasyczne czarne garnitury, z nieodzownymi okularami przeciwsłonecznymi - zjawili się punktualnie o jedenastej i zastali Hoppy'ego w wyśmienitym nastroju, zaparzającego świeżą kawę. Usiedli przy jego biurku i z niecierpliwością czekali na obiecany raport. Dupree zaczął więc opowiadać, jak to jego żona czyni nadludzkie wysiłki, aby uratować go przed więzieniem, i jest zresztą dogłębnie przekonana, że zdoła nakłonić do swojej opinii Gladys Card oraz Rikki Coleman. Obu koleżankom pokazała już notatkę dotyczącą Leona Robilio i obie były wstrząśnięte szokującymi informacjami.
Nalewał kawę do filiżanek, podczas gdy Napier i Nitchman sporządzali notatki. Tymczasem jeszcze jeden gość po cichu wszedł do biura, ponieważ Hoppy przewidująco zostawił otwarte drzwi. Mężczyzna zakradł się korytarzem i prześliznął przez pusty sekretariat, stąpając bezszelestnie po grubej, nieco powycieranej wykładzinie. Stanął wreszcie przed drzwiami oznaczonymi tabliczką z napisem: HOPPY DUPREE. Przez chwilę nasłuchiwał dobiegających ze środka odgłosów, wreszcie głośno zapukał.
Napier i Nitchman natychmiast odstawili swoje filiżanki na biurko. Hoppy popatrzył na nich, robiąc zdziwioną minę, po czym zawołał:
- Kto tam?
Drzwi otworzyły się gwałtownie i do gabinetu wkroczył agent specjalny Alan Madden.
- FBI! - oznajmił głośno, zbliżając się do biurka i spoglądając groźnie na siedzących przy nim trzech mężczyzn.
Hoppy poderwał się tak energicznie, że aż przewrócił krzesło. Uniósł obie ręce, jak gdyby szykował się do rewizji osobistej.
- Agent Alan Madden z FBI - przedstawił się nowo przybyły, okazując swoją odznakę. - Pan Dupree?
- Tak... Ale przecież tu już są agenci FBI - bąknął Hoppy, nerwowo przenosząc wzrok z Maddena na tamtych dwóch i z powrotem.
- Gdzie? - spytał Madden, mierząc piorunującym spojrzeniem Napiera i Nitchmana.
- No... ci dwaj - Hoppy wskazał ręką, bezbłędnie odgrywając swoją rolę. Przeżywał chwilę bodaj najwspanialszego triumfu w swoim życiu. - To agent Ralph Napier, a to agent Dean Nitchman. Czyżbyście się nie znali?
- Zaraz wszystko wyjaśnię - odezwał się Napier, kiwając energicznie głową, jakby faktycznie mógł w jednej chwili wytłumaczyć to nieporozumienie.
- Jesteście z FBI? - spytał z niedowierzaniem Madden, po czym wyciągnął rękę. - Czy mógłbym zobaczyć wasze legitymacje?
Napier i Nitchman stali bez ruchu, toteż Hoppy postanowił wziąć sprawę w swoje ręce.
- No, dalej! O co chodzi? Pokażcie mu te odznaki. Mnie przecież pokazywaliście.
- Proszę o dokumenty! - rzekł Madden z nie skrywaną złością.
Napier zaczął powoli wstawać z krzesła, lecz agent błyskawicznie położył mu dłoń na ramieniu i posadził go z powrotem.
- Zaraz to wyjaśnimy - wtrącił Nitchman piskliwym, nerwowym głosem.
- Słucham.
- Otóż... rozumie pan... w rzeczywistości nie jesteśmy agentami FBI, tylko...
- Co takiego?! - wrzasnął Hoppy. Patrzył na nich płonącym, dzikim wzrokiem, jakby miał ochotę rzucić czymś ciężkim. - Wy kłamliwe sukinsyny! To tak od dziesięciu dni wodzicie mnie za nos, udając agentów federalnych?!
- Czy to prawda? - pospiesznie zapytał Madden.
- No... niezupełnie - odparł Nitchman.
- Jak to?! - wydarł się Hoppy.
- Proszę o spokój - uciszył go Madden, nie spuszczając z oczu Nitchmana. - Czekam na wyjaśnienia.
Ten jednak nie miał zamiaru niczego tłumaczyć. Pragnął jedynie wypaść na ulicę, wskoczyć do samochodu i już nigdy więcej nie przyjeżdżać do Biloxi.
- Jesteśmy prywatnymi detektywami i...
- Pracujemy dla pewnej waszyngtońskiej firmy - wpadł mu w słowo Napier. Chciał jeszcze coś dodać, ale Hoppy pospiesznie wysunął szufladę biurka i wyjął dwie wizytówki, jedną Ralpha Napiera, drugą Deana Nitchmana, przedstawiające obu jako funkcjonariuszy FBI z centrali regionu południowowschodniego w Atlancie. Madden przyjrzał się uważnie wizytówkom, dostrzegł też zapisane na odwrocie jednej z nich numery telefonów.
- O co tu chodzi? - zapytał Hoppy.
- Który z was to Nitchman? - rzekł Madden, lecz nie uzyskał odpowiedzi.
- Ten! - Dupree wskazał starszego mężczyznę palcem.
- Nic podobnego - odparł Nitchman.
- Jak to?! - wrzasnął Hoppy.
Madden obrócił się do niego i jednoznacznym gestem wskazał mu przewrócone krzesło.
- Proszę siadać i zachować spokój. Zrozumiano? Nie chcę słyszeć ani jednego słowa, dopóki sam o coś nie zapytam.
Hoppy posłusznie ustawił krzesło i usiadł, ale natychmiast skierował piorunujące spojrzenie na Nitchmana.
- A pan nazywa się Ralph Napier? - ciągnął agent.
- Nie - odparł stanowczo Napier, patrząc w bok.
- Sukinsyny! - wymamrotał Hoppy.
- Kim więc naprawdę jesteście? - zapytał agent, lecz odpowiedziało mu milczenie.
- To od nich dostałem te wizytówki - nie wytrzymał Dupree. - Mogę przysiąc na Pismo Święte, że tak było. Podawali się za agentów FBI. Muszą ponieść zasłużoną karę.
- Kim jesteście? - powtórzył z naciskiem Madden, zwracając się do Nitchmana.
Lecz znowu odpowiedziało mu milczenie. Dobył więc służbowego rewolweru, co zrobiło na Hoppym olbrzymie wrażenie, kazał domniemanym agentom wstać, oprzeć dłonie na krawędzi biurka i szeroko rozstawić nogi. Przeszukał ich pobieżnie, ale nie znalazł niczego, poza garścią monet, kilkoma banknotami i jakimiś kluczami. Żaden z nich nie nosił portfela, a tym bardziej fałszywej odznaki czy legitymacji FBI. W ogóle nie mieli przy sobie żadnych dokumentów. Byli zbyt sprytni, aby popełnić taki błąd.
Madden zakuł obu w kajdanki i wyprowadził z biura. Na ulicy czekał jego kolega, który popijał kawę z papierowego kubeczka, oparty o maskę służbowego samochodu. Razem wpakowali Napiera i Nitchmana na tylne siedzenie. Madden pożegnał się z Hoppym, obiecał zadzwonić do niego później, po czym odjechał, zabierając dwóch oszustów zmuszonych do siedzenia na skutych kajdankami dłoniach. Drugi agent poprowadził za nimi samochód, którym tamci dwaj podjechali pod biuro Dupree.
Hoppy radośnie pomachał im na pożegnanie.
Madden skierował wóz autostradą numer dziewięćdziesiąt w kierunku Mobile. Dopiero teraz Napier, błyskotliwszy z tej pary, zaczął opowiadać zmyśloną bajeczkę, którąNitchman starał się uwiarygodnić, energicznie kiwając głową. Ujawnili, że ich firma dochodzeniowa otrzymała zlecenie od zarządu pewnego kasyna gry, dotyczące rozpoznania możliwości potajemnego wykupienia określonych działek budowlanych w okolicach Biloxi. W ten sposób nawiązali kontakt z Hoppym, który okazał się szczwanym lisem i próbował od nich wymusić łapówkę. Kiedy zaś przedstawili tę sprawę swojemu szefowi, ten nakłonił ich do odegrania roli agentów FBI. W gruncie rzeczy nie stało się nic złego.
Madden słuchał tych wyjaśnień w milczeniu. Obaj detektywi mieli później przekazać Fitchowi, że prawdopodobnie nic nie wiedział na temat żony Hoppy'ego i pełnionej przez Millie funkcji przysięgłego. Ponadto nie miał wielkiego doświadczenia i niezbyt wiedział, co dalej począć, a samego aresztowania dokonał raczej dla zabawy.
W rzeczywistości Madden uważał, że nie było to poważne wykroczenie, niewarte wszczynania śledztwa, a przede wszystkim nie zasługujące na jakieś większe zaangażowanie z jego strony. W dodatku nie czuł się najlepiej, toteż od razu postanowił zrezygnować z wysuwania poważniejszych oskarżeń przeciwko drobnym oszustom. Kiedy przekroczyli granicę Alabamy, udzielił im tylko ostrzeżenia na temat bezprawnego podawania się za funkcjonariuszy służb federalnych. Obaj wykazali szczerą skruchę i obiecali, że to się nigdy więcej nie powtórzy.
Skręcił na najbliższy parking przy autostradzie, rozkuł im ręce i przykazał, aby trzymali się z dala od stanu Missisipi. Tamci podziękowali mu uniżenie, pospiesznie wsiedli do swojego samochodu i pojechali dalej.

Po odebraniu telefonu od Napiera Fitch tak mocno huknął pięścią w plastikową lampkę na biurku, że niemal doszczętnie ją połamał. Krew pociekła mu z obtartych knykci, lecz nie zważając na to przeklinał i złorzeczył na głos, wysłuchując raportu. Wysłał Panga na wskazany parking w Alabamie, żeby przywiózł z powrotem do Biloxi dwóch zdemaskowanych agentów.
Trzy godziny po tym, jak skuto ich kajdankami, Napier i Nitchman zasiedli w pokoiku sąsiadującym z gabinetem Fitcha w dawnym lokalu sklepowym. Zjawił się także Cristano.
- Zacznijcie od początku - rozkazał Fitch. - Chcę znać każde słowo, jakie padło w biurze Hoppy'ego.
Ustawił przed nimi włączony magnetofon i dwaj skruszeni detektywi musieli szczegółowo zrelacjonować przebieg całego zajścia.
Później Fitch kazał im natychmiast wracać do Waszyngtonu.
Przeszedł do swego gabinetu, przygasił światło i w zamyśleniu opadł ciężko na fotel. Nie miał wątpliwości, że jeszcze tego wieczoru Hoppy opowie o wszystkim żonie i Millie będzie dla nich stracona. Prawdopodobnie w pełni się przychyli do wniosku powoda i zagłosuje za bardzo wysokim odszkodowaniem dla biednej wdowy Wood.
Tylko Marlee mogłajeszcze jakoś zrekompensować tę ogromną stratę.

ROZDZIAŁ 36
Dzieje się coś bardzo dziwnego, pomyślała Phoebe, kiedy tylko otrząsnęła się z zaskoczenia, jakim był dla niej telefon od Beverly. Dwa dni wcześniej dzwonił do niej bowiem jakiś mężczyzna, podający się za Jeffa Kerra i szukający kontaktu z Claire. Od razu się domyśliła, że facet kłamie, nic jednak nie powiedziała, chcąc się przekonać, o co mu naprawdę chodzi. Nie miała żadnego kontaktu z Claire od czterech lat.
Obie porównały przebieg swoich rozmów z domniemanym Kerrem, Beverly nie wspomniała jednak ani słowem o swoim spotkaniu ze Swansonem i jego pytaniach na temat Claire, która miała jakoby pełnić rolę przysięgłej w jakiejś rozprawie. Powspominały krótko dni spędzone wspólnie w Lawrence, im obu wydające się już odległą przeszłością. I obie nakłamały w kwestii rozwijających się pomyślnie aktorskich karier. Obiecały sobie wzajemnie spotkanie przy pierwszej nadarzającej się okazji i zakończyły rozmowę.
Beverly zadzwoniła po raz drugi jakąś godzinę później, jak gdyby o czymś zapomniała. Rozmyślała na temat Claire i zmartwiło ją, że rozstały się w niezbyt miłej atmosferze. Poszło o jakąś drobnostkę. Beverly chciała więc odnowić kontakt z Claire i przynajmniej wytłumaczyć tamto dawne nieporozumienie, przyznać się do winy. Nie miała jednak pojęcia, gdzie szukać przyjaciółki. Tamta wyjechała z miasta niespodziewanie i nie dała więcej znaku życia.
Po tych wyjaśnieniach Beverly postanowiła zaryzykować. Swanson wspomniał jej, że Claire prawdopodobnie nosiła inne nazwisko przed przyjazdem do Lawrence, jej zaś bardzo to pasowało do tajemnicy, jaką otaczała swoją przeszłość. Dlatego też obmyśliła prostą pułapkę, chcąc się przekonać, czy Phoebe połknie haczyk.
- W rzeczywistości ona wcale nie miała na imię Claire. Wiedziałaś o tym? - spytała ciekawie.
- Tak, wiedziałam.
- Kiedyś mi napomknęła, ale nie zapamiętałam prawdziwego imienia. Phoebe zawahała się na moment.
- Nosiła znacznie ładniejsze imię. Nie rozumiem, dlaczego postanowiła je zmienić na Claire.
- Jakie? - Gabrielle.
- Tak, rzeczywiście. Gabrielle. A jak miała na nazwisko?
- Brant. Nazywała się Gabrielle Brant. Pochodziła z Columbii w stanie Missouri, w każdym razie tam zrobiła maturę i podjęła studia na uniwersytecie. Czyżby nie opowiadała ci o tym?
- Możliwe, że tylko wyleciało mi z pamięci.
- Miała też jakiegoś chłopaka, całkiem postrzelonego i nieobliczalnego. Chciała z nim zerwać, ale on był podobno strasznie natrętny. Dlatego wyjechała z miasta i zmieniła nazwisko.
- Nie, chyba mi o tym nie mówiła. A Brant to jej prawdziwe nazwisko?
- Tak. Jeśli dobrze pamiętam, jej ojciec już nie żył, natomiast matka wykładała na uniwersytecie historię średniowiecza.
- I nadal mieszka w Columbii?
- Nie mam pojęcia.
- Spróbuję odnaleźć Claire poprzez jej matkę. Dzięki, Phoebe.
W ciągu godziny odszukała telefonicznie Swansona i zapytała, ile jest warta dla niego ta informacja. Swanson porozumiał się z Fitchem, który gorąco pragnął jakichkolwiek dobrych wieści i szybko wyraził zgodę na zapłacenie maksymalnie pięciu tysięcy dolarów. Swanson zadzwonił z powrotem do Beverly i zaproponował jej połowę tej sumy, ona jednak chciała więcej. Targowali się przez dziesięć minut, w końcu stanęło na czterech tysiącach dolarów. Beverly zażądała tej kwoty w gotówce, płatnej z góry.

Wszyscy prezesi Wielkiej Czwórki przyjechali do miasta, żeby wysłuchać mów końcowych adwokatów i zaczekać na wyrok, dlatego też Fitch miał teraz aż kilka służbowych odrzutowców do wyboru. Wysłał Swansona do Nowego Jorku maszyną Pynexu.
Ten przybył do miasta o zmroku i zameldował się w podrzędnym hoteliku nie opodal placu Waszyngtona. Współlokatorka Beverly powiedziała mu przez telefon, że Monk dokądś wyszła, a ponieważ nie ma stałej pracy, więc zapewne bierze udział w jakimś przyjęciu. Na wszelki wypadek Swanson zadzwonił do pizzerii, w której dziewczyna pracowała, dowiedział się jednak, że została zwolniona. Ponownie zadzwonił pod jej domowy numer, lecz gdy zaczął sypać z rękawa pytaniami, koleżanka Beverly przerwała połączenie. Rozwścieczony, cisnął słuchawkę na widełki i zaczął nerwowo chodzić z kąta w kąt. Rozmyślał gorączkowo, jak odnaleźć dziewczynę na terenie Greenwich Village. W końcu wyszedł z hotelu i poszedł pieszo do starego magazynu, gdzie mieszkała Beverly. Ale tylko zmarzł i zmókł w jesiennym deszczu. Zajrzał więc do tego samego baru, gdzie spotkali się po raz pierwszy, zamówił gorącą kawę i zaczekał, aż trochę mu podeschną przemoczone buty. Później zadzwonił jeszcze raz z budki telefonicznej, ale znowu mógł tylko zamienić parę słów z tą samą współlokatorką.

Marlee wyznaczyła jeszcze jedno spotkanie przed najważniejszą poniedziałkową sesją w sądzie. A kiedy Fitch wszedł do obskurnego gabinetu i ujrzał dziewczynę, gotów był całować jej stopy.
Zdecydował się wyznać prawdę na temat Hoppy'ego oraz jego żony i uknutej intrygi, która zakończyła się fiaskiem. Nicholas musiał jak najszybciej zająć się urabianiem Millie, dopóki ta nie przystąpiła jeszcze do przeciągania znajomych na swoją stronę. Ostatecznie w niedzielę rano Dupree oznajmił Napierowi i Nitchmanowi, że jego żona zaczęła się wreszcie przychylać do racji obrony i pokazała przyjaciółkom notatkę dotyczącą Leona Robilio. Jeśli nawet było to prawdą, on nie potrafił ocenić, jak kobieta zachowa się teraz, po zdemaskowaniu intrygi uknutej wokół Hoppy'ego. Nie ulegało wątpliwości, że będzie rozwścieczona. Z tego powodu zapewne musiała zmienić nastawienie i wyznać przyjaciółkom, w jak paskudnej sytuacji agenci obrony postawili jej męża, żeby wywrzeć na nią nacisk.
A to by dla nich oznaczało istną katastrofę.
Marlee w skupieniu wysłuchała opowieści. Nie okazała nawet odrobiny zdumienia, choć z wyraźną radością przyjmowała jego niepokój.
- Uważam, że powinniście się pozbyć Millie ze składu - oznajmił na końcu.
- Masz przy sobie kopię tej notatki na temat Robilia? - zapytała spokojnie dziewczyna.
Fitch sięgnął do teczki i położył przed nią arkusz wydruku.
- To też twoja robota? - rzekła, zapoznawszy się z treścią.
- Tak. Wszystko zostało wyssane z palca.
Marlee złożyła starannie notatkę i położyła ją na podłodze pod swoim krzesłem.
- Niezły z ciebie krętacz.
- Owszem. Ale musisz przyznać, że plan był wspaniały, gdyby nie wyszedł na światło dzienne.
- Robisz podobne rzeczy przy okazji każdej rozprawy przeciwko producentom papierosów?
- No cóż, nigdy nie zaszkodzi spróbować.
- Dlaczego tym razem wybrałeś Dupree?
- Obserwowaliśmy go uważnie i doszliśmy do wniosku, że z nim powinno się udać. Małomiasteczkowy handlarz, który ledwie wiąże koniec z końcem, podczas gdy wszędzie dokoła przepływa gruba forsa w związku z rozbudową kasyn. Podejrzewaliśmy, że zazdrości kolegom po fachu dużych dochodów. Błyskawicznie połknął przynętę.
- Czy kiedykolwiek zdarzyła ci się podobna wpadka?
- Czasami musieliśmy przerwać akcję, lecz jeszcze nigdy moi ludzie nie zostali przyłapani na gorącym uczynku.
- Do dzisiaj.
- Też niezupełnie. Hoppy i Millie mogli nabrać podejrzeń, że to robota kogoś pracującego na zlecenie przemysłu tytoniowego, ale na pewno nie wiedzą, kto konkretnie się za tym kryje. A zatem nadal niczego nie można wprost nam zarzucić.
- I sądzisz, że to wielka różnica?
- Chyba nie.
- Spokojnie, Fitch. Moim zdaniem Hoppy znacznie przesadził, mówiąc o skutecznych poczynaniach swej żony. Nicholas zaprzyjaźnił się z Millie, toteż mogę cię zapewnić, że ona wcale się nie skłania ku racjom twojego klienta.
- Naszego klienta.
- Masz rację, naszego. Poza tym Nicholasowi nie pokazała tej notatki.
- Podejrzewasz, że Hoppy nas okłamał?
- A czemu cię to dziwi. W końcu twoi agenci wmówili mu, że pójdzie do więzienia.
Fitch odetchnął z wyraźną ulgą, nawet uśmiechnął się niepewnie.
- Sądzę, że Nicholas powinien koniecznie jeszcze dzisiaj z nią porozmawiać. Hoppy na pewno skorzysta z odwiedzin i o wszystkim jej opowie. Czy możesz nakłonić swego przyjaciela, by przeprowadził tę rozmowę jak najszybciej?
- Uspokój się. Millie będzie głosowała tak, jak on sobie tego zażyczy. Fitch zdjął łokcie ze stołu, wyprostował się i rozsiadł wygodnie. Znowu się
uśmiechnął, choć nadal niezbyt pewnie.
- Pozwól, że zapytam z ciekawości, na ile głosów możemy obecnie liczyć? - Dziewięć.
- Kogo zaliczasz do trójki oponentów?
- Hermana, Rikki i Lonniego.
- Nicholas już rozmawiał z Coleman o jej tajemnicy? - Jeszcze nie.
- W takim razie ona byłaby dziesiąta. - Fitch zaczął nerwowo kręcić palcami młynka i rozglądać się na boki. - Mielibyśmy też jedenastego, gdybyście usunęli kogoś ze składu, a na jego miejscu znalazłby się Shine Royce. Mam rację?
- Ty się chyba za bardzo tym przejmujesz, Fitch. Wyłożyłeś forsę, masz na swoje usługi najlepszych ludzi, więc może się rozluźnij i spokojnie zaczekaj na orzeczenie. Sprawa jest naprawdę w dobrych rękach.
- Będzie jednogłośny? - spytał z nadzieją w głosie. - Nicholas czyni wszelkie starania, aby do tego doprowadzić.
Wyszedł z budynku nadzwyczaj ożywiony. Zeskoczył ze schodków i niemal biegiem pokonał krótki chodnik prowadzący do ulicy. Przeszedł na piechotę aż sześć kwartałów, pogwizdując i oddychając głęboko chłodnym wieczornym powietrzem. Jose rozpoznał go z daleka i ruszył za nim, ale miał pewne kłopoty, żeby dotrzymać kroku swemu szefowi. Chyba jeszcze nigdy nie widział go w tak wyśmienitym nastroju.

Po jednej stronie stołu konferencyjnego siedziało siedmiu adwokatów, z których każdy musiał wyłożyć po milionie dolarów, aby móc uczestniczyć w tym wydażeniu. Zdawało się jednak, że w sali nie ma nikogo oprócz Wendalla Rohra, chodzącego powoli po drugiej stronie stołu i powtarzającego bez pośpiechu wyuczone na pamięć słowa, przeznaczone dla sędziów przysięgłych. Przemawiał dźwięcznym, łagodnym głosem, raz przepełnionym smutkiem i współczuciem dla poszkodowanej wdowy, kiedy indziej znów ostrym i oskarżycielskim wobec bezwzględnego reprezentanta przemysłu tytoniowego. To pouczał, to znów się przymilał, od żartobliwej uwagi przechodził do pełnych wściekłości krzyków. Pokazywał fotografie, wypisywał kredą na tablicy różne liczby.
Zakończył mowę po upływie pięćdziesięciu jeden minut, co w jego dotychczasowej karierze było najkrótszym wystąpieniem. Zgodnie z zaleceniami Harkina mowy końcowe nie mogły trwać dłużej niż godzinę. Koledzy z zespołu szybko zaczęli wymieniać swoje uwagi, a te były bardzo różne, od zwykłych pochwał, do krytycznych prób poprawienia niektórych elementów. Nie dałoby się chyba znaleźć uważniejszych słuchaczy do tej próby generalnej. Każdy z siedmiu adwokatów setki razy wygłaszał podobne mowy, co łącznie pozwoliło im wywalczyć odszkodowania na sumę ponad pięciuset milionów dolarów. Zatem wszyscy doskonale wiedzieli, jak należy postępować, aby nakłonić przysięgłych do swoich racji.
I każdy z nich musiał teraz zapomnieć o własnych ambicjach przed wejściem do sali konferencyjnej. Ale pewną satysfakcję dało im to, że Rohr w skupieniu wysłuchał uwag i postanowił nieco zmienić niektóre punkty przemowy. Wkrótce zaczął jeszcze raz.
Jego wystąpienie należało doprowadzić do perfekcji. Wszak zwycięstwo było tak blisko.

W tym czasie Cable robił dokładnie to samo, tyle że przed znacznie liczniejszym audytorium, gdyż oprócz kilkunastu adwokatów i paru konsultantów, na sali zebrało się wielu asystentów z jego kancelarii. Poza tym nagrywał swoje wystąpienie na kasecie wideo, żeby później móc je samemu ocenić. Starał się skrócić wystąpienie do pół godziny, co przysięgli powinni przyjąć z wdzięcznością. Nie wątpił, że Rohr będzie gadał znacznie dłużej, więc tym bardziej zależało mu na podkreśleniu tej różnicy. Dobrze znał swego oponenta, chciał więc przeciwstawić jego przesyconej emocjami pokrętnej retoryce swoją rzeczowość opartą wyłącznie na faktach.
Po zakończeniu każdej próby oglądał jej zapis z magnetowidu, po czym zaczynał od nowa. Trwało to przez całe niedzielne popołudnie aż do późnej nocy.

Zanim Fitch dotarł do letniego domku nad laguną, zdążył się wprawić z powrotem w zwykły nastrój wyważonego pesymizmu. Czterej prezesi, którzy niedawno skończyli wyśmienity obiad, już na niego czekali. Jankle był tak wstawiony, że trzymał się kurczowo gzymsu nad kominkiem. Fitch nalał sobie filiżankę kawy i przedstawił raport z ostatnich przygotowań obrony. Pytania prezesów szybko zeszły na temat tajemniczego przelewu pieniędzy, który został dokonany w piątek. Każdy z nich musiał dodatkowo zasilić Fundusz kwotą dwóch milionów dolarów.
Wcześniej we wspólnej kasie znajdowało się sześć i pół miliona, a więc ich zdaniem wystarczająco dużo, by pokryć wszelkie koszty do zakończenia rozprawy. Zatem, po co było tych dodatkowych osiem milionów? A ile pieniędzy zostało obecnie w Funduszu?
Adwokat wyjaśnił krótko, że obrona była zmuszona do nieprzewidzianych wcześniej, ogromnych wydatków.
- Przestań kręcić, Fitch - rzekł ostro Luther Vandemeer z Trellco. - Czyżbyś wreszcie znalazł sposób na to, aby kupić korzystny wyrok?
Fitch nie chciał okłamywać swoich zwierzchników, w końcu to oni go sowicie opłacali. Nigdy nie mówił im całej prawdy, zresztą wcale tego nie oczekiwali. Kiedy jednak padło tak sformułowane pytanie, w dodatku tyczące niezwykle ważnej kwestii, poczuł się zobligowany choćby do odrobiny szczerości.
- Coś w tym rodzaju - odrzekł.
- Naprawdę zdobyłeś potrzebne nam głosy, Fitch? - zdziwił się któryś z pozostałych trzech.
Adwokat z poważną miną powiódł spojrzeniem po twarzach prezesów, nie wyłączając Jankle'a, który nagle jakby nieco oprzytomniał.
- Jestem przekonany, że tak - powiedział z naciskiem.
Jankle oderwał się od gzymsu kominka, stanął wyprostowany, na lekko chwiejnych nogach, i zrobił dwa kroki w jego kierunku.
- Powtórz to, Fitch - wymamrotał.
- Powiedziałem wyraźnie. Kupiłem dla was korzystny wyrok.
W jego głosie zabrzmiała odczuwalna duma. Trzej przemysłowcy także wstali z miejsc i wszyscy czterej stanęli naprzeciwko niego w luźnym półokręgu.
- Jak to zrobiłeś?
- Tego wam nie zdradzę - odparł spokojnie. - Zresztą szczegóły są nieistotne.
- Ja jednak chciałbym wiedzieć - wycedził Jankle.
- Daj sobie spokój. Moim obowiązkiem jest odwalać brudną robotę w celu chronienia was i waszych firm. Jeśli chcecie zrezygnować z moich usług, proszę bardzo. Ale nigdy wam nie zdradzę szczegółów.
Przez chwilę wpatrywali się w niego z napięciem, zacieśniwszy nieco półokrąg. Popijali drobnymi łyczkami swoje trunki, mierząc wzrokiem bohatera. Już osiem razy znajdowali się na krawędzi katastrofy i ośmiokrotnie rozgrywki Fitcha wybawiły ich z opresji. Teraz uczynił to po raz dziewiąty. Był wprost niezastąpiony.
Co więcej, nigdy przedtem jeszcze z taką dumą nie obiecywał im przed czasem zwycięstwa. Wręcz przeciwnie, zawsze się gryzł przed ogłoszeniem orzeczenia, bez przerwy mówił o porażce, jakby sprawiało mu radość oglądanie później ich zaskoczonych i uradowanych min. Takie zachowanie było do niego niepodobne.
- Ile? - odezwał się Jankle.
Tego również nie mógł przed nimi ukrywać. Z oczywistych powodów prezesi mieli prawo wiedzieć, jak zostały spożytkowane ich pieniądze. Wcześniej ustalili najprostszy z możliwych sposób rozliczania Funduszu. Każda z czterech firm na żądanie Fitcha przekazywała identyczne kwoty, później zaś czterej przemysłowcy otrzymywali od niego w tajemnicy miesięczne wykazy poniesionych wydatków.
- Dziesięć milionów - oznajmił.
Jankle jęknął głośno.
- Zapłaciłeś dziesięć milionów dolarów jednemu z przysięgłych?! Trzej pozostali byli nie mniej wstrząśnięci.
- Tego nie powiedziałem. Ujmijmy to w ten sposób: Kupiłem dla was korzystny werdykt za dziesięć milionów. Tylko tyle mogę powiedzieć. Obecnie w kasie Funduszu znajduje się cztery i pół miliona. I nie mam zamiaru odpowiadać na żadne dalsze pytania dotyczące sprawy przekazania pieniędzy.
Oni jednak mogli sobie wyobrazić tylko łapówkę przekazywaną w kopercie pod stołem, wynoszącą pięć, najwyżej dziesięć tysięcy dolarów. Żadnemu z nich nie mieściło się w głowie, aby któryś z małomiasteczkowych cwaniaczków zasiadających w ławie przysięgłych mógł mieć aż tyle sprytu, żeby naciągnąć ich na dziesięć milionów. Automatycznie zakładali, iż cała ta suma nie trafiła do rąk jednego człowieka.
Zapadło milczenie. Czterej mężczyźni stojący naprzeciwko Fitcha walczyli z podobnymi myślami. Szybko doszli do wniosku, że adwokat jakimś cudem musiał się dogadać z dziesięciorgiem przysięgłych i wypłacił każdemu po milionie. Taki scenariusz był bardzo prawdopodobny, o wiele sensowniejszy, niż przekazanie astronomicznej sumy tylko jednej osobie. A przecież i w tym rejonie stanu musiało się nagle pojawić dziesięcioro świeżo upieczonych milionerów. Jakim cudem ci ludzie zamierzali ukryć przed całym światem swoje niespodziewane bogactwo?
Fitch uśmiechnął się niepewnie i rzekł:
- Oczywiście, nie mogę niczego zagwarantować. Sprawa będzie jasna dopiero po zakończeniu obrad przysięgłych.
No cóż, przy cenie dziesięciu milionów dolarów powinieneś jednak mieć jakieś gwarancje, przemknęło przez myśli prezesom. Ale nic nie powiedzieli. Luther Vandemeer odwrócił się pierwszy, nalał sobie do szklaneczki kolejną porcję brandy i usiadł na stołku przy fortepianie. Był przekonany, że później zdoła się dowiedzieć wszystkich szczegółów. Wystarczyło tylko zdybać Fitcha w Nowym Jorku, dokąd często przyjeżdżał z różnymi sprawami, i przycisnąć go do muru.
Po kilku minutach adwokat oznajmił, że czekają go jakieś pilne zajęcia. Polecił czterem prezesom, aby nazajutrz stawili się w sądzie i wysłuchali końcowych przemówień. Tylko nie siadajcie razem, poinstruował.

ROZDZIAŁ 37
Wśród przysięgłych panowało powszechne przekonanie, że noc z niedzieli na poniedziałek będzie ostatnią spędzoną w warunkach sekwestracji. Przekazywali sobie szeptem opinię, że skoro mają rozpocząć obrady już po przerwie na lunch, to zapewne do wieczora powinni ustalić orzeczenie i wreszcie rozejść się do domów. Nie rozmawiano na ten temat otwarcie, ponieważ Herman mógłby to uznać za przedwczesną dyskusję w kwestii orzeczenia i zameldować sędziemu.
Niemniej nastroje wyraźnie się polepszyły, niektórzy przysięgli zaczęli już pakować swoje rzeczy i robić porządki w pokojach. Chcieli do maksimum skrócić ostatnią wizytę w "Siesta Inn" - po przyjeździe z sądu zabrać bagaże, złapać szczoteczkę do zębów i natychmiast wracać do domu.
Ten niedzielny wieczór był już trzecim z rzędu przeznaczonym na wizyty prywatne, nic więc dziwnego, że większość - a zwłaszcza mężatki - miała już dość tych spotkań z najbliższymi. Trzy kolejne nudne wieczory w maleńkim motelowym pokoiku przypominały ciężką próbę wytrzymałości ich związków małżeńskich. Także samotni tęsknili za chwilą wytchnienia. Tego dnia nie zjawiła się azjatycka przyjaciółka Savelle'a. Derrick powiadomił Angel, iż być może wpadnie trochę później, gdyż najpierw musi załatwić jakieś pilne sprawy. Loreen nie spotykała się z żadnym mężczyzną, lecz również miała dość rozmów ze swymi dorastającymi córkami. Natomiast Jerry i "Pudliczka" po raz pierwszy się pokłócili.
Stąd w ten niedzielny wieczór w zajmowanym przez nich skrzydle motelu panował wyjątkowy spokój. Nikt nie oglądał transmisji sportowych i nie pił piwa w "sali balowej", nikt nie miał ochoty na partię szachów. Marlee i Nicholas zjedli pizzę w jego pokoju. Przekazali sobie najświeższe nowiny i uzgodnili ostatnie punkty planu. Oboje byli zdenerwowani i spięci, Eastera niezbyt nawet rozśmieszyła jej relacja z pomyślnego rozwikłania intrygi, jaką Fitch uknuł wokół Hoppy'ego Dupree.
Marlee wyszła o dwudziestej pierwszej. Pojechała swoim wziętym w leasing autem do wynajętego domku i skończyła pakować rzeczy.
Nicholas zakradł się do pokoju po drugiej stronie korytarza, gdzie Hoppy i Millie gruchali niczym kochankowie spędzający tu miodowy miesiąc. Nie szczędzili mu słów wdzięczności za pomoc przy zdemaskowaniu przerażającej afery i uwolnieniu ich od groźby rozłąki. Oboje też byli zaszokowani metodami, do których uciekali się producenci papierosów, żeby wywrzeć nacisk na przysięgłego.
Millie znowu wyraziła swoje wątpliwości co do tego, czy powinna zostać w składzie. Wiele rozmawiała o tym z mężem i nadal była przekonana, że nie zdoła zachować bezstronności i głosować za sprawiedliwym werdyktem po tym, co spotkało Hoppy'ego. Nicholas doceniał ową troskę, ale bardzo potrzebował Millie w gronie przysięgłych.
Kierował się zresztą o wiele ważniejszymi racjami. Gdyby ona bowiem ujawniła sędziemu szczegóły tejże intrygi, Harkin bez wątpienia umorzyłby postępowanie. A to oznaczałoby dla niego prawdziwą tragedię. Dlatego też wyjaśnił małżonkom, iż umorzenie procesu oznacza, że za rok lub dwa ta sama sprawa będzie rozpatrywana ponownie przez inny skład przysięgłych. I każda ze stron znów będzie musiała wydać kupę pieniędzy na te same posunięcia, które już raz zostały przeprowadzone.
- Musimy rozstrzygnąć tę sprawę, Millie. Zostaliśmy wybrani do tego, żeby w niej orzec, nie wolno nam zrzucać z siebie odpowiedzialności. Nie sądzisz chyba, że inny skład przysięgłych musi być mądrzej szy od nas.
- Zgadzam się - poparł go Hoppy. - Jutro zakończy się rozprawa. Byłoby wstyd, gdyby właśnie teraz, ostatniego dnia, dać sędziemu powody do jej umorzenia.
Dlatego też Millie przygryzła wargi i postanowiła wytrwać. Nowy przyjaciel, Nicholas, znacznie ułatwił jej podjęcie takiej decyzji.

Tego samego wieczoru Cleve spotkał się z Derrickiem w barze kasyna "Nugget". Wypili po piwie, oglądając transmisjęmeczu. Niewiele rozmawiali, gdyż Derrick był zły i rozgoryczony, uważał bowiem, że został wykiwany. Piętnaście tysięcy dolarów gotówką w małej brązowej kopercie, którą Cleve niepostrzeżenie położył przed nim na stoliku, pospiesznie schował do wewnętrznej kieszeni, nie zadając sobie nawet trudu, żeby podziękować. Zgodnie z ostatnimi ustaleniami miał dostać jeszcze dziesięć tysięcy po ogłoszeniu orzeczenia, oczywiście pod warunkiem, że Angel będzie głosowała na rzecz powoda.
- Może byś już poszedł? - bąknął Derrick kilka minut po tym, jak pieniądze znalazły się w jego kieszeni.
- Dobry pomysł - rzekł Cleve. - Ruszaj na spotkanie ze swoją dziewczyną i dokładnie jej wszystko wyjaśnij.
- Poradzę sobie.
Tamten wstał i wyszedł bez słowa.
Derrick dokończył piwo i poszedł do toalety, gdzie zamknął siew kabinie i przeliczył pieniądze: sto pięćdziesiąt nowiutkich, szeleszczących banknotów studolarowych. Zdumiało go, jak niewiele miejsca zajmuje taka suma, plik banknotów miał tylko dwa centymetry grubości. Starannie podzielił go na cztery części, każdą z nich złożył na pół i poupychał w różnych kieszeniach dżinsów.
W kasynie było dość tłoczno. Derrick nauczył się wprawnie rzucać kośćmi od starszego brata, kiedy ten służył w marynarce wojennej, toteż teraz siłą rzeczy przyciągnęły go stoły do gry w dwie kości. Poobserwował przez minutę przebieg gry, nakazując sobie w duchu, aby nie ulegać pokusie i wyruszyć na spotkanie z Angel. Później wypił jeszcze jedno piwo w maleńkim barku nie opodal stołu do ruletki. Wszędzie dokoła bądź to rodziły się, bądź przepadały fortuny, pieniądz robił pieniądz. Trzeba było wykorzystać ten szczęśliwy wieczór.
Kupił stos żetonów za tysiąc dolarów i zajął miejsce przy stole do gry w kości. Wielką radość sprawiły mu zawistne spojrzenia innych graczy. A krupier, który rozpakowywał właśnie nowe kości, powitał go szerokim uśmiechem. Nie wiadomo skąd pojawiła się obok niego urocza blond kelnerka, zamówił więc kolejne piwo.
Zaczął obstawiać wysoko, zdecydowanie wyżej, niż pozostali gracze skupieni przy tym stole. Pierwszy stos żetonów zniknął w ciągu piętnastu minut, toteż Derrick bez wahania dokupił drugą partię, również za tysiąc dolarów.
Wkrótce poczęła topnieć trzecia taka pula, kiedy niespodziewanie szczęście się odwróciło i w ciągu pięciu minut wygrał tysiąc osiemset dolarów. Później znowu dokupił żetonów. Zamówił też następne piwo. Blondynka zaczęła z nim flirtować, a krupier zapytał w przerwie, czy nie ma ochoty zostać stałym klientem kasyna.
Szybko stracił rachubę, to wyciągał banknoty z różnych kieszeni, to znów upychał w nich wygrane. Wciąż dokupywał żetonów. Po godzinie stwierdził, że stracił w sumie sześć tysięcy i ogarnęła go czarna rozpacz. Nie mógł się jednak uwolnić od myśli, że szczęście kiedyś znowu się do niego uśmiechnie. Raz już kości przyniosły mu dużą wygraną, zatem podobna sytuacja musiała się powtórzyć. Postanowił więc nie zmniejszać na razie stawki, żeby szybciej się odegrać. Miał dosyć piwa i przerzucił się na szkocką.
Po kilku dalszych nieudanych seriach rzutów zwolnił miejsce przy stole, znów poszedł do toalety i zamknął się w tej samej kabinie. Powyciągał pieniądze z wszystkich kieszeni i stwierdził z przerażeniem, że przegrał prawie siedem tysięcy dolarów. Zachciało mu się nagle płakać. Musiał jednak odzyskać swoją forsę, toteż postanowił skusić los przy drugim stole bądź zmienić metodę obstawiania czy nawet spróbować szczęścia w innej grze. Podjął też stanowczą decyzję, że niezależnie od wszystkiego będzie musiał zrezygnować, kiedy - nie daj Boże! - pozostanie mu tylko pięć tysięcy. Za nic w świecie nie mógł przegrać ostatnich pięciu tysięcy dolarów!
Bez większego zainteresowania podszedł do prawie całkiem pustego stołu do ruletki i szybko położył pięć żetonów na czerwonym polu. Krupier zakręcił kołem, wypadł numer czerwony i Derrick szybko odzyskał pięćset dolarów. Zostawił je na tym samym polu i wygrał ponownie. Bez wahania dołożył do nich wygraną i po
raz trzeci z rzędu wypadła liczba czerwona. Odzyskał cztery tysiące dolarów w ciągu pięciu minut. To go otrzeźwiło. W barze wypił jeszcze jedno piwo, obserwując transmisję z meczu bokserskiego. Głośne okrzyki podnieconych ludzi dobiegające od stołu do gry w kości podziałały na niego jeszcze bardziej trzeźwiąco. Zsunął się ze stołka uradowany, że ma w kieszeniach prawie jedenaście tysięcy dolarów.
Minęła już pora odwiedzin w motelu, lecz on musiał się zobaczyć z Angel. Z podniesioną dumnie głową przemaszerował między rzędami automatów do gry, starając się zapomnieć o kościach. Przyspieszył kroku, mając nadzieję, że zdoła wyjść na ulicę, zanim ulegnie pokusie i zajmie z powrotem miejsce przy stole. Jakoś mu się udało.
Zdążył jednak ujechać zaledwie kilkaset metrów, kiedy dostrzegł we wstecznym lusterku niebieskie migacze wozu policyjnego. Patrol drogówki z Biloxi dogonił go szybko, kierowca błysnął kilkakrotnie światłami, w ten sposób nakazując mu się zatrzymać. Derrick nie miał ani miętowych cukierków, ani gumy do żucia. Chcąc nie chcąc, zatrzymał samochód, wysiadł i czekał spokojnie na gliniarzy. A policjant, który do niego podszedł, z daleka wyczuł zapach alkoholu.
- Pił pan? - zapytał.
- Troszeczkę, kilka piw w kasynie.
Gliniarz najpierw poświecił mu w oczy latarką, potem kazał przejść po linii prostej, wreszcie dotknąć palcem czubka nosa. Derrick był nieźle wstawiony. Został więc zakuty w kajdanki i odstawiony do aresztu, gdzie na podstawie analizy wydychanego powietrza oceniono zawartość alkoholu w jego krwi na 0,18 promila.
Wiele podejrzeń wzbudziły pieniądze poupychane w jego kieszeniach, lecz na szczęście gliniarze zadowolili się tłumaczeniem, że tego wieczoru w kasynie dopisało mu szczęście. Co prawda, nie miał pracy i mieszkał u brata, ale nie figurował w policyjnych kartotekach. Oficer dyżurny przeliczył gotówkę i wraz z pozostałymi rzeczami osobistymi zamknął w kasie pancernej.
Derrick usiadł na krawędzi pryczy i w zamyśleniu popatrzył na dwóch pijaczków zwiniętych na podłodze celi. Na nic by mu się nawet nie przydał telefon komórkowy, ponieważ nie mógł rozmawiać z Angel przy świadkach. Musiał odsiedzieć minimum pięć godzin w areszcie, skoro prowadził wóz po pijanemu, toteż postanowił skontaktować się z dziewczyną przed jej wyjazdem na posiedzenie sądu.

Dzwonek telefonu obudził Swansona o wpół do czwartej nad ranem. W słuchawce rozległ się donośny, nieco zachrypnięty kobiecy głos, po którym natychmiast rozpoznał Beverly Monk. Dziewczynie dość wyraźnie plątał się język.
- Serwus! Witamy w metropolii! - Beverly zarechotała z własnego dowcipu, aż Swanson musiał odsunąć słuchawkę od ucha.
- Gdzie jesteś? - zapytał. - Mam pieniądze.
- Później. - W tle słychać było jakieś podniesione, męskie głosy. - Załatwimy to później. - Ktoś tam włączył dudniącą muzykę.
- Informacje są mi potrzebne jak naj szybciej.
- A mnie jest potrzebna forsa.
- Doskonale. Powiedz tylko, gdzie i kiedy się spotkamy.
- Och, sama nie wiem - jęknęła, po czym wulgarnie zaklęła na kogoś ze swego towarzystwa.
Swanson zacisnął mocniej palce na słuchawce.
- Posłuchaj, Beverly. Pamiętasz tę kafejkę, w której spotkaliśmy się poprzednim razem?
- Tak, chyba tak.
- Przy ulicy Ósmej, niedaleko restauracji Balducciego.
- Ach tak.
- Świetnie. Przyjedź tam najszybciej, jak będziesz mogła.
- Jak najszybciej? - zapytała i znowu wybuchnęła śmiechem. Swanson zgrzytnął zębami.
- Może być o siódmej?
- A która jest teraz?
- Wpół do czwartej. - O rety.
- Posłuchaj, a może spotkalibyśmy się już teraz? Powiedz mi tylko, gdzie jesteś. Złapię taksówkę.
- Daj sobie spokój. Mamy tu niezły ubaw.
- Jesteś pijana. - I co z tego?
- Jeśli chcesz dostać swoje cztery tysiące dolarów, to lepiej bądź na tyle trzeźwa, by móc ze mną porozmawiać.
- Nie martw się, skarbie. A jak ty się nazywasz?
- Swanson.
- Ach tak, Swanson. Będę o siódmej albo coś koło tego. Zaśmiała się i odłożyła słuchawkę.
Swanson nie zdołał już usnąć do świtu.

O wpół do szóstej Marvis Maples wkroczył do dyżurki miejskiego aresztu i zapytał, czy może zabrać swego brata, Derricka. Minęło właśnie pięć godzin od chwili aresztowania. Tamten został przyprowadzony z celi, a dyżurny wyjął z kasy pancernej grubą kopertę i na oczach osłupiałego Marvisa zaczął sprawdzać ze spisem rzeczy osobiste - jedenaście tysięcy dolarów w gotówce, kluczyki od samochodu, scyzoryk, chusteczka do nosa.
Po wyjściu na parking Marvis natychmiast zapytał brata, skąd ma tyle pieniędzy, na co Derrick odparł, że wyjątkowo dobrze mu poszło przy grze w kości. Dał bratu dwie setki i poprosił o pożyczenie auta. Tamten wziął pieniądze i zgodził się zaczekać przed komisariatem, aż samochód Derricka zostanie przyprowadzony z policyjnego parkingu.
Kiedy Maples dotarł do Pass Christian i skręcał na parking przed motelem "Siesta Inn", niebo na wschodzie zaczynał rozjaśniać pierwszy brzask. Nisko pochylony, zakradł się na tyły i za osłoną żywopłotu podbiegł do okna pokoju Angel. Było zamknięte, zaczął więc pukać w szybę. A kiedy to nie poskutkowało, podniósł z ziemi niewielki kamień i jął się dobijać głośniej. Z każdą chwilą robiło się coraz widniej i stopniowo ogarniała go panika.
- Stać! - krzyknął ktoś za jego plecami.
Derrick odwrócił się błyskawicznie i ujrzał przed sobą Chucka, umundurowanego strażnika sądowego, który z wielkiego czarnego rewolweru mierzył mu prosto w twarz.
- Odejdź od okna! Ręce do góry!
Maples posłusznie wyszedł zza żywopłotu z rękoma wyciągniętymi nad głową.
- Na ziemię! - padł następny rozkaz i Derrick, chcąc nie chcąc, ułożył się twarzą w dół na zimnym, wilgotnym chodniku, rozrzucając szeroko ręce i nogi.
Chuck wezwał pomoc przez krótkofalówkę.
Marvis wciąż jeszcze spacerował przed komisariatem i czekał na samochód brata, kiedy Derrick już po raz drugi tej nocy został przywieziony do aresztu. Natomiast Angel przespała całą tę awanturę.

ROZDZIAŁ 38
Zakrawało to niemal na ironię, że najbardziej odpowiedzialny ze wszystkich przysięgłych - ten, który najuważniej słuchał zeznań, najlepiej pamiętał wszelkie stwierdzenia i najściślej przestrzegał instrukcji sędziego Harkina - musi teraz zostać usunięty ze składu, ponieważ jego zdanie mogłoby zaważyć na końcowym werdykcie.
Pani Grimes, z punktualnością szwajcarskiego zegarka zjawiła się w jadalni o siódmej piętnaście, wzięła tacę i zaczęła nakładać dwie porcje śniadaniowe, dokładnie tak samo, jak to czyniła od dwóch tygodni - kromka ciemnego chleba, odtłuszczone mleko i banan dla męża, płatki kukurydziane z pełnotłustym mlekiem, plasterek bekonu i sok jabłkowy dla siebie. I jak to się często zdarzało, obecny już w sali Nicholas zaoferował jej swą pomoc. Każdego dnia przygotowywał kawę dla Hermana podczas przerw w obradach i czuł się równie zobligowany służyć pomocą także rano. Do jednej filiżanki, przeznaczonej dla Hermana, wrzucił dwie kostki cukru i odmierzył porcję śmietanki, pani Grimes piła gorzką kawę. Przez kilka minut rozmawiali o pogodzie i o konieczności spakowania rzeczy oraz przygotowania się do powrotu do domu. Kobieta wydawała się bardzo podniecona myślą, że już tego wieczoru będą mogli przyrządzić sobie i zjeść normalny domowy obiad.
Radosny nastrój zaszczepiali wszystkim przybywającym do jadalni trzymający tu straż Easter oraz Henry Vu. Mieli wreszcie odzyskać wolność!
Kiedy pani Grimes poszła po sztućce, Nicholas niepostrzeżenie, wciąż mówiąc na temat obyczajów prawników, wrzucił do filiżanki Hermana cztery maleńkie tabletki. Ta dawka meterginynadzwyczaj silnego leku, stosowanego w szpitalach do ratowania ludzi w nagłych wypadkach zapaści - nie mogła go zabić, ale powinna całkowicie zwalić z nóg, przy czym po czterech godzinach objawy musiały całkowicie ustąpić.
I tak jak zazwyczaj Easter odprowadził panią Grimes do pokoju, niosąc tacę i prowadząc błahą rozmowę. Kobieta podziękowała mu serdecznie. Rzadko spotykało się taką uczynność.
Piekło rozpętało się pół godziny później i Nicholas znowu znalazł się w centrum wydarzeń. Pani Grimes wybiegła na korytarz i zawołała Chucka, który pilnował tylnego wyj ścia, popijał kawę i czytał gazetę. Easter natychmiast wybiegł ze swego pokoju. Coś się stało Hermanowi!
Podniesione głosy na korytarzu zaalarmowały Lou Dell i Willisa, a wkrótce przed pokojem Grimesów, gdzie panowała ożywiona bieganina, zebrała się większość przysięgłych. Herman leżał na podłodze łazienki, zgięty wpół, i z twarzą wykrzywioną bólem trzymał się za brzuch. Jego żona i Chuck pochylali się nad nim. Lou Dell pobiegła do telefonu i wezwała pogotowie ratunkowe. Nicholas posępnym tonem oznajmił Rikki Coleman, że tak silne bóle w piersi mogą oznaczać atak serca, tym bardziej że Herman sześć lat wcześniej przechodził zawał.
Po kilku minutach wszyscy już wiedzieli, że przewodniczący dostał ataku serca.
Zjawili się sanitariusze z noszami i Chuck pospiesznie rozpędził tłum, żeby zrobić im przejście. Herman został przypięty pasami do noszy, na twarz założono mu maskę tlenową. Co zastanawiające, miał tylko lekko podwyższone ciśnienie krwi, ale pani Grimes powtarzała smutno, iż te objawy bardzo jej przypominają przebyty wcześniej zawał.
Chorego wywieziono z pokoju i pospiesznie odtransportowano do karetki. A w zamieszaniu Easter zdołał niepostrzeżenie wylać resztki kawy z filiżanki.
Wkrótce karetka odjechała z wyciem syreny. Przysięgli rozeszli się do swoich pokojów, żeby nieco uspokoić zszargane nerwy. Lou Dell telefonicznie przekazała sędziemu Harkinowi wiadomość, iż Herman zasłabł niespodziewanie i wszystko wskazywało na to, że dostał ataku serca.
- Padają niczym muchy - mruknęła, po czym zaczęła się użalać, że jeszcze nigdy w ciągu osiemnastu lat pełnienia obowiązków opiekunki przysięgłych nie straciła aż tylu osób ze składu.
Ale Harkin obcesowo przerwał jej utyskiwania.

Swanson nie wierzył, że o siódmej rano Beverly przyjdzie do kawiarni, żeby odebrać pieniądze. Jeszcze parę godzin temu była wszak nieźle wstawiona i nic nie wskazywało na to, że zamierza się choć na krótko zdrzemnąć. Dlatego też w spokoju zjadł obfite śniadanie i pogrążył się w lekturze prasy. Kiedy minęła ósma, przeniósł się do stolika pod oknem, skąd mógł obserwować ludzi przechodzących chodnikiem za szybą,
O dziewiątej zadzwonił do mieszkania dziewczyny i po raz kolejny omal się nie pokłócił z jej opryskliwą współlokatorką. Usłyszał, że Beverly nie ma, nie było jej całą noc i, diabli wiedzą, może się całkiem wyprowadziła.
Przecież dziewczyna musi mieć rodziców, powtarzał w myślach. Czy oni wiedzą, jak ona tu żyje? Czy zdają sobie sprawę, że dzień po dniu chodzi z jednej imprezy na drugą i pracuje dorywczo tylko tyle, żeby zarobić na utrzymanie, alkohol, a może także prochy?
Miał bardzo dużo czasu na tego typu rozważania. O dziesiątej zamówił kanapkę, ponieważ kelner zerkał na niego z wyraźną wściekłością, ilekroć przechodził obokjego stolika.
Rozchodzące się błyskawicznie plotki zrobiły swoje i po rozpoczęciu poniedziałkowej sesji na giełdzie cena akcji Pynexu szybko poszła w górę. W chwili zamknięcia giełdy w piątek wynosiła siedemdziesiąt trzy dolary za sztukę, ale zaraz po uderzeniu dzwonu w poniedziałek rano podskoczyła do siedemdziesięciu sześciu, a już kilkanaście minut później ustaliła się na poziomie siedemdziesięciu ośmiu dolarów. Z Biloxi wciąż napływały dobre wieści, chociaż nikt nawet nie zdawał sobie sprawy, skąd pochodziły. A w ślad za tym gwałtownym wzrostem podskoczyły także ceny akcji innych firm przemysłu tytoniowego.
Sędzia Harkin wkroczył na salę posiedzeń dopiero o dziewiątej trzydzieści, a siadając za stołem na podwyższeniu, stwierdził ze zdumieniem, że wszystkie miejsca na widowni są zajęte. Był świeżo po ostrej wymianie zdań z Rohrem i Cable'em, w której ten ostatni domagał się stanowczo umorzenia postępowania z powodu wyeliminowania kolejnego przysięgłego. Ale zdaniem Harkina przesłanki do podjęcia takiej decyzji nie były jeszcze wystarczające. Dobrze się przygotował do tej rozmowy, znalazł nawet przykład jakiegoś procesu cywilnego, w którym dopuszczono, aby ostateczne orzeczenie zostało wydane przez jedenastoosobowy skład sędziowski. Uzgodniono go wówczas dziewięcioma głosami przeciwko dwóm, a w odpowiedzi na późniejszą apelację sąd wyższej instancji utrzymał wyrok w mocy.
Jak można się było spodziewać, wiadomość o ataku serca Hermana Grimesa obiegła lotem błyskawicy wszystkich zainteresowanych tą rozprawą. Konsultanci sądowi zatrudnieni przez obronę głosili jednomyślnie, że taki obrót rzeczy jest dla nich bardzo pomyślny, gdyż przewodniczący składu wyraźnie przychylał się do racji powoda. Natomiast konsultanci ze strony powodowej zapewniali Rohra i jego współpracowników, iż wyeliminowanie Grimesa stanowi poważny cios dla obrony, ponieważ był on stronnikiem przemysłu tytoniowego. I wszyscy eksperci wyrażali zadowolenie z włączenia do składu Shine'a Royce'a, chociaż żaden z nich nie potrafił rzetelnie umotywować swego stanowiska.
Tylko Fitch nie mógł się otrząsnąć z osłupienia. No bo jak można było prostymi sposobami przyprawić kogoś o atak serca? Czyżby Marlee z zimną krwią otruła tego niewidomego biedaka? Należało dziękować Bogu, że działa na rzecz obrony.
Otworzyły się boczne drzwi i na salę wkroczyli przysięgli. Wszyscy przyglądali się temu w napięciu, jakby nie mogli jeszcze uwierzyć, że wśród nich nie będzie Grimesa. Ale miejsce przewodniczącego pozostało puste.
Przed rozpoczęciem obrad sędzia Harkin rozmawiał z lekarzem, toteż teraz rozpoczął od poinformowania przysięgłych, że Herman czuje się całkiem nieźle i prawdopodobnie nie przydarzyło mu się nic tak groźnego, jak początkowo można by sądzić. Wszyscy, a zwłaszcza Nicholas, przyjęli tę wiadomość z widoczną ulgą. Przysięgłym numer pięć został Shine Royce i zajął miejsce Grimesa w pierwszym rzędzie, między Phillipem Savele'em a Angel Weese.
Był bardzo dumny z tego powodu.
Kiedy sprawy formalne zostały załatwione, Harkin zwrócił się do Wendalla Rohra o wygłoszenie mowy końcowej. Tylko proszę, aby nie trwała dłużej niż godzinę, przypomniał. Adwokat, ubrany w swą ulubioną popielatą marynarkę, śnieżnobiałą koszulę oraz muszkę, zaczął od przeproszenia za to, że rozprawa trwała tak długo, i podziękował przysięgłym za cierpliwość. Uporawszy się z niezbędnymi uprzejmościami, szybko przeszedł do dramatycznego opisu "najbardziej śmiercionośnych wyrobów, jakie zostały kiedykolwiek wypuszczone na rynek, to znaczy papierosów, z których powodu umiera każdego roku czterysta tysięcy Amerykanów, czyli dziesięciokrotnie więcej, niż wskutek zażywania nielegalnych środków psychotropowych. Żaden inny produkt nie powoduje aż tak tragicznych skutków".
Zacytował najważniejsze wnioski z przesłuchań ekspertów, Frickego, Bronsky'ego i Kilvana, na szczęście nie rozwodząc się nad nimi. Przypomniał zeznania Lawrence'a Kriglera, który pracował w przemyśle tytoniowym i znał jego brudne sekrety. Poświęcił aż dziesięć minut na omówienie wystąpienia Leona Robilio, pozbawionego głosu przemysłowca, przez dwadzieścia lat promującego wyroby tytoniowe i świetnie obeznanego z karygodnymi poczynaniami producentów papierosów.
Osiągnął punkt kulminacyjny mowy, kiedy podjął temat młodzieży. Warunkiem niezbędnym dla przetrwania gigantycznego przemysłu było wciąganie w nałóg przedstawicieli młodego pokolenia, a więc zapewnienie sobie klienteli na następne lata. Nie wiedział, że przysięgli uczynili to już dużo wcześniej, i poprosił teraz, aby zbadali we własnym gronie, w jakim wieku zaczęli palić ci, którzy sięgnęli po papierosy.
Każdego dnia wpadało w nałóg trzy tysiące nieletnich, a co trzeci miał ostatecznie umrzeć z powodu palenia. Co więcej można było jeszcze powiedzieć? Czy nie nadeszła odpowiednia pora, żeby nadzwyczaj bogate firmy wzięły wreszcie odpowiedzialność za produkowane przez siebie wyroby? Nie nadszedł czas, aby przyciągnąć uwagę opinii publicznej i nakłonić te firmy do zostawienia dzieci w spokoju? Czy nie warto w końcu zmusić producentów papierosów do wyrównania krzywd, jakie spowodowały ich wyroby?
Zaczął mówić z wielką pasją, kiedy przeszedł do problemu nikotyny i upartych twierdzeń reprezentantów przemysłu, że nie działa ona uzależniająco na ludzi. W zeznaniach byłych narkomanów wielokrotnie pojawiały się uwagi, że o wiele łatwiej jest przerwać zażywanie marihuany czy kokainy niż rzucić palenie. Ale zdołał się też uśmiechnąć ironicznie, przypomniawszy zeznania Jankle'a i jego teorię dotyczącą nadużywania papierosów.
Zamrugał szybko i nagle jakby stał się całkiem inną osobą. Zaczął bowiem mówić o swojej klientce, pani Celeste Wood, przykładnej żonie, matce i przyjaciółce, prawdziwej ofierze przemysłu tytoniowego. Wspomniał jej męża, zmarłego Jacoba Wooda, całkowicie uzależnionego od bristoli, jednego z najważniejszych wyrobów Pynexu, od których bezskutecznie próbował się uwolnić przez dwadzieścia lat. Zostawił po sobie dzieci i wnuki. A zmarł jako pięćdziesięciojednolatek, ponieważ stosował legalnie produkowane papierosy i używał ich całkowicie zgodnie z przeznaczeniem.
Następnie Rohr stanął przed tablicą i wypisał kredą kilka liczb. Wartość finansową życia Jacoba Wooda można ocenić w przybliżeniu na milion dolarów. Jeśli uwzględni się wszelkiego typu ewentualne odszkodowania, zapomogi i renty zdrowotne, suma ta wzrośnie do dwóch milionów. Tyle mniej więcej wynoszą rzeczywiste straty, tyle utraciła rodzina wskutek śmierci Jacoba Wooda.
Ale samo wyrównanie strat to jeszcze nie wszystko. Rohr wygłosił krótki wykład na temat karzącej funkcji odszkodowań przyznawanych w sprawach cywilnych oraz ich roli w zakresie utrzymywania ładu w gospodarce wolnorynkowej. Bo jak inaczej można przykładnie ukarać wytwórcę dysponującego gotówkowym kapitałem obrotowym o wysokości ośmiuset milionów dolarów?
Należy dobitnie zwrócić jego uwagę na omawiane sprawy.
Nie wystąpił o żadną konkretną sumę tego elementu odszkodowania, chociaż przepisy mu na to zezwalały. Zostawił jedynie wypisaną na tablicy ogromnymi cyframi liczbę "$ 800000000", po czym wrócił na mównicę i szybko zakończył wystąpienie, jeszcze raz dziękując przysięgłym za uwagę i okazaną cierpliwość. Po czterdziestu ośmiu minutach usiadł z powrotem za swoim stołem.
Sędzia ogłosił dziesięciominutową przerwę.

Beverly spóźniała się już cztery godziny, a Swanson gotów był ją przeklinać na głos. W końcu nie odważył się jednak nic powiedzieć, i to nie tylko dlatego, że nie chciał zawalić sprawy, lecz przede wszystkim z powodu towarzyszącego jej chłopaka o złowieszczej minie, ubranego od stóp po czubek głowy w czarną skórę, z ufarbowanymi na smolistoczarno włosami i takąż brodą. Pośrodku czoła miał wytatuowane słowo NEFRYT, a w obu małżowinach usznych nosił prawdziwie imponującą kolekcję różnorodnych kółek.
Nie odezwał się nawet jednym słowem, tylko usiadł na krześle i przybrał minę dobrze wytresowanego dobermana pilnującego swojej pani.
Natomiast Beverly miała posiniaczoną twarz, dolną wargę obrzmiałą i rozciętą. Niezbyt umiejętnie próbowała zamaskować duży krwiak na policzku grubą warstwą pudru. Świeża rana widoczna była także w kąciku prawego oka. Śmierdziało od niej tanim burbonem i palonym surowym haszyszem. Była wyraźnie pod wpływem jakichś środków.
Swanson postanowił, że przy pierwszej prowokacji stuknie "Nefryta" w sam środek jego tatuażu, a potem systematycznie pozbawi go wszystkich metalowych kółek z uszu.
- Masz forsę? - zapytała dziewczyna, zerkając strachliwie na chłopaka, który nie spuszczał wzroku ze Swansona.
Nie ulegało najmniejszej wątpliwości, kto się zaopiekuje tymi pieniędzmi.
- Tak. Co masz do powiedzenia o Claire?
- Pokaż tę forsę.
Swanson wyjął kopertę z kieszeni, rozchylił tylko na tyle, żeby Beverly dojrzała upchnięte wewnątrz banknoty, po czym szybko położył jąna stoliku i przykrył obiema dłońmi.
- Cztery tysiące. A teraz słucham - mruknął, zerkając na "Nefryta". Dziewczyna także spojrzała na niego, ten zaś, niczym kiepski aktor, kiwnął przyzwalająco głową. - Możesz gadać.
- Naprawdę nazywa się Gabrielle Brant i pochodzi z Columbii w stanie Missouri. Przynajmniej chodziła tam do college'u i rozpoczęła studia. Jej matka wykładała na tamtejszym uniwersytecie historię średniowiecza. To wszystko, co wiem.
- A jej ojciec? 
- Chyba nie żyje. 
- Coś jeszcze? 
- Nie. Dawaj forsę.
Swanson szybko przesunął kopertę w jej stronę i błyskawicznie podniósł się z krzesła.
- Dzięki - rzucił, ruszając w kierunku wyjścia.

Durwood Cable potrzebował niewiele ponad pół godziny, żeby nadzwyczaj umiejętnie zdyskontować jego zdaniem śmieszny pomysł przekazania wielu milionów dolarów rodzinie człowieka, który dobrowolnie palił przez trzydzieści pięć lat. Przecież taki wniosek nie był niczym innym, jak przejawem bezwstydnej chciwości.
Najbardziej w wystąpieniu reprezentanta powoda nie podobała mu się ewidentna próba odejścia od sprawy Jacoba Wooda oraz jego nałogu i przekształcenia tego procesu w nasyconą emocjami debatę na temat palenia papierosów przez młodzież. Bo cóż wspólnego miał Jacob Wood z metodami reklamowania wyrobów tytoniowych? Nie przedstawiono wszak żadnego dowodu na to, że i on popadł w nałóg pod wpływem takiej czy innej kampanii promocyjnej papierosów. Zaczął palić tylko dlatego, że dokonał świadomego, wolnego wyboru.
Dlaczego wciągnięto w tę sprawę problem dzieci i młodzieży? Wyłącznie dla wywołania większego wrażenia. Każdy z nas reaguje gwałtownie na wieść, że dzieciom dzieje się krzywda czy też próbuje sieje do czegoś wykorzystać. A prawnicy strony powodowej, chcąc nakłonić was, sędziów przysięgłych, do uchwalenia wysokiego odszkodowania dla ich klienta, musieli stworzyć atmosferę wrogości wobec pozwanego.
Cable zręcznie odwołał się do poczucia sprawiedliwości. Poprosił o uchwalenie werdyktu na podstawie przedstawionych dowodów, a nie emocji. Zanim skończył swoje wystąpienie, zdołał przyciągnąć uwagę przysięgłych.
Kiedy wrócił na swoje miejsce, Harkin uprzejmie mu podziękował i zwrócił się do przysięgłych:
- Szanowni państwo, oddaję tę sprawę do waszej decyzji. Proponuję, abyście najpierw wybrali nowego przewodniczącego w miejsce pana Grimesa, który, jak mi ostatnio przekazano, czuje się już znacznie lepiej. W czasie przerwy rozmawiałem z jego żoną. Nadal odczuwa silne bóle, ale jego stan uległ znacznej poprawie. Gdybyście z jakiegokolwiek powodu chcieli się ze mną skontaktować, proszę przekazać wiadomość przez kancelistkę. Pozostałe instrukcje otrzymacie w swojej sali konferencyjnej. Życzę powodzenia.
Kiedy sędzia ogłosił przerwę, Easter zerknął w stronę widowni i jego spojrzenie napotkało uważny wzrok Rankina Fitcha, jakby obaj chcieli sobie w tym samym momencie przekazać, jak się sprawy mają. Adwokat ledwie zauważalnie skinął głową i Nicholas wyszedł z sali wraz z resztą składu.
Dochodziło południe. Przerwa w obradach miała potrwać do czasu uchwalenia orzeczenia, a to oznaczało, że w oczekiwaniu na zakończenie posiedzenia widzowie mogą według własnego uznania wychodzić z sali. Eksperci finansowi z Wall Street pospieszyli do swoich gabinetów. Prezesi Wielkiej Czwórki zamienili po parę zdań z reprezentantami obrony, po czym opuścili gmach sądu.
Fitch również wyszedł i szybko wrócił do swego biura. W przejściu zauważył go Konrad, który siedział przed konsolą centralki.
- To ona - zawołał z podnieceniem. - Dzwoni z budki telefonicznej. Fitch pobiegł do swego gabinetu i chwycił słuchawkę.
- Halo!
- Mam dla ciebie nowe instrukcje, Fitch. Nie przerywaj połączenia, tylko uruchom faks na tej linii.
Adwokat pospiesznie wcisnął klawisz i czekał z niecierpliwością, aż z urządzenia zacznie się wysuwać wstęga papieru. Kiedy transmisja dobiegła końca, rzekł do słuchawki:
- Odebrałem. Po co te nowe instrukcje?
- Zamknij się i słuchaj. Zrób to, co ci kazałam, i to jak najszybciej.
Fitch oderwał zadrukowany papier i przeczytał widniejącą na początku odręcznie wypisaną notatkę. Pieniądze miały zostać przelane z Antyli do Panamy, konkretnie do "Banco Atlantico" w Panama City. Dalej znajdowały się kopie niezbędnych formularzy wraz z numerem istniejącego już konta.
- Masz na to dwadzieścia minut, Fitch, dopóki przysięgli jedzą lunch. Jeśli nie dostanę potwierdzenia do wpół do pierwszej, nici z naszej umowy i Nicholas postara się o werdykt na korzyść powoda. Ma przy sobie telefon komórkowy i czeka na wiadomość ode mnie.
- Dobra, zadzwoń o wpół do pierwszej.
Rzucił słuchawkę na widełki i zabronił Konradowi łączyć do niego jakiekolwiek rozmowy, bez żadnego wyjątku. Natychmiast przesłał dokumenty faksem do swego waszyngtońskiego znajomego, specjalisty z zakresu bankowości, który czym prędzej wysłał odpowiednie zlecenie wraz z autoryzowanym potwierdzeniem do banku Hanwa na Antylach Holenderskich. Tam już od rana czekano na to zlecenie, toteż pieniądze w ciągu dziesięciu minut zostały wycofane z konta Fitcha i przelane do banku w Panamie, gdzie także już czekano na ten przelew.
Powrotną drogą nadeszło z banku Hanwa potwierdzenie dokonanej operacji, które adwokat miał ochotę jak najszybciej dostarczyć Marlee, ale nie miał numeru jej telefaksu.
Dwadzieścia po dwunastej dziewczyna zadzwoniła do swego znajomego bankiera z Panamy, który potwierdził odbiór przelewu na sumę dziesięciu milionów dolarów.
Marlee znajdowała się w pokoju motelowym oddalonym o pięć kilometrów od gmachu sądu w Biloxi i miała podłączony do aparatu telefonicznego przenośny faks. Odczekała pięć minut, po raz drugi zadzwoniła do Panamy i poleciła natychmiast przelać te pieniądze do pewnego niewielkiego banku na Kajmanach, poczym zamknąć i zlikwidować jej konto.
Nicholas zadzwonił punktualnie o wpół do pierwszej. Nie mógł swobodnie rozmawiać, ponieważ siedział ukryty w męskiej toalecie. Przekazał tylko, że lunch dobiegł końca i wkrótce rozpoczną się obrady nad werdyktem. Marlee oświadczyła, że pieniądze sąjuż bezpieczne, a ona zbiera się do wyjazdu.
Fitch czekał jak na szpilkach prawie do trzynastej. Wreszcie dziewczyna zadzwoniła, tym razem z innej budki telefonicznej.
- Pieniądze przybyły na miejsce, Fitch.
- Wspaniale. Co byś powiedziała na wspólny lunch?
- Może innym razem.
- A kiedy powinniśmy się spodziewać ogłoszenia orzeczenia?
- Późnym popołudniem. Mam nadzieję, że już się o nic nie martwisz.
- Ja? Skądże znowu.
- Nie zalewaj. Nadchodzi chwila twojego triumfu. Dwanaście do zera, Fitch. Jak ci się to podoba?
- Nie mógłbym usłyszeć nic lepszego. Dlaczego wyeliminowaliście biednego Hermana?
- Nie wiem, o czym mówisz.
- Ach tak. Więc kiedy będziemy mogli to uczcić?
- Zadzwonię do ciebie później.
Wyruszyła z miasta wypożyczonym samochodem, uważnie obserwując podążające za nią pojazdy. Auto wzięte w leasing zostawiła na podjeździe przed wynajętym domkiem, ani trochę jej nie obchodziło, co się z nim stanie. Na tylnym siedzeniu miała dwie torby podróżne z niezbędnymi ubraniami na zmianę, kilkoma osobistymi drobiazgami i nieodzownym przenośnym telefaksem. Umeblowanie domku zostawiała w prezencie temu, kto zechce je nabyć na ulicznej wyprzedaży.
Na przedmieściach zaczęła kluczyć, odtwarzając dokładnie trasę, którą wyznaczyła poprzedniego dnia, przygotowując się na to, że będzie śledzona. Nigdzie jednak nie zauważyła agentów Fitcha. Krążąc wąskimi, wyboistymi uliczkami, dotarła w końcu do miejskiego lotniska, gdzie czekał na nią mały odrzutowiec. Pospiesznie chwyciła bagaże i zatrzasnęła drzwi, zostawiając kluczyki w stacyjce auta.
Za pierwszym razem Swanson został połączony z niewłaściwym numerem. Zadzwonił więc do swego przełożonego w Kansas City, ten zaś natychmiast wysłał trzech agentów do Columbii odległej o godzinę jazdy. Dwaj inni zasiedli przy telefonach i zaczęli wydzwaniać do katedry historii średniowiecza uniwersytetu stanowego Missouri, gorączkowo usiłując znaleźć kogoś, kto zechciałby im udzielić paru informacji. W książce telefonicznej Columbii figurowało sześć osób o nazwisku Brant, skontaktowano się z każdą z nich, żadna jednak nie słyszała nigdy o Gabrielli Brant.
Parę minut po pierwszej Swanson zdołał się w końcu dodzwonić do Fitcha. Ten ponownie zamknął się w swoim gabinecie na godzinę i zabronił łączyć jakiekolwiek rozmowy telefoniczne. Tymczasem Swanson wyruszył już do Missouri.

ROZDZIAŁ 39
Kiedy nakrycia uprzątnięto ze stołu, a palacze powrócili do sali konferencyjnej, dla wszystkich stało się oczywiste, że najwyższa pora rozpocząć obrady, na które z utęsknieniem czekali od miesiąca. Przysięgli zajęli swoje miejsca przy stole i popatrzyli w stronę pustego krzesła u jego szczytu, gdzie do tej pory zasiadał Herman Grimes, dumny z piastowanej funkcji.
- No cóż, musimy wybrać nowego przewodniczącego - zaczął Jerry.
- Moim zdaniem powinien nim zostać Nicholas - szybko wtrąciła Millie.
W gruncie rzeczy nikt nie miał żadnych wątpliwości, kto powinien przewodniczyć obradom. Zresztą nikt inny nie chciał wziąć na siebie tej roli, a Easter tak dużo wiedział na temat przepisów prawa i procedur sądowych. Został więc wybrany przez aklamację.
Stanął przy krześle Hermana i zaczął od przypomnienia ostatnich instrukcji Harkina.
- Sędzia prosi, abyśmy przed przystąpieniem do głosowania nad orzeczeniem wnikliwie rozpatrzyli materiał dowodowy, włączając w to wystąpienia ekspertów oraz całą dokumentację.
Popatrzył w lewo, na dodatkowy stolik rozstawiony w kącie sali, na którym piętrzyły się sterty oprawionych raportów naukowych i sprawozdań, omawianych na posiedzeniach w ciągu ostatnich czterech tygodni.
- Nie mam zamiaru siedzieć nad tymi papierami przez następne trzy dni - odezwał się Lonnie, wyrażając to samo, co wszyscy myśleli na widok zgromadzonych dowodów. - Mówiąc szczerze, jestem gotów głosować już teraz.
- Nie tak szybko - ostudził go Nicholas. - Mamy do czynienia z bardzo złożoną i niezwykle ważną sprawą, byłoby więc błędem z naszej strony, gdybyśmy podejmowali decyzję w pośpiechu, bez rozpatrzenia wszelkich racji.
- Ja jednak wolałbym już głosować - odparł Shaver.
- Ja zaś nalegam, byśmy się trzymali instrukcji sędziego. Jeśli uznamy to za konieczne, możemy go zaprosić na rozmowę.
- Ale chyba nie będziemy musieli czytać tych wszystkich sprawozdań, prawda? - zapytała Sylvia "Pudliczka". Widocznie czytanie nie należało do jej ulubionych zajęć.
- Mam pewien pomysł - rzekł Easter. - Niech każde z nas weźmie jeden raport, przejrzy go, a następnie streści pozostałym jego zawartość. W takiej sytuacji moglibyśmy szczerze odpowiedzieć sędziemu, że zapoznaliśmy się z materiałem dowodowym.
- Naprawdę sądzisz, że on się będzie o to dopytywał? - wtrąciła Rikki Coleman.
- Prawdopodobnie tak. Nasze orzeczenie musi być umotywowane, to znaczy oparte na zeznaniach, których wysłuchaliśmy, i zgromadzonych tu raportach. Moim zdaniem jesteśmy sędziemu winni jeszcze ten jeden, ostatni wysiłek.
- Zgadzam się - powiedziała Millie. - Wszyscy tak samo chcemy wracać do domu, lecz naszym obowiązkiem jest dokładnie przeanalizować te materiały, zanim podejmiemy ostateczną decyzję.
To zdanie wyciszyło dalsze protesty. Millie i Henry Vu zaczęli przenosić na środek stołu grube opracowania naukowe, reszta przysięgłych z wyraźną niechęcią wybierała spośród nich coś dla siebie.
- Wystarczy, że je przekartkujemy - dodał Nicholas, przesuwając sprawozdania po stole niczym gorliwy nauczyciel.
Wybrał najgrubszy raport, opracowanie autorstwa doktora Miltona Frickego dotyczące wpływu dymu tytoniowego na układ oddechowy człowieka, i zaczął czytać z takim zapałem, jakby trafił na przykład niezwykle wciągającej prozy.
Na sali sądowej pozostało zaledwie kilka osób, żywiących chyba nadzieję, że orzeczenie zapadnie błyskawicznie. Ostatecznie takie rzeczy nie należały do rzadkości - jeśli przysięgli mieli wyrobione zdanie, wystarczyło ich tylko dobrze nakarmić i pozwolić głosować, a wówczas obrady nie trwały zbyt długo. Zdarzało się i tak, że cała ława przysięgłych była gotowa do głosowania jeszcze przed wysłuchaniem zeznań pierwszego świadka.
Ale tym razem było inaczej.

Odrzutowiec, lecący na pułapie trzynastu tysięcy metrów z prędkością ośmiuset kilometrów na godzinę, pokonał trasę z Biloxi do Georgetown na wyspie Grand Cayman w ciągu półtorej godziny. Marlee szybko przeszła odprawę celną, okazując nowiutki paszport kanadyjski opiewający na nazwisko Lane McRoland, ze zdjęciem przedstawiającym młodą mieszkankę Toronto, która przybywała na tygodniowy wypoczynek. Zgodnie z przepisami obowiązującymi na archipelagu musiała okazać bilet powrotny, ten zaś był wystawiony na rejs linii Delta do Miami, za sześć dni. Urzędnicy Kajmanów z radością witali na wyspach turystów, lecz mieli zdecydowanie odmienny stosunek do emigrantów.
Tenże paszport należał do całego zestawu nowiutkich dokumentów pochodzących z pracowni pewnego, znanego policji, montrealskiego fałszerza. Oprócz niego, za cenę trzech tysięcy dolarów, dziewczyna uzyskała ponadto prawo jazdy, świadectwo urodzenia oraz kartę identyfikacyjną okręgowego rejestru wyborców.
Pojechała taksówką do centrum Georgetown i wysiadła przed bankiem, filią Royal Swiss Trust, mieszczącą się w zabytkowym kolonialnym gmachu stojącym zaledwie sto metrów od plaży. Nigdy przedtem tu nie była, chociaż traktowała Kajmany jak swoją drugą ojczyznę. Przez dwa miesiące szczegółowo zapoznawała się z wszelkimi dostępnymi materiałami na temat archipelagu. A wszystkie sprawy finansowe załatwiała dotąd na drodze telefonicznej, przesyłając dokumenty telefaksem.
Tropikalne powietrze było ciężkie i parne, lecz jej to nie przeszkadzało. Nie przyjechała tu, żeby się cieszyć słońcem i wylegiwać na plaży. W Georgetown, podobnie jak w Nowym Jorku, była godzina piętnasta, a zatem w Missisipi czternasta.
Uprzejma recepcjonistka zaprowadziła ją do niewielkiego gabinetu i przedstawiła kilka dalszych formularzy do wypisania, takich, których nie dało się przesłać telegraficznie. Kilka minut później przedstawił jej się młody pracownik o imieniu Marcus. Wcześniej wielokrotnie rozmawiała z nim przez telefon. Był szczupły, dobrze zbudowany i nienagannie ubrany w stylu europejskim, a mówił po angielsku z ledwie tylko zauważalnym obcym akcentem.
Poinformował, że przelew wpłynął na jej konto, co Marlee przyjęła z kamienną twarzą, siłą powstrzymując szeroki uśmiech radości. Nie przyszłojej to łatwo. Wszystkie formalności zostały załatwione i dziewczyna poszła za nim do gabinetu na piętrze. Dopiero z tabliczki na drzwiach dowiedziała się, że Marcus jest kierownikiem działu. Nie przykładała do tego zbytniej wagi, gdyż wiedziała dobrze, iż w środowisku finansistów na Kajmanach są niemal sami prezesi, dyrektorzy i kierownicy. Dla niej liczył się fakt, że Marcus zarządza portfelami akcji w tymże banku.
Sekretarka przyniosła im kawę, a Marlee poprosiła także o kanapkę.
Cena akcji Pynexu, która tego dnia od rana stale rosła, wynosiła obecnie siedemdziesiąt dziewięć dolarów, jak przekazał jej Marcus siedzący przed komputerem. Cena akcji Trellco podskoczyła o trzy dolary i siedemdziesiąt pięć centów, do poziomu pięćdziesięciu sześciu dolarów za sztukę. Akcje Smith Greer również wzrosły o dwa punkty i sprzedawano je po sześćdziesiąt cztery i pół dolara, natomiast cena akcji ConPack była dość stabilna i wynosiła trzydzieści trzy dolary.
Marlee - posługując się notatkami, które znała niemal na pamięć - dokonała pierwszej transakcji, sprzedając z wyprzedzeniem pakiet pięćdziesięciu tysięcy udziałów Pynexu po siedemdziesiąt dziewięć dolarów. Miała nadzieję, że już wkrótce będzie mogła je kupić po znacznie niższej cenie. Sprzedaż z wyprzedzeniem była bowiem dość ryzykownym posunięciem, stosowanym głównie przez bardzo doświadczonych inwestorów. Jeśli podejrzewali oni, że w najbliższym czasie cena jakichś akcji spadnie, mogli - zgodnie z przepisami obrotu giełdowego - sprzedać te akcje po wyższej cenie, a dopiero później je kupić taniej.
Dysponując kapitałem obrotowym wielkości dziesięciu milionów dolarów, Marlee mogła teraz sprzedać z wyprzedzeniem akcje o łącznej wartości dwudziestu milionów.
Marcus wysłał zlecenie sprzedaży, z dużą wprawą wystukując dane na klawiaturze komputera. Później przeprosił jąna chwilę i założył na głowę słuchawki z mikrofonem, zapewniające mu stałe połączenie z giełdą. Druga transakcja dotyczyła sprzedaży z wyprzedzeniem pakietu akcji Trellco, trzydziestu tysięcy udziałów po pięćdziesiąt sześć dolarów i dwadzieścia pięć centów. Przez jakiś czas Marcus znowu był zajęty wpisywaniem informacji, wreszcie zlecenie zostało przyjęte. Następnie dziewczyna sprzedała czterdzieści tysięcy akcji Smith Greer po sześćdziesiąt cztery i pół dolara za sztukę, potem kolejnych sześćdziesiąt tysięcy udziałów Pynexu po siedemdziesiąt dziewięć dolarów i dwanaście centów, dalszych trzydzieści tysięcy akcji Trellco po pięćdziesiąt sześć dolarów i dwanaście centów oraz pięćdziesiąt tysięcy udziałów Smith Greer po sześćdziesiąt cztery dolary i trzydzieści siedem centów.
Zrobiła przerwę i poprosiła Marcusa, by uważnie obserwował cenę akcji Pynexu. Łącznie sprzedała już sto dziesięć tysięcy akcji tej firmy, toteż podejrzewała, że tak duże transakcje mogą się odbić głośnym echem na nowojorskiej giełdzie. Rzeczywiście, ich cena spadła do siedemdziesięciu dziewięciu, później do siedemdziesięciu ośmiu dolarów i siedemdziesięciu pięciu centów, ale po jakimś czasie ponownie wzrosła do siedemdziesięciu dziewięciu.
- Wygląda na to, że ustaliła się na bezpiecznym poziomie - orzekł Marcus, który już od dwóch tygodni bacznie śledził wahania cen akcji firm przemysłu tytoniowego.
- Więc proszę sprzedać następnych pięćdziesiąt tysięcy - odparła bez wahania Marlee.
Tamten przyjął to ze spokojem. Wysłał zlecenie i zaczął obserwować zmieniające się liczby na ekranie.
Cena udziałów Pynexu spadła szybko do siedemdziesięciu ośmiu i pół, później obniżyła się jeszcze o ćwierć dolara. Marlee z wolna popijała kawę i przeglądała swoje notatki, podczas gdy Marcus bez przerwy śledził wahania cen na Wall Street. Rozmyślała o Nicholasie i o tym, co on teraz musi przeżywać, ale nie martwiła się zanadto. Realizowała ich wspólny plan niemal ze stoickim spokojem.
Po chwili Marcus zdjął z głowy słuchawki.
- W sumie dokonaliśmy transakcji za dwadzieścia dwa miliony dolarów, pani MacRoland. Chyba powinniśmy na tym poprzestać. Gdyby chciała pani dalej sprzedawać, musiałbym się zwrócić do zarządu banku o specjalne pełnomocnictwa.
- Nie, to wystarczy - odparła.
- Sesja giełdowa zostanie zamknięta za piętnaście minut. Jeśli pani sobie życzy, mogę wskazać drogę do poczekalni.
- Nie, dziękuję. Wrócę do hotelu, może pójdę na plażę. Marcus wstał zza biurka i zapiął marynarkę.
- Czy mogę zapytać, kiedy spodziewa się pani spadku cen tych akcji.
- Jutro z samego rana.
- Czy mają to być duże wahnięcia.
Marlee wstała i schowała notatnik do torebki.
- Owszem. Gdyby chciał pan uchodzić w oczach innych klientów za finansowego geniusza, to proszę jak najszybciej sprzedać z wyprzedzeniem jakieś udziały firm przemysłu tytoniowego.
Marcus wezwał dla niej służbowy samochód, elegancki model mercedesa, i kierowca zawiózł ją do hotelu "Seven Mile Beach", niezbyt oddalonego od centrum miasta.

O ile poczynania Marlee w Biloxi wydawały się całkiem zrozumiałe i logiczne, o tyle wyrywkowe dane o jej przeszłości wciąż napawały niepokojem. Działający na zlecenie Fitcha wywiadowca znalazł w archiwum biblioteki uniwersytetu stanowego Missouri stare roczniki umów o pracę z wykładowcami. W dokumentach z roku tysiąc dziewięćset osiemdziesiątego szóstego doktor Evelyn V. Brant figurowała jako wykładowca historii średniowiecza, lecz poczynając od roku osiemdziesiątego siódmego nie było już o niej żadnej wzmianki.
Tenże agent natychmiast się skontaktował z innym, który sprawdzał kartoteki podatników w urzędzie skarbowym okręgu Boone. Tamten szybko zajrzał do rejestru testamentów i tu znalazł, że notariusz zgłosił do zatwierdzenia ostatnią wolę Evelyn V. Brant w kwietniu tysiąc dziewięćset osiemdziesiątego siódmego roku. Uprzejmy archiwista pomógł mu odszukać właściwe dokumenty.
Sprawa się wyjaśniła. Pani Brant zmarła drugiego marca tysiąc dziewięćset osiemdziesiątego siódmego roku w Columbii, w wieku pięćdziesięciu sześciu lat. Była wdową i w testamencie spisanym trzy miesiące przed śmiercią cały majątek zostawiała dwudziestojednoletniej córce, Gabrielle.
Teczka z dokumentami miała ze dwa centymetry grubości, toteż wywiadowca przejrzał je tylko pobieżnie. W skład dziedziczonego majątku wchodził dom wyceniony na sto osiemdziesiąt tysięcy dolarów, spłacony w połowie, samochód, niezbyt imponujący majątek ruchomy, obejmujący głównie umeblowanie i wyposażenie domu, długoterminowy depozyt w lokalnym banku na sumę trzydziestu dwóch tysięcy dolarów oraz dość zróżnicowany pakiet akcji i obligacji o łącznej wartości dwustu dwóch tysięcy. Roszczenia do majątku obejmowały tylko dwa wystąpienia kredytodawców, widocznie pani Brant dużo wcześniej przewidziała nadciągającą śmierć i korzystając z pomocy adwokata uporządkowała wszelkie swoje sprawy finansowe. Za zgodą Gabrielle dom sprzedano, cały majątek ruchomy spieniężono i po uiszczeniu podatków, opłat urzędowych oraz sądowych pozostałą sumę stu dziewięćdziesięciu jeden tysięcy pięciuset dolarów wpłacono na fundusz powierniczy, którego jedynym dysponentem została Gabrielle Brant.
Rozporządzenie majątkiem przebiegło bez żadnych większych wstrząsów. Wyglądało na to, że zajął się tym doświadczony i rzetelny adwokat. Trzynaście miesięcy po śmierci Evelyn Brant sprawa schedy została zamknięta.
Czegoś tu jednak brakowało, toteż wywiadowca zaczął przeglądać papiery od początku, tym razem sporządzając notatki. Szybko zauważył, że dwie kartki się skleiły i ostrożnie je rozdzielił. Pod spodem znajdował się urzędowy druk ze stemplem magistratu.
Był to akt zgonu doktor Evelyn V. Brant, która zmarła na raka płuc.
Agent wybiegł na korytarz i z automatu telefonicznego zadzwonił do zleceniodawcy.
Zanim elektryzująca wiadomość dotarła do Fitcha, zdołano ustalić dalsze fakty. Nad dokumentacją rozporządzenia majątkiem zasiadł inny agent, były funkcjonariusz FBI, a zarazem dyplomowany prawnik. Dopiero on znalazł pismo potwierdzające dokonanie szeregu wpłat podczas wtórnego podziału schedy - odpisów na cele dobroczynne, przeznaczonych dla takich organizacji, jak Amerykańskie Stowarzyszenie Zdrowych Płuc, Front Uwalniania Świata od Dymu, Związek Przeciwników Tytoniu, Ruch na Rzecz Czystego Powietrza oraz kilkunastu innych ugrupowań o charakterze antynikotynowym. Jedno z dwóch pism roszczeniowych kredytodawców pochodziło od agenta ubezpieczeniowego, który pokrył wydatki na lekarstwa i opiekę szpitalną o łącznej sumie prawie dwudziestu tysięcy dolarów. W starej polisie ubezpieczeniowej znalazło się nazwisko zmarłego wcześniej męża pani Brant, niejakiego doktora Petera Branta. Pobieżne sprawdzenie rejestru ujawniło, że jego testament został zatwierdzony w roku tysiąc dziewięćset osiemdziesiątym pierwszym. Po raz kolejny sięgnięto do archiwum. Pięćdziesięciodwuletni Peter Brant zmarł w czerwcu osiemdziesiątego pierwszego roku, pozostawiając swą ukochaną żonę oraz jedyną córkę, Gabrielle, mającą podówczas piętnaście lat. Zgodnie z zapisem w akcie zgonu dokonał żywota we własnym łóżku, a dokument został podpisany przez tego samego lekarza, który po latach poświadczył śmierć Evelyn Brant - specjalisty onkologa.
Peter Brant zmarł bowiem także na raka płuc.
Swanson zadzwonił do Biloxi dopiero po tym, jak agenci kilkakrotnie sprawdzili te informacje i zapewnili go, że nie może być mowy o jakiejkolwiek pomyłce.

Fitch odebrał telefon w swoim gabinecie, w samotności, za zamkniętymi drzwiami, i przyjął wiadomość z całkowitym spokojem, ponieważ wstrząsnęła ona nim do tego stopnia, że nie potrafił w żaden sposób zareagować. Siedział przy biurku, bez marynarki, z rozwiązanymi pantoflami oraz poluzowanym krawatem. I milczał jak zaklęty.
Oboje rodzice dziewczyny zmarli na raka płuc.
Zapisał to zdanie wielkimi literami w notatniku i zaczął je systematycznie zakreślać szeroką elipsą, jakby zamierzał przeanalizować każde słowo, dokonać szczegółowego rozbioru gramatycznego. Dziwnym sposobem wciąż nie mógł dostrzec sprzeczności między tą informacją a obiecanym przez Marlee korzystnym dla niego orzeczeniem.
- Jesteś tam, Rankin? - odezwał się Swanson, zaniepokojony jego milczeniem.
- Tak - burknął adwokat, nie przestając wodzić długopisem po papierze. Elipsa stawała się coraz, grubsza, lecz z analizy zdania, wciąż nie wypływały żadne wnioski.
- Gdzie jest Marlee? - zapytał Swanson.
Stał przy automacie na smaganej zimnym wiatrem ulicy przed magistratem w Columbii i miał wrażenie, że przyciska do twarzy wyjątkowo małą, lekką i kruchą słuchawkę.
- Nie wiem. Trzeba będzie ją odnaleźć.
Fitch powiedział to bez przekonania i Swanson od razu się domyślił, że dziewczyna zniknęła bez śladu.
Znowu na dłużej zapadło milczenie.
- Co mam dalej robić? - zapytał w końcu.
- Chyba wracać tutaj - bąknął Fitch i niespodziewanie przerwał połączenie. Spojrzał na zegarek, ale cyfry na wyświetlaczu rozpływały mu się przed oczyma.
Zamrugał energicznie. Pomasował obie skronie, później w zamyśleniu potarł palcami krótko przystrzyżoną bródkę. Przemknęło mu przez myśl, że dobrze by było dać upust swej wściekłości, rozwalić biurko o ścianę i powyrywać z gniazdek kable telefoniczne. Szybko się jednak opanował. W tej sytuacji trzeba było zachować spokój.
Jeśli wykluczyć pomysł podpalenia gmachu sądu bądź wrzucenia kilku granatów do sali konferencyjnej, nic już nie mógł zrobić w celu przerwania obrad przysięgłych. Za drzwiami, przed którymi czuwali uzbrojeni strażnicy, dwunastoosobowy skład wciąż się zastanawiał nad rozstrzygnięciem. Gdyby nie zdołali go dzisiaj uzgodnić, gdyby przerwali posiedzenie i zdecydowali się spędzić jeszcze jedną noc w odosobnieniu, zyskałby wówczas okazję do obmyślenia jakiegoś planu i sprokurowania ważkich powodów do unieważnienia rozprawy.
Można było chociażby zorganizować zamach bombowy. W takim wypadku przysięgłych by ewakuowano i wywieziono w jakieś odludne miejsce, żeby umożliwić im dokończenie obrad.
Kartka z zakreślonym zdaniem wylądowała na podłodze. Na następnej Fitch zaczął wypisywać możliwe działania - bez wyjątku przerażające i nadzwyczaj niebezpieczne, nie mówiąc już o tym, że całkowicie nielegalne i wiodące do ostatecznej klęski.
Zegar głośno tykał.
A w sądzie obradowała wybrana dwunastka - jedenaścioro uległych wykonawców oraz ich przywódca.
Fitch powoli wstał z fotela i chwycił oburącz tanią biurową lampkę ze szklanym kloszem. Konrad już parokrotnie proponował, żeby ją przestawić gdzie indziej, bo tylko niepotrzebnie zajmowała miejsce - lecz naprawdę kierował nim strach, że szef się pokaleczy odłamkami szkła.
Teraz obaj z Pangiem stali w korytarzu, czekając na polecenia. Domyślali się, że zaszło coś wręcz katastrofalnego. Nagle lampka z hukiem rozprysnęła się o drzwi gabinetu. Fitch wrzasnął tak przeraźliwie, że zadygotały prowizoryczne działowe ścianki z pilśni. Po chwili pękł z trzaskiem jakiś inny przedmiot, prawdopodobnie aparat telefoniczny. We wściekłych krzykach szefa dało się odróżnić tylko jedno słowo: "pieniądze". I zaraz biurko z łoskotem wylądowało na ścianie.
Wycofali się pospiesznie, na bezpieczną odległość od drzwi gabinetu, które w każdej chwili mogły wypaść z zawiasów. Ze środka dolatywały jednostajne huki, jakby ktoś dewastował stare meble ciężkim młotem. Po chwili pilśniową ścianką wstrząsnęły uderzenia pięści adwokata.
- Znajdźcie tę dziewczynę! - wrzasnął oszalały z wściekłości Fitch. - Znajdźcie dziewczynę!

ROZDZIAŁ 40
Po pewnym czasie dość uciążliwego skupiania uwagi na lekturze Nicholas wyczuł, że warto już podjąć dyskusję. Zgłosił się na ochotnika i krótko zrelacjonował raport doktora Frickego opisujący pośmiertny stan płuc Jacoba Wooda. Rozdał fotografie z przeprowadzonej autopsji, lecz te nie wzbudziły większego zainteresowania. Ów temat był szczegółowo omawiany podczas sesji i przysięgli niechętnie do niego wracali.
- Według rzeczoznawcy wieloletnie palenie papierosów jest przyczyną powstawania raka płuc - podsumował ochoczo Easter, jakby miał nadzieję kogokolwiek zaskoczyć tym stwierdzeniem.
- Mam pomysł - wtrąciła Rikki Coleman. - Przekonajmy się, czy wszyscy jesteśmy zgodni co do tego, że papierosy powodują raka płuc. W ten sposób zaoszczędzimy mnóstwo czasu.
Miała wyraźną ochotę zrobić pierwszy wyłom w przyjętym toku postępowania i była gotowa do rzeczowej dyskusji.
- Świetny pomysł - podsumował Lonnie, który z kolei sprawiał wrażenie najbardziej znudzonego i zniecierpliwionego w tym gronie.
Nicholas przytaknął ruchem głowy. Mimo że przewodniczył obradom, przy wydawaniu orzeczenia dysponował tylko jednym głosem. A skład przysięgłych musiał podjąć większościową decyzję.
- Nie zgłaszam sprzeciwu - rzekł. - Ci, którzy są przekonani, że palenie papierosów powoduje raka płuc, niech podniosą rękę.
Uniosło się dwanaście rąk, przez co został zrobiony pierwszy duży krok w kierunku zakończenia obrad.
- To może pójdźmy dalej i zajmijmy się sprawą uzależnienia - powiedziała Rikki, spoglądając na twarze ludzi siedzących przy stole. - Kto jest przekonany, że nikotyna działa uzależniająco?
Znowu uniosło się dwanaście rąk.
Coleman zawahała się., uznawszy, że szybkie głosowanie na temat odpowiedzialności producentów za sprzedawane wyroby byłoby na tym etapie jak stąpanie po kruchym lodzie.
- Obyśmy tylko dalej byli tak samo jednomyślni - wtrącił Easter. - Jest niezwykle istotne, aby zapadła wspólna, zespołowa decyzja. Jeśli dojdzie do rozdźwięku, możemy ponieść fiasko.
Większość już słyszała z jego ust podobne twierdzenia. Nikt nie wiedział zbyt dobrze, czemu z prawnego punktu widzenia jednomyślne orzeczenie miałoby być najsłuszniejsze, niemniej wszyscy ufali jego opiniom.
- Więc może skończmy z tymi sprawozdaniami. Czy ktoś jeszcze jest gotowy? Loreen Duke otrzymała grube opracowanie doktor Myry Sprawling-Goode.
Przeczytała wstęp, zgodnie z którym w pracy dokonano obszernego przeglądu metod reklamowania wyrobów tytoniowych, ze szczególnym uwzględnieniem kampanii promocyjnych skierowanych do młodzieży poniżej osiemnastego roku życia, oraz wnioski, według których nic nie wskazywało, aby producenci papierosów usiłowali wciągać nieletnich w nałóg palenia. Nawet nie przejrzała dwustu stron maszynopisu rozdzielających obie te części.
Pospiesznie zrelacjonowała tezy przedstawione w zakończeniu.
- Tu powtarza się z naciskiem, że nie ma żadnych dowodów na to, by producenci papierosów szczególnie adresowali swoje reklamy do dzieci i młodzieży.
- I ty w to wierzysz? - zapytała Millie.
- Nie. Pamiętacie chyba, jak przeprowadziliśmy w naszym gronie ankietę, kto, kiedy i z jakich powodów zaczął palić?
- Tak, pamiętam - odparła Rikki. - Wyszło wtedy, że wszyscy zaczynali jeszcze w szkole, w wieku lat kilkunastu.
- Większość jednak zdołała później zerwać z nałogiem, jeśli mnie pamięć nie myli - rzekł Lonnie bez cienia złośliwości.
- Idźmy dalej - odezwał sięNicholas. - Kto następny?
Jerry podjął olbrzymi wysiłek przedstawienia wstrząsających odkryć doktora Hila Kilvana, owego geniusza statystyki, który rozwodził się nad prawdopodobieństwem wystąpienia raka płuc u różnych ludzi, palących i niepalących. Ale wystąpienie Fernandeza nie wzbudziło żadnego zainteresowania, nie wywołało pytań, nie zapoczątkowało dyskusji. Speszony Jerry poprosił o krótką przerwę i wyszedł na papierosa.
Pozostali ciągnęli jednak omawianie materiałów. Szybko ustalono, że można wychodzić w każdej chwili - czy to do palarni, do toalety czy choćby na korytarz, żeby rozprostować nogi. Lou Dell, Willis i Chuck skutecznie czuwali nad ich spokojem.

Gladys Card, która kiedyś nauczała biologii w pierwszych klasach szkoły średniej i miała pewne pojęcie o pracy naukowej, wręcz wzorowo poradziła sobie z raportem doktora Roberta Bronsky'ego na temat chemicznego składu dymu tytoniowego - zawierającego ponad cztery tysiące różnych substancji, w tym szesna
ście poznanych kancerogenów, czternaście silnych alkaliów, liczne związki o działaniu podrażniającym. Omawiała sprawozdanie z nienaganną dykcją, wodząc uważnym spojrzeniem po twarzach słuchaczy.
A wielu z nich krzywiło się na brzmienie obcych im nazw chemicznych.
Kiedy Gladys skończyła, Nicholas podziękował jej uprzejmie i wstał, żeby nalać sobie kawy.
- I co z tego wszystkiego wynika? - zapytał Lonnie, który stał przy oknie, tyłem do sali, jadł pączka i popijał wodą sodową.
- Moim zdaniem przedstawione rezultaty dowodzą, że dym tytoniowy jest niezwykle szkodliwy dla człowieka - odparła pani Card.
Shaver odwrócił się i popatrzył na nią.
- Jasne, przecież to już przesądziliśmy. - Spojrzał na Nicholasa i dodał: - Moim zdaniem powinniśmy już głosować. Siedzimy nad tymi raportami prawie od trzech godzin. Gdyby teraz sędzia mnie zapytał, czy zapoznałem się z materiałem dowodowym, odparłbym: "Oczywiście, przeczytałem te sprawozdania od deski do deski".
- Możesz postępować tak, jak ci się żywnie podoba, Lonnie - mruknął Easter.
- W porządku. Zatem głosujmy.
- Nad czym? - zapytał Nicholas.
Przez chwilę mierzyli się wzrokiem przez całą szerokość sali, ponad stołem, wokół którego reszta czekała w milczeniu.
- Przekonamy się, kto jest po czyjej stronie. Mogę zacząć pierwszy.
- Proszę, chętnie posłuchamy.
Wszyscy odwrócili się w kierunku Shavera, a ten zaczerpnął głęboko powietrza i rzekł:
- Moje stanowisko jest raczej oczywiste. Wierzę, iż papierosy są groźnym produktem, wpędzają w nałóg i powodują wiele chorób, także śmiertelnych. Dlatego sam nie palę. Wszyscy powinni to wiedzieć, o tym także już chyba przesądziliśmy. Ale moim zdaniem każdy ma prawo do wolnego wyboru. Nikt nikogo nie zmusza do palenia, więc jeśli ktoś pali, to musi ponosić konsekwencje swojej decyzji. Przecież nie można kopcić jak parowóz przez trzydzieści lat, a potem oczekiwać, że sąd przyzna milionowe odszkodowanie. W ogóle nie powinniśmy rozpatrywać tego rodzaju nieuzasadnionych wystąpień.
Lonnie mówił głośno i powoli, każde jego słowo zdawało się mieć niezwykłą wagę.
- Skończyłeś? - zapytał Nicholas. - Tak.
- Kto następny?
- Ja mam pytanie - odezwała się Gladys Card. - Ile pieniędzy strona powodowa chciałaby uzyskać w ramach odszkodowania? Pan Rohr chyba nie określił tego precyzyjnie.
- Wystąpił o dwa miliony dolarów na pokrycie rzeczywistych strat - przypomniał Easter - ale wysokość odszkodowania za straty moralne przekazał do naszej decyzji.
- To dlaczego zostawił na tablicy wypisaną sumę ośmiuset milionów dolarów?
- Bo chętnie by zgarnął całe osiemset milionów - odparł szybko Lonnie. - Czyżby zamierzała mu je pani dać?
- Nie, chyba nie. Nawet nie miałam pojęcia, że jest tyle pieniędzy na świecie. Czy cała ta suma przypadnie Celeste Wood?
- A nie widziała pani, ilu prawników zasiadało na sali? - spytał ironicznie Shaver, który ciągle stał przy oknie. - Ona będzie szczęśliwa, jeśli dostanie cokolwiek. W całym tym procesie wcale nie chodziło o nią i jej zmarłego męża. Po prostu banda cwanych prawników postanowiła się dobrać do kasy bogatych producentów papierosów. Będziemy głupcami, jeśli się damy nabrać na ich gadanie.
- Czy wiesz, co mnie nakłoniło do palenia? - niespodziewanie zapytała go Angel Weese.
- Nie wiem.
- Do dziś pamiętam ten dzień. Miałam trzynaście lat, kiedy ujrzałam wielką tablicę reklamową przy Decatur Street, niedaleko mojego domu. Przedstawiała wysokiego, szczupłego Murzyna, naprawdę przystojnego, z podwiniętymi nogawkami spodni, stojącego w płytkiej wodzie na plaży. On trzymał papierosa w palcach, a dziewczyna opierała się na jego ramieniu. Oboje byli uśmiechnięci i mieli piękne białe zęby. Reklamowali mentolowe salemy. Wspaniała rzecz, pomyślałam. To dopiero jest życie. Ja też chcę się nim tak cieszyć. Poszłam więc do domu, wzięłam pieniądze i w sklepiku przy skrzyżowaniu kupiłam paczkę mentolowych salemów. Moi znajomi uważali, że z papierosem wyglądam na dorosłą, dlatego zawsze w towarzystwie starałam się palić. - Urwała, zerknęła na Loreen Duke i z powrotem przeniosła wzrok na Lonniego. - Więc nie tłumacz mi teraz, że każdy może się uwolnić od nałogu. Jestem uzależniona, rozumiesz? To wcale nie takie proste. Mam dwadzieścia lat, palę po dwie paczki dziennie i dobrze sobie zdaję sprawę, że jeśli nie rzucę, to nie dociągnę do pięćdziesiątki. I nie opowiadaj mi, że producenci papierosów nie adresują reklam do młodzieży. Kierują je do wszystkich, czarnych, kobiet, dzieci, kowbojów i urzędasów. Absolutnie do wszystkich i ty dobrze o tym wiesz.
Przez cztery tygodnie Angel trzymała się na uboczu i starała niczego po sobie nie okazywać, tym większe zdumienie wzbudziła złość wyczuwalna w jej głosie. Lonnie tylko na nią popatrzył, lecz nic nie powiedział.
- Jedna z moich córek, piętnastoletnia, oznajmiła mi w ubiegłym tygodniu, że zaczęła palić w szkole, ponieważ większość jej przyjaciółek pali - odezwała się Loreen. - Dzieci postępują zbyt nierozsądnie, by brać do serca kwestię uzależnienia, a kiedy już to zrozumieją, jest za późno. Zapytałam ją, gdzie kupuje papierosy. I wiesz, co mi odpowiedziała?
Lonnie nadal milczał.
- W automatach. Kilka z nich stoi pod arkadami przy pawilonach handlowych, gdzie zbiera się młodzież. Jest też automat w holu kina, które młodzi często odwiedzają. W wielu barach stoją takie automaty do sprzedaży. A ty chcesz mi wmówić, że producenci papierosów wcale nie pragną wciągać młodzieży w nałóg? Niedobrze mi się robi. Jak tylko wrócę do domu, postaram się wszystko córce wytłumaczyć.
- A co zamierzasz zrobić, jak ona zacznie pić piwo? - wtrącił Jerry. - Wystąpisz do sądu o dziesięciomilionowe odszkodowanie od Budweisera, ponieważ od twojej córki brzydko pachnie piwem?
- Najpierw trzeba by udowodnić, że piwo również jest uzależniające - odparła Rikki.
- I z powodu jego picia nie można umrzeć?
- To zupełnie inna sprawa.
- Więc spróbuj mi ją wytłumaczyć.
W ten sposób rozmowa zeszła na temat dwóch stosowanych przez Fernandeza używek. Można się było spodziewać, że następnie pójdą hazard i romanse.
Rikki zamyśliła się na chwilę, po czym zajęła niezbyt jej odpowiadające stanowisko w obronie napojów wyskokowych.
- Papierosy są jedynym wyrobem, który może doprowadzić do śmierci na skutek ich stosowania zgodnego z przeznaczeniem. To jasne, że alkohol służy do picia, ale w odpowiednich ilościach. Jeśli się go używa z umiarem, nie stanowi żadnego zagrożenia dla życia. Wiadomo, że niektórzy ludzie piją za dużo i pod wpływem alkoholu giną w taki czy inny sposób, ale w podobnych wypadkach można bez trudu wykazać, że ofiary nie korzystały z trunków z właściwym umiarem.
- Więc nawet jeśli ktoś pije przez pięćdziesiąt lat, to nie przyczynia się do szybszej śmierci?
- Nie,jeśli tylko pijesz z umiarem.
- Rety! To wspaniała nowina!
- I coś jeszcze. Alkohol w sposób naturalny działa ostrzegawczo. Po wypiciu pewnej ilości następuje wyraźna reakcja organizmu. Nie można tego powiedzieć o papierosach. Dopiero po wielu latach palenia wychodzi na jaw, jakie szkody w organizmie wyrządził tytoń. Ale wtedy ludzie sąjuż uzależnieni i nie potrafią zerwać z nałogiem.
- Większość ludzi jednak to potrafi - odezwał się spod okna Lonnie, usiłując nie patrzeć w kierunku Angel.
- Weźcie też pod uwagę powody, dla których wszyscy chcieliby rzucić palenie - wtrąciła Rikki. - Przecież nie robią tego, bo papierosy im smakują, a przez palenie czują się młodsi i sprawniejsi. Próbują rzucić, żeby uniknąć raka płuc czy zawału serca.
- Więc jak ty chcesz głosować? - wyskoczył Shaver.
- To chyba oczywiste - odparła Coleman. - Na początku tej rozprawy nie miałam wyrobionego zdania, ale z czasem zaczęło do mnie docierać, że jedynym sposobem zwrócenia uwagi producentów na sprawę odpowiedzialności za własne wyroby jest wymierzenie im przykładnej kary.
- A ty? - Lonnie zwrócił się do Jerry'ego, mając nadzieję znaleźć sprzymierzeńca.
- Nie jestem jeszcze zdecydowany. Chciałbym najpierw wysłuchać waszych opinii.
- Co ty myślisz? - zwrócił się do Sylvii TaylorTatum.
- Ja natomiast nie mogę przez cały czas zrozumieć, z jakich powodów mielibyśmy uczynić tę kobietę multimilionerką.
Shaver ruszył wokół stołu, zaglądając w twarze przysięgłych, z których większość wyraźnie unikała jego wzroku. Nie ulegało wątpliwości, że Lonnie z ochotą wziął na siebie rolę przywódcy opozycji.
- A jak pan uważa, panie Savelle? Dotychczas jeszcze się pan nie wypowiadał. Wszyscy wytężyli uwagę, nikt ze składu nie miał dotąd żadnej okazji poznać
prawdziwych poglądów Savelle'a.
- Jestem zwolennikiem wolnego wyboru, możliwie największego wyboru. Z odrazą myślę o tym, jak wyroby tytoniowe działają na nasze środowisko naturalne. Nie znoszę papierosów. Ale każdy człowiek ma moc dokonywania wyboru.
- A pan, panie Vu? - ciągnął Lonnie.
Henry odchrząknął, zamyślił się na dłużej, wreszcie rzekł:
- Jeszcze się nie zdecydowałem.
Było jasne, że Henry Vu poprze zdanie Eastera, który dotąd nie ujawnił swego stanowiska.
- Kolej na pana, panie przewodniczący - zagadnął ironicznie Shaver.
- Możemy skończyć omawianie sprawozdań w ciągu pół godziny. Zróbmy to, a później urządzimy głosowanie - odparł Nicholas.
Po tych pierwszych próbach konfrontacji wszyscy z chęcią powrócili do przerwanej lektury. Niemniej atmosfera stała się napięta, nadchodził kulminacyjny punkt ich obrad.

Fitch zastanawiał się, czy nie wyruszyć na miasto, nie kazać Josemu przeczesywać bocznych uliczek przedmieść i jeździć tam i z powrotem autostradą numer dziewięćdziesiąt. W ten sposób przynajmniej robiłby coś konkretnego, próbował znaleźć dziewczynę.
Ale wiedział dobrze, że ona wyjechała z miasta.
Dlatego też został w swoim gabinecie, przy telefonie, łudząc się nadzieją, iż Marlee zadzwoni jeszcze raz i powie, że umowa jest aktualna. Przez całe popołudnie Konrad zaglądał do pokoju, przynosząc wieści, których Fitch tak czy inaczej się spodziewał: samochód dziewczyny stał przed wynajętym domem i nie był używany od ośmiu godzin; nie zauważono żywej duszy w tymże domu; nie natrafiono na żaden ślad Marlee; wszystko wskazywało na to, że wyjechała z miasta.
Co dziwne, im dłużej przysięgli debatowali nad rozstrzygnięciem, tym większa nadzieja wstępowała w serce adwokata. Bo gdyby dziewczyna planowała zabrać forsę i zniknąć, robiąc jednocześnie wszystko, aby zapadł wyrok na korzyść powoda, to czemu skład przysięgłych tak długo nie mógł się zdecydować? Może osiągnięcie jednomyślności nie jest wcale łatwe, może Nicholas musiał wciąż przekonywać niektóre osoby, aby poparły jego opinię?
Fitch nigdy dotąd nie przegrał batalii w sądzie, toteż pocieszał się myślą, że za każdym razem przeżywał podobne rozterki podczas obrad ławy przysięgłych.
Punktualnie o siedemnastej sędzia Harkin wkroczył na salę posiedzeń i poprosił woźnego, żeby wezwał przysięgłych. Prawnicy w pośpiechu zajęli swoje miejsca, wróciła też większość widzów.
Przysięgli zasiedli w ławie. Wszyscy wyglądali na zmęczonych, czemu nie należało się specjalnie dziwić.
- Chciałem tylko zadać parę pytań - rzekł sędzia. - Czy wybrali państwo nowego przewodniczącego składu?
Odpowiedziało mu potakiwanie głowami, a Nicholas Easter podniósł rękę.
- Mnie spotkał ten zaszczyt - powiedział, ale sądząc po tonie głosu, wcale się z tego powodu nie cieszył.
- Doskonale. Chcę też przekazać, że przed godziną rozmawiałem z Hermanem Grimesem, który czuje się coraz lepiej. Chyba nie był to atak serca, lekarz chce już jutro wypisać go ze szpitala. Pan Grimes przesyła wam serdeczne pozdrowienia.
Przyjęto tę wiadomość z uśmiechami.
- Obradują państwo nad wyrokiem już od pięciu godzin. Chciałbym wiedzieć, jak się przedstawiają sprawy.
Nicholas wstał i w zakłopotaniu wsunął ręce do kieszeni.
- Czynimy postępy, Wysoki Sądzie.
- To dobrze. I może pan powiedzieć, nie zdradzając jeszcze żadnych szczegółów, czy ten skład zdoła co najmniej dziewięcioma głosami orzec na korzyść jednej bądź drugiej strony?
Easter popatrzył na przysięgłych i odparł pewnie:
- Sądzę, że tak, Wysoki Sądzie. Tak, jestem pewien, że uchwalimy orzeczenie.
- Kiedy możemy się go spodziewać? Nie zamierzam poganiać, mają państwo prawo debatować tak długo, ile tylko będzie potrzeba. Chciałbym jednak rozplanować następną rozprawę na tej sali, a poza tym musimy pomyśleć o zbliżającej się nocy.
- My także chcielibyśmy już wrócić do domów, Wysoki Sądzie. Postaramy się zakończyć obrady jeszcze dzisiaj wieczorem.
- To wspaniale. Bardzo dziękuję. Obiad zostanie wkrótce podany. Będę w swoim gabinecie, gdyby państwo mnie potrzebowali.

ROZDZIAŁ 41
O'Reilly po raz ostatni zjawił się w gmachu sądu, oprócz podania obiadu ze swojej pizzerii chciał serdecznie pożegnać ludzi, których uważał już za swoich znajomych. Wraz z trzema pomocnikami zgotował im prawdziwie królewską ucztę. Obiad dobiegł końca o osiemnastej trzydzieści i wszyscy przysięgli gorąco zapragnęli wracać do domów. Uzgodnili, żeby w pierwszej kolejności głosować nad sprawą odpowiedzialności producenta papierosów. Nicholas sformułował pytanie w duchu prawniczym:
- Czy zamierzasz obciążyć Pynex winą za śmierć Jacoba Wooda?
Rikki Coleman, Millie Dupree, Loreen Duke oraz Angel Weese odpowiedziały stanowczo: tak. Lonnie Shaver, Phillip Savelle oraz Gladys Cardrównie stanowczo wyrazili: nie. Reszta wstrzymała się od głosu. "Pudliczka" była niezdecydowana, ale skłaniała się w stronę "nie". Niespodziewanie Jerry także się zawahał, lecz i on raczej wolał nie obciążać winą pozwanego. Shine Royce, najkrócej przebywający w ich gronie, który chyba nawet nie wymówił pięciu słów przez cały dzień, ewidentnie wolał zaczekać na utworzenie się jakiejkolwiek większości. Postawą przypominał włóczęgę czekającego przy torach kolejowych, gotowego wskoczyć do pierwszego lepszego składu, jaki się pojawi na horyzoncie, niezależnie od kierunku, w którym będzie podążał. Henry Vu także się zaliczył do niezdecydowanych, ten jednak wyraźnie czekał na ujawnienie stanowiska Eastera, mającego się wypowiedzieć na końcu. Niemniej był chyba rozczarowany, że w jednomyślnym dotąd gronie wytworzył się taki podział.
- Chyba najwyższa pora, żebyś ty przedstawił swoje stanowisko - rzekł Lonnie do Nicholasa takim tonem, jakby już się szykował do kłótni.
- No właśnie, jak ty uważasz? - podchwyciła Rikki, nie mniej gotowa do uzasadnienia swojej decyzji.
Oczy wszystkich zwróciły się w stronę Eastera.
- W porządku - odparł.
W sali zapadła martwa cisza. Po wieloletnich przygotowaniach nadeszła wreszcie pora, aby wyłożyć karty na stół. Nicholas przez chwilę się zastanawiał nad doborem odpowiednich słów, choć przecież układał sobie w myślach to wystąpienie już z tysiąc razy.
- Jestem przekonany, że papierosy są szkodliwe i mogą być przyczyną śmierci. Z ich powodu umiera każdego roku czterysta tysięcy ludzi. Producenci nawet nie próbują zmniejszać w nich zawartości nikotyny, choć dobrze wiedzą, że działa ona uzależniająco, lecz obniżenie jej poziomu odbiłoby się na ilości sprzedawanych wyrobów, a tym samym przyczyniłoby się do zmniejszenia zysków. Moim zdaniem papierosy doprowadziły do śmierci Jacoba Wooda, zresztą nikt z was nie podawał w wątpliwość tego twierdzenia. Jestem także przekonany, że reprezentanci przemysłu tytoniowego oszukują nas wszystkich i rzeczywiście starają się za wszelką cenę wciągnąć w nałóg dzieci i młodzież. Według mnie to banda przebiegłych i bezwzględnych łobuzów, których należałoby przykładnie ukarać.
- Zgadzam się - wtrącił Henry Vu.
Rikki i Millie miały takie miny, jakby chciały bić brawo.
- Więc chcesz się domagać odszkodowania? - zapytał zdumiony Jerry.
- Owszem. Poza tym orzeczenie nie spełni swojej roli, jeśli zasądzimy zbyt niskie odszkodowanie. To musi być olbrzymia kwota. Jeśli zdecydujemy, że pozwany ma tylko pokryć koszty rzeczywistych strat, będzie to oznaczało, iż nie starczyło nam odwagi, by wymierzyć producentowi właściwą karę za jego krętactwa i oszustwa.
- Właśnie, to musi być olbrzymia kwota - powtórzył Royce, jakby w ten sposób chciał się wykazać inteligencją. Włóczęga doczekał się w końcu tego pociągu.
Lonnie spojrzał na niego ze zmarszczonymi brwiami i przeniósł wzrok na Henry'ego Vu. W myślach przeliczył szybko: siedem osób domagało się orzeczenia na korzyść powoda.
- Chyba za wcześnie jeszcze mówić o wysokości odszkodowania, skoro nie masz wymaganej większości - zwrócił się do Nicholasa.
- To nie jest moja większość - sprostował Easter.
- Gadaj tatka latka - mruknął naburmuszony Shaver. - To twoje przedstawienie i twoje orzeczenie.
Powiódł wzrokiem po twarzach ludzi siedzących wokół stołu. Siedem osób chciało przyznać powodowi odszkodowanie, trzy były temu przeciwne. Jerry i "Pudliczka" sprawiali takie wrażenie, jakby stali pośrodku pola walki i nie mogli się zdecydować, do której ze stron dołączyć. Niespodziewanie zabrała głos Gladys Card.
- Mierzi mnie perspektywa głosowania na korzyść producenta papierosów, ale za nic w świecie nie mogę zrozumieć, dlaczego mielibyśmy przyznać Celeste Wood tak ogromną sumę.
- A ile byłaby pani gotowa jej zasądzić? - zapytał Nicholas. Kobieta bezradnie rozłożyła ręce.
- Sama nie wiem. Głosowałabym za jakimś odszkodowaniem, ale dwa miliony... Naprawdę nie wiem.
- O jaką sumę ty chcesz wystąpić? - Rikki zwróciła się do Eastera. W sali ponownie zapadła cisza.
- O miliard - odparł spokojnie Nicholas.
Można było odnieść wrażenie, że te słowa spadły między zebranych niczym bomba rozpryskowa. Zareagowano rozdziawieniem ust i wybałuszeniem oczu. Zanim ktokolwiek zdołał wydusić z siebie choć jedno słowo, Easter pospiesznie wyjaśnił:
- Jeśli poważnie myślimy o wymierzeniu przykładnej kary producentom papierosów, musi to być szokująca suma. Nasze orzeczenie powinno wstrząsnąć ludźmi, odbić się głośnym echem w całym amerykańskim społeczeństwie, a zwłaszcza w środowisku prawników. Musi pełnić rolę wyraźnego ostrzeżenia dla całego przemysłu tytoniowego, jakbyśmy krzyknęli: "Pora skończyć z takimi praktykami!"
- Chyba ci rozum odjęło - mruknął Lonnie, czując, że reszta chętnie go poprze.
- Ach tak, postanowiłeś zdobyć sławę - dodał ironicznym tonem Fernandez.
- Nieprawda. Chcę tylko, aby ten wyrok stał się głośny. Już za tydzień nikt nie będzie pamiętał naszych nazwisk, ale wszyscy będą pamiętali orzeczenie. Jeśli zamierzacie ukarać producenta, trzeba to zrobić raz a dobrze.
- Mnie się to podoba - mruknął Shine Royce.
Ale w rzeczywistości sama myśl o przyznaniu tak wielkiego odszkodowania przyprawiała go o mdłości. On jeden z całego składu wolałby spędzić jeszcze jedną noc w motelu, gdzie mógłby się za darmo najeść do syta i zarobić kolejnych piętnaście dolarów diety.
- Co by się stało, gdybyśmy uchwalili tak astronomiczną kwotę? - zapytała Millie, która wciąż nie mogła się otrząsnąć.
- Obrona wystąpiłaby z apelacją i pewnego dnia, gdzieś za dwa lata, szacowne grono doświadczonych starych pryków w czarnych togach znacznie zredukowałoby tę sumę, zasądziło wypłatę o wiele rozsądniej szego odszkodowania. Zapewne doszliby do wniosku, że trzeba koniecznie sprostować taki zwariowany wyrok zwariowanego składu przysięgłych. Nasz wymiar sprawiedliwości zawsze działa w ten sposób.
- Więc po co mielibyśmy przyznawać nierealne sumy? - zdumiała się Loreen.
- Dla przykładu. Zapoczątkowałoby to długi i żmudny proces oswajania producentów papierosów z pojęciem odpowiedzialności za śmierć tak wielu klientów. Pamiętajcie, że firmy nigdy dotąd nie przegrały żadnej rozprawy. Ich prezesi uważają się za nietykalnych. Powinniśmy im udowodnić, że tak nie jest, a zarazem ośmielić innych poszkodowanych, aby się nie bali występować przeciwko bogatym wytwórcom.
- Krótko mówiąc, chcesz doprowadzić cały przemysł do bankructwa - powiedział Lonnie.
- Nie dbam o to. Wartość rynkowa Pynexu wynosi miliard dwieście milionów dolarów, a większość jego zysków pochodzi z kieszeni ludzi, którzy wpadli w nałóg, lecz bardzo chcieliby rzucić palenie. Masz rację, kiedy się nad tym zastanawiam, dochodzę do wniosku, że świat byłby dużo szczęśliwszy bez Pynexu. Czyżbyś zamierzał wylewać łzy nad upadkiem tej spółki?
- Raczej nad losem jej pracowników.
- Słuszna uwaga. Mnie jednak o wiele bardziej obchodzi los tysięcy ludzi uzależnionych od wyrobów Pynexu.
- Jakie odszkodowanie może przyznać Celeste Wood sąd wyższej instancji? - zapytała Gladys Card.
Wyraźnie nie dawało jej spokoju to, że jedna z sąsiadek, której dotąd nawet nie znała, ma nagle stać się bardzo bogata. To jasne, że pani Card współczuła jej z powodu śmierci męża, ale przecież jej mąż, Nelson, cierpiał na dolegliwości prostaty, a nie zamierzał z tego powodu zaskarżać nikogo do sądu.
- Trudno powiedzieć - odparł Easter. - Zresztą nie powinniśmy się tym przejmować. Sprawa będzie rozpatrywana w zupełnie innym gronie, ponadto są szczegółowe wytyczne co do sposobów rozpatrywania apelacji dotyczących wyroków, w których przyznano bardzo wysokie odszkodowania.
- Miliard dolarów... - szepnęła Loreen, na tyle jednak głośno, że wszyscy usłyszeli.
Brzmiało to bardzo podobnie, jak "milion dolarów", i choć przysięgli powtarzali w duchu owo magiczne słowo "miliard", to zapewne w ogóle nie mogli sobie wyobrazić takiej sumy.
Nie po raz pierwszy Nicholas odczuł radość z tego, że nie ma na sali pułkownika Herrery. Pewnie na samo wspomnienie o miliardzie dolarów zacząłby wrzeszczeć jak opętany, a może nawet ciskać różnymi przedmiotami. Bez niego przy stole wciąż panował spokój. Lonnie został osamotniony w roli stronnika pozwanego, nic więc dziwnego, że bez przerwy przeliczał głosy.
Wyeliminowanie Hermana także miało olbrzymie znaczenie, może nawet było ważniejsze od wykluczenia pułkownika, ponieważ w takiej sytuacji wszyscy by się sugerowali jego opinią. A Grimes był niezwykle wyrachowany, nie poddawał się emocjom i z pewnością by wykpił pomysł wydania tak niecodziennego orzeczenia.
Na szczęście jego także nie było.
Nicholas umiejętnie skierował dyskusję ze sprawy odpowiedzialności Pynexu na problematykę odszkodowań za straty moralne. Chyba tylko on w pełni zdawał sobie sprawę ze znaczenia tego elementu. Specjalnie rzucił kwotę miliarda dolarów, aby zmusić wszystkich do myślenia w kategoriach konkretnych sum pieniędzy, a nie dość mglistego pojęcia kary. Trzeba było uczynić wszystko, aby pozostała jedenastka nadal debatowała nad sprawą odszkodowania.
- Pragnę jeszcze raz zaznaczyć, że moja propozycja ma na celu wyłącznie przyciągnięcie uwagi. - Puścił oko do Jerry'ego, który pojął w lot, że powinien się teraz włączyć do dyskusji.
- Nie mogę głosować za tak wysokim odszkodowaniem - rzekł tamten stanowczo, tonem wytrawnego handlarza, co musiało zrobić odpowiednie wrażenie. - Moim zdaniem to nie do przyjęcia. Owszem, chyba powinniśmy wynagrodzić wdowie krzywdę, ale ta propozycja jest po prostu nierozsądna.
- Nieprawda - odparł Nicholas. - Firma dysponuje gotówkowym kapitałem obrotowym w wysokości ośmiuset milionów dolarów. Cały jej zarząd siedzi na forsie. Wszyscy producenci papierosów niejako drukują swoje własne pieniądze.
Jerry zadeklarował się właśnie jako ósmy stronnik powoda, toteż Lonnie wrócił pod okno i zaczął nerwowo zaciskać i rozwierać pięści. W takiej sytuacji "Pudliczka" musiała być dziewiąta.
- To prawdziwe szaleństwo, ja też nie mogę głosować za tak wysokim odszkodowaniem - oznajmiła. - Gdyby chodziło o niższą kwotę... Ale miliard dolarów?
- Więc ile proponujesz? - zapytała Rikki.
No, może pięćset milionów, a może tylko sto milionów? W żaden sposób nie mogli dojść do ładu z niewyobrażalnie wielkimi sumami.
- Nie wiem - mruknęła Sylvia. - A co ty proponujesz?
- Do mnie przemawia argument, że powinniśmy wymierzyć dotkliwą karę. Jeśli wyrok ma zostać odebrany jako poważne ostrzeżenie, to musi być niecodzienny.
- Ale miliard?
- Czemu nie? Ja sienie lękam takiej decyzji.
- Ja też - wtrącił Shine Royce, uszczęśliwiony, że może dołączyć do wspólnego frontu.
Na dłużej zapadło milczenie. W sali rozlegało się jedynie głośne trzaskanie w stawach palców zaciskanych przez Shavera.
- Może zagłosujmy, kto jest przeciwnikiem przyznawania wdowie jakiegokolwiek odszkodowania - odezwał się w końcu Nicholas.
Savelle podniósł rękę. Lonnie w ogóle nie zareagował, lecz on nie musiał się już wypowiadać w tej kwestii.
- Głosy rozkładają się w stosunku dziesięć do dwóch - powiedział Easter, zapisując ten wynik na kartce. - Podjęliśmy zatem większościową decyzję w sprawie odpowiedzialności pozwanego. Zajmijmy się teraz wyłącznie problemem odszkodowania. Czy wszyscy dziesięcioro jesteśmy zgodni co do tego, że pani Wood powinna uzyskać dwa miliony dolarów jako rekompensatę rzeczywistych strat finansowych?
Savelle z hukiem odsunął krzesło, wstał i wyszedł z sali. Shaver nalał sobie kawy do filiżanki i usiadł pod oknem, tyłem do reszty, choć było oczywiste, że uważnie łowi każde słowo padające przy stole.
W porównaniu z wcześniejszą propozycją dwa miliony dolarów sprawiały wrażenie garści drobniaków, toteż cała dziesiątka zaaprobowała ten wniosek. Nicholas mógł wreszcie wypełnić pierwsze rubryki w dostarczonym przez sędziego formularzu.
- Czy jesteśmy także zgodni co do tego, że powinniśmy zasądzić jakieś odszkodowanie za straty moralne, bez precyzowania jego wysokości?
Wstał i ruszył wokół stołu, zbierając od każdego głośne i wyraźne "tak". Tylko Gladys Card się zawahała. Nawet gdyby teraz zmieniła zdanie, i tak nie miało to już żadnego znaczenia. Do uchwalenia werdyktu wystarczyło tylko dziewięć głosów.
- W porządku. Wróćmy zatem do sprawy jego wysokości. Czy sąjakieś inne propozycje?
- Mam pomysł - rzekł Jerry. - Niech każde z nas zapisze proponowaną sumę na kartce i złoży ją, nie pokazując innym, a później dodamy wszystkie liczby i podzielimy przez dziesięć. To znaczy obliczymy średnią.
- Uważasz, że taka średnia powinna być wiążąca? - spytał Easter.
- Niekoniecznie, ale zyskalibyśmy pojęcie, jak rozkładają się opinie. Projekt przeprowadzenia tajnego głosowania natychmiast zyskał poparcie
i szybko zebrano dziesięć złożonych kartek.
Nicholas zaczął je rozwijać i odczytywać na głos wypisane kwoty, a Millie zapisywała liczby w notatniku: miliard, milion, pięćdziesiąt milionów, dziesięć milionów, miliard, milion, pięć milionów, pięćset milionów, miliard, dwa miliony.
Millie szybko wykonała obliczenia.
- Suma wynosi trzy miliardy pięćset sześćdziesiąt dziewięć milionów. Jeśli ją podzielimy przez dziesięć, uzyskamy trzysta pięćdziesiąt sześć milionów i dziewięćset tysięcy dolarów.
Przez chwilę panowało milczenie, jakby wszyscy próbowali sobie wyobrazić taką masę pieniędzy. Lonnie poderwał się z krzesła i stanął u szczytu stołu.
- Wy naprawdę powariowaliście - wycedził ze złością, po czym wyszedł z sali, trzasnąwszy drzwiami.
- Nie mogę się zgodzić na takie odszkodowanie - oznajmiła wyraźnie wstrząśnięta Gladys Card. - Owszem, sama żyję ze skromnej emerytury, jakoś sobie radzę, i dlatego nie wyobrażam sobie, by ktoś mógł dostać tak horrendalną sumę.
- Operujemy rzeczywistymi kwotami - rzekł Nicholas. - Firma dysponuje gotówkowym funduszem w wysokości ośmiuset milionów dolarów, a jej faktyczna wartość przekracza miliard. W ubiegłym roku nasz rząd przeznaczył sześć miliardów na opiekę zdrowotną ludzi cierpiących wskutek palenia papierosów i budżet ten musi być co roku zwiększany. Czterej najwięksi producenci papierosów sprzedali w ubiegłym roku wyroby na łączną sumę prawie szesnastu miliardów dolarów. Ich zyski także stale rosną. Właśnie dlatego musimy operować tak wielkimi liczbami. Zarząd spółki przyjmie ze śmiechem konieczność wypłacenia odszkodowania w wysokości pięciu milionów i niczego nie zmieni w swoim postępowaniu. Będzie nadal wciągał dzieci w nałóg i dalej okłamywał przedstawicieli Kongresu. Nie kiwnie nawet palcem, jeśli go do tego nie zmusimy.
Rikki pochyliła się nad stołem i spojrzała na siedzącą naprzeciwko Gladys Card.
- Jeśli nie chce pani głosować tak jak my, to może wyjść z sali i dołączyć do tamtych dwóch.
- Proszę mnie nie pouczać.
- Wcale nie próbuję pani pouczać. Nicholas ma rację, ta decyzja wymaga odwagi. Jeśli przemysł tytoniowy nie odbierze tego wyroku jak policzka albo rzucenie na kolana, to naprawdę nic się nie zmieni. Mamy do czynienia z bezwzględnymi ludźmi.
Gladys była coraz bardziej roztrzęsiona, jakby za chwilę miała się zalać łzami.
- Nie. Przykro mi, chciałabym wam pomóc, ale nie potrafię się do tego zmusić.
- W porządku, pani Card - odezwał się łagodnym tonem Nicholas.
Świetnie wyczuwał, że przejęta kobieta potrzebuje jakiegoś wsparcia duchowego. Nawet bez niej miał wymaganych dziewięć głosów, mógł sobie więc pozwolić na okazanie łaskawości. Ale nie wolno mu było dopuścić, by jeszcze ktoś w ostatniej chwili zmienił zdanie.
- Czy mogę o coś spytać? - zwróciła się do niego Angel, traktując go widocznie jak niekwestionowanego przywódcę.
- Oczywiście - rzekł, wzruszywszy ramionami.
- Co się stanie z przemysłem tytoniowym, jeśli wydamy takie orzeczenie i zasądzimy gigantyczne odszkodowanie?
- Z punktu widzenia prawnego, ekonomicznego czy politycznego?
- Ze wszystkich razem.
Easter zamyślił się na krótko, chociaż miał gotową odpowiedź.
- Najpierw wybuchnie panika jakby małe trzęsienie ziemi. Wiele osób z kierownictwa tych firm zacznie się martwić o swoje posady. Później jednak wszystko wróci do normy i wszyscy będą czekali z niepokojem na wyrok sądu apelacyjnego. Ale na pewno odpowiedzialni ludzie zaczną planować zmiany w sposobach prowadzenia kampanii reklamowych. Żadna z firm nie powinna zbankrutować, przynajmniej w najbliższym czasie, ponieważ dysponują one olbrzymimi funduszami. Z pewnością runie lawina petycji do Kongresu, w których będą się domagać specjalnych uprawnień, lecz wraz z upływem czasu waszyngtońscy politycy zaczną traktować producentów papierosów bez szczególnego respektu. Krótko mówiąc, Angel, ten przemysł już nigdy nie będzie działał tak, jak działa teraz, jeśli odważymy się uchwalić wysokie odszkodowanie.
- I mam nadzieję, że ostatecznie pewnego dnia produkcja papierosów zostanie zakazana - dodała Rikki.
- A w każdym razie stanie się bardzo mało opłacalna - uzupełnił Nicholas.
- Co się stanie z nami? - ciągnęła Weese. - Czy będzie nam groziło jakiekolwiek niebezpieczeństwo? Sam mówiłeś, że ich agenci uważnie nas obserwowali i śledzili jeszcze przed rozpoczęciem procesu.
- Będziemy całkowicie bezpieczni, nic nam nie zrobią. Jak już powiedziałem, za tydzień nikt nie będzie pamiętał naszych nazwisk. Wszyscy będą za to pamiętali o wyroku.
Wrócił Phillip Savelle i usiadł na swoim miejscu.
- I jaka zapadła decyzja? Nadal chcecie się bawić w szlachetnego Robin Hooda? - zapytał.
Easter pominął tę uwagę milczeniem.
- Jeśli chcemy zaraz wracać do domów, musimy w końcu ustalić sumę odszkodowania - rzekł.
- Sądziłam, że już to ustaliliśmy - odparła Rikki.
- Czy mogę uznać, że mamy dziewięć głosów popierających obliczoną kwotę odszkodowania?
- A jaka to kwota, jeśli wolno zapytać? - odezwał się Savelle.
- W przybliżeniu trzysta pięćdziesiąt milionów dolarów - odpowiedziała Coleman.
- Ach, więc jednak znalazła zastosowanie stara teoria kapitału? To zabawne, ale na pierwszy rzut oka nie wyglądaliście na zwolenników marksizmu.
- Mam pomysł - wtrącił Jerry. - Zaokrąglijmy tę sumę do czterystu milionów, to będzie połowa gotówkowego funduszu Pynexu. Nie powinno ich to zrujnować. Najwyżej zacisną pasa, dorzucą trochę nikotyny do papierosów, wciągną w nałóg więcej dzieci i już za parę lat odzyskają utracone pieniądze.
- Czyżbyśmy przeszli do licytacji? - spytał ironicznie Savelle, ale nikt nie zwracał na niego uwagi.
- Ja się zgadzam - odparła Rikki.
- Przeliczmy głosy.
Dziewięć rąk uniosło się do góry. Easter znów ruszył wokół stołu i każdego z pozostałej ósemki zapytał, czy jest za tym, aby przyznać powodowi dwa miliony dolarów odszkodowania za rzeczywiste straty finansowe oraz czterysta milionów za straty moralne. Wszyscy odpowiedzieli "tak". Wypełnił więc do końca formularz i dał każdemu do podpisu.
Po długiej nieobecności wrócił także Shaver.
- Uchwaliliśmy werdykt, Lonnie - poinformował go Nicholas.
- Też mi niespodzianka. Ile?
- Czterysta dwa miliony dolarów - odpowiedział Savelle. - Zresztą cóż to za różnica, parę milionów mniej czy więcej...
Shaver popatrzył na niego w osłupieniu, po czym przeniósł wzrok na Eastera. - To ma być żart? - zapytał szeptem.
- Nie. Tak zdecydowaliśmy i mamy dziewięć głosów. Może chciałbyś do nas dołączyć?
- Idź do diabła.
- Niewiarygodne, prawda? - mruknął Savelle. - I pomyśl tylko, jacy staniemy się przez to sławni.
- To niebywałe - wycedził Shaver, oparłszy się o ścianę.
- Niezupełnie - odparł Nicholas. - Kilka lat temu zapadł werdykt przeciwko Texaco, zasądzający odszkodowanie w wysokości dziesięciu miliardów dolarów.
- Rozumiem. A wy postanowiliście podjąć to wyzwanie. - Nie. Postanowiliśmy wymierzyć sprawiedliwość.
Easter otworzył drzwi, przywołał Lou Dell i polecił jej poinformować sędziego, że orzeczenie zapadło.
Lonnie podszedł do niego, odciągnął go na bok i zapytał szeptem:
- Czy jest jakiś sposób na to, aby moje nazwisko nie było łączone z tym wyrokiem? - Był wyraźnie zdenerwowany i rozwścieczony.
- Oczywiście, nie musisz się niepokoić. Sędzia po kolei zapyta każdego z przysięgłych, jak głosował. Kiedy przyjdzie na ciebie kolej, zyskasz okazję zapewnić wszystkich, że nie masz nic wspólnego z tą decyzją.
- Dzięki.

ROZDZIAŁ 42
Lou Dell przekazała kartkę Willisowi, ten zaś podreptał wąskim korytarzem i po chwili zniknął jej z oczu za rogiem. Miał obowiązek osobiście dostarczać wszelkie notatki sędziemu. Harkin rozmawiał właśnie przez telefon, lecz na jego widok natychmiast skończył i odłożył słuchawkę, chciał bowiem jak najszybciej usłyszeć wyrok. Wielokrotnie już odbierał decyzję ławy przysięgłych, ale tym razem miał przeczucie, że stanie się coś niezwykłego. Jak każdy sędzia liczył na to, iż pewnego dnia trafi mu się jakaś niecodzienna i bardzo ważna sprawa, ale w tym momencie nie potrafił jeszcze ocenić, czy ziściło się jego marzenie.
Na kartce było napisane:
"Panie sędzio, czy może pan oddelegować uzbrojonego strażnika do eskorty, kiedy będę wychodził z gmachu po zakończeniu posiedzenia? Mam powody do obaw, które wyjaśnię panu później. Nicholas Easter".
Harkin wydał odpowiednie polecenia strażnikowi stojącemu przed gabinetem i ruszył energicznym krokiem na salę posiedzeń, gdzie panowała napięta atmosfera wyczekiwania. Prawnicy, z których większość dotąd krążyła po holu, spodziewając się w każdej chwili wezwania, teraz pospiesznie wracali na swoje miejsca, tłocząc się w głównym przejściu między rzędami ław. Byli wyraźnie zdenerwowani i podekscytowani. Widzowie także wracali na salę. Dochodziła godzina dwudziesta.
- Otrzymałem wiadomość, że przysięgli ustalili orzeczenie - oznajmił sędzia do mikrofonu, bacznie spoglądając na podnieconych adwokatów. - Proszę wezwać zespół przysięgłych.
Cała dwunastka, tak samo jak dotychczas, wkroczyła na salę z poważnymi minami. Bez względu na to, jak dobre wieści przynosili, jak korzystne dla jednej bądź drugiej strony i niezależnie od podziału stanowisk podczas orzekania, wchodzili ze wzrokiem wbitym w ziemię, przez co reprezentanci obu stron instynktownie poczuli się pokrzywdzeni i zaczęli natychmiast planować złożenie apelacji.
Lou Dell wzięła wypełniony formularz z rąk Eastera i podała go sędziemu, który jakimś cudem zdołał przebiec wzrokiem jego treść, zachowując przy tym niewzruszoną minę. W najmniejszym stopniu nie dał po sobie poznać, jak bardzo wstrząsnęły nim wypisane w protokole sumy. Bo w rzeczywistości wywołało to jego bezgraniczne zdumienie, ale sędzia nie mógł już nic zmienić na drodze proceduralnej. Z formalnego punktu widzenia wszystko było zgodne z przepisami prawa. Co zrozumiałe, już wkrótce powinien wpłynąć wniosek apelacyjny, lecz w tym momencie Harkin miał związane ręce. Toteż spokojnie złożył formularz, oddał go Lou Dell, ta zaś wręczyła z powrotem Easterowi, który wstał, przygotowując się do obwieszczenia decyzji.
- Panie przewodniczący, proszę odczytać orzeczenie.
Nicholas rozłożył protokół, odchrząknął i rozejrzał się po sali, szukając wzrokiem Fitcha. Nigdzie go jednak nie dostrzegł.
- My, sędziowie przysięgli, przyznajemy na rzecz powoda, pani Celeste Wood, odszkodowanie za rzeczywiste straty finansowe w wysokości dwóch milionów dolarów.
Już ten element stanowił precedens. Wendall Rohr i jego współpracownicy głośno odetchnęli z ulgą. Oto bowiem wnieśli swój wkład do historii sądownictwa amerykańskiego.
Ale nie był to jeszcze koniec niespodzianek.
- A także my, sędziowie przysięgli, przyznajemy na rzecz powoda, pani Celeste Wood, odszkodowanie za straty moralne w wysokości czterystu milionów dolarów.
W społeczności prawników przyjmowanie wyroku związane jest ze swoistym rytuałem. Nie należy wytrzeszczać oczu ani rozdziawiać ust, nie wolno się rozglądać z wyrazem triumfu czy też klęski na twarzy, źle widziane jest radosne rzucanie się na szyję klienta bądź poklepywanie go po ramieniu dla dodania otuchy. Należy siedzieć prosto, z kamiennym wyrazem twarzy i wzrokiem utkwionym w notatniku, w którym się zapisuje padające kwoty - krótko mówiąc, trzeba się zachowywać tak, jakby wyrok miał dokładnie takie brzmienie, o jakie się od początku walczyło.
Ale tym razem ów rytuał nie został zachowany. Cable gwałtownie odchylił się na oparcie krzesła, jakby otrzymał postrzał w brzuch. Jego koledzy zastygli z otwartymi ustami i oczyma wychodzącymi z orbit, niczym ryby wyrzucone z wody. Przez kilka sekund nie mogli zaczerpnąć oddechu. W drugim rzędzie obrony ktoś głośno szepnął:
- Mój Boże!
Natomiast Rohr wyszczerzył zęby w szerokim uśmiechu i objął swoją klientkę, która nagle wybuchnęła płaczem. Reszta adwokatów strony powodowej serdecznie ściskała sobie dłonie, padały słowa gratulacji. Nie ulegało wątpliwości, że w owej chwili triumfu każdy z nich myśli przede wszystkim o tych czterdziestu procentach odszkodowania stanowiących honorarium prawnej reprezentacji.
Nicholas usiadł i poklepał Loreen Duke po kolanie. Mieli to za sobą, rozprawa wreszcie dobiegła końca.
Sędzia Harkin szybko przystąpił do rzeczy, jakby orzeczenie nie zrobiło na nim najmniejszego wrażenia.
- Szanowni państwo, musze, jeszcze zatwierdzić decyzję ławy przysięgłych. W tym celu zwrócę się indywidualnie do każdego z pytaniem, czy głosował za takim werdyktem. Zacznijmy od pani Loreen Duke. Proszę wstać i powiedzieć głośno, czy opowiada się pani za tak brzmiącym werdyktem.
- Tak - odparła dumnie kobieta.
Niektórzy prawnicy zaczęli spisywać wyniki głosowania, ale większość siedziała bez ruchu ze wzrokiem utkwionym gdzieś w przestrzeni.
- Panie Easter? Czy głosował pan za takim werdyktem? - Tak.
- Pani Dupree?
- Tak, Wysoki Sądzie.
- Panie Savelle?
- Nie.
- Panie Royce?
- Tak.
- Panno Weese?
- Tak.
- Panie Vu?
- Tak.
- Panie Shaver?
Lonnie uniósł się nieco z miejsca i oznajmił tubalnie:
- Nie, Wysoki Sądzie, głosowałem przeciwko takiemu werdyktowi i chciałbym zaznaczyć, że kategorycznie się z nim nie zgadzam.
- Dziękuję. Pani Coleman? Czy głosowała pani za tym werdyktem?
- Tak, Wysoki Sądzie. - PaniCard?
- Nie.
Na chwilę ożyła nadzieja w sercach Cable'a i Fitcha, pojawił się cień szansy ocalenia Pynexu i całego przemysłu tytoniowego. Już troje przysięgłych wyraziło swój sprzeciw wobec werdyktu, wystarczyło jeszcze jedno "nie", aby skład został odesłany z powrotem do sali konferencyjnej w celu uzgodnienia stanowiska. Każdy sędzia prowadzący rozprawy z powództwa cywilnego mógłby długo opowiadać różne historie związane z nagłymi zmianami zdania przysięgłych podczas takiego zatwierdzania werdyktu. Było to w pełni zrozumiałe, bo zupełnie inaczej odbierało się brzmienie niektórych oświadczeń na sali sądowej, zapełnionej prawnikami i widzami, niż jeszcze parę minut wcześniej w wąskim gronie zaprzyjaźnionych osób.
Ale ta wątła nadzieja prysła niczym bańka mydlana, kiedy Harkin skierował pytanie do Jerry'ego oraz "Pudliczki". Oboje bowiem odpowiedzieli twierdząco.
- Zatem wyrok został uchwalony w stosunku głosów dziewięć do trzech - oznajmił sędzia. - A więc od strony formalnej wszystko jest w należytym porządku. Czy chce pan coś dodać, panie Rohr?
Ten tylko pokręcił energicznie głową. Nie mógł przy świadkach wyrazić swej wdzięczności przysięgłym, choć w głębi duszy gotów był przeskoczyć barierkę i całować ich wszystkich po nogach. Wyprostował się na krześle i ponownie otoczył ramieniem wdowę Wood.
- A pan, panie Cable?
- Nie, Wysoki Sądzie - wydusił tamten przez zaciśnięte gardło.
On z kolei miał ochotę wykrzyczeć na całe gardło w kierunku ławy: "Skończeni idioci!"
To, że Fitch nie zjawił się na sali, bardzo zaniepokoiło Eastera. Jego nieobecność mogła oznaczać tylko jedno: adwokat czatował gdzieś na ulicach, zapewne przyczaił się w ciemnościach i czekał na dogodną chwilę. Jak wiele zdołał się dowiedzieć? Prawdopodobnie i tak za dużo. Dlatego Nicholas chciał jak najszybciej wyjść z gmachu sądu i wynosić się z miasta gdzie pieprz rośnie.
Ale Harkin zaczął rozwlekle wyrażać przysięgłym słowa podziękowania, okraszając je sporą dawką "patriotyzmu" oraz "postawy obywatelskiej" i cytując niemal każdy wzniosły frazes, jaki wcześniej padł w mowach końcowych adwokatów. Ostrzegł ich jeszcze, aby z nikim nie rozmawiali na temat przebiegu dyskusji nad orzeczeniem, podkreśliwszy wagę tego ostrzeżenia groźbą aresztu, gdyby chcieli komuś ujawnić szczegóły zamkniętego posiedzenia. Zwolnił ich wreszcie z obowiązku i wysłał w ostatnią podróż do motelu po swoje rzeczy osobiste.
Tymczasem Fitch obserwował tę sesję w sali podglądu sąsiadującej z jego gabinetem. Siedział samotnie, ponieważ wszystkich konsultantów już parę godzin temu wyrzucił z biura i odesłał z powrotem do Chicago.
Bez trudu mógł pojmać Eastera, dogłębnie rozpatrywał ten pomysł wraz ze Swansonem, któremu wszystko opowiedział zaraz po powrocie tamtego do Biloxi. Tylko co by w ten sposób osiągnął? Easter z pewnością nie powiedziałby ani słowa, więc tylko naraziliby się na oskarżenie o kidnaping. Mieli wystarczająco dużo kłopotów i bez groźby ściągnięcia sobie na kark całej miejscowej policji.
Dlatego podjęli decyzję, żeby potajemnie śledzić Eastera, bo tylko on mógł ich doprowadzić do dziewczyny. Rodził się kolejny dylemat, a mianowicie, co zrobić z Marlee, kiedy już wytropi się jej kryjówkę. Formalnie nie można jej było o nic oskarżyć, gdyż w przebiegły sposób ukradła brudne pieniądze. Cóż miałby powiedzieć agentom FBI podczas składania oficjalnego doniesienia? Że przekazał dziewczynie dziesięć milionów dolarów, ponieważ obiecała mu rozstrzygnięcie na korzyść pozwanego, a później sprytnie wykiwała i zniknęła z forsą? Czy ktokolwiek w tej sytuacji mógł za nią wysłać list gończy?
Nie. Fitch znalazł się w ślepej uliczce.
Dlatego też ze spokojem obserwował obraz przekazywany przez obiektyw kamery ukrytej w aktówce Olivera McAdoo. Patrzył ze smutkiem, jak przysięgli wstają z miejsc i wychodzą, a ława pustoszeje.
Zatrzymali się na krótko w sali konferencyjnej, żeby zabrać swoje książki, czasopisma i różne drobiazgi. Nicholas nie miał ochoty na jakiekolwiek rozmowy. Wysunął się z powrotem na korytarz, gdzie Chuck, z zażyłością starego przyjaciela, szepnął mu na ucho, że jego eskorta już czeka na parkingu.
Nie pożegnawszy się nawet z Lou Dell i Willisem, nie uścisnąwszy dłoni ani jednej z osób, w których gronie spędził ostatnie cztery tygodnie, Easter pospiesznie ruszył za strażnikiem. Tylnymi schodami wydostali się na parking, gdzie za kierownicą brązowego służbowego forda siedział sam szeryf.
- Sędzia mnie powiadomił, że będzie pan potrzebował mojej pomocy - rzekł, nie wysiadając z samochodu.
- Owszem. Proszę jechać autostradą czterdziestą dziewiątą na północ. Pokażę, gdzie chcę wysiąść. I proszę zwracać uwagę, czy nikt za nami nie jedzie.
- Nie ma sprawy. Tylko kto mógłby pana śledzić?
- Bandyci.
Chuck zatrzasnął za nim drzwi i wyjechali z parkingu. Nicholas po raz ostatni zerknął na okna sali przysięgłych na pierwszym piętrze gmachu. Dostrzegł za szybą widoczną do połowy Millie, która serdecznie obejmowała Rikki Coleman.
- Nie zostawił pan jakichś rzeczy osobistych w motelu? 
- Nic ważnego. Zabiorę je kiedy indziej.
Szeryf polecił przez radio kierowcom dwóch wozów patrolowych, żeby podążali za nimi i uważnie obserwowali, czy nikt ich nie śledzi. Po dwudziestu minutach jazdy dotarli do Gulfport, gdzie Nicholas zaczął wskazywać drogę wąskimi uliczkami dzielnicy willowej. Wreszcie poprosił o zatrzymanie auta przed kortem tenisowym na północnych krańcach miasta, za którym ciągnęło się spore osiedle bloków mieszkalnych. Podziękował uprzejmie i wysiadł.
- Na pewno wszystko w porządku? - zapytał szeryf.
- Tak, jasne. Zatrzymam się tu u znajomych. Jeszcze raz dziękuję.
- Proszę zadzwonić, gdyby potrzebował pan pomocy. - Oczywiście.
Ruszył energicznym krokiem i zniknął za rogiem ogrodzenia, lecz zaraz skoczył za żywopłot i stamtąd odprowadził wzrokiem odjeżdżający samochód. Później ukrył się za barakiem stojącym obok basenu kąpielowego, skąd roztaczał się doskonały widok na uliczkę prowadzącą w stronę osiedla. Nie zauważył jednak niczego podejrzanego.
W umówionym miej scu stał nowiutki samochód z wypożyczalni, pozostawiony tu przez Marlee dwa dni wcześniej - już trzeci z kolei, który miał być porzucony zgodnie z realizowanym planem. Easter bez kłopotów odbył nim trwającą półtorej godziny podróż do Hattiesburga, choć przez cały ten czas trwożliwie zerkał we wsteczne lusterko.
Wynajęty odrzutowiec czekał na niego na miejskim lotnisku. Nicholas zostawił kluczyki w stacyjce samochodu i znacznie rozluźniony wkroczył do niewielkiego prowincjonalnego terminalu.

Kilkanaście minut po północy, po okazaniu całkiem nowego paszportu kanadyjskiego, przeszedł kontrolę celną na lotnisku w Georgetown. Był jedynym pasażerem wyczarterowanego połączenia, hala przylotów świeciła pustkami. Marlee czekała przy stanowisku odbioru bagażu. Uścisnęli się czule.
- Słyszałaś już? - zapytał, kiedy wyszli na ulicę i otoczyło ich duszne, parne powietrze tropików.
- Pewnie, wciąż o tym mówią w CNN. Tylko na tyle było cię stać? - zapytała ze śmiechem.
Pocałowali się.
Dziewczyna poprowadziła wóz krętymi, wąskimi uliczkami w stronę centrum miasta. Kiedy mijali imponujący gmach banku niedaleko portu, wskazując fronton z wielkim napisem "Royal Swiss Trust", powiedziała:
- To tutaj.
- Ładny.
Później usiedli na plaży, na samej granicy fal, pozwalając, by lekko spienione wody oceanu obmywały im bose stopy. Na horyzoncie widać było kilka jachtów lub kutrów z zapalonymi latarniami, lecz hotele i ekskluzywne rezydencje za ich plecami tonęły w mroku. Chwilowo całą plażę mieli tylko dla siebie.
I mogli się do woli cieszyć tą chwilą. Czteroletnia praca dobiegła wreszcie końca, ich plan został wykonany w najdrobniejszych szczegółach. Wielokrotnie marzyli o takim właśnie zakończeniu, po setki razy przeżywając rozterki i ulegając zniechęceniu.
Powoli upływały kolejne minuty.

Oboje uznali, że będzie najlepiej, jeśli Marcus w ogóle się nie dowie o jej znajomości z Nicholasem. Podejrzewali, że w najbliższej przyszłości broker może być zmuszony do udzielenia odpowiedzi na kilka pytań, zatem im mniej o nich wiedział, tym lepiej. Marlee wkroczyła do sekretariatu banku Royal Swiss Trust punktualnie o dziewiątej i została zaprowadzona na piętro, gdzie Marcus już na nią czekał. Na końcu języka miał setki pytań, których nie mógł zadać. Zaproponował kawę i zamknął za nią drzwi gabinetu.
- Muszę przyznać, że wyprzedaż akcji Pynexu okazała się nadzwyczaj trafnym posunięciem - oznajmił z szerokim uśmiechem, wykazując się jednocześnie umiejętnością stosowania niedomówień.
- Też tak uważam - odparła. - Ciekawe, jaka będzie cena udziałów w chwili otwarcia giełdy.
- Trudno powiedzieć. Połączyłem się już z Nowym Jorkiem, lecz wygląda na to, że tam zapanował kompletny chaos. Ten wyrok z Missisipi wszystkich zaszokował. Chyba tylko pani się go spodziewała. - Marcus miał straszną ochotę dowiedzieć się paru rzeczy, ale zdawał sobie sprawę, że prawdopodobnie od niej nie uzyska żadnych wyjaśnień. - Zachodzi nawet obawa, że akcje Pynexu nie zostaną dopuszczone do obrotu przez najbliższe dwa, trzy dni.
Marlee świetnie to rozumiała. Sekretarka przyniosła kawę, tymczasem broker wyświetlił na ekranie komputera ceny akcji z chwili zamknięcia giełdy w dniu poprzednim. O dziewiątej trzydzieści założył słuchawki z mikrofonem i skoncentrował się na dwóch monitorach stojących na bocznym stoliku.
- Otwierają giełdę - powiedział wyczekującym tonem.
Marlee czekała z niecierpliwością, starając się zachować spokój. Wraz z Nicholasem doszli do wniosku, że trzeba dokonać niezbędnych transakcji jak najszybciej, po czym zgarnąć zarobione pieniądze i zwiewać gdzieś na koniec świata, w jakieś przytulne miejsce, którego nigdy dotąd żadne z nich nie widziało na oczy. Przeprowadzona wcześniej akcja sprzedaży z wyprzedzeniem stu sześćdziesięciu tysięcy udziałów Pynexu wymagała teraz od niej kupienia takiego samego pakietu akcji. Ale trzeba było działać rozważnie.
- Obrót udziałami Pynexu został zawieszony - rzekł Marcus, na co Marlee skrzywiła się boleśnie.
On jednak wybrał jakiś numer telefoniczny i zaczął półgłosem rozmawiać z kimś z Nowego Jorku. Wyłowiła tylko niewiele jej mówiące liczby i wskaźniki procentowe.
- Mają zlecenia sprzedaży po pięćdziesiąt dolarów za sztukę, ale brak chętnych. Kupuje pani?
- Nie.
Minęły kolejne dwie minuty. Marcus nie spuszczał oczu z ekranu monitora.
- Oho! Pojawiły się na tablicy. Cena wywoławcza: czterdzieści pięć. Tak czy nie?
- Nie. A co z akcjami innych firm?
Marcus wcisnął parę klawiszy komputera.
- No, no! Akcje Trellco spadły o trzynaście punktów, do poziomu czterdziestu trzech dolarów, Smith Greer o jedenaście, do pięćdziesięciu trzech i ćwierć dolara, a ConPack o osiem, do dwudziestu pięciu. To prawdziwa jatka. Chyba cały przemysł tytoniowy na długo zapamięta ten dzień.
- Proszę sprawdzić Pynex.
- Cena spadła do czterdziestu dwóch i ciągle maleje. Pojawili sięjednak pierwsi drobni kupcy.
- Proszę nabyć dwadzieścia tysięcy udziałów po czterdzieści dwa dolary - poleciła, spoglądając do notatnika.
Po kilku sekundach Marcus przekazał:
- Zlecenie potwierdzone. Cena podskoczyła do czterdziestu trzech. Nasza transakcja została zauważona. Proponowałbym następnym razem kupić trochę mniejszy pakiet.
Pomijając kwestię prowizji brokera Marlee z Nicholasem zarobili na tej jednej operacji siedemset czterdzieści tysięcy dolarów.
- Spadła z powrotem do czterdziestu dwóch poinformował Marcus.
- Proszę kupić dalszych dwadzieścia tysięcy akcji, kiedy obniży się do czterdziestu jeden dolarów.
Dwie minuty później zlecenie zostało potwierdzone. Tym razem zysk wyniósł siedemset sześćdziesiąt tysięcy.
- Cena wzrosła do czterdziestu jeden i pół. Znów operacja nie uszła niczyjej uwagi.
- Czy sąjacyś inni kupujący? - Nie.
- Kiedy może się zacząć ruch?
- Trudno powiedzieć. Sądzę jednak, że już wkrótce. To firma z dużym kapitałem, nie można lekceważyć takiej okazji. Według prognoz maklerskich cena akcji powinna wynosić około siedemdziesięciu dolarów. Jeśli więc spadła poniżej pięćdziesięciu, okazja jest naprawdę wyjątkowa. Radziłbym wszystkim moim klientom, aby teraz ją wykorzystali.
Marlee kupiła pakiet dwudziestu tysięcy akcji po czterdzieści jeden dolarów, później zaś odczekała pół godziny i nabyła kolejną taką porcję po czterdzieści. Kiedy cena udziałów Trellco spadła do czterdziestu, czyli o szesnaście punktów poniżej wczorajszego poziomu sprzedaży, zleciła kupno dwudziestu tysięcy akcji, co przyniosło jej zysk brutto w wysokości trzystu dwudziestu tysięcy dolarów.
Nie spieszyła się zanadto. O dziesiątej trzydzieści skorzystała z telefonu i zadzwoniła do Nicholasa, który siedział przed telewizorem i oglądał wiadomości CNN. Ekipa terenowa w Biloxi usiłowała przeprowadzić jakiś wywiad, najchętniej z Rohrem, Cable' em bądź Harkinem, a pewnie zadowoliliby się nawet rozmową z Lou Dell czy którąś kancelistką. Ale nikt nie chciał odpowiadać na pytania reporterów. Od czasu do czasu Easter przełączał się na kanał informacji finansowych i sprawdzał notowania giełdowe.
Cena akcji Pynexu osiągnęła najniższy poziom w godzinę po otwarciu giełdy. Pierwsi kupujący wkroczyli do akcji na poziomie trzydziestu ośmiu dolarów, kiedy to Marlee za jednym zamachem nabyła brakujących jej osiemdziesiąt tysięcy udziałów.
Kiedy cena akcji Trellco ustaliła się na wysokości czterdziestu jeden dolarów, nabyła także czterdzieści tysięcy sztuk. W ten sposób mogła wykreślić również tę spółkę ze swojej listy. A uporawszy się z najważniejszymi zobowiązaniami, nie chciała już czekać na obniżki cen dwóch pozostałych jej, znacznie mniejszych pakietów innych firm. Zresztą dość już miała cierpliwego wyczekiwania. Ich plan przyniósł nawet lepsze rezultaty od spodziewanych, a ponadto nigdy więcej nie mogła już liczyć na taką okazję.
Kilka minut przed dwunastą, kiedy na giełdzie wciąż jeszcze panował chaos, Marlee kupiła ostatni pakiet akcji spółki Smith Greer. Marcus zdjął słuchawki i otarł spocone czoło.
- Rzekłbym, że to bardzo udany dzień, pani MacRoland. Zyskała pani brutto ponad osiem milionów dolarów.
Drukarka z cichym szumem wypluwała jeszcze ostatnie potwierdzenia zleceń kupna.
- Chciałabym przelać pieniądze do banku w Zurychu.
- Naszego?
- Nie. - Podała mu kartkę z wypisanymi szczegółami. - Ile mam przelać?
- Wszystko. Oczywiście, po odliczeniu pańskiej prowizji.
- Jak pani sobie życzy. Domyślam się, że to pilna sprawa.
- Tak. Proszę to zrobić natychmiast.
Spakowała się szybko. On biernie obserwował jej krzątaninę, ponieważ nie miał ze sobą żadnych rzeczy osobistych, oprócz dwóch bawełnianych koszulek i jednej pary dżinsów, które kupił sobie w sklepiku hotelowym. Planowali wybrać się na duże zakupy w nowym miejscu zamieszkania. Pieniądze nie stanowiły już najmniejszego problemu.
Polecieli pierwszą klasą do Miami, gdzie po dwóch godzinach oczekiwania wkroczyli na pokład samolotu rejsowego do Amsterdamu. Telewizory w przedziale pierwszej klasy odrzutowca przekazywały tylko bieżące wiadomości CNN oraz notowania giełdowe. Z rozbawieniem obserwowali bezskuteczną bieganinę reporterów po całym Biloxi oraz zamieszanie wśród maklerów z Wall Street. Co i rusz wypowiadali się różni specjaliści. Wykładowcy prawa cywilnego roztaczali wizje dość smutnej dla producentów papierosów lawiny dalszych pozwów. Eksperci finansowi wygłaszali skrajnie różniące się opinie i podejmowali długie dyskusje z oponentami. Sędzia Harkin odmówił jakichkolwiek komentarzy w sprawie ogłoszonego wyroku. Cable'a nie udało się nigdzie znaleźć. Rohr ostatecznie wyłonił się ze swego gabinetu i wygłosił całą mowę na temat chwalebnego zwycięstwa. Nikt nie wiedział o roli Rankina Fitcha w tej rozprawie, czego Marlee niepomiernie żałowała, gdyż bardzo chciałaby teraz zobaczyć jego minę.
Przekonała się za to, że dokonała wszystkich transakcji w najodpowiedniejszej chwili. Sytuacja na giełdzie zaczęła się stopniowo normalizować i pod koniec dnia cena akcji Pynexu wzrosła ponownie do poziomu czterdziestu pięciu dolarów za sztukę.
Z Amsterdamu polecieli do Genewy, gdzie na miesiąc z góry wykupili apartament w hotelu.

ROZDZIAŁ 43
Fitch wyjechał z Biloxi trzy dni po ogłoszeniu wyroku. Wrócił do swego domu w Arlington oraz nudnej rutynowej pracy w Waszyngtonie. Mimo że jego dalsza kariera na stanowisku wyłącznego dyspozytora Funduszu była bardzo wątpliwa, to przecież adwokaci z należącej do niego kancelarii mieli na wokandzie wiele drobnych spraw, nie mających nic wspólnego z przemysłem tytoniowym. Ale i zyski z tych spraw nie mogły się równać z dochodami płynącymi z Funduszu.
Tydzień po zakończeniu rozprawy spotkał się w Nowym Jorku z Lutherem Vandemeerem oraz Martinem Jankle'em, którym musiał ujawnić wszelkie szczegóły potajemnej umowy z Marlee. Rozmowa nie przebiegała w przyjaznej atmosferze.
Wcześniej zdążył już zgromadzić nieformalny zespół paru bezwzględnych nowojorskich prawników, któremu przekazał zadanie opracowania strategii łagodzenia skutków wyroku. Nagłe zniknięcie Eastera z gmachu sądu dawało podstawy do wysuwania pewnych oskarżeń. Herman Grimes zgodził się ujawnić wszelkie szczegóły dotyczącego dziwnego zasłabnięcia. Nic nie wskazywało na to, że doznał ataku serca. Do tamtego ranka był przecież w pełni sił i czuł się doskonale. Pamiętał tylko tyle, że wypił kawę, która miała jakiś dziwny smak, a później ocknął się na podłodze. Emerytowany pułkownik Frank Herrera udzielił już wywiadu, w którym oświadczył, iż gotów jest zeznać pod przysięgą, że znalezione pod łóżkiem zabronione czasopisma nie należały do niego. Nie przyjmował w motelu żadnych gości, a "Mogula" nie sprzedawano w kiosku obok recepcji. Z dnia na dzień wokół sprawy szokującego wyroku zaczęły narastać różne podejrzenia.
Nowojorscy prawnicy nic nie wiedzieli o umowie Fitcha z Marlee, nie mogli się o tym dowiedzieć.
Cable przygotował obszerne uzasadnienie i był gotów do wystąpienia z wnioskiem o udzielenie przez sędziego zgody na indywidualne przesłuchanie wszystkich przysięgłych, we wstępnej rozmowie Harkin zaakceptował ten pomysł. Bo w jaki inny sposób można było wyjaśnić, co się naprawdę wydarzyło w sali konferencyjnej podczas obrad składu przysięgłych? Zwłaszcza Lonnie Shaver palił się do ujawnienia przebiegu dyskusji. Dostał obiecany awans, więc tym gorliwiej chciał bronić praw amerykańskiego wolnego rynku.
Wszystko wskazywało na to, że sprawa będzie miała ciąg dalszy. Zapowiadał się jednak długi i nadzwyczaj żmudny proces apelacyjny.
Natomiast dla Rohra i grupy zaprzyjaźnionych adwokatów, którzy sfinansowali rozprawę, przyszłość jawiła się w różowych kolorach. Powołano specjalny zespół do rozpatrywania kolejnych podobnych spraw, przekazywanych im przez adwokatów z całego kraju. W ciągu tygodnia zebrało się ich aż osiemset. Rozpatrywano ewentualność wystąpienia grupowego.
Fachowcy z Wall Street wydawali się bardziej sprzyjać poczynaniom Rohra, niż stawać w obronie przemysłu tytoniowego. Jeszcze długo po zakończeniu rozprawy cena akcji Pynexu nie mogła osiągnąć pięćdziesięciu dolarów za sztukę, a ceny udziałów pozostałych firm Wielkiej Czwórki ustabilizowały się na poziomie średnio o dwadzieścia procent niższym niż przed procesem. Różne organizacje zwalczające nikotynizm zaczęły otwarcie głosić rychłe bankructwo producentów papierosów i ostateczne zniknięcie z rynku wyrobów tytoniowych.

Sześć tygodni po wyjeździe z Biloxi Fitch jadł samotnie lunch w niewielkiej hinduskiej restauracji przy Dupont Circle w Waszyngtonie. Siedział w płaszczu, gdyż na zewnątrz padał śnieg i hulał mroźny wiatr.
Przymierzał się właśnie do porcji ostro przyprawionej zupy, kiedy nagle dziewczyna pojawiła się nie wiadomo skąd - wyrosła jak spod ziemi, dokładnie w ten sam sposób, w jaki przed dwoma miesiącami przybyła na umówione spotkanie na tarasie hotelu "Saint Regis" w Nowym Orleanie.
- Cześć, Fitch - powiedziała.
Adwokatowi łyżka wysunęła się z palców. Rozejrzał się szybko na boki, ale nie dostrzegł nikogo znajomego wśród klientów lokalu, przeważnie Azjatów. W promieniu dziesięciu metrów od jego stolika chyba nikt nawet nie znał dobrze angielskiego.
- Co ty tu porabiasz? - szepnął, prawie nie otwierając ust.
Miała na głowie futrzaną czapkę, spod której w ogóle nie było widać włosów, jakby jeszcze krócej je obcięła. A on wciąż miał przed oczyma jej twarz, którą zapamiętał z poprzednich spotkań.
- Wpadłam, żeby się z tobą przywitać. - Już to zrobiłaś.
- I zwrócić ci pieniądze. W tej chwili są przekazywane telegraficznie na twoje konto w banku Hanwa na Antylach Holenderskich. Całe dziesięć milionów, Fitch.
Nie wiedział, jak na to zareagować. W milczeniu spoglądał w oczy tej niezwykle pięknej kobiety, jedynej osoby, która zdołała go dotąd przechytrzyć. I teraz także potrafiła go zaskoczyć.
- To miło z twojej strony.
- Najpierw zaczęłam je rozdawać, jak się pewnie domyślasz, różnym organizacjom antynikotynowym. Ale później wspólnie zdecydowaliśmy, że należy je zwrócić.
- Wspólnie? Aha. Jak się miewa Nicholas?
- Na pewno za nim tęsknisz. - Bezgranicznie.
- Czuje się doskonale.
- Wciąż jesteście razem?
- Oczywiście.
- A ja sądziłem, że zgarniesz forsę i zaszyjesz się gdzieś na końcu świata, z dala od wszystkich, od niego także.
- Tak źle mnie oceniłeś?
- Nie chcę tych pieniędzy.
- Wspaniale. W takim razie przekaż je na konto Amerykańskiego Stowarzyszenia do Walki z Chorobami Płuc.
- Nie prowadzę działalności charytatywnej. Dlaczego postanowiliście zwrócić forsę?
- Bo nie należy do nas.
- Więc jednak macie jakieś zasady moralne? A wróciliście na łono kościoła?
- Daruj sobie wykłady, Fitch. Tego typu uwagi śmiesznie brzmią w twoich ustach. Poza tym nigdy nie planowałam zatrzymać tych pieniędzy, chciałam je tylko pożyczyć.
- Skoro stać cię było na kłamstwa i oszustwa, to co ci przeszkadza dopuścić się teraz kradzieży?
- Nie jestem złodziejką. Kłamałam i oszukiwałam, bo tylko takie metody działania przemawiają do twoich klientów. Przyznaj się, Fitch, odkryłeś prawdę o Gabrielli?
- Tak.
- I wiesz, jak umarli jej rodzice?
- Owszem.
- Więc chyba rozumiesz motywy, które mną kierowały.
- Tak, potrafię je zrozumieć.
- To byli naprawdę wspaniali ludzie. Inteligentni, pełni energii i zapału do życia. Oboje wpadli w nałóg podczas nauki w college'u, a ja musiałam patrzeć, jak bezskutecznie usiłują rzucić palenie. Bardzo pragnęli się uwolnić od papierosów, ale nałóg był od nich silniejszy. I oboje umierali w straszliwych mękach, Fitch. Obserwowałam te cierpienia, konwulsyjne próby zaczerpnięcia powietrza, dopóki nie wydali z siebie ostatniego tchnienia. Byłam ich jedynym dzieckiem. Czy twoi szpiedzy wygrzebali te informacje?
- Tak.
- Matka umarła na kanapie w saloniku, ponieważ nie miała już siły, żeby pójść do sypialni. A byłyśmy wtedy skazane na siebie.
Marlee urwała i popatrzyła gdzieś w bok. Fitch zwrócił uwagę, że wcale jej się nie zbiera na płacz. Musiał przyznać w duchu, że dziewczynę spotkał smutny los, ale jakoś nie potrafił obudzić w sobie głębszego współczucia.
- Kiedy zrodził się plan pokierowania rozprawą sądową? - zapytał, przełknąwszy łyżkę zupy.
- Na studiach. Podjęłam naukę na wydziale ekonomii, ale kusiło mnie prawo. Przez jakiś czas spotykałam się z pewnym adwokatem, a kiedy usłyszałam od niego kilka relacji z głośnych procesów przeciwko wytwórcom papierosów, przyszedł mi do głowy właśnie taki pomysł.
- Zrealizowany bez zarzutu.
- Dzięki, Fitch. W twoich ustach to nadzwyczaj cenny komplement. Poprawiła rękawiczki na dłoniach, jakby zamierzała już wyjść.
- Wpadłam nie tylko po to, żeby się z tobą przywitać, Fitch, ale także zyskać pewność, że wiesz, dlaczego tak postąpiłam.
- Jesteś zadowolona z efektów?
- Nie. Będę uważnie śledziła przebieg apelacji i jeśli twoi prawnicy posuną się za daleko w próbach unieważnienia procesu, opublikuję kopie wszystkich przelewów bankowych. Więc działaj ostrożnie, Fitch. Jesteśmy bardzo dumni z tego wyroku i nie dopuścimy do jego uchylenia.
Przez chwilę stała w milczeniu przy stoliku, wreszcie dodała:
- I pamiętaj, że gdy następnym razem twoi klienci zostaną wezwani do sądu, my będziemy już tam na nich czekać.

Koniec
