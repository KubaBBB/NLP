





                                                             Aby rozpocząć lekturę,
                                                       kliknij na taki przycisk            ,
                                               który da ci pełny dostęp do spisu treści książki.
                                             Jeśli chcesz połączyć się z Portem Wydawniczym
                                                            LITERATURA.NET.PL
                                                           kliknij na logo poniżej.






                                          STANISŁAW WYSPIAŃSKI
                              RAPSODY
                                             HYMN
                               WIERSZE






                 Tower Press 2000
                 Copyright by Tower Press, Gdańsk 2000
                                                                        2






                 RAPSODY
                 KAZIMIERZ WIELKI
                 I
                 Wielkości! komu nazwę twą przydano,
                 ten tęgich sił odżywia w sobie moce
                 i duszą trwa, wielokroć powołaną,
                 świecącą w długie narodowe noce;
                 więc, choć jej świeży grób opłakiwano,
                 przemoże Śmierć i trumien głaz zdruzgoce;
                 powstanie z martwych na narodu czele
                 w nieśmiertelności królować kościele.
                 II
                 W szkarłatach mię spowito w złotej trumnie
                 i pochowano na wawelskiej górze,
                 a tam sarkofag stawiono w marmurze,
                 gdzie z berłem i w koronie spałem dumnie;
                 zaś wszystkie stany w żałobnej posturze,
                 niejako płaczki, zwracały się ku mnie,
                 nade mną, nad ostatnim z rodu, wznosząc lament.
                 Wielkość - ludowi przekazywał mój testament.
                 III
                 I śniłem życie mojego narodu
                 królewskie, błękitne, pogodne:
                 jak rosły, potężniały wieże grodu,
                 miasta olbrzymy, z mych czasów wywodne,
                 w Sławie, w szeregach przelicznych pochodu
                 wieków... i ludów wielość; wszystkie zgodne;
                 tak myśl je moja łączy i zasila.
                 Zdało się, że się nieba skłon odchyla.
                 IV
                 O snu! długiego snu! O Sławo! Sławo!
                 O Dolo ty! płynąca wielką rzeką!
                 O Losie ty! wulkanną rwiący lawą,
                 O Wieki! - jak się bezpowrotne wleką ...
                 Potęgo! surm wojennych grzmiąca wrzawą.
                                                                        3






                 O łzy! te, co radością trysłe cieką.
                 O serce! - jak miłoście światy kruszą!
                 O Snu, błogiego Snu! O Sławo-duszo!
                 V
                 Zaszedłem w jakieś równiny przedwieczne
                 bez kresu, łąki stepowe, kwieciste;
                 niebo nade mną rozwiło swe mleczne
                 drogi i gwiazdy paliło złociste;
                 gwiazdy poza mną szły na drogi wsteczne,
                 olbrzymie koła zakreśląc koliste;
                 a ja łąk stepem bezkresnym w Milczenie
                 idę i ducha wiodę w zapomnienie.
                 VI
                 Już poraz gwiazdy przede mną zgasały,
                 nad łąką mglista zawisła opona
                 chmur płowych, które nieruchome stały.
                 Obręczne światła, zanim które skona,
                 tęczowo jeszcze na gęstwie mgieł drżały,
                 gasnąc; - już dal je chłonie nieskończona.
                 Już kresy wieczne, dla dusz pastewniki,
                 pojące wonią ziół - już i strumyki,
                 VII
                 których srebrzysta woda, stalo-mleczna,
                 wiją się, splotne tysiącznymi skręty,
                 w stronę, gdzie dążę, kędy Rzeka-wieczna
                 Zapomnień - kędy duch mój zgaśnie z jęty;
                 aż go Wyrocznia odrodzi słoneczna,
                 gdy będzie z trudów żywych wypoczęty -
                 . . . . . . . . . . . . . . . . . . .
                 . . . . . . . . . . . . . . . . . .
                 VIII
                 A przez te łąki idą dusze
                 pochodów ciągiem nieprzerwanym,
                 aż wstąpią w wody białe;
                 aż hen przepadłe w wodne głusze,
                 odmętem rwane niewstrzymanym,
                 przepomną życie całe;
                 przepomną życia skarg i mąk,
                 przepomną klęsk, pognębień.
                                                                        4






                  IX
                 I myją brudy krwawe z rąk,
                 aż czyste - do pogłębień
                 podziemnych zestąpią.
                 I jeszcze w mgłach oparnych z łąk
                 na darniach ległe ciała kąpią;
                 i idą dalej przemienione
                 w stepy bezkreśne, nieskończone,
                 a kwiaty im rosną, gdzie stąpią.
                 X
                 Już przez te łąki u połowu drogi
                 rzeka przez grząsła płynąca, rozlewna,
                 a wód rozlewem zwalająca progi
                 porostów; - chociaż cicha, szybko wiewna
                 po kiściach kwiatów, zwanych złoto-głogi,
                 którymi ściele się ta łąka rzewna -
                 a w rzece płynie dziwnie tajna Siła
                 odmiany; - zasię dusza, która piła
                 XI
                 tej wody - Doli swojej zapomina
                 i jest zwolona z petów ziemskiej złudy
                 i oczyszczona - i już nie przeklina
                 ani złorzeczy, a wstępuje w cudy,
                 którymi tamta święcona kraina,
                 i zdolna w nowe pójść żywotne trudy,
                 idzie ... - Już chylę nad letejskie brodła
                 głowę i czerpam pić, już sięgam źródła ...
                 XII
                 Gdy naraz z wody wstaje wielka mara
                 i oczyma mnie uderza i wiąże,
                 że tak pół-ruchu stoję: dłoń jak czara,
                 już sięgająca ust - już duchem ciążę
                 ku wodzie: - pamięć mię odejdzie stara,
                 a duch już nowe tchu zawiązki ląże -
                 gdy naraz głos przeciwko mnie ogromny,
                 żem się pochylił na brzeg nieprzytomny.
                                                                        5






                 XIII
                 Topiel się rzeczna, jak postać, podniosła;
                 wytrysk, wodnymi strugami obwisły
                 w powietrzu, wstrząsał ponade mną wiosła
                 rąk, które jako młyńskie skrzydła trysły,
                 w wielkich rozpędach, miecąc od się trzosła
                 deszczowe kropel, co zanim rozprysły,
                 świeciły srebrem kul, aż w rzekę wpadły
                 na dno, wprzęgłymi zjeżone widziadły.
                 XIV
                 Przez jedną chwilę była mi odkryta
                 toń straszna i dno rzeki, co zdębiona,
                 wodnistą ku mnie potworą zakwita -
                 i widzę: - spodów łożyska i łona
                 w namułach, glebie, żwirach - bo odwita
                 przede mną zwalna tajemnic przepona:
                 jako tam wszystkie Zła i Zbrodnie legły
                 i jak jaszczury potworne ich strzegły.
                 XV
                 Tak była mnoga tworów cieśń skłębiona,
                 ciał ludzkich, wężych, pniów, konarów drzewnych,
                 zaplatających w tysiączne ramiona
                 kamienne, ludzie te o twarzach rzewnych,
                 o twarzach w bolu strasznym, który kona
                 wciąż, pod pokrywą ciężką rzek przelewnych -
                 ten raz jedyny dla mnie odsłoniona. -
                 I zrozumiałem, co chciałem uczynić,
                 czerpając wody - ... zapomnieć: zawinić!
                 XVI
                 A już wśród głuszy, bo tam płyną głuche,
                 jak Noc, te strugi w step, w odwieczne dale
                 gromki głos mary zbudził zawieruche
                 i huczał wichrem dący ponad fale,
                 a grzmiał, że stałem się jak twory kruche,
                 którym się jawi duch nad nie potężny.
                 Mówił, a ryk po falach szedł daleko-siężny:
                                                                        6






                 XVII
                 Wracaj! - a oto głębia rzeki jawna;
                 duchy tam były uwięzgłe w kamieniu,
                 na wielkie męki wydane od dawna;
                 wiekami wielu jęczące w zamknieniu
                 kajdan - a rzeka ponad nimi spławna,
                 ciężarem bielma tłoczyła w płynieniu;
                 nie pozwalała tchu chwytać i blasku,
                 że marły wciąż ciałami wryte w piasku.
                 XVIII
                 Cożkolwiek przeznaczono duchom działać,
                 dopełnić w krwi rozlewie i przeboju;
                 czynach, od których serca mają pałać;
                 aż zryte czoła w ciężkich trudów znoju,
                 wypiszą same czytelnie: została-ć
                 li dusza jeno, łaknąca pokoju;
                 wielkością, mordów, zbrodni mrąca wagą;
                 ciężaru upragniona zbyć i stać się nagą ...
                 XIX
                 Być, jako dziecko, czystą i niewinną;
                 nie znać, co będzie, i nie znać, co było;
                 żyć chwilą czasów jedną, wieczno-płynną,
                 co jest dla myśli i działań mogiłą;
                 bez czucia, bolu, radości, pamięci,
                 jak Bogi nieśmiertelne, jak pół-święci;
                 z marności tworów stać się uświęconym;
                 gdy to, co w życiu zdziałano skończonym,
                 gdyśmy we walkach padali przeklęci,
                 z tą samą mocą i tą samą siłą
                 XX
                 po wieki swoje zbrodnie upamiętnia
                 w tym dnie przeklętej prawdy wiekuistej
                 i nowym tortur zaplotem uwstrętnia
                 głąb tę odmętną czeluści nieczystej.
                 Wracaj - a moja się dusza zasmętnia ...
                 miałżebym więźniem być Martwicy istej;
                 w wieczną Niepamięć rzucon, w Zatracenie,
                 że drżałem trwogą, jako drżą liścienie
                 drzew zlękłych . . .
                                                                        7






                  XXI
                 Wracaj! - a stałem już w łąkach Erebu,
                 Powracaj! - a wkoło mnie kwietne pola,
                 Wracaj! - bo oto dzień twego pogrzebu
                 i twojej Śmierci drugiej, i twa Dola
                 dla cię wybrana; ty twojemu niebu
                 wrócon; królestwo twoje! twoja Wola!
                 Powracaj! - i już znika dla mnie rzeka,
                 Wracaj! - - już znikła i łąka daleka.
                 XXII
                 A ust pragnienie pali, chuć łakoma
                 tych wód, tych białych wód ochłody!
                 Już wargi oschłe, językiem oskoma
                 przewija, jedną choćby kroplę wody!
                 Męko! choćby ziół soczystych aroma ...
                 A coraz spod stóp giną strugi, brody ...
                 Chociażby łodyg narwać jaskru - pusta
                 wszędy gleba; zaskrzepłe grudy; ... palą usta!
                 XXIII
                 W jakichś ugorach, rozoranych rolach
                 błąkam się znowu i wlokę spieszący
                 i wciąż ten słyszę głos - powracaj! w polach,
                 w poświstach wichrów nade mną grający;
                 idę a trudem nogi więzgną, w bólach
                 gnę się, upadam a spieszę; - gorący
                 dech i opary duszne ziemi...
                 Powietrza! - Tchu!... Jakby ciasnemi
                 XXIV
                 jestem ujęty ściany - uwięziony;
                 więzgną mi ręce w ruchu zesztywniałe,
                 sprzed oczu znikły te odległe skłony
                 przestrzenne; - czuję się zamknięty w skałę;
                 w kość czółna wżarty wrąb ciężkiej korony,
                 a w ręku berło jakoweś spróchniałe
                 i czuję, że je kościec, nie dłoń trzyma
                 i że się kruszy kość, gdy silniej ima.
                                                                        8






                 XXV
                 Powietrza! Tchu! - już głos zamiera we mnie;
                 już Echo głuche spada na twarz własną,
                 jeszcze gorące dechom - w straszne ciemnie
                 oczy się patrzą, w pustkę czarną ciasną; -
                 choć kośćmi jamę rozprzeć! - nadaremnie,
                 tuż nad mym ciałem kamienie tarasną
                 zaporą zamkły grobowe sklepienia.
                 Tchu! Tchu! bo spłonę szaleństwem płomienia.
                 XXVI
                 Wtem usłyszałem jakby do grobowca
                 stukanie - - -
                 i jakby się obsuwał złom granitu;
                 uczułem, że się łyska wierzch pokrowca
                 złotymi nićmi od jakiegoś świtu;
                 znów woń kadzideł palonych z jałowca
                 i jakiś strop z gwiazdami i z błękitu - -
                 - W kościele byłem trup; więcem się wzdrygnął
                 i naraz kamień tumby ktoś podźwignął.
                 XXVII
                 Tu; gdzie leżałem ja, w grobu pomroczy,
                 pochodni łuna zajrzała gorąca
                 i na prost oczu moich czyjeś oczy
                 i twarz, w wyłomie muru płomieniąca;
                 w zorzach się ludzi cichych kilku tłoczy;
                 żarem się runi twarz moja jaśniąca; -
                 próchno, zbutwiałe stroje, szata zgniła
                 nagłą purpurą ognia się paliła.
                 XXVIII
                 I to raz zajrzy ktoś, to się odchyli;
                 raz buchnie światło prędsze, znów przygaśnie
                 i głowa czyjaś inna; - patrzą, czyli
                 jestem - bo imie moje szepcą właśnie;
                 kilku - bo żywo słowami gwarzyli;
                 znów kamień ważą taranem hałaśnie.
                 Spadł; - oni oto naraz zmilkli, dyszą ...
                 - Ujrzeli, jakom jest grobem i ciszą.
                                                                        9






                 XXIX
                 Doczesności się moje już skończyły?
                 Więc jużem w proch się starł i skruszył;
                 to jeno strzępy z szat, co złote były?
                 Jedwab spopielił się, w pył się rozprószył.
                 A czymże są wielkości, co się śniły?
                 z których-em państwu wił Los, świetność tuszył?
                 Loch grobu czarny, zgnilizna, te łuny!
                 Szły po mnie dreszczem podziemne pioruny.
                 XXX
                 Ogromny łoskot słyszałem ostatni
                 spod sklepów ciemnych głębokiej czeluści,
                 długotrwający - ginął w piwnic klatni,
                 a jeszcze tylko wichrem tęskno szuści...
                 cichnie. - Już ludzie ci, jak moi szatni
                 - a niech im nagłość chwili Bóg odpuści -
                 jęli się zdzierać ręką szat purpury
                 i złotogłowu szarpać złote sznury.
                 XXXI
                 A już się było Światło dzienne wdarło
                 w grób i stanęło urągać w rozłamie:
                 Otożeś król - już słowem-krzykiem żarło -
                 Korona twoim próchnom marnym kłamie!
                 Co było w tobie potęgą, umarło.
                 Król-żeś ty? - próchnem łyska zeschłe ramię!
                 A mnie tu łzami wstydu twarz pociekła
                 i czarność na się i mroki nawlekła.
                 XXXII
                 I stało się, żem wszystkie siły stężył,
                 kościec - modlitwą jedną wstydu straszną -
                 jak w konającym bólu, raz rozprężył
                 i zatrząsł samym sobą; - - tę rubaszną
                 gawiedź ciekawą trwożąc, bom zaciężył
                 nad nimi Grozą Śmierci nieustraszną:
                 sypiąc się w proch, co jeszcze łudził zsiadły;
                 w popioły kości rozprzęgłe opadły.
                                                                        10






                 XXXIII
                 Stała tych ludzi półkolem gromadka;
                 jedni tarany dzierżą, kute młoty -
                 jakaś zbłąkana, bezpańska czeladka; -
                 inni papierów pliki, kreślą noty,
                 sprawdzają, biorą gromnic żar na świadka;
                 to ku koronie łysną; na pozłoty
                 wpółbiedrza . . . wszędy ciekawi i skrzętni,
                 aż ustali: - już tylko na mnie patrzą, smętni.
                 XXXIV
                 Nad prochami ksiądz śpiewał umarłych Wilije; - -
                 mnie człowiek jakiś za kościec ujmował,
                 jakby w me ręce składał serce czyje,
                 jakby mię prosił o co czy dziękował;
                 ślubował wskrzeszać narodu Gloryje,
                 że i mnie, chodem król, a dreszcz przejmował;
                 - spowiadał mi się z bólu i żałości,
                 szeptał o jakiejś ofierze miłości.
                 XXXV
                 Był mały, jako ludzie ciałem drobni,
                 i przygarbiony nie wiekiem, lecz pracą;
                 był z tych, którzy są Aniołom podobni,
                 których żywoty wiele wykołacą,
                 gdy się w nich święta duma odosobni,
                 gotowi się poświęcać, mając za co; - -
                 do pocałunku głowę chylił w długich lokach,
                 z oczu mu gorzał żar - taki w prorokach.
                 XXXVI
                 Przed tobą jako Skarga się rozpłaczę
                 i załamię ręce w dnie rozłamu,
                 i zabarwię twe dumy junacze,
                 i napiętnuję Rozpacz wobec Kłamu,
                 byś mię poznał, jak opowiadacze,
                 i byś nie brał mnie za kupce kramu.
                 Oto czytaj w sercu i sumieniu,
                 dajęć duszę w tym rąk uściśnieniu.
                                                                        11






                 XXXVII
                 A to są moje łzy, których nie spatrzy
                 człowiek, co by się moim łzom urągał
                 i śledził po mej twarzy, czym nie bladszy,
                 i horoskopy mej duszy wyciągał,
                 a w tajemnice moich nędz się wkradszy,
                 duchem mnie do niewoli zaprzągał;
                 a to są moje łzy, teraz płynące
                 na łachman króla-płaszcz i kości schnące.
                 XXXVIII
                 A jeźli żywot mej ziemskiej niedoli
                 będzie przedłużeń w starość późną, siwą
                 i rosnąć duchem Bóg słudze pozwoli,
                 i przyjmie pracę wysługi cierpliwą;
                 już serce szczęścia nadmiarem wyzwoli,
                 a chwilę Śmierci-wyzwolin szczęśliwą
                 będę zwał; - - tyle wielkich serc upadło,
                 tylu już smutnych do grobu się kładło.
                 XXXIX
                 Patrzył się na mnie i taką wymową
                 serca ... Czy były to anielskie warty:
                 ci ludzie, światłem duchy sobie bliźnie;
                 żałobnych skrzydeł krąg nade mną zwarty
                 i szept ten: Niebios Najświętsza Królowo,
                 dopuść, by godne ostateczne Słowo,
                 którym mi przyjdzie zamknąć żywe karty,
                 było: Błogosław, Boże, mej Ojczyźnie.
                 XL
                 Nie rozumiałem, co mówił, co szeptał.. .
                 Jakież to chwały wskrzeszać? Gdzie zapadłe?
                 Któż Sławę ich pohańbił i podeptał?
                 Ichże to modły ciche, w lęku zbladłe?
                 Gdzież króle, moi następcy dziedziczni!
                 Jakie Ofiary-miłości przepadło? - -
                 Czemuż ci, jakby wszyscy, choć nieliczni,
                 tacy powagą starzy -
                                                                        12






                 XLI
                 Jakież ubiorki ich czarne, żałobne,
                 i dłonie obu rąk drżą załamane.
                 Czyli wysute już śpichrze zasobne;
                 w skarbnicach skrzynie denarów wybrane; -
                 jedne im oczy te łzami ozdobne,
                 jak perły czyste i niepokalane;
                 o łzy te święte, wzruszeniem płynące
                 na łachman króla-płaszcz i kości schnące.
                 XLII
                 Terazże pojrzę bliżej w ich oblicza,
                 jak ich postawy uroczyste, skromne;
                 że światłość na ich czołach posłannicza,
                 że dumy-szczerbce i jeszcze niezłomne;
                 że w serca szpona się wpiła zbrodnicza
                 zawodów, męczeństw, że klęski pogromne
                 wielką nad nimi zaciążyły chmurą
                 . . . . . . . . . . . . . . . . . . .
                 XLIII
                 Potem te kości moje ktoś wybierał;
                 podawał tym, co na kościele stali; -
                 lecz jakiś dziwny żal z ócz im pozierał,
                 tacy się czuli strwożeni, nieśmiali;
                 jakby mniemając, żem drugi raz umierał,
                 gdy mię w sosnową trumienkę chowali.
                 - Aż gdy mi i koronę zdjęto z czoła,
                 pojąłem: - - oto Pomsty wszystko woła.
                 XLIV
                 A każda moja kość była nazwana,
                 przez te ich ręce przesuwana drżące,
                 że czułem po tych rękach: rozerwana
                 jest wielka Miłość - a duchy w nich śpiące,
                 obawą wielką ucichłe tyrana; -
                 tak się skarżyły, tak były płaczące,
                 że prawiem szedł przez ręce ich bezwiedne
                 sam - i poznałem te dusze spowiedne.
                                                                        13






                 XLV
                 Jako w wichrowym locie płaczą drzewa
                 brzozy, a liścia warkoczem się skarżą;
                 jako po starych dzwonnicach wichr śpiewa;
                 jako nad trupem ległych konie zarżą;
                 jak wody, gdy się ścina w lód polewa
                 i co śpiewniejsze fale już zamarżą,
                 skargami jęczą i żalą się ze dna; -
                 tak w nich dźwięczała w sercach Skarga jedna:
                 XLVI
                 Otośmy drzewa na jesiennej słocie
                 i kłosy zżęte rzucone na wichrze;
                 odartych liści na j świetnie j szych krocie
                 leżą pokotem we krwi - oto spichrze;
                 kłosów się snopy ponurzone w błocie
                 walają - przeto skargi wstydem cichsze;
                 i noc - straszliwa Noc dla ducha ciąży,
                 a dusze zapęd rwie ... nie wie, gdzie dąży.
                 XLVII
                 O znaj ty nasze męczeństwa sybirne,
                 żelazem dłonie i ręce zakute,
                 oczy wyżarte, jak przez piaski żwirne,
                 strugami łez, co zaschły ślozą strute;
                 że jedno znamy, jako dziady lirne,
                 straszliwą żalów i jęczenia nutę.
                 O ty nasz król-dziad, ty ułomny,
                 a my twój naród, twój lud, twój bezdomny.
                 XLVIII
                 O Pomsty! krzykłem duchem przez ich serca,
                 a nie wiedziałem jeszcze pomsty za co;
                 jużem rozumiał sercem: ktoś wydzierca!
                 Ktoś, co korony tknął! - O to kołacą
                 im w piersiach dzwony skarg! - Do szczerca
                 dusz ich siągłem; - krwawo płacą
                 za czyjeś winy; - oni, jak bezdomni,
                 tulą się, bladzi, chwiejni, nieprzytomni.
                                                                        14






                 XLIX
                 Już kości leżą znów w sosnowej trumnie,
                 ze świeżych pni ciosanej, z boru;
                 już chłonę zapach, już czar powiał ku mnie
                 żywicy lepem i świerków koloru
                 jakaś majaka w oczach staje; - szumnie
                 gałęzie zwieśne gwarzą - jak wieczoru
                 owego . . . Boże! czyliż go przypomnę . ..
                 gdy - wszak ci było tu - Szczęście ogromne.
                 L
                 Święta pieśń szczęścia, co się w każdym śpiewa,
                 choć o tym nie wie, ale przedsię czuje,
                 że szczęście jest, co w piersiach się przelewa
                 i myślom z chaty pałace buduje;
                 że potem taki człowiek jest bogaty;
                 już choćby rozdał wszystko, nie zrujnuje
                 śpichlerza, gdzie mu Miłość skrzynie ładzi,
                 a rękę Litość serdeczna prowadzi,
                 tak się cudowny nad nim dźwięk rozbrzmiewa.
                 LI
                 A on, że w dźwięku czasem się zasłucha,
                 nie mogąc zrazu wiedzieć, skąd przylata;
                 skąd zrywa go na wielkie loty ducha;
                 skąd wznosi go w rozległe sfery świata
                 ów dźwięk - co nagły jak wulkan wybucha
                 i z ideami świętymi go brata -
                 jest zasłuchany i czuje się boży,
                 jak dziecko, skoro mu Ojciec położy
                 LII
                 dłoń na główce - spokojny, spokojny
                 i czysty - jakby przepomni przez chwilę
                 przyjaźnie-zdrady i sojusze-wojny
                 i jest ogromnie pewny w swojej sile,
                 czuje się piastun-król szczodry i hojny,
                 co siadł do stypy z bracią na mogile
                 i cienie ojców czcząc stosu pogrzebem,
                 z każdym, jak z równym swym, łamał się chlebem.
                                                                        15






                 LIII
                 Tutaj to, tutaj kończyłem budowę
                 i strop sklepienny przewiązałem tęczą,
                 i sarkophagum stawiłem ciosowe
                 ojcu - niech spoczął po trudach, co męczą,
                 mąż, który wielkie przełomy dziejowe
                 podjął, nim czoło korony obręczą
                 podniósłszy dumne, harde, nieugięty,
                 wrogów w żelazne pozakuwał pęty.
                 LIV
                 A gdy ja chłopak stałem mu przy ręku
                 i na koronę patrzyłem nowiutką,
                 ojciec coś mówił, a głos ginął w brzęku
                 hałaśnym trąb; - bo miał malutką
                 postać; - więc przy tym mleczów szczęku
                 dobywanych, co przed nim ulicę calutką
                 zamkły - że stają w mieczyskach rycerze,
                 a trąby grają hymnus, że dreszcz bierze...
                 LV
                 Tutaj to - widzę, że lata- minęły.
                 Któż to, ten młody, wysmukły, rycerski;
                 strojem jak Greki; jakimiż to dzieły
                 sławien; - li tylko przez Śmierć bohaterski?
                 że kości jego i prochy spoczęły
                 opodal - że on mnie dziś duch braterski:
                 stoi, na mieczu ręka; - duch-że wojny
                 chwilę przystanął w nim, chwilę spokojny.
                 LVI
                 A oto w bieli jakowaś niewiasta,
                 ponad kolumną przygięta strzaskaną;
                 snadź łzawi lice - i oto urasta
                 w mych oczach, tyle smutku w niej wydano,
                 jak błagalnica ta z Bożego-miasta,
                 gdy nad Chrystusa grobem zapłakaną
                 pocieszał Anioł;..... pochodnia opada.
                 Grobowiec Smutkiem wkamienionym gada.
                                                                        16






                 LVII
                 Do marmurowych ścian czarnych kaplicy,
                 gdzie złotem snopów grodziła się krata,
                 przenieśli trumnę we światłach gromnicy;
                 czuli, że mój nad nimi duch ulata,
                 że są jak mali zranieni orlicy,
                 i gdy ich tak Nieszczęście wielkie brata,
                 poklękli, pacierz za mnie mówiąc krótki,
                 i wszystkie swoje w nim zawarli smutki.
                 LVIII
                 A gdy już miano mnie tam w tej samotni
                 zamykać i podwojów już parto zawory -
                 ci ze śpiewami już poszli przelotni
                 i miałem ostać Sam - na te nieszpory
                 cicho płonących świec, jak się z nich lotni
                 modlitwa jakaś odwieczna Pokory;
                 a widma czarne w pawłokach przechodzą:
                 płaczki cienie - i od nich żywych mnie odgrodzą,
                 LIX
                 gdy się mąż nagły zjawia u podwoi,
                 im widać z ruchów i postawy znany,
                 bo się już do nich zwraca: bracia moi....
                 nasz król .... a oni mówią: zakowany.
                 I pojrzał wzrokiem obłędu, gdzie stoi
                 piedestał w ciemne choiny przybrany
                 . . . . . . . . . . . . . . .
                 LX
                 Nadbiega i już woła: - ja spóźniony! -
                 O królu - wieków pięciu latmi wielki,
                 jużeś ty dla mnie zakowan, zamkniony,
                 iż cię nie ujrzą wzroki .... łez kropelki
                 dwie rozświeciły oczy, zawstydzony,
                 w ogniach rumieńców Żądzy karmicielki,
                 dławił w sobie ten płacz - szukał duszą,
                 oczami, które deski trumien kruszą.
                                                                        17






                 LXI
                 Taka w nich siła duchowa zbudzona,
                 iskrami cisnąc, do grobu przypadła,
                 jak błyskawica biegając szalona,
                 stapiała prochów męt i treść ich jadła -
                 żarem paląca płomiennego łona,
                 aż króla mnie pod drzewem tam odgadła.
                 Więc padł na ziemię krzyżem i zaszlochał,
                 a groby wkoło widziały, że kochał.
                 LXII
                 Widziałem twoję Wielkość i twą Nędzę.
                 Czyliś przed oczy moje stawion truchło,
                 iżbym twe grzechy w twoich dziejów księdze
                 przemazał - iżby zgnilizną nie cuchło,
                 co ma być strawą żywych i snuć przędzę,
                 ażby z niej nowym ogniem życie buchto.
                 Historia! Dzieje! Otom jest w sumieniu
                 porażon sędzia; - przebacz, Sędzio Cieniu!
                 LXIII
                 Głazy głębokim jękiem mu odrzekły,
                 dziejów ubiegłych zwołując wspomnienia,
                 a Echa się te długie w łańcuch wlekły;
                 zrazu przeciągły w naw niskich podcienia
                 skrywał się, gdzie wilgocią ściany ciekły;
                 to się aż chwytał stropów i sklepienia -
                 rozkołysany na pajęczej pletni,
                 złotego wieku strząsał pył stuletni.
                 LXIV
                 Nad arkadami wielkie chusty zbladłe,
                 spylone, zwisły; - na nich jakieś stroje
                 dziwne - snadź bajki się pleśniły zsiadłe
                 o jakiejś wojnie - jacyś króle-woje,
                 w wielkim rozmachu mleczów na tarcz padłe,
                 i wielkie tłumów zlękłych niepokoje,
                 i wielkie wieże w gruzach, i świątynie,
                 jak z nich pożarny dym w kłębach się winie.
                                                                        18






                 LXV
                 Ilijon w gruzach - bohatery walczą,
                 w smugach obrazu płynący ku Sławie;
                 młotami walą, biją o tarcz tarczą
                 w nierozstrzygniętej walki strasznej jawie;
                 na wieki jeszcze długie ramion starczą
                 zapasom, w wielkiej snadź podjętym sprawie -
                 a już złowróżbny koń pośrodku stoi...
                 O Ilion! przedsię walczą męże twoi!
                 LXVI
                 Polska się cała zbiegła do mych prochów,
                 w grób mój patrząca pusty. - Tu król leżał
                 poczęli wołać w szemraniu popłochów.
                 Oto już gniazdo wiekowe odbieżał!
                 Oto żądamy widzieć widmo lochów,
                 aby je każden swoją miarą mierzał.
                 On jest nasz - wszystkich! Jesteśmy Tomasze;
                 żądamy widzieć, patrzeć w Święte nasze!
                 LXVII
                 Chcemy położyć głowę w ich pościeli,
                 pyłem ich świętym żegnać nasze dzieci;
                 niechajże Jego duch w małe się wcieli
                 i nieugięcie z nich błyska i świeci,
                 niechby się w jednym piętnie prochów jęli
                 ramiony, że się pożar w nich roznieci!
                 Oto jesteśmy Tomasze bez wiary,
                 widzieć żądamy próchno - w nim są Czary!
                 LXVIII
                 Uprowadzają nam króle w zazdrości.
                 Odwalon kamień tumby, a loch pusty.
                 Oto niesiemy balsamy, wonności,
                 uwonić strzępy, proch całować usty;
                 niechby w nas Spokój-wiekowy zagości,
                 spowiedź uczy nim i znajdziem odpusty.
                 O pustą tumbę rozbili swe dzbany
                 mleka i miodu i jękli: porwany!
                                                                        19






                 LXIX
                 Rzesze szły; wszystkie szemrzą: Król porwany.
                 Nie ujrzym Króla! Nie masz! - Rzesza rosła.
                 Gdzie Król!! A inni krzyczą: Zmartwychwstany!
                 Oto go Boża-moc z grobu uniosła! -
                 Oto wyklęczym kamienie kolany,
                 aż go nam wróci Bóg Zwiastuna-posła.
                 Bo snadź zrządzenie to i snadź być miało,
                 by Jego wszystko serce dziś płakało.
                 LXX
                 Widzę ich potem, jak do krat się cisną,
                 którymi byłem odgrodzon, w gościnie;
                 jak ciałem w nie się wpoją, jak zawisną
                 u zimnych brązów rękami; - - i płynie
                 na mnie dech twórczy z nich; zaklęciem wskrzysną
                 się kości, prochy ruszą . . . wstaję ninie!
                 Duchem podnoszę się z trumnego stosu
                 na łuny gorejących świec - potęgą głosu.
                 LXXI
                 Potęgą tego wołania: Bądź wskrzeszon!
                 Bo już nam braknie tchu żyć, bo już mrzemy!
                 Wskrześnij! Aby twój naród był pocieszon,
                 oto w rozpaczy żalach szaty rwiemy.
                 Jako ów Chrystus był na krzyż zawieszon,
                 tak my nad pustką zawiśli, łakniemy!
                 Króla! - Królewski Cieniu! Z nami, z nami!
                 Stań się Duch! Zmiłuj nad pokoleniami.
                 LXXII
                 O ludy, teraz rozumiem głos Ducha;
                 teraz rozumiem . . . wracaj ... skąd wołano.
                 Teraz, gdy na mnie, jako orkan, bucha
                 narodu zgodny jęk, rozkaz i miano.
                 I ta grobowa straszliwa posucha
                 ust, gdy już kamień tumby odwalano.
                 Powietrza! Tchu! Hej, z wami, z wami, z wami!
                 . . . . . . . . . . . . . . . . . .
                                                                        20






                 LXXIII
                 Ponosi mnie wicher w skłębionej zamieci,
                 już chmur się zagony piętrzące odwalą,
                 już piorun z nich wypadł i czeluść rozświeci,
                 powietrzne dziwadła piorunem się palą;
                 jak liściem mną burza przegania i miece,
                 a głos mój się niesie daleki Echami:
                 Do mnie, hej, do mnie! na wiekowe wiece!
                 Ja król nad wami! Ja Duch znowu z wami!
                 LXXIV
                 Miałem mieć pogrzeb - a jużem był wolny
                 jak duch - jużem polatywał nad krajem;
                 patrzyłem na Rozpacz, na żal nieudolny; -
                 widziałem, jako lżyli siebie wzajem;
                 moje dni sam przypomniał mi lud rolny,
                 dawnym w zagrodach rządny obyczajem; -
                 a i tam jeszcze dymne spalenisko
                 kurzące - i już śmierć duchowa blisko.
                 LXXV
                 Po jakiejś wielkiej pożarnej ofierze
                 i wielkim dusz zatraceniu
                 przyszedłem; - gdy pobory swoje bierze
                 Nędza, całemu władna pokoleniu.
                 I rany te serdeczne jeszcze świeże,
                 i przerażenie to straszne w sumieniu.
                 Więc złorzeczyłem, więc bluźniłem Niebu,
                 wyczekujący w jękach dnia pogrzebu.
                 LXXVI
                 Pod wielką wieżą, gdzie zegary dzwonią,
                 dawne, prastare, jękliwe godziny,
                 usiadłem i oparłem głowę w dłoniach;
                 czekam, aż wreszcie ten dzień Zorze spłonią,
                 w którym się wszystkie moje zbiorą syny,
                 które się znaczą orłem i pogonią;
                 aż je przywiedzie hasło na równiny
                 podmiejskie - aże zalegną na błoniach.
                                                                        21






                 LXXVII
                 Aż upłynęło czterykroć dni czworo,
                 cały stok wzgórza narodem zakwitał.
                 Nocą, gdy spali, szedłem pośród zmorą;
                 kładłem na sennych ręce, bom się witał;
                 kreśliłem na nich znaki mej pamięci;
                 a czoła im od dotknięć moich górą.
                 Trudami drogi pielgrzymiej pośnięci
                 legą - a już daleki odblask świtał.
                 LXXVIII
                 A gdy król kładzie dłoń na serce ludu,
                 to serce jako ptaszę doń trzepoce
                 i bliską chwila jest duchowa cudu,
                 że oto wtenczas są przesilne noce,
                 a śpiący zbywa na śnie grzechów brudu;-
                 a stado orłów nagle załopoce,
                 przelatujące ponad wieżycami,
                 i tylko słychać, jak biją skrzydłami.
                 LXXIX
                 A potem inne gromadzą się rzesze
                 ptasie; kraczące chmarami złowrogie,
                 świergotne czyże, jaskółce podstrzesze,
                 żurawne hufce, wronie roty mnogie -
                 i polatują i krążą z wysoka
                 złe-duchy, które nocna rodzi Mroka; -
                 aż naraz we mnie uderzają wrogie
                 wrzaskiem i krzykiem strasząc i złorzecząc,
                 a jako widma Piekieł, nikną lecąc.
                 LXXX
                 Tylko się śpiący we snach przelękali
                 i ciężko dysząc, robili piersiami,
                 i widać było, jako na snach łkali,
                 straszeni duchów czarnymi lotami.
                 I już się grozą z legowisk zrywali.
                 Ale już serce w nich czarem zmienione;
                 krzywd niepamiętne bratnich, podniesione,
                 więc się ocknięci krzyżami żegnali:
                 AVE MARYA ? CHRYSTE ? DUCH NAD NAMI.
                                                                        22






                 LXXXI
                 W kościele, w katedrze, przed trumną Świętego
                 grobowa moja korona,
                 świat złoty i berła kawałek kruchego,
                 na ołtarz położona.
                 Lud idzie i szepce: dyjadema Jego,
                 spuścizna, wywyższona.
                 Szkarłatem święty stół pokryty,
                 stróżami srebrne monolity,
                 a trumna im więzgnie w ramiona.
                 1. Więc patrzą zdziwione,
                 trumniskiem zgarbione
                 Anioły te boże jaśniące,
                 2. Skąd przyszła korona,
                 czy z grobów zwleczona
                 na ołtarz, gromnice i Słońce.
                 3. A ludy, pielgrzymi
                 w śpiew jeden olbrzymi
                 modły uderzą skarżące.
                 4. Więc słyszą Anioły,
                 jak zgodne wespoły
                 w nich serca zabiły gorące.
                 5. Więc patrzą, słuchają
                 i silniej trzymają
                 trumnisko srebrne ciążące.
                 6. A w trumnie coś jękło
                 i wieko rozpękło
                 i blachy zachwiały się drżące,
                 7. Anioły przelękłe
                 zadrgały przyklękłe,
                 spojrzały po sobie znaczące.
                                                                        23






                 8. Więc silniej dzierżeją,
                 więc lękną, truchleją,
                 bo rosną szelesty straszące.
                 9. Więc silniej trzymają,
                 więc palce wpijają
                 we srebro z ujęcia rwące.
                 10. Więc siły wciąż mnożą,
                 a z ócz, co się trwożą,
                 łzy wielkie im spadły błysnące.
                 LXXXII
                 Nareszcie przyszedł, południem upalny,
                 słonecznych skwarów ów dzień. - Ludem rojno.
                 Sejm, jak żurawni, odprawiali walny;
                 gromadni - jak przed jaką wielką wojną;
                 na ten mój pogrzeb zszedłszy, tłum proszalny,
                 co mię zbiegł darzyć łez obiatą hojną.
                 Nad miastem padło posępne milczenie.
                 Snuły się ludy żałobne, jak cienie
                 LXXXIII
                 ciche - jak owe cienie elizejskie,
                 już modlitwami nawet nie szemrzące;
                 jeno pół-usty szeptając swe wiejskie
                 chorały; - duchem wzniesione, marzące.
                 Już moje władztwo widzę czarodziejskie:
                 Czujni - już teraz tylko berłem trącę...
                 a ockną się na duchu przetworzeni
                 . . . . . . . . . . . . . . . . . . . .
                 Oto już łuna stok zamku rumieni:
                 l. Idą posępni
                 a grają im dzwony
                 ze wszystkich kościołów
                 a grają im dzwony
                 żałobne.
                 2. Idą posępni
                 a niosą korony
                 ozdobne,
                 misterne a dla nich
                                                                        24






                 ciążące jak ołów,
                 korony sczerniałe,
                 pogrobne.
                 3. A grają im dzwony
                 ze wszystkich kościołów
                 a szumią, łopocą
                 szarfami przyczołów
                 chorągwie, proporce
                 pogrzebne.
                 4. A grają im dzwony
                 ze wszystkich kościołów
                 ogromne, tętniące,
                 podniebne.
                 5. A śpiewy nad nimi,
                 jak skrzydła Aniołów
                 kołyszą się górne,
                 wróżebne.
                 6. A idą posępni
                 ze wszystkich kościołów
                 z cechami, wieńcami,
                 co kwietne, pachnące,
                 w tysiące były liczone.
                 7. I chłopy sukmanne
                 i pany strojone
                 w pąsowe żupany, delije.
                 8. I dziewki przekrasne,
                 panięta przejasne,
                 jaśniejsze niż białe lelije.
                 9. A idą żałobni
                 a idą posępni
                 przez długie ulice podgrodne;
                 a idą żałobni
                 a idą posępni,
                 choć niebo błękitem pogodne.
                                                                        25






                  10. Wiatr chmury przegania,
                 to skrywa, odsłania
                 orszaki pochodne, stokrotne;
                 11. A cienie się wiją,
                 to jaśnią, to kryją,
                 to w biegu znikają przelotne.
                 12. A oni posępni
                 a grają im dzwony
                 ze wszystkich kościołów zawodne
                 13. Czyli łąki nietknięte tak gwarzą,
                 Czyli kwiaty wycięte się skarżą -
                 Czyli łąki i łany się kłonią,
                 Czyli wiatru przygięte pogonią?
                 14. Czy to lasów stoki się chwieją,
                 Czy tak wieńce jodłowe wonieją ...
                 Czy to lasy sosnowe się kłonią,
                 Czyli wiatru przygięte pogonią?
                 15. Za orszakiem. - czy to łąki szarzeją...
                 za orszakiem, czy to łany już gwarzą,
                 za orszakiem, czy to bory się chwieją
                 za orszakiem, czy to lasy już idą...
                 czyli pszczelne roje tak brzęczą
                 za orszakiem - czyli ziemie tak jęczą?
                 16. A idą żałobne,
                 posępne, pogrzebne
                 i łąki pachnące
                 i lasy podniebne,
                 wnuczęta moje pogrobne.
                 17. A grają im dzwony
                 ze wszystkich kościołów
                 ogromne, tętniące,
                 wróżebne.
                 LXXXIV
                 Już stokiem wzgórza gromnic żar ofiarny
                 wije się rzeką świateł, co migocą;
                 wlókł się olbrzymi wóz, całunem czarny
                 wśród masztów, których chusty się szamocą;
                 wicher żałosny zawiewał cmentarny,
                                                                        26






                 jakby w godzinę duchów przed północą.
                 - Tam proch królewski mój ze czcią wieziony.
                 W taką to chwilę ja widmem zjawiony,
                 LXXXV
                 stałem się Duch, modlitew wskrzeszon cudem,
                 a strzęp mych szat powionął nad ich głowy,
                 gdym ja w koronie widmo gadał z ludem,
                 cienie po baszcie chwiejąc wawelowej
                 olbrzymie! snadź-że byłem wielkoludem; -
                 dreszcz przez nich biegł, poczuli dech grobowy.
                 - Bitem w nich krzykiem mej piersi spróchniałej,
                 a echo się po Polsce niosło całej:
                 LXXXVI
                 Pomstę mi dajcie, wy ludzie pogrzebni!
                 Pomstę za moje wezgłowie we strzępach!
                 Nam, co jesteśmy żywota potrzebni,
                 co się tułamy w urwiskach i kępach.
                 Spomóżcie, wy karmazyny i wy zgrzebni,
                 przechować klejnot chwał w ruin ostępach;
                 w gruz rozsypują się węzły korony
                 i spokój grobów święty naruszony.
                 LXXXVII
                 Sędzie na światła dzień moje oblicze
                 zwlekli, żem moją wielkość uznał marność.
                 Sumienie przetrząsali tajemnicze,
                 stawiąc je przed wiekowych Sądów karność;
                 nawet tajone uczynki zbrodnicze
                 i moję tę przemyślną gospodarność.
                 I wstyd mój ojca odkryli przegniły,
                 i gady, które w piersiach miąższ stoczyły.
                 LXXXVIII
                 Spałem spokojny, wielkością przejęty
                 narodu, którym z krasną Ladą żenił,
                 i ostawiałem w polach plon nie zżęty,
                 gdy już pszenicznych ziarn kłos się rumienił.
                 Ludu mój, otoś w nędzy jest przygięty:
                                                                        27






                 Lęk się i Smutek w twe serce wkorzenił.
                 - Cały lud wrzasnął ku mnie: Cień Kaźmierza!
                 A był ten krzyk jak piorun, co uderza.
                 LXXXIX
                 Jako wulkanny wybuch gromopłodny
                 z piersi tysiącznej naraz ... krzyk Przymierza!
                 Naród mój woła głosem jednozgodny:
                 Kaźmierza króla duch! - Duch Kazimierza!
                 Oni, ci sami, których ja buławą
                 i mieczem niegdy muszę ku jedności,
                 dzisiaj bezpańscy, wielką bólu wrzawą
                 wyznają: oto jedność w sercach gości.
                 Dusze ich splatał węzeł wspólnej klęski
                 w mym duchu, którym stał tam, jak zwycięski.
                 XC
                 A dzwon ten wielki bił dla mnie pokłony,
                 wielkim powietrze falując przelotem
                 dźwięków przeciągłych brązu, rozmodlony,
                 pogłębiający ich modły łoskotem:
                 Bądź nam jedyny, ty król odrodzony
                 grobów! - o stań się piorunowym grzmotem!
                 Duchem pozostań wśród nas, twego ludu!
                 Cudu żądamy, królu! Dopełń cudu!!
                 XCI
                 Chwilę tak stałem, w naród mój bolesny
                 jamami oczu wygasłych patrzący;
                 dobiegał do mnie szum pogwarów leśny;
                 prześwietlał Wisły skręt, tuż się wijący;
                 łąk oddalony skłon, hen góro-kresny,
                 i zapęd tłumnej rzeszy, w górę rwący.
                 Raz jeden jeszcze wśród mgieł AVE krzykłem -
                 bo w zmierzchach, jako cienie lotne, nikłem.
                 XCII
                 Naród mój tak się we swą przeszłość weśnił;
                 schodził we wszystkie grobowe piwnice,
                 z trupami się, umarłymi rówieśnił,
                 badał im w trzewach skonu tajemnice;
                 że sam w tych ciągłych łzach i płaczach pleśnił,
                                                                        28






                 bruzdami czoło poorał i lice
                 i starzał - w coraz dalsze patrząc groby;
                 wzrok tężył w mroczne podcienia żałoby.
                 XCIII
                 Rozpoznawałem, że kochał się w trunach,
                 kołysząc w nich swą myśl jakby w szalupach;
                 że czytać znał, jak w powikłanych runach,
                 w bereł kruszynach i koron skorupach;
                 jak na spuścizny cieszył się fortunach,
                 rozmiłowany w tych przegniłych trupach;
                 mniemając, że go to do życia wiodło,
                 że brał te trupie piszczele za godło.
                 XCIV
                 Widywałem tych trupów korowody;
                 ten ponad nimi żal płaczących lutni,
                 bo prochom uroczyste sprawiano wywody,
                 i na ten krótki czas niechano kłótni
                 nad każdą z trumien, którą w imię zgody
                 wiedli na Wawel - ci złotem rozrzutni;
                 możni i biedni dobywali z kalet;
                 sztuka wdzięczyła zmarłych z krasnych palet.
                 XCV
                 A tacy byli skorzy, tak się rwali,
                 tak ich ten grób, trumny weselą;
                 że jakby innych radości nie znali,
                 tylko te, gdy cmentarze światłem ścielą;
                 w najświetniejsze się stroje przybierali;
                 miodem się, mlekiem, chlebem z trumną dzielą.
                 Smutni zawsze - naraz prędsi, gospodarni,
                 Żywi! - tak piękni byli! a cmentarni.
                 XCVI
                 I nazywali królami tych marnych,
                 którzy się w własnym lubowali jęku;
                 co twarze przysłoniwszy w kirach czarnych,
                 stawali przed narodem z harfą w ręku;
                 serca na stołach palili ofiarnych,
                                                                        29






                 durząc się dymem przy harf rzewnym brzęku;
                 a chodząc w kołach z lauru drzew uszczkniętych,
                 porównywali się do polskich świętych.
                 XCVII
                 Wnętrzności rozkrawali męczennika,
                 wróżyli z trzew o jutra przyszłej dobie,
                 badali loty ptaków, bieg ponika,
                 gwarzyli, że się Dziecię zjawi w żłobie;
                 widzieli Go w postaci ogrodnika,
                 że wstał, choć zbrojna straż przy Jego grobie.
                 - I żadne wróżby ich się nie spełniały,
                 a we wróżbitów patrzał naród cały.
                 XCVIII
                 I przychodzący coraz nowi męże
                 na obchodowe dzwonili nieszpory;
                 na ołtarzyskach święcili oręże -
                 a każdy z nich był jakby duchem chory;
                 widać, że wielkiej chwały nie dosięże;
                 że często ledwo sił zyska pozory; -
                 a kraj ich wszystkich słuchał, wszystkim wierzył
                 - iż coraz głębszym smutkiem się przymierzył.
                 XCIX
                 Strojeni w wiechy laurów poczerniałe,
                 we swoich proroctw zadumie owici,
                 wstępowali jak posągi na skałę,
                 a przez fałdziste szaty próchno świci;
                 pokazywali rany posiniałe,
                 że przez te rany Sławą są okryci
                 i że te rany właśni bracia im zadali,
                 że się w poświęceń łzach i krwi kąpali.
                 C
                 To byli wodze narodu, ich właśni,
                 co przewodzili nad ludem krzykami,
                 gędźbami nowe podsycali waśni
                 samozwańczymi będąc prorokami;
                 stawał się naród jak ugorne pole,
                                                                        30






                 że chwasty kłosom przerosły głowami,
                 głuszące czysty siew coraz hałaśniej -
                 że już zaczęto ze zbóż plewić role.
                 CI
                 Mówili wszystko, co powinien czynić
                 naród - w rozstajne wskazując mu drogi;
                 wzajem się w słowiech jęli lżyć i winić,
                 aż wzrośli na olbrzymie truchła-trwogi;
                 - stał lud, gromadą słuchając bezradną,
                 iż się tak między sobą szarpią bogi,
                 obiecując, że żyły złote w nim odgadną .. .
                 Zająkłem - bo mu, widzę, duszę kradną.
                 CII
                 Więc krwią i kością nagle ze żywymi,
                 stałem się kowal w żelaznej obręczy
                 na czole - i dzierżyłem młot olbrzymi
                 żelazny - wciąż ten łomot głuchy brzęczy
                 jeszcze w uszach - - - że będę nad nimi
                 wódz! - A nade mną Bóg na tęczy ...
                 Więc wsparłem młot o stół ołtarza skalny,
                 przy którym naród Sejm odprawiał walny.
                 CIII
                 Już zapomniałem był wszystkich rozżaleń;
                 tłumy mój rozkaz wypełniać gotowe; -
                 już tylko na mnie! bliscy i z oddaleń
                 patrzą; - - już oczy w nich wpiłem surowe
                 i badam: że są bliscy tych rozpaleń,
                 od których razy są błyskawicowe - ...
                 że się rozpaczy gad na ołtarz śliznął...
                 - rzuciłem w mówcę młot, że piersią bryznął
                 CIV
                 i padł - a naród obaczył się wolny.
                                                                        31






                 BOLESŁAW ŚMIAŁY
                 I
                 Siedziałem - gdy to okropne zjawisko,
                 przed którym wszyscy przysłonili oczy,
                 wchodziło - biskup - ludu zbiegowisko; -
                 ciżba wylękła ich ku drzwiom się tłoczy -
                 ja patrzę - bo już miałem to przezwisko
                 Śmiały - gdy cała ta procesja kroczy...
                 lecz po cóż niosą chorągiew Anioła ...
                 jakby na walkę Piekła i Kościoła.. .
                 II
                 Pochylały się chorągwie z łomotem
                 u wrót, nim wstały na izbie przede mną,
                 a chyląc się, mierzały we mnie grotem
                 krzyżów - iż trwogę uczułem tajemną,
                 gdy się Archanioł rozwijał ze złotem,
                 w perłach, z tą twarzą malowaną ciemno,
                 a skrzydła w pąsach i mieczysko kręte,
                 weń łyskawice gromowe zaklęte.
                 III
                 I zaciemniała się zwolna komora;
                 wnosiły mrok i noc te chusty boże,
                 po siwych ścianach pobielanych dwora
                 szły cienie jakichś postaci potworze;
                 lud na kolana rzuciła pokora,
                 a w tym ponurym pomroków wieczorze
                 zorze świec twarze rozświecały mnisze -
                 nad nimi dymne smugi śpiew kołysze.
                 IV
                 Nikt nie śmiał oczu podnieść, wszyscy w lęku,
                 i ten korowód mnichów, co przyklęka
                 z zapalonymi gromnicami w ręku,
                 i dzwony, śpiewem głuszone bez dźwięku,
                 i lud, któremu z żalu serce pęka;
                 a wszyscy klątwie rzekli: niech się stanie,
                 i potępiali moje królowanie.
                                                                        32






                 V
                 Byłbym się zerwał i rozniósł na mieczach
                 świece, ornaty, chorągwie, kropidła,
                 i rzeź bym sprawił im na martwych rzeczach
                 bez ducha, gdy mam duchem silne skrzydła,
                 że nie na jeden dzień mam państwo w pieczach
                 już ta z biskupem kłótnia mi obrzydła;...
                 - gdym się w tył żachnął i zawadził słupa,
                 korona moja spadła przed biskupa.
                 VI
                 Oni to mieli za znak czy za czary
                 i grozą zdjęci klękli przed widziadłem,
                 i że początek już znaczy się kary,
                 że, w tej koronie spadłej, ja upadłem,
                 że dla mnie z grobów wychodziły mary,
                 przed których trupim widokiem pobladłem
                 tak w ich przesądnych oczach coś się stało,
                 co potępiło mnie i druzgotało.
                 VII
                 A oni - jakby w obłędzie, skazańce,
                 za biskupiej ręki skinieniem,
                 bo drżeli jak wojenne liche brańce,
                 śpiewy żałosnym mieszając jęczeniem,
                 ciskali o podłogi ziem kagańce
                 i przerażeni sami tym zdarzeniem,
                 obłędne mieli oczy, dech zaparty -
                 - Biskupie! - więc to Boży Sąd otwarty!?
                 VIII
                 Co miały znaczyć łamane gromnice,
                 nie wiem - lecz straszne było to rzucanie;
                 i wstręt mnie do nich brał i błyskawice
                 gniewu - że ledwom nalazł hamowanie,
                 by nie cisnąć w biskupa twarz mej rękawice
                 żelaznej - za to księże wyklinanie; - -
                 poszli - ostałem sam w tronowej sali;
                 wnątrz piersi mściwa złość wre, gorze, pali.
                                                                        33






                 IX
                 Ostałem sam i patrzę - sala mroczna
                 i te leżące na deskach okruchy
                 wosku, i duszność kadzideł powłoczna
                 w smugach - że jakieś wijące się duchy; -
                 ja sam - że tak mię opuścili do czna
                 wszyscy. - Za dworem świszczą zawieruchy
                 brząkają w łuski rybie u okienic,
                 miecą gałęźmi drzew na płatwy ścienic.
                 X
                 A tam, pod stosem świec pogruchotanych,
                 których trzask, łomot, wciąż trwa i przeraża,
                 korona - na głos tych klątew śpiewanych ...
                 korona! którą wziąłem u ołtarza!
                 w której zakułem pierścień ziem wyrwanych
                 memu dziadowi, ojcu! - do cmentarza
                 lecąca, w jakimś rozpędzie, fatalna,
                 pod stopy Ducha, co klnie - - Królo-zwalna!!
                 XI
                 Zabić! - Jak, kiedy? Gdziekolwiek! Sam skłuję!
                 Dworaków wezmę rycernych i wpadnę -
                 a którzy nas okrzykną: mnicho-zbóje,
                 pościnam łby niechętnych i owładnę;
                 niech wiedzą o mnie, żem król, że panuję; -
                 tej chwili moich przybocznych zagadnę -
                 Po co?! - Rozkażę! Muszą! Krew! Krwi wołam!
                 Księże! Nad moim mieczem świece połam!
                 XII
                 Przeciw zamczyska, przez Wiślane wody,
                 na ostrowu skalistej opoce,
                 kościół pośrodku drewnianej zagrody;
                 wkoło szum wiklin i wicher łopoce,
                 tłukąc wierzbami o mosty i wzwody,
                 jakby się dawne w nich żalące Moce;
                 węgły gontyny spróchniałe przez wieki;
                 jezioro święte obok i pasieki
                                                                        34






                 XIII
                 święcone; w tych gwarzyły Lele boże
                 w drzewach lipowych, wieczystych; stuwieczna
                 Moc; co ramiony objęła przestworze
                 nieba i Słońcu się śmiała słoneczna; -
                 w nich skryte niegdyś prastare wielmoże:
                 Krasy-lud i ich ślubna Żywia śleczna;
                 stały u wstępu gaju, nieprzytomne,
                 a chwast je wkoło przerastał, niesromne.
                 XIV
                 Przypomnę to uroczysko stare,
                 pełne wężów, plamistych jaszczurów,
                 co starodawną tam szeleszczą wiarę,
                 z nor ześlizgnięte podskalnych do murów,
                 na białe płyty wpełzły ciche, szare,
                 a pozwijane w kłębki u kosturów,
                 we świętą wodę sadzawki wślepione,
                 jak wężownice wróżebne, pośpione.
                 XV
                 Kto je tam śpiące obaczy, nie spłoszy
                 i wzrok nasyci rojeniem z tej wody -
                 bo się wciąż szkliwo mieni w tej pustoszy,
                 coraz to inne ukazując spody
                 a dna zasute złotem - ten dla duszy
                 pojmie tajemną siłę i urody
                 obleją jemu twarz; - tam te zaskrońce
                 mają studzienny skarb: zmartwiałe Słońce
                 XVI
                 i króla-węża, któren wiecznie czuwa
                 na dnie, a węzeł święty ma u czoła,
                 złocistą obręcz - zeń jad wody struwa;
                 z wierzchu się wielkie zakreślają koła
                 płynne, znów widmo się nagle zasnuwa.
                 - Kto węża ujrzy - tego Niebo woła -
                 Raj duszy; - ręką niech zaczerpa wody,
                 a pijąc zajdzie w tamten-świat, na Gody!
                                                                        35






                 XVII
                 Tutaj gromady się wędrowne garną,
                 z lirnymi, którzy znają moc strumieni;
                 przystają zadumani na toń czarną,
                 czy zza porostów i listów kiścieni
                 Szczęście uśmiechnie się twarzą figlarną.
                 I wody czerpią strutej do garścieni,
                 a męty te chowają jak lektwarze
                 z Lalników przyniesione przez pieśniarze.
                 XVIII
                 Dziś w zaniedbaniu leżały studniska;
                 wody zerdzałą zadziergane rząsą;
                 tylko, jak dawniej, bujne wężowiska
                 w skałach i sady, które bielmo trząsą
                 kwietne, gałęźmi ponad te mokrzyska
                 zwisłe; gontyna i te, co tam z nią są
                 w ruinach, spadłe bogi, światowitne,
                 co stopą wryte w ziem, ponad dach szczytne
                 XIX
                 łbami, we wionach jabłonek, grusz, śliwek
                 źrałych, dzierżący w grabach wielkie kroje,
                 patrzały ślepiem oczu spod pokrywek
                 mosiążnych... na Sobótne ludne roje,
                 na skoki rześkie chłopców, pląsy dziwek,
                 co szły częstować stare Bogi swoje. -
                 Dziś mchów spowite pleśnią i rdzą zjadłe,
                 króle, we wielkiej walce duchów padłe.
                 XX
                 Tam Chrystusową dźwignięto mogiłę,
                 ze skalistego wykutą wyłomu;
                 wryto korzenie w skałę dziewięsiłe
                 i krzyż zatknięto męczeński na domu.
                 A Włade w hańbach leżą wpółprzegniłe;
                 tylko je gędźce uczczą po kryjomu,
                 tylko nikt nie śmie zasypać jeziora.
                 Święta dziś niemoc ich, piorunna wczora.
                                                                        36






                 XXI
                 Na skale Kościół-katedra, biskupia;
                 kamień do różnych przyciosany garbów
                 biały; - - a w światłach nocy twarz się trupia
                 patrzała z okien wąskich i wyszczarbów;
                 jak gdy się włos i ubiór zeskorupia
                 prastary, jakby Sezam klętych skarbów:
                 Wid-truchło - tak jawiła się twarz sroga
                 w kamieniach, które miały rysy Boga . ..
                 XXII
                 Choćby i starość twoja, i włos siwy,
                 żeś ty kościelne obrzędy przesądził,
                 żeś ty przez jakichś potęg czar straszliwy
                 wobec mnie i wobec Boga pobłądził,
                 żem ja potruchlał na potworne dziwy,
                 a potruchlał, żem fałszywie sądził -
                 aż się przed oczy moje stawił zmarły,
                 iż się przez ciebie podziemia rozwarły.
                 XXIII
                 I zatrwożyły mnie króla-człowieka,
                 duchem mnie poraziwszy i mieczem,
                 gdy się rozpadał grób i wstały wieka
                 trumny, z przegniłem widziadłem człowieczem,
                 że choć rzecz była w pół-śnie i daleka -
                 z ciałem przez ziemne gliny pół-kaleczem,
                 co na świadectwo przyszło, gdy sąd ważem,
                 dech na mnie trupi wiał... byłeś grabarzem!
                 XXIV
                 To Bóg mnie dzisiaj dłoń daje karzącą
                 na cię - a tobie Bóg myśli zamyla,
                 że ty ze zdradą przeciw mnie knującą
                 dziś, gdy się państwo waży i przesila,
                 ty mnie chcesz zwłóczyć twoją ręką klnącą
                 i nie dość, żeś już zmiażdżył mnie do tyła,
                 dajesz me berło w ręce zdrajcy-brata,
                 że ja purpurę zmieniam w czerwień kata.
                                                                        37






                 XXV
                 Mszę sprawiał - gdy rozwarłem drzwi kościoła;
                 lud klęczy - wszyscy modłami zajęci,
                 na ołtarz patrzą, do bożego sioła
                 przystępujący; - u wrót my przeklęci
                 z mieczami; oni nas nie widzą zgoła,
                 tylko z ołtarza na mnie patrzą święci.
                 I właśnie biskup podnosił opłatek
                 maleńki . . . . . . . . . . .
                 XXVI
                 I zaślepiło mnie - stałem wpatrzony
                 w ten ołtarz, w modły, we świece płonące,
                 które zagasły dla mnie - jak uśpiony
                 w mych władzach wszystkich - a serce bijące
                 młotem pod zbroją - że byłem zdradzony
                 przez duchy, dotąd mię potęgujące,
                 opuszczon, marny, jakby moja siła
                 w niego, tam przed ołtarzem przechodziła.
                 XXVII
                 Naraz się biskup odwrócił do ludu,
                 by podniesioną krzyż kreślić prawicą,
                 błogosławiący - - o stój, chwilo cudu!
                 może nad moją skreśli go przyłbicą,
                 przeżegna mnie, że zbędę klątwy brudu;
                 gdy byłbym klęknął - już goreje lico...
                 Naraz On! - poznał - o wiekowa męko!
                 stał z podniesioną wciąż do krzyża ręką,
                 XXVIII
                 ale nie kreślił znaku - stał w milczeniu,
                 z oczyma w jakąś straszną dal poza mną,
                 jakbym w tym Jego nie istniał widzeniu,
                 przepaść otwierał straszliwą, rozłamną
                 pośrodku nas obydwu - w rozdwojeniu
                 tym głębiąc moją duszę jako kłamną. ..
                 - że już leciałem na oślep przed siebie,
                 we krwawym wszystko nurzając pogrzebie.
                                                                        38






                 XXIX
                 Zabiłem - a rycerze moi go wywlekli
                 poza drewniane ganki na podwórze
                 i ciało tam odarłszy z szat posiekli
                 przy studni, której zrąb kowan w marmurze;
                 potem nad wodą stali i krwią ciekli
                 z mleczów i zbroi; czekając, aż stróże,
                 przysłani z zamku, nadejdą z ptakami,
                 bom kazał sprzątnąć kawalce orłami.
                 XXX
                 Na moim zamku, na tyłach, w ogrodzie,
                 miałem zwierzyńce - w nich chowałem ptaki:
                 orły; orłowie są mym godłem w rodzie,
                 więc się chowały, a na łbach czapraki
                 pąsowe, żeby nie były ku szkodzie;
                 ciskało im się zwierz mały wszelaki;
                 więc, jako kaci w kapturach krwi chciwi,
                 chadzali w moich zwierzyńcach straszliwi.
                 XXXI
                 Kazałem ptaki puścić, by pożarły,
                 a potem siec rózgami i rozgonić; -
                 a tu mnie mówią - że się lekko wsparły
                 na trupie - i że jakby chciały bronić
                 przystępu; że wszerz skrzydła rozpostarły
                 strzegąc, by żadnej części nie uronić;
                 że ich nie śmiano tłuc: - już gniew mnie budzi;
                 bardziej mi było ptaków wstyd niż ludzi.
                 XXXII
                 I jużem tam nie poszedł, choć mię ciągło,
                 i wstyd - nie lęk; lecz myślę, gdy spostrzegą...
                 Nie znane mi uczucie już się lągło;
                 ich wzroków chciałem uniknąć; - niech strzegą.
                 Nie wiem, co moje mściwości przemogło ...
                 Więc orły niechże teraz będą Jego.
                 Podobno nocą nad ciałem się palą
                 światła, a ludy trupa śpiewem chwalą.
                                                                        39






                 XXXIII
                 Po nocach widywałem te brzaski
                 z okien zamku ku stronie wiślany,
                 że tam cudy na znak bożej łaski,
                 że już biskup ze czcią pochowany,
                 że nad trumną są widzialne blaski,
                 że się zapach rozchodzi różany,
                 że on święty... że u jego ciała
                 tłumy kalek ... że Bóg przezeń działa.
                 XXXIV
                 Urosła między ludem wieść, że mnie koronę
                 Archanioł z głowy zdarł i o ziem rzucił; -
                 czy ja w tej chwili pamiętnej zjawione
                 widziałem jakie dziwo z nieba... Ktoś zakłócił
                 jasność myślenia wprzódy, aż zburzone
                 pogody moje Czar kirem posmucił; -
                 nad moją głową miecz jakiś lecący
                 boży - czy własny mój się zwidu jacy.
                 XXXV
                 Walczyć z powieścią ludu nieuchwytną ...
                 Chciałem zmóc, zdusić, stłumić Słowo.
                 Każę, a sługi moje w pień het wytną
                 bajarzy, dziadów lirowych z obmową. -
                 A tu jak kwiaty coraz nowe kwitną,
                 ocieśniające mą górę zamkową:
                 wieści, już w pieśni zmienione skrzydlate
                 . . . . . . . . . . . . . .
                 XXXVI
                 Znienawidziłem kwiecie i dźwięk pieśni;
                 wygnałem śpiewców, wypaliłem darnie,
                 a Echa do mnie biegły, wciąż boleśniej
                 szarpać mą duszę i nowe męczarnie
                 rosły i potężniały - czułem pleśni
                 w sercu, że serce się do dźwięku garnie;
                 żyłem w rozłamie zatrwożonej duszy,
                 nasłuchujący tych Ech w wielkiej głuszy.
                                                                        40






                 XXXVII
                 Przelałem jeszcze potem krew niejedną,
                 bo mi już ziemscy oporem stawali:
                 jak ujrzą topór katowski, pobledną,
                 i jak poczują sine ostrze stali
                 na karkach; - i już coraz odtąd rzedną
                 rodowi, co się dawniej tłumem pchali;
                 jedni mi tylko ostali rycerni,
                 zaprzysiężeni zabójstwem, więc wierni.
                 XXXVIII
                 Prawie zaczęła się wojna domowa,
                 bo już ktoś wici rozseła po dworach,
                 beze mnie, com jest tu królewska głowa:
                 Samotny - jeno przy tych lęku zmorach,
                 których dziś pełna komnata zamkowa;
                 że psy, trzymane na moich komorach,
                 choć nikt nie wchodzi i śpią moje chłopy,
                 jakby kto wchodził, wyją, lgnąc do stopy.
                 XXXIX
                 Wszędy w mych oczach to widmo skrwawione.
                 gdzie pojrzę: - lecz już z kawalców zrośnięte
                 z ręką na klątwę wieczną zamierzone,
                 straszliwe, jako Świętość okrzyknięte. - -
                 Jakąś północnych rozdarłem zasłonę
                 tajemnic ... że już wstają trupy ścięte,
                 w mym państwie straszne szerząc trupie rządy.
                 żem jest wyklęty król przez Boże-Sądy.
                 XL
                 Miałem opuszczać kraj, z pocztem i zbrojno;
                 zebrać pomocnych i wrócić co rychło;
                 zapalić wszystkie ziemie nową wojną!
                 Może by w ogniach o zbrodni przycichło!
                 We krwi wykąpać się kąpielą hojną.
                 Być królem znowu. . . . . . . . .
                 . . . . . . . . . . . . . . . . .
                 . . . . . . . . . . . . . . . . .
                                                                        41






                 XLI
                 A teraz pożegnać
                 Zamczysko, Wisłę, skały - Na jak długo? -
                 Powrócę! - Podjechałem ku wodzie;
                 słucham, jak szemrze; patrzę, jak się smugą
                 w błękitach wije przy grodzie,
                 i słyszę jakby głosy dźwięczne długo
                 ze dna, czy śpiewy gdzieś w wodnym narodzie
                 rusalnym dla mnie i jakby żegnanie,
                 i skarga w tych pluskotach czy igranie...
                 1. Błąkasz się, królu krwawy,
                 i ku mnie wiedziesz konia -
                 cóż ku mnie wodzisz konia,
                 gdy jemu pachną błonia,
                 a ty się rwiesz do Sławy?
                 2. We Słońcu stoisz złoty
                 i ku mnie kłonisz twarzy -
                 cóż w niej się ogień żarzy,
                 ze smutku-że, tęsknoty -
                 we Słońcu zgasasz złoty ...
                 3. Za tobą twoje grody
                 łyskają wież dziobami -
                 cóż się u piasków wody
                 wodzisz nad pustkowami ...
                 4. Źleć w domu, małeć serce;
                 czy chcesz na Czerwone-miasta,
                 jak cię pana witają i własta
                 i ścielą mostem kobierce ...
                 5. Źleć w domu, małać dusza;
                 czy chcesz na Pomorzony -
                 oto, gdy śnieg zaprószą,
                 lodem się zetną piany,
                 poimasz Pomorzony.
                 6. Czy chcesz za czeskie góry,
                 czy na węgierskie szlaki,
                 żeś zładził mnogie znaki
                 i rycerzy skrzydlatych las konny.
                 7. Cóż, gdyś już zgotowiony,
                 w zamkowe patrzysz mury
                                                                        42






                 i zapuszczone brony
                 i kłonisz twarz ponury ...
                 8. Cóż w niej się ogień żarzy -
                 ze smutku-że, tęsknoty
                 we Słońcu zgasasz złoty,
                 czy stos się tobie marzy
                 pozgonny ...
                 9. Królu, wypogódź czoło
                 XLII
                 A ja stoję, żegnam, com polubił...
                 Królu, wypogódź czoła ...
                 w pluskaniu szemrze zgoła ...
                 Powrócę! - Podjechałem ku wodzie
                 i długom stał u brzegu, ducha gubił,
                 wpatrzony w gród, w podegrodzie,
                 w stołpy drewniane, warowne wieżyce,
                 w rzekę... jak na niej wiatr fale hołubił ...
                 . . . . . . . . . . . . . . . . .
                 i przypomniałem Gniezno i Lednicę.
                 XLIII
                 Jeżeli wrócę - - to tam!
                 . . . . . . . . . . . . . . . . .
                 . . . . . . . . . . . . . . . . .
                 XLIV
                 Na Ostrowie zasadzę królewską stolicę,
                 wskrzeszając dawne zwaliska ułomne;
                 opaszę się w ogniste błyskawice
                 i warownie pobuduję niezłomne,
                 i będę mieczem zakreślał granice,
                 i waszym trwogom Popiela przypomnę!
                 . . . . . . . . . . . . . . . . .
                 . . . . . . . . . . . . . . . .
                  XLV
                 I naraz orły moje widzę w dali,
                 jak nad Skałką polatują i krążą,
                                                                        43






                 jak im się w pąsach słońca pierś korali,
                 i widzę, oto ku mnie, ku mnie dążą;
                 to się aż gubią w chmurach dziwnie mali,
                 to się ciskają nagle w dół i ciążą
                 skrzydłami ponade mną, dziwe-ptaki,
                 Jego-stróże, we wróżbne rozwinięte znaki.
                 XLVI
                 Bo z nich na niebie był krzyż napowietrzny,
                 co się nade mną chwiał na chmurach czarny.
                 żem poznał miecz ów mściwy, obosieczny
                 i wiew poczułem cmentarny;
                 że może Znak ten Śmierci dla mnie wieczny,
                 żem się skończył ja królewski i cezarny,
                 Odtąd patrzyłem na Słońca zachody,
                 jak na idące w Sen krwawe narody.
                 XLVII
                 Jakoweś walki obłoków przedzgonne
                 i wielkie wojsk koczowiska,
                 mieniące w łunach, piechotne i konne,
                 to w dal płynące, to z bliska,
                 to k'sobie, jakby łanem kopij skłonne,
                 to w rozległe rozwite koliska,
                 to potężniały, to gasły dla oka,
                 aż je wieczorna stłumiła pomroka.
                 XLVIII
                 Z zadumy się zrywam, szarpnąłem wędzidła
                 i koniam wspiął ostrogą;
                 za mną rycerni, rozwici we skrzydła,
                 wśród trąb dących złowrogo -
                 a ponade mną te chmurne straszydła
                 orłów nad moją drogą.
                 - O jakaż mnie Dola! O jakaż mnie droga!
                 Ja w walce tknięty od Boga!!
                 XLIX
                 Lecę, a za mną rycerni, upalni,
                 jak wichry, i wicher górą;
                 w pędach, w polotach tętentem kowalni,
                 w kurzawie, za pyłu chmurą;
                                                                        44






                 od złotych podkowów rumotem nawalni,
                 krzesząc krzemionów iskrami rzutnymi;
                 już hen, już z dala od rzeki, od grodu,
                 widmami ścigany orlimi.
                 L
                 I dalej, i dalej przeganiam za krańce
                 ogrodzia, powiśla, podgórza;
                 przemijam, przelatam, zjawiska, błyskańce,
                 spod ziemi jak tłum się wynurza:
                 to widma drzew nagłe, jak biorą się w tańce
                 za ręce gałęzie, jak krąg się wydłuża...
                 Minęły, już giną, już pola, już zbladły,
                 już nikną, już lasy, już rzedną, przepadły.
                 LI
                 Czyjś głos - ktoś mię woła - czy Echo, czy złuda,
                 czy serce się we mnie zarywa...
                 Czyjś głos - ktoś mię woła - z mojego ktoś luda,
                 bo moim się hasłem odzywa ...
                 Czy jaka podwoda - czy pogoń - czy cuda ...
                 cóż serce się moje zarywa - - ?
                 Czyjś głos - czyjś znajomy - głos syna, głos syna ...
                 Syn za mną! w pogoni! przyzywa, zaklina:
                 LII
                 Ach, ojciec, mój ojciec, słuchajcie, postójcie;
                 cóżeście nas tak porzucili;
                 my strasznie spłakani, o stary, zmiłujcie -
                 z okieńców za wami patrzyli.
                 Ach, ojciec, ja naraz okrutnie zrozumiał:
                 wyście się nas wyrzekali!
                 Ach, ojciec, mój ojciec, słuchajcie, darujcie,
                 ja z wami, chcę z wami, tej chwili.
                 I wołał, a tętent wołanie zatłumiał,
                 aż moi mnie konia wstrzymali.
                 LIII
                 Koń stanął - ja patrzę: - o grozo, w kurzawie
                 mój syn się z siodła osuwa
                 i zlata, a oni wciąż krzyczą we wrzawie;
                 pył gęstwą wszystko zasnuwa,
                                                                        45






                 Skoczyłem i jego w pół-pierś chwytam prawie;
                 o dziecko, krwią się zapluwa!
                 Bez tchu - w moim ręku, przewisły, omdlały,
                 a usta mu jeszcze od wołań tych drgały:
                 chcę z wami! - i czuję, że łzami się dławię.
                 LIV
                 I synam do piersi przytulił przy zbroje,
                 i zerwę się duchem w gęstwiny,
                 i tulę, i niosę przez sośnie nad zdroje,
                 zali żyw - patrzy, a obie ręczyny
                 na szyję, za głowę zakłada mi moje -
                 i oczy! - a w ustach krwi czarne maliny.
                 I biorę go nanoś, i składam na wrzosy. -
                 Usypia ... I dłonią muskając mu włosy:
                 To żem ja was tak porzucił,
                 wy się o to smęcicie, kochani;
                 straciliście to wiarę, żebym wrócił.
                 Żeśmy krwią tą rzeźną pokalani,
                 że się we mnie duch zaląkł, posmucił;
                 że mnie czarni opadli szatani
                 Bóg ode mnie oblicze odwrócił.
                 Żem ja zabył żony, syna, macie -
                 żem ócz waszych unikał we trwodze,
                 żem w rodzonym ujrzał wroga bracie;
                 żem jest rzucon na rozstajnej drodze,
                 a wy za mną spłakani szukacie;
                 żem się w nieszczęść ogromnej szeżodze
                 zapamiętał - że teraz po leśnym ugorze
                 krzyk jeno słychać mój i rozpacz gorze.
                 LV
                 Dobiegłem aż do nadmorskich wybrzeży,
                 po onych skalnych tułając się skłonach,
                 dróg upatrując, jak ptak, gdy odbieży
                 ku słońcu - aż tu słońce gaśnie w skonach
                 ponad tą ziemią, którą skrzydły zmierzy.
                 Potkaliśmy się tam obaj w koronach,
                 w łachmanach zbroic, w samotnym pustkowiu
                 na bój śmiertelny stając pogotowiu.
                                                                        46






                 LVI
                 Rozpacz i mściwość zaryła się w lica:
                 Wydawał mi się jakoby brat bólu.
                 Wołał: - Spalenizn gruz moja stolica!
                 Imię przyżenie pieśń o nieszczęść królu;
                 królestwem olśni miecza błyskawica!
                 Już biegł - już mieczem o brzeszczot uderzę
                 i siekłem; - ciepła krew już z ręki ciecze -
                 już słabnę - chcę się mścić - a ony rzecze:
                 LVII
                 Król Salmon jestem, zabij, jestem klęty;
                 królestwa mego głośna pusta chwała,
                 jak głos ten ptasi nad wodne odmęty
                 na skrzydłach przekleństw wołanych leciała;
                 byłem w więzieniach podziemnych ujęty
                 i wiem, lat ile Śmierć u wrót drzwi stała;
                 słyszałem wieczność całą brzęk łańcucha,
                 rzucam zwycięzcom mym pogardę ducha.
                 LVIII
                 Mówił - mnie twarz się przyoblekła łuną
                 i w oczy jego patrzyłem przywarte,
                 jak gasły; - a mnie w ślepiach wstydu runo
                 zapłonie: - wszak ci jemu królestwo wydarte
                 za moją sprawą - i król z białą kuną
                 na hełmie przeto był sięgnął korony,
                 żem ja Salmona zwalił - sam zdradzony.
                 LIX
                 Wody podałem mu pić ... - Brzeg ten morza
                 dalekim zrysem biegł wśród kamienisków,
                 a była cichość słoneczna przestworza
                 i gorąc parny od skalnych urwisków.
                 Ułożyłem je tu w sen w kamienne łoża,
                 w sen dumy - losu ofiary igrzysków.
                 W grób złożym godła obłędu człowiecze:
                 korony królów dwie, dwa królów miecze.
                                                                        47






                 LX
                 Tu cichość - ledwo ptak o gruzy trzepnie,
                 poledwo woda wchluśnie na kamienie;
                 co szybsza fala poły-ruchu krzepnie
                 i powolniejsza, zabywszy bieżenie,
                 jeszcze po żwirach i piachach kęs szepnie,
                 zanikająca w powrotne strumienie;
                 dokoła wielkich głazów żwirem grabi,
                 jako w pół-pędu zaskrzepłych korabi.
                 LXI
                 Tęsknota kiedyś pożenie te dusze,
                 które raz pycha i chwalba ujęła,
                 że, pustą wszędy odgadując duszę,
                 niszczyć w przekleństwach będą własne dzieła
                 i targać serca w pokutniczej skrusze,
                 ażby śmierć wieczna, jak lodem, je ścięła;
                 czyniąc jakoby zastęp skamieniały,
                 jakby pół-drogi las-hufiec skrzepł cały.
                 LXII
                 Przez gąszcz ścigają mię zwierzęta-ludzie...
                 Uciekam, poza sobą śmiechy słyszę -
                 to cichną - zbieram się w największym trudzie
                 biec dalej - ledwo chwast się gdzie kołysze,
                 wiatr zmilkł - zwaliło mnie na drzew wykroty,
                 a ja już z trwogą zasłuchany w ciszę,
                 łowiec pogłosów, co, chyższe niż groty,
                 gasły za wichrem - - . . . . . . .
                 LXIII
                 A już wieść chyża, żem przez psy rozwleczon,
                 zaginął w boru ostępach szalony;
                 żem był oszalał, przez wróże urzeczon,
                 rozpalon jedną tą żądzą korony;
                 żem był przez moich komuchów zasieczon
                 z litości - jako jadem zarażony;
                 żem ja w obłędzie, upojony winem,
                 w oczach dworaków znęcał się nad synem.
                                                                        48






                 LXIV
                 Synu, jakież to rozstanie się nasze,
                 my jak owe palniki proszalne,
                 i to ciche ustronne poddasze,
                 i te losy nam nieprzebłagalne;
                 twe się serce trzepoce jak ptasze,
                 gdy je groty dosięgną fatalne; -
                 czy ty sądzisz, że duch we mnie kona
                 i że Doli waga domierzona.
                 LXV
                 Patrzysz w oczu moich tajemnice
                 jasnym wzrokiem troskliwej pogody - -
                 i ta bladość, co przesłania lice,
                 twoja lubość i to, że ty młody,
                 ty się śpieszysz na polskie granice
                 między one zdradne wojewody ...
                 Gdyby ojca przed tobą czerniono,
                 gdyby ciebie, żeś syn mój, hańbiono...
                 LXVI
                 Tych tajemnic do grobu poniosę,
                 w mym je sercu zaryto zdradami,
                 ażby tobie straszne, przetowłose,
                 do ócz trzęsły zaplotów wężami.
                 . . . . . . . . . . . . . . . . .
                 LXVII
                 Któż się zadziwia, że ojciec odgadnie
                 śmierć syna i mękę syna;
                 że siła czucia, która światem władnie,
                 oznajmia, że bije godzina,
                 że ma uderzyć cios, pod którym padnie
                 ponęta i miłość jedyna;
                 takem ja przeczuł i widział przed sobą
                 śmierć, co mię długą więziła żałobą.
                 LXVIII
                 I teraz drżący się stałem jak drzewa
                 osicze, którym w liściach szept nie zmilka
                 i dawno znikły wiatr echami wiewa;
                                                                        49






                 drżą wiek - gdy jedna je przejęła chwilka
                 trwogi; - tak myśli moje, jako plewa
                 na wietrze - jako rydwan, gdy rumaków kilka
                 wlecze i nagle rumaki spłoszone .... -
                 jak łany lecie gradem gdzie zmierzwione,
                 LXIX
                 myśli straciły ciąg, cel, swoje miano
                 i hasła mego przepomniałem Słowo;
                 na pastwę żernej trwodze mnie wydano
                 i ta mnie tłoczy zjawą purpurową:
                 widzę krew mego dziecięcia rozlaną,
                 krew w ustach! strugą - pada o ziem głową.
                 Mojego syna śmiercią mnie trwożono
                 i tylko serce w piersi ostawiono.
                 LXX
                 A serce we mnie tęskniące kochało
                 i trwożne wielką miłością, struchlałe,
                 w rycerskiej niegdy piersi zapłakało,
                 jak dziecko, jako dziecię kwili małe;
                 całe się trwogą nietajoną stało,
                 że Śmiały, byłem jak twory nieśmiałe,
                 jako ptaszęta, jak gołębie białe;
                 słuchem sięgałem hen do moich krajów
                 i przystawałem tam u wstępu gajów
                 LXXI
                 słuchać, czy szepcą co o moim synu,
                 czy gwarem czego mi nie wyśpiewają,
                 czy nie przyniosą w szeptach baśni gminu
                 o królewicu, którego kochają,
                 po którym płaczą, jeśli..... Woń jaśminu
                 mię zaleciała od łąk - hen już grają:
                 kapela świrczków, dzwoniąca w ugorze
                 skrzypka, i fletnie żab w wielkim jeziorze.
                 LXXII
                 Jasny Lednicy roztop, wód-jezioro,
                 wielkie, półsenne, spowijane mgłami,
                 które się nad nim kołyszą, jak skoro
                 dzwony gnieźnieńskie uderzą dźwiękami,
                                                                        50






                 a wtedy zerwą się i kształty biorą,
                 jak duchy, w lot się splatają rękami
                 i z tą melodią dzwonów kołyszące,
                 ! AVE MARIA ! szeptają niknące -
                 LXXIII
                 Oto tu ojciec mój na tym Ostrowie
                 przed bitwą walną uklękał wśród chwastów;
                 w wielkiej gorętwie serca, co mu powie
                 głos Boga - miał-li być z nieprawych włastów,
                 więc raczej paść - a z mieczem stać przy Słowie,
                 a samozwańczych zgnębić poryw Piastów:
                 Zaś miecz na czas modlitwy wbił do roli
                 po krzyż - że walkę podejmował z woli.
                 LXXIV
                 Boże, na tej to ziemi chwast się pleni
                 i mnie uklęknąć wśród ostów kolących;
                 paliłeś chaty w krwawej łun czerwieni,
                 ty ten miecz oto dasz w ręce karzących,
                 byśmy twą siłę i prawość pojeni
                 naszą - wysłuchaj ty nas dziś klęczących;
                 jako te osty, bodiaki, kąkole
                 siekę - tak zaściel mnie trupami pole,
                 LXXV
                 niechaj zwyciężę . . . . . . . . . .
                 . . . . . . . . . . . . . . . . .
                 . . . . . . . . . . . . . . . . .
                 LXXVI
                 To, że ty ze mną razem, dziecię drogie,
                 to jest uciecha i radość jedyna;
                 ty młody, jak urosłeś.
                 Więc choć nieszczęsne dni, a jeszcze błogie,
                 bo mię ta jedna myśl życiem zaklina:
                 ty młody, jak urosłeś.
                 O, czemuż przyszła okrutna godzina
                 rozstania i te ręce na cię wrogie
                 wciąż zamierzone stają przed oczyma.
                 Padasz w mych oczach! widzę - - -
                                                                        51






                 LXXVII
                 Wszędy te widma, zjawiska, złudzenia
                 jawnych mar rzędem przede mną się tłoczą
                 i tańce, i widowiska - - ?
                 I ty z młodziuchną dziewczyną uroczą
                 idziesz przed ołtarz - do błogosławienia,
                 którym cię biskup znaczy - -
                 i tuż przy tobie już mordercę kroczą
                 i zamieniają podstępne spojrzenia
                 najętych siepaczy ...
                 i ja niemocny - a patrzą się oczy,
                 jak tobie, dziecię, śmierć bliska.
                 LXXVIII
                 Pobłogosławić ja tobie niezdolny,
                 nikt zaklęć moich nie słucha;
                 ja pogrążony w klątwie, ja niewolny,
                 skazany w okrutną śmierć ducha; -
                 jak zażegnięty spalam się słup smolny
                 ogniem, co z piersi wciąż nowy wybucha;
                 w krepach daremno silę trud mozolny,
                 niesilen zerwać łańcucha;
                 a oczy moje widzą: śmierć dla ciebie . ..
                 O dziecię! - dla cię zapomniałem siebie!
                 LXXIX
                 Na jedną chwilę dla ciebie - wyrzekłem:
                 dla ciebie - bo ty młody, szczęście, kwiecie,
                 dziecię-synu - a żyję z tobą strasznym piekłem,
                 że cię tak zżęli, jako kłosy lecie,
                 ci sami - których zdradzie ja uległem,
                 a ciebie miażdży zbój - mordem cię miecie.
                 O ptaszę! - jako kłos się chylisz spadły.....
                 O dziecię - w ustach krew! - oczęta zbladły! -
                 LXXX
                 Podają mu truciznę - - - mój brat, co wie o tem,
                 a twarz śmiejącą zwraca bez rumieńca,
                 bo się dwór cały raduje powrotem
                 i szczęściem oblubieńca;
                 i żona jego, z tym włosów zaplotem
                                                                        52






                 dwukosym - cała w złotych liściach wieńca,
                 i wszyscy, którzy krzyczą zweseleni,
                 on jeden - tak się nagle sino mieni..... -
                 LXXXI
                 I pada - trup; - weselni oniemieli
                 w grozie - i dziewczę to nad nim zakrzykło
                 mdlące; - już ku niej drużbowie przyśpieli
                 . . . . . . . . . . . . . . . . .
                 l. Na krakowskim zamku wesele.
                 Królów-brat i król młody
                 biorą żony w kościele
                 i święcą krzyżem Gody.
                 Hej, królewicu młody,
                 zaliś ty nie zdradzony,
                 królów-brat chce korony;
                 Śmierć legowisko ściele:
                 na krakowskim zamku wesele.
                 2. Paniątko, żonka miła
                 krasami się spłoniła.
                 Hej, królewicu młody,
                 nasycisz się urody,
                 jak będzie z tobą żyła.
                 Ty w dziewczynę wpatrzony,
                 nie widzisz, żeś zdradzony;
                 królów-brat chce korony,
                 Śmierć legowisko ściele,
                 na krakowskim zamku wesele.
                 3. Nie pij ty z tego kruża,
                 złego miałeś cześnika,
                 królów-brat czoło schmurza,
                 po tobie dziwno patrzy,
                 rumiany raz, to bladszy;
                 gdzież twoi są drużbowie,
                 że nie śpiewają w kole - ?
                 Rękę waży przy czole -
                 Czyli znak umówiony -
                 Gwar czynią dworzanowie;.......
                 Ty w dziewczynę wpatrzony,
                 chcesz, by ona wprzód piła;
                 nie wiesz, jakoś zdradzony;
                 królów-brat chce korony,
                 Śmierć puchary pełniła,
                 Śmierć legowisko ściele.
                                                                        53






                 Strzeż się, synu orlika,
                 na krakowskim zamku wesele.
                 4. Pij słodki miód, ty miła,
                 byś ze mną długo żyła;
                 milszaś mi nad korony,
                 Miłość puchar pełniła,
                 już legowisko ściele,
                 pamiętasz, jakoś śniła,
                 na krakowskim zamku wesele.
                 5. Cóż to, jakby lektwarze,
                 męty były w pucharze,
                 i dreszcz mię słodki bierze - - ?
                 Daj usta, moja miła,
                 cóżeś się pochyliła,
                 cóż bladość na twej twarze - - ?
                 Miłość puchar pełniła,
                 Miłość łoże nam ściele,
                 takaś rumienna była,
                 jak nam grały organy w kościele.
                 6. Cóż dreszcz mię dziwny bierze,
                 męty były w pucharze .....
                 Daj usta, moja miła,
                 już nie widzę twej twarze,
                 biel oczy przesłoniła;
                 daj usta, moja miła,
                 złego miałem cześnika,
                 męty były w pucharze,
                 Śmierć puchary pełniła,
                 Śmierć legowisko ściele;
                 bądź zdrowa, moja miła,
                 oto padam zdradzony - -
                 królów-brat chce korony - -
                 korona dla mnie była.
                 Śmierć trucizną poiła,
                 na krakowskim zamku wesele ...
                 LXXXII
                 A że proch mój złożono w Ossjaku,
                 gdzie w kamieniu kuł snycerz grobowiec,
                 na nim konia, że na tym rumaku
                 ja powrócę, tułaczy wędrowiec,
                 znów na czele rycernych orszaku;
                 gdym na błędny zestąpił manowiec,
                 kiedyś wrócę, duchem wyzwolony,
                 praw się mojej dopomnieć korony.
                                                                        54






                  LXXXIII
                 Tak w wieściach lirnych byłem zawieszony
                 w śpiewie, na ustach wszystkich król tajemny;
                 słuchałem coraz, jakie nowe tony
                 uderzy lira, aż zabłysnę ciemny,
                 ja w śnie narodu przeklętym, uśpiony,
                 i miecz zerdzały mój, wieki daremny;
                 żem chciał zatracić był pamięć doczesną
                 i w rzeczach wiecznych żyć Sławą bolesną.
                 LXXXIV
                 Byłem miłością i strachem oszalał,
                 iżem się widział zewsząd osaczony;
                 samotny w ciemni drżał, na świetle malał,
                 przez pychę moją własną pogardzony;
                 że się w mych oczach żar błękitny spalał,
                 co niegdy łyskał w kamieniach korony;
                 na moim czole dwie się błyskawice
                 wsparły jak węże abo jak gromnice
                 kościelne ...
                 LXXXV
                 Opowiadali to za moich czasów,
                 że gdzieś w Karpatach Król Chrobry zaśnięty
                 w grotach, u wstępu do podziemnych lasów,
                 jego rycerstwo i on jak zaklęty -
                 przy koniach, zbrojni; - że do tych tarasów
                 dostąpić nie śmie nikt, bo, czarem wzięty,
                 może skamienieć; więc że lud się boi
                 i że skrzydlaty ktoś we wrotach stoi.
                 LXXXVI
                 Upodobałem tę powieść szeptaną
                 na wieczornicach, o mroku, tajemną,
                 z nabożną wiarą w jej moc powołaną,
                 która rozdziera prawd zasłonę ciemną. -
                 Gdy się ode mnie króla odwracano
                 i teraz, gdym już wiedział, co nade mną -
                 tam! do nich! do tych grot mego pradziada!
                 tam wejść i krzyknąć: wstań! korona pada!!
                                                                        55






                 LXXXVII
                 Ja, który byłem żywym prawd wcieleniem
                 o tych rycerzach, niezwrotny, konieczny;
                 com zatrząsł królów całym pokoleniem,
                 com stał w mej Sławy blaskach jak słoneczny;
                 dziś słucham baśni... dziwnym zamyśleniem
                 oplótł mą duszę czar - staję się wieczny
                 i myśl, i zapęd mój dzisiejszej chwili
                 wieczyste - - że się duch do lotu sili.
                 LXXXVIII
                 I znów te orły moje, znów zbiegnięte
                 w chmurę, szeleszczą zawieszone nade mną,
                 a drogi pośród łomów strome, kręte
                 i ja tę Sławę rojący podziemną,
                 gdy śmiałem wierzyć w ludu Słowo święte,
                 dla baśni trudy podjąłem daremne;
                 wszędy przepaście; skaliste pustynie,
                 pół-dnia w odrzutach pogłos wśród skał płynie.
                 LXXXIX
                 Więc za tą orłów wodziłem się chmurą,
                 wsłuchany tylko w szum skrzydeł nad głową,
                 w tętent, odbity muzyką ponurą
                 od skał - co wracał burzą piorunową;
                 choćby zamęczyć pośpiechu torturą
                 konie i jeźdźców! - wyrzekłem był Słowo,
                 że śpiących najdę! . . . . . . . .
                 XC
                 Byłem na górach, wdechałem szeroko
                 do pełnych piersi powietrze to halne;
                 tu zapomniałem był, żem krwi posoką
                 obryzgał ołtarz tam i sługi mszalne;
                 tutaj widnokrąg daleką roztoką
                 wierchów - te na nich wichry borealne -
                 leczył - - tu nawet śmierć mojego syna....
                 Już jakby przepadł był głos, co przeklina.
                                                                        56






                 XCI
                 Więc przebiegałem wszerz skalne wierzchnice,
                 a za mną ostry wiatr ten halny, dując;
                 groty przetrząsłem górskie, grot piwnice,
                 różne domysły z one j klechdy snując;
                 na wszystkie Tatrów wdarłem się turnice,
                 rycerzy onych śpiących upatrując. -
                 Jako jest długi w łańcuchu skał szaniec,
                 nigdzie i nigdzie od krańca po kraniec.
                 XCII
                 Czyli ich nie ma? - Granitowe stepy!
                 Skąd ten ów w myślach czar, skąd ja w zadumie?
                 Czy zapadnięci w jakieś skał zasklepy,
                 a nikt słów hasła odgadnąć nie umie?
                 Możem chwycony na tych legend lepy,
                 których istotnej treści nie rozumię - - ?
                 Kogóż to szukam - po czyjeż to godło,
                 li opętanie mnie tutaj zawiodło?
                 XCIII
                 Duch opętany, widziałem się w zbrojej,
                 wielkość spomniawszy pradziada i ojca,
                 i wciąż ta wraca myśl o klątwie mojej,
                 że płonie twarz we krwawych łzach ogrójca;
                 bom lico szarpał, że krwią włos się poi,
                 że pod koroną hełmu moja głowa
                 stała się bólem straszna Laukonowa.
                 XCIV
                 Ból przeinaczał kształty w krąg widziane
                 i czynił żywe dziwo śpiące w duszy;
                 stawiał śród złomów zjawiska wołane
                 w martwych kamieniach tej pustynnej głuszy;
                 że się zdawało nieraz: skała ruszy,
                 mająca twarze jak ludzie pospane.
                 Naraz ujrzałem wojsko, jak w błękitach,
                 słońcem czerwonym oblane po szczytach.
                                                                        57






                 XCV
                 Konni, w rynsztunkach ciężkich jak w skorupach,
                 jak był daleki widok skalnych złomów,
                 w tych zorzach wszyscy, jak na zwalisk kupach,
                 na górach, niby rujnach zamków, domów.....
                 Olbrzymy - cale nie duchy wklęte w trupach;
                 dziw, co dał powód do baśni i pomów;
                 jakby po skałach w słonecznej czerwieni
                 żywa płynęła krew siecią strumieni.
                 XCVI
                 W ciężarach tarcz i zbroić mchów zielonych,
                 dzierżący miecze szczerbione i rdzawe,
                 przed się godzili w ruchach zamierzonych,
                 goniący złudną w wichrach lotną Sławę,
                 że kiedym patrzył zdumiały po onych
                 rycerzach - jako łzy im ciekły krwawe
                 z lic, w złotym słońcu tym, co ciska zorze,
                 uczułem, jako gnają gdzieś w przestworze ....
                 XCVII
                 już nie widzący granic dla swych pędów,
                 że już ich oczy sięgły w przepaść ducha,
                 kędy dojrzały własnych dzieł-obłędów,
                 nierozerwalny ciąg widząc łańcucha,
                 którym przykuci do siodeł i rzędów
                 jeźdźce - rozpędni, gdy już duch nie słucha
                 ręki - że ręka pół-ruchu zmartwiała....
                 Tak ich na wieczny sen po jena skała.
                 XCVIII
                 A ponad nimi, nad igłami
                 ogniste ptaki w zorzach płyną
                 wielkimi skrzydeł zawrotami
                 nad tą olbrzymów zbieraniną -
                 znów moje orły - przelotami
                 krążąc nad hełmy, skrzydła zwiną
                 i przysiadają im na głowach,
                 jakby z tym skalnym ludem w zmowach.
                                                                        58






                 XCIX
                 I oczym wodził po tych widowiskach,
                 a myśl za nimi puszczona szalała,
                 jak, zawieszone w pęd, stały w urwiskach,
                 że zda się, zdolna do wyskoku skała,
                 aż zrozumiałem .... jaka w tych zjawiskach
                 wielka myśl oczom się postaciowała:
                 ci są rycerze śpiący, co w pół-ruchu,
                 w polocie jeszcze cielskiem, spali w duchu.
                  C
                 Śpiący rycerze, to ci, co bezczynni,
                 ci, co gnuśnieją za domem czy doma;
                 ci, co jakimiś już dziełami słynni,
                 już syci Sławy i już ich oskoma
                 nie unosi - ci po wszystkie czasy winni,
                 leniwe duchy, których śmiałość chroma:
                 drużbowie Sławy, dziś niewolni Sławą,
                 we wiechach wieńców zaklęci postawą.
                 CI
                 Uciekać! w pędy! gonić! to śmierć Ducha!
                 To Ducha śmierć, te wieńce, chwalba miła.
                 Uciekać! Pędzą - puszcza złomów głucha
                 skalne ścienice zaporą stawiła;
                 gruz sypie - w przepaść - ucho za nim słucha,
                 jak pogłos długi czas skała odbiła. -
                 Dalej! W pęd dalej! - podkowy wraz prysną,
                 raz wraz wykrotem jałowcu odcisną.
                 CII
                 Lecimy, pędzą - ja błądzę - granity
                 stanęły poprzek drogi wielką ścianą,
                 a kryte mgłą wieczoru, aż dziryty
                 iskrzyły się o ścianę zrysowaną .....
                 Bliska noc - padół cały w mgły spowity,
                 chłód - czekać tu, aż błyśnie rano,
                 do kamieni tych zimnych przyparci
                 rycerze błędni, szaleńcy czy czarci.
                 CIII
                 O moich ludzi mało co troskliwy,
                 z myślami w ciągłej niezgodzie, szaleniec,
                                                                        59






                 przespałem noc na siodle niecierpliwy
                 świtania, które chmur rozedrze wieniec
                 i przełęcz jaką odkryje - a dziwy
                 naszły mię w moim śnie: żem jest odmieniec,
                 że odsuwają się skalne wierzeje
                 i że mój orszak w tym śnie kamienieje.
                 CIV
                 I śniłem, że jest świt, lecz we mgłach biały,
                 a może to już nie był sen, lecz jawa;
                 na zbrojach perły rosy szklące drżały;
                 a nieruchoma orszaku postawa -
                 mój, więc na niewczas był i ból wytrwały,
                 bo nie od dziś nam Dola niełaskawa.
                 Był dzień, lecz cały dzień deszcze ulewne
                 po skałach i po naszych zbrojach grały rzewne.
                 CV
                 A ponad nami z tych szczytnych krzesanic,
                 niby wodnica jakaś włosy czesząc,
                 wodospad - w przepaść! czy bezdno! - bez granic!
                 grzmiał w dół, okrutną siłą spiesząc,
                 i milkł.... tylko szum słyszę urwanie,
                 gdy lecą mimo - więc przepaść pode mną!
                 więc mię tu więzi ktoś mocą tajemną!
                 CVI
                 Sam tu! Giermak! Haj! - - ci dalej bez ruchu -
                 Sam tu! - a tylko deszcz po stali pluszcze ....
                 Spowici w siniejącym mgły podmuchu,
                 gdzie się siklawa rozbija o kuszcze
                 kosych drzew - - Sam tu co duchu!! - -
                 a tylko głos odlata w puszcze;
                 małe się w gęstwie mgły rozchyla okno,
                 przez nie gdzieś w dole las - ludziska mokną.
                 CVII
                 Kto nas tu zagnał?! jakeśmy się wspięli?!
                 po tych krzesanych ścianach w takie turnie!
                 Czarci nas nieśli czy w skrzydłach anieli,
                 aż gęstwą przesłonili świat pochmurnie,
                 nas porzuciwszy w potoków topieli,
                                                                        60






                 które się przez nas w przepaść lały górnie.
                 - Coraz już - pierzchły spod mych stóp opary,
                 deszcz cichł - a oni wciąż milczące mary.
                 CVIII
                 Szedł zmierzch, zapadła nas Noc w tym pół-szczycie
                 wiszących - coraz się widzę samotny -
                 a oni dla mnie ścielą się w błękicie,
                 jak widma: padół pod nimi zawrotny,
                 nieruchomi jak głazy, jakby w nich już życie ....
                 - Czar! - może jaki nas spętał sromotny:
                 czuję już, że i mój koń wrasta w ziemię
                 i że mi senność klei oczy - gnie mię.
                 CIX
                 Przecież się zrywam, potrząsam i żywo
                 dobyć mieczyska, zamierzony ręką,
                 tej chwili w łęku zastęgłe ogniwo
                 czuję, przyłbica spada na twarz szczęką
                 żelazną - żem więziony niemocą straszliwą,
                 jak głaz - a tym okrutną męką,
                 że tak w pół-ruchu, miecz poły-wyjęty,
                 chwycony w kleszcze i w larwę zaklęty.
                 CX
                 I już wschodzące Słońce po tej nocy
                 ujrzało mnie kamieniem, głazem, skałą
                 - - a jeszcze mi ostała myśl w niemocy ....
                 - i widzę, jak promienie ku mnie słało ... -
                 że prawdę gwarzą ludowi prorocy,
                 to z przeznaczenia mię losów spotkało,
                 ten zapęd mój w posążnym głazie zmrożon
                 i archanielski Sąd nade mną grożon:
                 CXI
                 Ty będziesz wieczność całą w tym zapędzie
                 zawieszon, z mieczem gotowym do cięcia,
                 ty Śmiały, coś mordował boskie sędzie,
                 gdy cię kościelne druzgotały klęcia;
                 Sądu i miecza wstrzymane orędzie,
                                                                        61






                 aż cię powoła róg do wniebowzięcia:
                 na Sąd twój biskup dla cię zmógł cmentarze,
                 Jemuż Sąd Boga przeżegnać cię każe.
                 HYMN
                 VENI CREATOR
                 Z TEKSTU ŁACIŃSKIEGO
                 NAPISAŁ STANISŁAW WYSPIAŃSKI
                 HYMN
                 VENI CREATOR
                 NARODU ŚPIEW
                 DUCHA ŚWIĘTEGO
                 WEZWANIE
                 CZYLI
                 W SEJMOWYM KOLE
                 W ŚWIĄTYNI ŚWIĘTYCH
                 W KATEDRZE
                 W GROMADZIE GMINY
                 W ZBORZE PRACUJĄCYCH
                 W HUFIE ŻOŁNIERZY
                 W POLU NA ROLI
                 W DOMIE
                 W ZAGRODZIE RĘKODZIELNIKA
                 WE DWORZE W PAŁACU W ZAMKU
                 W CHAT OKOLU
                 JAK RZEK STRUMIENIE
                 OD PONIKÓW GÓR
                 PO WÓD ROZTOCZE
                 WE WICHRZE W PROMIENIU W GROMIE
                 W ORCE
                 PRZY ZIAREN SIEJBIE
                 JAK MOWA SIĘGA
                 ORĘDZIE
                 Zstąp Gołębica, Twórczy Duch,
                 byś myśli godne wzbudził w nas,
                 ku Tobie wznosim wzrok i słuch,
                 spolnie żyjący, wzrośli wraz.
                                                                        62






                 Który się zwiesz Biesiadą dusz,
                 Wszechmogącego Boży dar,
                 płomieniem duszom piętno włóż,
                 przez czułość serc, zdrój żywy, żar.
                 Zbrój nas we siedem darów łask,
                 Prawicą Ojca ojce wskrzesz,
                 w Obrzędzie roztocz wieszczy blask,
                 we Słońce dusze w lot Twój bierz.
                 Zestąp Światłości w zmysłów mrok,
                 dobądź serc naszych zapał z łon,
                 by człowiek przemógł cielska trok
                 i mocen wzniósł się w męski ton.
                 Odwołaj wroga z naszych dróg,
                 w pokoju pokój zbawczy nam,
                 powiedziesz nas Wieszczący Bóg,
                 przejdziemy cało złość i kłam.
                 Zwól przez Cię w Tobie Ojca znać,
                 zwól, by był przez Cię poznan Syn,
                 zwól w Tobie Światłość światu dać,
                 zwól z Wiarą wieków podjąć CZYN.
                 WIERSZE
                 [DO LUCJANA RYDLA]
                 Chciałbym ci najbujniejszy kwiat złożyć na piersi,
                 chciałbym cię w najjaskrawsze ubierać kolory,
                 koło twych myśli rzucić przez najpierwsze wzory,
                 na czole upleść wieniec woniejących ziół,
                 co czarodziejską upoiwszy siłą
                 fantazję ... w świetlne koła by cię wyrzuciło.
                 Błądziłbyś ...
                 Nie znając granic dla swego kształtu,
                 nie widząc końca swemu objęciu,
                 a czując wszechbyt swego pojęcia
                 i znając przetwór swego poczęcia,
                 płynąłbyś falą w przestrzeni,
                 żyłbyś życiem wszystkich tworów,
                 tchnąłbyś życie w wszelki kształt,
                 miałbyś światło meteorów,
                 jaśniałbyś jak gwiazda,
                 nie wieki na jednym świecie,
                                                                        63






                 ale wieki we wszechświecie,
                 i już byś nie zaznał płaczu
                 ani śmiechu, ani bólu,
                 ale znałbyś przeznaczenia
                 potęgę.
                 Lecz ty nie śpisz jeszcze snem
                 czarodziejskich sił,
                 ani pierś ci zakwitnęła
                 najbujniejszym kwiatem,
                 ani tobie tęcza siostrą,
                 ani tobie czucie swatem. -
                 Rzuć pojęcia, co cię wiążą,
                 zerwij więzy - choć do strun
                 duszy przydziergnione,
                 nie zlęknij się muzyki burz,
                 nie zlęknij się jaskrawych łun,
                 fantazję sobie weź za żonę,
                 leć za nią. -
                 Bo mi cię żal, gdy ciebie widzę
                 jak roślinę (na tym samym zginie łanie,
                 gdzie urosła).
                 Wyssają łodygę słodką,
                 oberwią kwiatuszki,
                 aże zwiędną listki żywe,
                 łodyga i kwiatuszki
                 innych chwilowym szczęściem
                 nieszczęśliwe.
                 Czekam na cię, bo mi smutno
                 samemu,
                 bo nie mogę dojść do celu,
                 ale póty błądzić muszę,
                 aże drugą znajdę duszę.
                 Bo za dumne, za wieczne podwoje,
                 gdzie strażą uczucie i siła,
                 gdzie śmierć i sława czekają,
                 samotnika zaduszą,
                 zadławią, a nie puszczają.
                 Dwu idących wpuścić muszą.
                 Za dumne, za wieczne podwoje
                 wchodzi się tylko po dwoje,
                 by siłę przemóc siłą,
                 uczucie zwalczyć uczuciem,
                 śmierć - własną śmiercią przerazić,
                 a sławę cieniem postawy
                 i przejść wrota
                 nieśmiertelne bez trwogi.
                 Tam dopiero myśl leci
                 bez granicy,
                 tam dopiero się świeci
                 ogień miłości.
                                                                        64






                 Nam trzeba za cenę życia
                 po ogień jasny iść,
                 przejść siedem czarnych pól,
                 minąć siedem czarnych bram,
                 aż się zhartuje ból...
                 do samego dotrzeć ołtarza,
                 porwać ogień strzeżony,
                 zanieść w ojczyste strony.
                 To cel...
                 Przez litość - tam
                 nie pójdę sam,
                 ani ja śmierć przemogę,
                 ani dosięgnę sławy -
                 choć znałbym i wiedział drogę,
                 błądzę.
                 LA LEGENDE DU ROI
                 (Le décor dévaste d'une richesse d'autrefois)
                 - entre un vieillard ...
                 jadis était un jardin ici
                 un jardin des fruits
                 jadis était un jardin ici
                 un jardin bien fleuri
                 jadis était un jardin ici
                 un jardin des joies
                 jadis était un jardin ici
                 un jardin des rois.
                 jadis ce jardin m'appartenait a moi.
                 sur mon front une couronne
                 assis sur un trone
                 j'avais douze fils a mon coté
                 douze ministres et un bouffon - jadis
                 jadis j'ai connu un chateau ici
                 un chateau a cent tours.
                                                                        65






                 un jour
                 j'ai vu des chevaux dans les plaines d'alentour,
                 les Suédois sur les murs
                 et aux sommets des tours
                 flotter les étendards.
                 j'ai vu du chateau les remparts
                 entourés de profonds fosses,
                 j'ai vu les fossés profonds
                 pleins de morts
                 j'ai vu mon royaume passer
                 mes ennemis plus forts.
                 courbé sur un baton
                 pour manteau des haillons
                 je viens mourir dans les ruines
                 remplir mon sort.
                 de mon royaume du passé - je m'en souviens encore.
                 jadis j'avais un palais ici
                 un palais des rois
                 jadis c'était mon sejour ici
                 un sejour des joies
                 jadis j'avais un jardin ici
                 un jardin bien fleuri
                 jadis c'était ma patrie ici
                 ma patrie chérie.
                 11 lutego 1896 rp. Kraków
                                                                        66






                  JAKŻEŻ JA SIĘ USPOKOJĘ]
                 [
                 Jakżeż ja się uspokoję -
                 pełne strachu oczy moje,
                 pełne grozy myśli moje,
                 pełne trwogi serce moje,
                 pełne drżenia piersi moje -
                 jakżeż ja się uspokoję ...
                 [HEJ, LAS RYMANOWSKI ZA MGŁĄ]
                 Hej, las rymanowski za mgłą,
                 a mnie dzisiaj jechać do Krakowa
                 czemuż mi to oczy zaszły łzą,
                 czemuż słońce za chmury się chowa?
                 Hej, gospodarz myje powóz na drogę,
                 spakowane koszyska już stoją,
                 jeno rozpierzchłych myśli sprząc nie mogę
                 ni w podróżny tobołek związać żałość moją.
                 Jeden mi się podobał ten las, jako ściana
                 stał przede mną posępny, dumny, tajemniczy,
                 była weń uroczystość set-letnia chowana,
                 milczał, a mnie zdawało się, że pieśnią krzyczy.
                 Że tam stały w stal zbroic rycerze zakute,
                 ślepcy, króle i giermki, i lirni, i dziady,
                 że kniaź Kiejstut, gdy swoją poimał Birutę,
                 tak mnogie może wodził w orszaku gromady -
                 Czemuż stoją i patrzą, i za mną się wleką,
                 Chór tajemny, ponury, przeszłości przeklętej,
                 czego chcą - ?! - Boże - czegoż łzy po twarzy cieką -
                 ja nie rozumiem ich - nie jestem święty.
                 Bądźcie zdrowe, przeszłości uroczyste cienie,
                 wszak żywym jest świat żywy, a Sztuką świat myśli.
                 I kniaź, i zbrojne roty - - to było marzenie - - -
                 Tak wszelką wielkość duszy cenzor mały skryśli.
                 dnia 24-ego sierpnia, 1901, Rymanów
                                                                        67






                 NOTY DO BOLESŁAWA ŚMIAŁEGO
                 W architekturze stworzyłem monument
                 ludowej sztuce, skoro po raz pierwszy
                 sztuka budowę wzięła na instrument
                 poetyckiego kunsztu i zmysł szerszy
                 ogarnął motyw prastary, prostaczy,
                 mam ten dar bowiem: patrzę się inaczej.
                 Inaczej niźli wy, co nie kształcicie wzroku,
                 dla których stworzył Bóg szablony i szematy,
                 co talentowi krzyczycie proroku!,
                 a duszy poddajecie studenckie tematy.
                 Więc pozwoliłem sobie za rogatką
                 przejażdżkę myśli odbyć incognito -
                 i otom naraz znalazł się z kamratką
                 muzą, dla której tajniki odkryto -
                 dla której wszystkich tajemnic półmroki
                 jasne, bo talent feruje wyroki -
                 I mniejsza o to, czyli Akademie
                 dochodzeń moich i badań szczegóły
                 przyjmą, uznają i przyznają premie
                 za to, że dbałem o format infuły,
                 lub całą walkę z dyrekcją, z krawcami
                 uznają za nic, gdym ja przed znawcami
                 czoła nie schylił i kornie nie pytał,
                 jaki hełm nosił król, gdy brata witał.
                 Ja nie uważam wiedzy za rzecz taką,
                 która by miała chodzić na dwóch szczudłach,
                 nie uczyła mnie sztuki także Sada Jakko
                 i nie wierzę, by jakiś duch żył w starych pudłach.
                 Chłop mnie na swoją hetkę nie przerobi,
                 magnat nie będzie w nawie sztuk sternikiem,
                 sztuka jest z ducha, stwarza się, nie robi,
                 a raz stworzona duchem, jest pewnikiem.
                 Stąd sądzę, że są moje myśli naukowe
                 równie dobrze, jak myśli znaczonych dyplomem,
                 i stąd sądzę, że kogo Bóg obdarzył domem
                 własnym, że, mówię, taki, co ma głowę
                 swoją i wszystko z głowy snuje jak z przędziwa,
                 bez wielu radców łatwo się obywa.
                 Więc stąd pewien niepokój przypada na mrówki.
                 Jak to, skąd to, skąd rodem, gdzie paszport, gdzie wiza;
                                                                        68






                 w gęsim zakłopotaniu wstrząsają makówki
                 i krzyczą: cherche la femme, poszukajcie Guiza,
                 któż to poza tym stoi? pod tym się ukrywa?
                 A to jest tylko talent i zwykle tak bywa.
                 Talent sprawił, żem na ten pomysł wpadł genialny,
                 by Piastowiczów w kerezje ustroić,
                 zharmonizować strój fenomenalny,
                 z którym się muszą uczeni oswoić.
                 Jeszcze nie stało o tym nic w gazecie,
                 Gallus nie pisze, Kadłubek nie plecie.
                 Ergo nie było, ergo miarę psuje
                 (tę artystyczną miarę, zwaną mierność),
                 ergo to nie jest już historii wierność,
                 historii tej, co książek paginy rachuje -
                 ergo marnował się w tym człowiek zdolny,
                 że nie dość pedantyczny jest i nie dość szkolny.
                 Bądźcie spokojni, jeśli Bóg pozwoli,
                 jeszcze was nieraz wprowadzę w te progi,
                 gdzie panem jedno pani mojej woli
                 Sztuka i wolna myśl, niezlękłe bogi,
                 jeszcze napiszę, gdy mi się spodoba,
                 grać w wyobraźni mej zaczną postacie,
                 jaka to Piastów była pierwsza doba,
                 wszak nic niewarte to, co dotąd macie
                 w sferze dramatu o Mieszku, Rychezie,
                 Ottonie Trzecim, wielkim Bolesławie,
                 jacy [....] byli sprytni knezie,
                 jak ślubowali Piastowicze Sławie.
                 Ten będzie dramat, i nie myślcie o tem,
                 by wam to samo kto mógł mówić potem.
                 1903
                                                                        69






                 [U STÓP WAWELU MIAŁ OJCIEC
                 PRACOWNIĘ]
                 U stóp Wawelu miał ojciec pracownię,
                 wielką izbę białą wysklepioną,
                 żyjącą figur zmarłych wielkim tłumem;
                 tam chłopiec mały chodziłem, co czułem,
                 to później w kształty mej sztuki zakułem.
                 Uczuciem wtedy tylko, nie rozumem,
                 obejmowałem zarys gliną ulepioną
                 wyrastający przede mną w olbrzymy:
                 w drzewie lipowym rzezane posągi.
                 [GDY NIE MOGĘ SIĘ ROZMÓWIĆ]
                 Gdy nie mogę się rozmówić
                 z tobą listem ni przez karty,
                 w braku cierpliwości piszę
                 wszem dostępny - list otwarty.
                 Lecz się nie bój, boś bezpieczny,
                 choć w tym liście drukowany,
                 bo wszem obec jestem grzeczny,
                 chociaż strasznie rozgniewany.
                 WIERSZYK WAKACYJNY
                 (Do Leona Stępowskiego)
                 I cóż, kochany Panie Leonie,
                 czy byłeś Pan już w lesie?
                 czyś widział, jak się pasą konie?
                 słyszałeś, jak gęś drze się?
                 Po stawie jak pływają kaczki
                 i zboże jak chwieje się,
                                                                        70






                 modre bławaty, krasne maczki,
                 puch jak się z wiatrem niesie?
                 Czy lis oddychał już jedliną,
                 pod sosną czyliś dumał,
                 czyliś zapoznał się z gadziną
                 i z wierzbą się pokumał?
                 Czyś dopadł gdzie, jak sroka skrzeczy
                 w oborze bydło ryczy? -
                 Czyś znalazł wszystkich kopę rzeczy,
                 które mieć dusza życzy?
                 Czyś widział pawia na ogrodzie,
                 pod chatą dzieci płowe?
                 Czyś pochylony stał ku wodzie
                 na fale patrząc nowe?
                 Na fale patrząc, jak kołują,
                 gdy wodne muchy kroczą,
                 jak żaby na się nawołują,
                 siąpisz - a w topiel skoczą?
                 Czyliś odnalazł w leśnej głuszy
                 tych świerków kilkunastu,
                 ten czar, co Polskę budzi w duszy?
                 Czy tęsknisz już ku miastu?
                 Czyś się przypatrzył na obłoki,
                 jak płyną wiecznie świeże?
                 Czyś już jest młodszy o te roki,
                 które ci smutek bierze?
                 Czy się już czujesz odmłodzony,
                 jak chłopiec, jak młodzieniec?
                 obok żywiołów, dzieci, żony
                 czujesz się pan czy jeniec?
                 Czyliś odzyskał już swobodę
                 i myśl, tę myśl pogodną,
                 i chęć tych dążeń, co są młode,
                 bo dusza tych jest głodną?
                 Czyli gdyś w lesie legł na krzewach,
                 czy ścieżką kiedyś chodził,
                 czyś poznał Elfy po ich śpiewach,
                 Bóg leśny czy cię zwodził?
                 A gdyś to wszystko już przeczytał,
                 gdyś wszystko już zrozumiał,
                 to rozważ, żem Cię listem witał,
                 jak myślę, jakem umiał.
                                                                        71






                 Kraków, lipiec 1903
                 St. Wyspiański
                 [GDY PRZYJDZIE MI TEN ŚWIAT
                 PORZUCIĆ]
                 1. Gdy przyjdzie mi ten świat porzucić,
                 na jakąż nutę będę nucić
                 melodię zgonu mą wyprawną?
                 Rzuciłem przecież go już dawno.
                 2. Już dawno się przestałem smucić
                 o rzeczy miłe mnie stracone.
                 Miałyżby smutki jeszcze wrócić,
                 kraść, co już dawno ukradzione.
                 3. Przecież już dawno się wyzbyłem
                 marzeń o utraconym raju.
                 Żyję, by zwało się, że żyłem ...
                 nad jakąś rzeką, w jakimś kraju...
                 4. Nad jakąś rzeką, w jakimś mieście,
                 gdzie-ślubowałem ślub niewieście,
                 gdzie dom stworzyłem jej i sobie
                 z myślą o jednym wspólnym grobie.
                 5. A na tym grobie, wspólnym domie,
                 niechże mi wichr gałązki łomie,
                 gałązki zeschłe, zwiędłe, kruche
                 w jesienną deszczną zawieruchę.
                 6. Tak samo będę słuchał w grobie,
                 jak deszcz po świecie pluszcze sobie,
                 jak słucham deszczu za tą ścianą - -
                 i wiem, że znów się zbudzę rano.
                 7. Niechże mi rano słońce świeci,
                 niech świeci jasno, mocno grzeje.
                 Nad grób niech moje przyjdą dzieci
                 i niech się jedno z nich zaśmieje.
                 Stanisław Wyspiański
                 dnia 7-ego lipca 1903. Rymanów
                                                                        72






                 [NIECH NIKT NAD GROBEM MI NIE
                 PŁACZE]
                 1. Niech nikt nad grobem mi nie płacze,
                 krom jednej mojej żony,
                 za nic mi wasze łzy sobacze
                 i żal ten wasz zmyślony.
                 2. Niech dzwon nad trumną mi nie kracze
                 ni śpiewy wrzeszczą czyje;
                 niech deszcz na pogrzeb mój zapłacze
                 i wicher niech zawyje.
                 3. Niech kto chce grudę ziemi ciśnie,
                 aż koniec mnie przywali.
                 Nad kurhan słońce niechaj błyśnie
                 i zeschłą glinę pali.
                 4. A kiedyś może, kiedyś jeszcze,
                 gdy mi się sprzykrzy leżeć,
                 rozburzę dom ten, gdzie się mieszczę,
                 i w słońce pocznę bieżeć.
                 5. Gdy mnie ujrzycie, takim lotem
                 że postać mam już jasną,
                 to zawołajcie mnie z powrotem
                 tą mową moją własną.
                 6. Bym ją posłyszał, tam do góry,
                 gdy gwiazdą będę mijał -
                 podejmę może po raz wtóry
                 ten trud, co mnie zabijał
                 22-ego lipca 1903. Rymanów
                 Stanisław Wyspiański
                 KSIĘDZU CZAYKOWSKIEMU
                 Towarzyszowi nocy w Rymanowie
                 w księżycowej świerkowej głuszy,
                 gdy idąc lasem psowaliśmy zdrowie,
                 a mocy przydając duszy.
                 Wonne naokół nas spało pustkowie,
                 a księżyc z niebios srebrem świateł prószy,
                                                                        73






                 cienie przed nami kładąc wydłużone,
                 gestykulował kwestie omówione.
                 Czas był przemiły i dusza się poi
                 wchłaniając nocy woń, co od drzew biegła,
                 słów nocnych jasność księżycowa strzegła.
                 Dziś jeszcze w oczach las tej nocy stoi.
                 (Kordiału dając nam, co żale koi).
                 Mówiłem, jak się iskra pożaru zażegła
                 w bohaterach; na temat oblężenia Troi,
                 o Hektorze ... a cień się wydłużał przed nami,
                 rozmowy nasze udając gestami.
                 Kraków, 5 lutego 1904 roku
                 [PRZY WIELKIM CZYNIE I PRZY
                 WIELKIM DZIELE]
                 Przy wielkim czynie i przy wielkim dziele
                 podłość paść musi jak szkodliwe ziele,
                 które z korzeniem z grudy się wyrywa.
                 Niech własnym mianem każdy się nazywa.
                 [ZNAM MĘŻÓW ODWAŻNYCH SŁÓW]
                 Znam mężów odważnych słów,
                 którzy się poją dźwiękiem,
                 zwalczają się Armadą mów,
                 zgłuszają mów tych szczękiem,
                 lecz czyn przerasta wzrost ich głów.
                 St. Wyspiański
                 Kraków, 24-ego lipca 1904
                                                                        74






                 [I CIĄGLE WIDZĘ ICH TWARZE]
                 Kochany Panie.
                 I ciągle widzę ich twarze,
                 ustawnie w oczy ich patrzę -
                 ich nie ma - myślę i marzę,
                 widzę ich w duszy teatrze.
                 Teatr mój widzę ogromny,
                 wielkie powietrzne przestrzenie,
                 ludzie je pełnią i cienie,
                 ja jestem grze ich przytomny.
                 Ich sztuka jest sztuką moją,
                 melodię słyszę choralną,
                 jak rosną w burzę nawalną,
                 w gromy i wichry się zbroją.
                 W gromach i wichrze szaleją
                 i gasną w gromach i wichrze -
                 w mroku mdlejące i cichsze -
                 już ledwo, ledwo widnieją -
                 znów wstają - wracają ogromne,
                 olbrzymie, żyjące - przytomne.
                 Grają - tragedię mąk duszy
                 w tragicznym teatru skłonie,
                 żar święty w trójnogach płonie
                 i flet zawodzi pastuszy.
                 Ja słucham, słucham i patrzę -
                 poznaję - znane mi twarze,
                 ich nie ma - myślę i marzę,
                 widzę ich w duszy teatrze!
                 Stanisław Wyspiański
                 6-go sierpnia 1904
                                                                        75






                 [DIE SONNE NIE TAK ŚWIECI JAK
                 SŁOŃCE]
                 Mój Kochany!
                 Die Sonne nie tak świeci jak słońce,
                 choć jest równie parne i palące,
                 a heuszreki nie tak świerszcza jak dzwońce,
                 te nasze po ścierniach goniące.
                 Diese ganze podsłoneczne wonne,
                 drzewo ciche w upale stojące
                 sammt wiesen, weiden und sonne
                 są nudne i uprzykrzające.
                 Dzwony z pfarkirchu bijące
                 też obcym językiem dzwonią - -
                 o Słońce, Słońce, o Słońce!
                 nad Krakowem Słońce i nad błonia!!
                 6-ego sierpnia 1904
                 St. Wyspiański
                 [BYŁ U MNIE KTOŚ, DIREKT VON
                 WIEN]
                 7-ego sierpnia 1904
                 Bad-Hall
                 Kochany Panie.
                 Był u mnie ktoś, direkt von Wien,
                 z Galicji jednak rodem,
                 zachęcał, bym szedł śmielej - hin
                 utartym - szerszym chodem.
                 Ein Mann von pleine Intelligenz.
                 aux traits d'un Hofschauspieler,
                 radził, bym kiedy skończył też
                 den Dimitri von Schiller.
                 To może być genialna rzecz,
                 ogromne mieć znaczenie;
                                                                        76






                 w Burgu protekcję przyrzekł dać,
                 bym ujrzał to na scenie.
                 Obym proroczo sprawić mógł,
                 im breiten Kreis Sie schaffen!
                 Tantieme werden haben Sie,
                 ganz Wien wird auf Euch gaffen!
                 Das Thema andern sollen Sie
                 w ogólno-ludzkim pędzie,
                 so was wie Sudermann, wie Bahr -
                 by grane było wszędzie.
                 Obiecał mnie tłumaczyć też
                 fur Reclam-Bibliotheke,
                 bym wyszedł raz za koło to
                 krakowskie - wo ich stecke.
                 Bym w nowym dziele zawarł ból
                 ludzkości, ten ból wieczny;
                 bym zdobył Dramas-Ehrenstuhl,
                 bo stempel to konieczny.
                 Koniecznie chciał posadzić mnie
                 na tronie mej próżności
                 i czytał mi artykuł swój,
                 gdzie spisał był różności.
                 Dobrze jest czasem lekcję wziąć;
                 każdy się dudek przyda.
                 Osy - trza żądłem osy ciąć ...
                 beim Fahren nach Kolchida.
                 St. Wyspiański
                 [JEŚLI KTO NIE ROZUMIE CZEGO]
                 Kochany Panie!
                 Jeśli kto nie rozumie czego,
                 jest bowiem zbyt zawiłe,
                 a chciałby coś pochwycić z tego,
                 by w duchu skrzepić siłę -
                 powiada, że przez analogię
                 uznaje całość za trylogię.
                                                                        77






                 Natychmiast, nie wiem jakim cudem,
                 rozumie naraz, o co chodzi,
                 przestał już o tym myśleć z trudem,
                 wie, że trylogia mu nie szkodzi.
                 Trylogia bowiem, jako taka,
                 przedstawia sprawy załatwione,
                 staje się miłą dla Polaka,
                 gdy rzeczy daje mu skończone.
                 Śniadanie, obiad i kolacja
                 w trylogię także się zamyka;
                 ergo i w tej też leży racja
                 w duchu Nietzschego Fryderyka.
                 15 sierpnia 1904 St. Wyspiański
                 DO TADEUSZA ESTREICHERA
                 Nad Morskim Okiem! - jakże ci zazdroszczę,
                 że tam stoicie w zimnie, ostrym wichrze,
                 w powietrzu świeżych barw - gdy ja tu poszczę,
                 patrząc na kurhan w sinej mgle - za szybą.
                 I dnie przechodzą ciche - coraz cichsze,
                 chyba że myśl, jak wichr, przeleci nad sadybą,
                 napełni pokój szum - i naraz zgłuchnie -
                 a potem cisza znów - i pióro skrzypi
                 (gdyż niepoprawnie gęsim piszę piórem),
                 papier zaczernia się - rękopis puchnie . . .
                 Ty masz tam jasność Zórz! i skały murem!!
                 Tu ledwo chmurki przemkną ubożuchnie
                 ponad bielański las ku Bronowicom ...
                 Ty masz tam przestwór Słońc - i wiew ku licom,
                 i patrzysz, jak tam śnieg się wgryza sznurem
                 w szczeliny, wręby skał w głazów ogromie. -
                 - Ja tu nad moim schylony stolikiem,
                 ja mam tu także słońca promień w domie
                 na stół rzucony na sukno czerwone,
                 i błękit ciemny ten nad tym promykiem,
                 namalowany (metr cztery korony) . . .
                 A ty tam masz prawdziwy nad głową rzucony.
                 Patrz się! - nie będziesz widział tego potem!
                 Patrz się! - opowiesz mi to - za powrotem ...
                 24. XII. SW 1904
                                                                        78






                 [SATYRA LITERACKA]
                 Wiszary? znany wyraz, powszechnie zużyty,
                 Artur Górski, Miciński karmią się nim co dzień.
                 Królewna? - Walewskiego pomysł znakomity
                 albo Friedberga - i każdy przechodzień,
                 co dwa dni ledwo w Zakopanem bawił,
                 już nad dolą królewny oczu dwoje łzawił.
                 Okiść, ach, znam tę okiść z śpiewu Tetmajera
                 Kazimierza - gdy w BÓL ją serdeczny ubiera,
                 i znam, jak potem poszła w usługi podlotków,
                 od cyzelerów cierpiąc i cierpiąc od młotków
                 temuż cyzelunkowi służących. - W okiście
                 Pan Pietrzycki też stroił się i w czarne liście
                 zadumy. Wszystko poza bardzo szczera.
                 Widzę, jak się ta okiść w sztuce poniewiera.
                 Ach, rycerz skamieniały! sam kiedyś szukałem
                 w Tatrach tego rycerza, bo wrócić mu chciałem
                 życie - i klątwę zdjąć. - Wróciłem żywy,
                 zostawiłem za sobą Tatry i skał grzywy.
                 Szklanna góra!!?? Przez Boga, Sarnecki się zdziwi,
                 że tak wrósł w pierś narodu - że myśl czyją krzywi
                 jego koncept o szklannej górze, i mgłach z waty,
                 które szły ku Królewnie z wosku - jako swaty
                 od Sarneckiego - i przyniosły wtedy
                 tantiemy teatralne, plon dosyć bogaty.
                 Szklannej góry użyłeś chyba tylko z biedy,
                 również Czarnoksiężnika, za złe ci to biorę,
                 to są niezdrowe myśli, dziwaczne i chore.
                 Pan Spasowicz mnie za to zburczał i zwymyślał,
                 com w poemacie pisał - o zaklętym w skały
                 Bolesławowym śnie - rzekł, że nieudały
                 ten wiersz, i kazał, bym tak już nie myślał.
                 Najwięcej jeszcze drżenia [?] i oddźwięku duszy
                 ma ten wiersz, gdzie o limbie mówisz i kosówce:
                 przyznaję, że czterowiersz ten kogo poruszy,
                 choć przypomina rytmem Pana Tadeusza
                 i lepiej by pasował do czasów kontusza
                 niż dzisiejszych - czterowiersz ten zdaje się dobry
                 lecz znikła w nim królewna, szklanna góra, Chrobry,
                 a pozostał Tetmajer. - Znamy Tetmajera,
                 jak Ból po górach nosi i w dźwięk słów przybiera.
                 Czterowiersz ten wspomina Pana Tadeusza,
                 co mię do powiedzenia niniejszym [?] przymusza:
                 w tym sensie pisze Laskowski ciąg dalszy,
                 gdzie będzie Pan Tadeusz lepszy, okazalszy,
                 co Mickiewicz przeoczył, napisze Laskowski,
                 te same wiążąc słowa i rymy, i zgłoski.
                                                                        79






                 Gdzie Mickiewicz jednego użył porównania,
                 on da porównań dziesięć dla łatwości pióra,
                 której nie miał Mickiewicz - stąd wzięła się dziura
                 w pomyśle Tadeusza - w Laskowskiego głowie,
                 aż krzyknął: To poemat zaledwo w połowie.
                 I gdy Hosick ogłosił w Kraju, że ja szyję
                 [. . . . . . . . . . . . . . . . . . . .]
                 [ACH, KRZYWDZISZ LUDZI]
                 Ach, krzywdzisz ludzi.
                 Nie na to dałem ci talent, człowieku,
                 byś krzywdę czynił, lecz byś krzywdę znosił,
                 byś uniósł [?] w sercu dar i z darem leku
                 szedł między ludzi i nie chciał wymuszać
                 ani byś krzykiem chciał drugich zagłuszać,
                 lecz byś twą wiarę zachował dla siebie
                 na to, byś przemógł siłą - przeciwności
                 i zła nie czynił w obrony potrzebie,
                 a będziesz wszystko miał - o coś mnie prosił.
                 Dopiero wtedy uzyskasz, coś żądał,
                 gdy w czyny moje - ty nie będziesz wglądał
                 i kogokolwiek na twej drodze stawię,
                 że jest przeciwny i będzie oporny,
                 wiedz, że z mą wolą jest - i w moim prawie,
                 i z mojej woli - możesz być pokorny -
                 [BĄDŹ JAK METEOR - JAK
                 BŁYSKAŃCE]
                 Bądź jak meteor, jak błyskańce,
                 które pociska Zeus i Bóg,
                 bądź jak te gwiazdy-opętańce,
                 co same swych szukają dróg.
                 Zorze za tobą idą, Zorze,
                 Zorzana [?J płynie krasa w róż.
                 Chaosu lotem zmierz przestworze
                 i pal, i depc, i siecz, i płuż.
                                                                        80






                 [NAPIS NA OBRAZIE]
                 LUTY 1905, KRAKÓW
                 Rzecz dostrzeżona z dorożki - przelotem,
                 namalowana z pamięci już potem;
                 powrócę do niej kiedyś znów z powrotem,
                 by z natury malując coś więcej rzec o tem;
                 nie mogę nic na razie więcej dopowiedzieć,
                 gdyż lekarz mi przykazał zimą w domu siedzieć.
                 S. Wyspiański
                 [POCIECHO MOJA TY, KSIĄŻECZKO]
                 Pociecho moja ty, książeczko,
                 pociecho smutna;
                 nad małą siedzę schylon rzeczką,
                 z wód igrające falą dziecko,
                 żal mroku skrada się zdradziecko
                 nad łąkę, rzeczkę, nad mój strumień,
                 w duszącej mgle nieporozumień
                 zapada noc okrutna.
                 Pociecho moja, straszna nocy,
                 pociecho smutna;
                 nad wielką siedzę schylon rzeką,
                 wód pędem chyżym fale cieką,
                 wiary potęga rośnie w mocy,
                 nad rzeką, łąką, nad polami,
                 nad borów rzeszą, nad mrokami
                 noc gaśnie w zorzach,
                 w świtach, błyskach,
                 i słońce wstaje na przestworzach,
                 słoneczna moc okrutna.
                 Pociecho moja, dniu słoneczny,
                 pociecho smutna;
                 nad morza siedzę fal roztoczą,
                 wiara nade mną w niebios kręgu,
                 widzę te fale wód, jak biega
                                                                        81






                 we sprzęgu wałów, w brył rozprzęgu
                 w górę się piętrzą, w doły legą,
                 jak nowe fale z nagła kroczą,
                 a jedna dola im okrutna.
                 Pociecho moja, księgi moje,
                 schylony w karty księgi patrzę,
                 od kart tych patrzę w wód rozwoje,
                 z ksiąg karty rzucam w fale twoje,
                 o morze, morze, wód olbrzymie,
                 a tylko fal powrotne rzuty,
                 w czas wód rozgwaru, w wód skłębieniu,
                 na brzeg rzucają, kędy siedzę,
                 z ksiąg, co przepadły w zapomnieniu,
                 wydarte z kart tych moje imię,
                 nic więcej, tylko własne imię.
                 Znikąd okrętu, znikąd łodzi,
                 a rośnie fala powodzi,
                 ha! tam! - jest łódź! - tam - ktoś - przewodzi,
                 tam, na dalekim kresie,
                 o, bliżej, bliżej, już - fala go niesie,
                 to nie powódź - to przypływ - wał bije,
                 jęk skargi - ha! mordują - orkan wyje - - -
                 Gdzie łódź?! czy fala schłonie ją okrutna -?
                 o księgo - - oczy patrzą - w wód roztoczy,
                 o księgo - serce - oczy,
                 pociecho smutna.
                 Stanisław Wyspiański
                 dnia 1-ego marca 1905
                 [WYUCZONO PAPUGĘ WYRAZÓW O
                 SZTUCE]
                 Wyuczono papugę wyrazów o sztuce,
                 przyznać trzeba, że łatwość miała w tej nauce;
                 więc gdy wyraz secessja wymawiać pojęła,
                 witała tym wyrazem wszystkie nowe dzieła.
                 Więc styl mój krzeseł z lekarskiego domu
                 nazwała secessyjny - płynnie i bez sromu.
                 Czekać trzeba cierpliwie, aż po pewnym czasie
                 nowy frazes papudze w pamięć wbić znów da się.
                 Jakkolwiek rzecz ta kształtu Sztuki nie odmieni,
                 frazes jednak wystarczy, by MYŚL diabli wzięni.
                                                                        82






                 St. Wyspiański
                 dnia 2-ego marca 1905
                 [DO WILHELMA FELDMANA]
                 Kochany Panie Redaktorze!
                 Nienawidzę - więc daru przyjąć nie mogę, jako daru.
                 W zamian gdyby choć parę gałązek
                 znad brzegu Wilii lub z brzegów Wilejki,
                 gdyby choć jaki strzęp, z głowy zawiązek,
                 jaki Litwinki noszą lub Rutejki,
                 gdyby choć kostur ledwo ociosany,
                 na wzór kostura owego Lizdejki,
                 gdyby kamyczek ze ścian owej wieży,
                 gdyby garść piasku, lecz byle z tej ziemi,
                 gdzieśmy przysięgli w jedności żyć z niemi.
                 Lecz z dalsza nic.
                 Stanisław Wyspiański
                 dnia 17-ego marca 1905
                 Kraków
                 [O KOCHAM KRAKÓW - BO NIE OD
                 KAMIENI]
                 O kocham Kraków - bo nie od kamieni
                 przykrościm doznał - lecz od żywych ludzi,
                 nie zachwieje się we mnie duch ani się zmieni,
                 ani się zapał we mnie nie ostudzi,
                 to bowiem z Wiary jest, co mi rumieni
                 różanym świtem myśl i co mię budzi.
                 Im częściej na mnie kamieniem rzucicie,
                 sami złożycie stos - - stanę na szczycie.
                                                                        83






                 WIERSZYDŁO
                 O szlachetności duszy więc znamienne rysy
                 i szlachetności duszy korzenne podstawy
                 dla rozrywki i zabawki
                 sprzeczały się, porywcze mowy głosząc, kawki
                 na szczytach Mariackiej wieżycy.
                 A oto człowiek szedł dołem w ulicy,
                 mający duszę i wedle jej czucia
                 żebrakowi jałmużnę dał u wrót kościoła.
                 Chór radzący u szczytów wraz społem zawoła:
                 dać wyraz przekonaniom naszym bez wahania
                 z wyżyn wprost na ubranie człowieka i rękę! -
                 On miał duszę od Boga - one przekonania.
                 Kraków, 8-ego kwietnia 1905
                 Stanisław Wyspiański
                 [O MYŚLI POLSKA, CZYLIŚ JUŻ
                 OCKNIONA]
                 O myśli polska, czyliś już ockniona,
                 czyliś była kiedy dość płomienną,
                 i jednym ducha tchem rozpromieniona
                 zdążyła siłą stać się sturamienną - ?
                 Czyliś jest tylko, jak sen, upragniona,
                 chwilą krzepiącą nad wodą studzienną,
                 oazą skąpą na pustyniach sztuki
                 dla tych wielbłądów, co niosą twe juki,
                 użytych w podróż dla wytrzymałości,
                 by w czas posuchy pruto im wnętrzności
                 i napój z toreb ich, jak źródeł, pito - ?
                 Czyli twych skarbów jeszcze nie odkryto,
                 czy je rozbito już przed lat stuleciem
                 i siano perły twe przez gęste sito,
                 że ziemie chwastem zarosły, nie kwieciem;
                 że przeto chyba gdzieś na wód głębinie
                 znajdzie się perła-myśl o wielkim czynie,
                 w promieniach słońca da oczom dzień złudy,
                 by ją pokryły rzek męty i brudy - ?
                                                                        84






                 12 kwietnia 1905
                 St. Wyspiański
                 Kraków
                 [BÓG WAM ZAPŁAĆ, KOLEDZY, ZA
                 MIŁOŚĆ DLA SCENY]
                 13 kwietnia wieczorem 1905. St. Wyspiański
                 Bóg wam zapłać, Koledzy, za miłość dla sceny
                 tak nagle i tak bystro ujawnioną w czynie;
                 przyjaźń, choć działa skrycie, nie ma nigdy ceny,
                 żaden jej objaw czułości nie ginie.
                 Mniej się czuję samotny, gdy jestem odczuty
                 i zapewnienie mam pismem podane:
                 że ktokolwiek potrafi śpiewać, mając nuty,
                 i przejść wygodnie gościńce ciosane.
                 Las nie trzebiony dostrzegłem przed sobą,
                 który sam pragnę karczować pod rolę;
                 nie same szmaty teatru ozdobą,
                 w słowie na scenie chcę mieć daną wolę.
                 Nie o posadę staram się zyskowną,
                 gdzie mój talencik byłby zapłacony;
                 lecz chcę, by w dziele stworzyć myśl przytomną,
                 by szaniec myśli był myślą stawiony.
                 Nie dla mej ręki o teatr dziś proszę
                 ani dla zgrabnych malarskich zalotów;
                 gdzie się kształciłem, duszę tam przynoszę,
                 by do Sezamu dojść przez chwast wykrotów.
                 Nie dla autorskiej ambicji się głoszę -
                 ale, że wolny - służyć jestem gotów;
                 zaś służyć mogę tylko tam, gdzie rządzę;
                 pod cudzy namiot przygodny nie zbłądzę.
                 Pozwólcie Radzie wejść w meritum sprawy
                 i nie wtrącajcie się w kontrakt dzierżawy.
                 SW
                                                                        85






                 [POEZJO - WIECZNIEŻ CIĘ PO
                 SPRZĘTACH SZUKAĆ TRZEBA]
                 25 kwiecień 1905
                 Poezjo - wiecznież cię po sprzętach szukać trzeba,
                 wśród zwiędłych kwiatów,
                 gdy wesół wczoraj kwiat opada i omdlewa;
                 czyliś ty tylko jest w tych głosach z oddalenia,
                 w echach z innych światów,
                 urokiem snów i czarem chwil omdlenia;
                 czy nie ma ciebie tam, gdzie czas rozkwitu,
                 gdzie walka i gdzie walki przesilenia;
                 czyliś posągiem tylko śmierci bytu;
                 tym przeto duszy panująca,
                 że pokonanym dajesz promień słońca,
                 a wszystkie duchy zwycięstw uskrzydlone
                 wtedy twe siostry, gdy padną zwalone;
                 czyliś jest chwilą, czyli jesteś wieczna,
                 czyliś jest - choćby chwilę władnąca i żywa,
                 czyliś jest słowo - nazwa niedorzeczna,
                 więc twoja siła i moc, co porywa,
                 ani jest chwilą, ni wiekiem,
                 lecz sercem, czuciem, wolą - jest człowiekiem!
                 Stanisław Wyspiański
                 Kraków
                 [WSZYSTKO ZA DUMNIE I WSZYSTKO
                 ZA MAŁO]
                 22 kwiecień 1905, po południu. Kraków.
                 Wszystko za dumnie i wszystko za mało
                 i wszystko jeszcze za wiele
                 mówić, by myśl się tę wypowiedziało,
                 która się staje w milczeniu w kościele,
                 a która duszę mieści w sobie całą,
                 zdolną do czynu duszę w żywym ciele,
                 tę, której czas i dzień wskazuje,
                 która jest pora ujawić, co czuje.
                                                                        86






                 Za wiele - bowiem to są tajemnice,
                 których skarbnicy strzec należy w ciszy;
                 za mało, bowiem są w postaciach wielolice
                 i mówić winien, kto mowę ich słyszy;
                 za wiele, bowiem wzeszły nad granicę
                 i serce bije w nich, i żądzą dyszy,
                 a gdy kto hasło ich mówi przedwcześnie,
                 gasną jak widma i nikną boleśnie.
                 Czyli obrazą słowo domówione;
                 czyli już syte - gdy naraz zniknione - ?
                 Czyli że wrócą - za czas znów się jawią;
                 czyli że grożą - czy sercem się bawią - ?
                 Czyli są wieczne - choć mglą czyje oczy,
                 chcą widzieć: czyli jednak ku nim kroczy - -
                 i przekonane, gdy znów się upewnią,
                 serce mu nagle i oczy rozrzewnią - - - -.
                 SW
                 [SIŁ TYSIĄC TRZEBA I MOCY STU
                 CZARÓW
                 wieczorem 22 kwietnia 1905. Kraków.
                 Sił tysiąc trzeba i mocy stu czarów,
                 by rzucić pomost nad wielką otchłanią,
                 by konstruktywnie ogarnąć ten parów,
                 który tę przyjmie myśl, co będzie - panią,
                 będącą kunsztem, co bóstw razi oczy,
                 lecz nim most runie - już armia przekroczy.
                 Armia - dbać dla niej trzeba o prowianty,
                 dostaw, popasy trzeba przewidywać;
                 przed myślą naprzód słać myśli wolanty;
                 gdy zwyciężają tu - owdzie wygrywać,
                 gdzie jeszcze wczasów śpiewają kuranty,
                 stare zegary po zapadłych kątach
                 i nie przeczuwa nikt, że ukazywać
                 mają się złote w niebiosach rydwany,
                 którymi będzie duch siłą porwany.
                 Śpią ludzie w jugach, koń stąpa w chomątach,
                 nim myśl, puszczony wolant, tam przyleci,
                 jadąca oklep ogniem się rozświeci.
                 Potem już będą poglądać w tę stronę,
                 gdzie zgasły gwiazdy promienie stracone,
                                                                        87






                 i będą wierzyć, że w tym ich okolu
                 ma być zwycięstwo święcone na polu.
                 A jeszcze armia przed mostem - daleko,
                 jeszcze - tajemnic nie odkryte wieko.
                 SW
                 [W CZYICHŻE RĘKACH BYŁEM
                 MANEKINEM]
                 22 wieczór 1905, kwiecień.
                 W czyichże rękach byłem manekinem
                 dotychczas, jeźli kiedy nim mam zostać?
                 Czyli myśl czyja, gdy znaczy się czynem,
                 nie może wolą tegoż dziełu sprostać,
                 i mam się, jąwszy czyn, spłonić rubinem
                 wstydu, żem wziął na się cudzą postać?
                 Czyliż tak wszyscy cudzym kształtem żyją,
                 że już nie wierzą w nic, co w sobie kryją.
                 Może w nich nie ma nic i mówią przeto,
                 o ilem im podobny, że to mnie zaletą?
                 SW
                 [MORZE WENECKIE POD BŁĘKITNĄ
                 FALĄ]
                 [25 kwietnia, po południu, 1905]
                 Morze weneckie pod błękitną falą
                 te kartki i te listy uspokoi.
                 Pan mówi, że są żywe - zbyt się żalą,
                 dziś to są dla mnie przyjaciele moi,
                 kiedyś utopią ich lub w ogniu spalą
                                                                        88






                 archaniołowie stróże myśli moi;
                 chyba je ludzie litośni ocalą,
                 chcąc w nich klucz widzieć do zamku podwoi.
                 O, raczej niech rzucą - a wrota obalą -
                 zobaczą wtedy - kto w zamku mym - w zbroi!
                 Ileżem takim wrót kazał otworzyć,
                 rzuciwszy w ogień - co żywe ma ożyć.
                 Addio - padła już wieczorna pora; -
                 powiędłe róże chylą się ze dzbana;
                 w uszach mi dźwięczy myśl nie dośpiewana -
                 - aż oto weszła już z lampą Aurora
                 w chustce krasej. - Do widzenia.
                 Światło odmienia myśl i dźwięk mi zmienia.
                 [CZY PANU W OCZY KIEDY ŚMIERĆ
                 ZAJRZAŁA]
                 26 kwiecień 1905. Kraków.
                 Czy (Panu) w oczy kiedy śmierć zajrzała? -
                 mnie ona w oczy patrzy co dzień,
                 z wszystkiego jej przegląda chwała;
                 w jej świecie chwilę tę przechodzień -
                 młodość, co gwiazdy zapalała -
                 gdy dziś te gwiazdy wkoło świecą,
                 zda się, że widzę, w przepaść lecą . . .
                 Któż ginąć ma jak zbrodzień?
                 Któż winien jest, że światło płonie?
                 wszakci ten winien, który w łonie
                 siew rzucił iskier i żar święty -
                 jak ma być człowiek klęły?
                 Czyli jest winien, czy jest zbrodzień,
                 że chwilę sądzi się przechodzień -
                 a żar gdy poczuł ten, co pali,
                 żąda pochodnią nieść go dalej - ?
                 Wtedy się jawi uśmiechniona
                 ta, której chwila to jedyna,
                 i chwałę swoją przypomina:
                 jam jest - ta upragniona -
                 SW
                                                                        89






                 [NA ODEBRANIE WAWELU]
                 Habt acht! - Marschieren, Zug marsch! - - Idą - - stęp miarowy -
                 Odeszli, schodząc w dół przez drogi zbocze,
                 a On nad nimi rósł, za nimi w podobłocze,
                 coraz górniejszy, rozległy, przestrony,
                 rósł w grzywy dachów, rósł w baszt dziwne głowy
                 i wołał w Miasto, aż het za łan polny
                 z iglic i szczytów wież we wszystkie strony:
                 Otom jest wolny, wolny, wolny, wolny.
                 O, niechaj ci, co czcić chcą dumę twoję,
                 dziś uszanują święte twe pustkowie;
                 niechaj witając cię w witalnej mowie,
                 imion niemiłych nie wnoszą w podwoje.
                 Dymitr z Goraja kapryśnej dziewczynie
                 onego czasu topór wydarł z dłoni
                 i pchnął do komnat - zawstydzoną w czynie
                 tę - co jak Święta zmarła w tej ustroni.
                 Nie upodlenie to, kto w walce pada,
                 czyli zwyciężon przemocą, czy zdradą;
                 lecz ci, podobni do owczego stada,
                 co stopę cudzą na kark własny kładą.
                 Oni zaiste nie widzą nic złego,
                 że biorą tego, którego chcą Pana -
                                                                        90






                 wszakże aż trzeba było Zamojskiego,
                 by precz Cesarza zgnał Maxymiliana.
                 SW
                 1905
                 [WESOŁY JESTEM, WESOŁY]
                 SW
                 1905 sierpień
                 Wesoły jestem, wesoły
                 i śmieję się do łez;
                 choć jesień już na poły,
                 kwitnący czuję bez.
                 Wesoły jestem, jary,
                 choć idą czasy burz; -
                 widzę z otuchą wiary
                 kwitnących ogród róż.
                 Wesoły jestem, świeży - - -
                 - cóż to? na marach trup?
                 To ciało tylko leży,
                 lecz duch jak ognia słup.
                 Wesoły jestem, młody,
                 już zbywam zbytnich piór,
                 już idę w krąg swobody,
                 już słyszę gwiezdny chór.
                 Już słyszę, biją dzwony
                 wysoko w niebios strop -
                 trup dawno pogrzebiony -
                 duch niesie pełny snop.
                 Ach, któryż jestem żywy,
                 czy ten, co leci wzwyż -
                 czy ten, co zmarł szczęśliwy,
                 ściskając w dłoni krzyż - ?
                 Czy ten, co skrzydeł loty
                 przez żywot miał związane -
                 czy ten, co ciska groty
                 o krzemień gwiazd krzesane - ?
                                                                        91






                 Czy ten, co legł przykryty
                 kirami i całunem -
                 czy ten, co mija szczyty
                 i drogę tnie piorunem - ?
                 Czy ten, co legnie zmożon
                 przed świątyń własnych progiem
                 czy ten, co niezatrwożon
                 na Sąd ma stanąć z Bogiem - ?
                 O, chcą, ode minie chcą,
                 by hart był zawsze w sile,
                 by wciąż ich wzruszał łzą,
                 podniosłą łzą na chwilę.
                 By hart był w dźwięku słów,
                 by jęk był pełen siły,
                 by dreszczem wstrząsnął znów
                 i żywych, i mogiły.
                 Lecz nie spostrzegli snadź,
                 żem dość już chyba gadał,
                 by siłę Chóru znać,
                 by Chór mi odpowiadał.
                 Więc dzisiaj muszę rzec
                 tym, co w mym Chórze żyli,
                 niech wiersze rzucą w piec,
                 bo oni się - - gapili.
                 Stanisław Wyspiański
                 Sierpień 1905
                 [CZY UWAŻACIE - W MGIEŁ
                 ZAWŁOCZY]
                 Czy uważacie - w mgieł zawłoczy,
                 że im głębszy mrok nas mroczy,
                 tym więcej światła świecą żywe,
                 by gwiazd niebieskich skry prawdziwe.
                 W jeziora zwierciadlanej toni
                 odzwierciedlone ognie drgają,
                 w obłocznej ziół palonych woni
                 jakoby stałe gwiazdy trwają.
                                                                        92






                 Nas mroki kryją ciemnią nocy,
                 a one żyją światłem mocy.
                 Noc, co zatraca nas cmentarnie,
                 nie sięże ku nim, ich nie zgarnie;
                 gdy wokół wszystko mre ginące,
                 nad noc powstają panujące.
                 To znać nie ciała tam się palą,
                 ale to dusze ludzkie płoną,
                 więc się po nocy skrami trwałą,
                 bo nieśmiertelność w nich zogniono.
                 [CZY WIADOMOŚCI PAN CHCE,
                 POZYTYWNYCH]
                 [dnia 3-ego kwietnia 1905. Kraków. SW]
                 Czy wiadomości Pan chce, pozytywnych - ?
                 mam tu mieczyków żółtych wiązkę w szklance
                 i sadzawki na Skałce widok z fotografii,
                 ustawiony na stole, i księgę o księciu
                 Józefie Poniatowskim, i pierwszy list Pański
                 z Giudekki. Wczoraj miałem konferencję
                 o teatralnej sprawie z Prezydentem.
                 Nic nie wiem o zebraniu panów literatów;
                 nikt mi jeszcze nie doniósł, nikt nie wspomniał o tym;
                 nie wierzę, by co z tego było - tak ważnego,
                 by wiedzieć było warto. Raz spojrzeć przez okno,
                 wsłuchać się w wiatru szum. więcej ma wagi
                 i niewymownie więcej jest ważniejsze,
                 i kwiatki te; mieczyki, co w szklance tu mokną,
                 na śmierć nieodwołalną przede mną stawione,
                 mówią głośniej. Jak widzę z listu, to Pan chadza
                 piechotą. Radzę Panu płynąć do Torcello,
                 niech Pan je zwiedzi dobrze. Pójdę tam za Panem,
                 bo o Torcello książkę mam u siebie.
                 Jest tam kamienny pewien tron w marmurze
                 w Duomo, i niezwykle strojny kąt z kazalnicami,
                 i romantyczne na słupach podcienia
                 w Santa Foska. Koniecznie niech Pan to zobaczy.
                                                                        93






                 [DO KAZIMIERZA RAKOWSKIEGO]
                 Rozbieżeli się gońcy w różne świata strony,
                 najwięcej ich pobiegło w morze na południe,
                 Wyczółkowski w Hiszpanii jest, toście sąsiedzi,
                 Pan w Ligurii, a znany (Panu) Lack w Wenecji siedzi
                 na Giudecce i (mówi), że tam słońce zachodzi tak cudnie,
                 jakby się kończył świat w barwnej spowiedzi,
                 - zaś w Barcelonie tyle jest piękności,
                 że Wyczółkowski w Kraków się nie spieszy
                 i chce mieć urlop dłuższy, to dłużej zagości.
                 - Ja tu siedzę i wcale dni nie spędzam nudnie.
                 11 kwietnia 1905
                 Stanisław Wyspiański
                 [TU BYŁA PRZERWA - BURZA JUŻ
                 UCICHŁA]
                 Tu była przerwa - burza już ucichła -
                 późno już wieczór - właśnie usłyszałem
                 relację wczorajszego dnia w radzie Komisji.
                 Jak to nużąca walka, jaka drobna.
                 Tak drobna, że aż prawie nic niewarta,
                 a czasem tak olbrzymia w wyobraźni
                 i tak znacząca. W poniedziałek będzie
                 stanowcze posiedzenie Rady, głosowanie.
                 Mam nadzieję, że mi się teatr nie dostanie.
                 St. Wyspiański
                 12 kwietnia 1905
                                                                        94






                 [WSZELKA WIĘC PROŚBA MOJA I
                 WOŁANIE]
                 po południu 30 kwietnia 1905. Kraków
                 Wszelka więc prośba moja i wołanie,
                 by tu od Pana do mnie szły gołębie,
                 niosące wieści lub opowiadanie,
                 nie przydały się na nic, snadź nic nie wydębię,
                 bo Pan nie chce gołębia przybrać na się postać
                 i zjawiać się co dnia z budzącą wieścią,
                 więc choć ode mnie tam gołąbki lecą,
                 to nie wiem, czyli w drodze gdzie nie giną,
                 więcem za nimi wysełał jastrzębie,
                 krogulce, ptaki krnąbrne z piór czupryną,
                 i chyba orła wyślę ze szponami,
                 by Panu podarł pudło z papierami,
                 podrapał rękę, usiadł na ramieniu
                 i dziobnął dzióbem ostrym po sumieniu,
                 względnie wątrobę drasnął, siadłszy niżej,
                 i wrócił mi relację zdać do mnie najchyżej.
                 SW
                                                                        95
