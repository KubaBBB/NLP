Cykl przygód Czarnej Kompanii obejmuje:





Czarna Kompania
Cień w ukryciu
Biała Róża
Gry cienia
Sny o stali Ponure lata Srebrny grot


GLEN COOK



PONURE LATA



SZÓSTA KRONIKA CZARNEJ KOMPANII




Przełożyła Grażyna Sudoł










DOM WYDAWNICZY REBIS POZNAŃ 1997

Nieustanne podmuchy wiatru omiatają równinę. Szum niesie się poprzez szare połacie rozciągające się od horyzontu po horyzont. Wiatr zawodzi wokół potrzaskanych czarnych kolumn niczym chór duchów. Przychodzi z oddali, targając liście i unosząc tumany kurzu. Wichrzy włosy zmumifikowanego nieboszczyka, który spoczywa spokojnie od pokoleń. Psotny poryw rzuca liść w usta trupa otwarte w niemym krzyku, po czym porywa go dalej. Wiatr niesie ze sobą tchnienie zimy.
Błyskawica przeskoczyła z jednej hebanowoczarnej kolumny na drugą niczym dziecko grające w berka i przez jedną chwilę widmowa równina nabrała barwy.
Kolumny mogłyby się wydawać pozostałościami zburzonego miasta. Tak jednak nie jest. Jest ich zbyt wiele, a ich rozmieszczenie nazbyt przypadkowe. Żadna z nich także nie upadła, chociaż większość głęboko nadgryzł wygłodzony wiatr.

l
...szczątki...
...jedynie poczerniałe szczątki, rozsypujące się pomiędzy moimi palcami.
Pożółkłe rogi stron, na których widnieje parę słów spisanych niewprawną dłonią. Wyrwane z dawno zapomnianego kontekstu.
To wszystko, co pozostało z dwóch tomów Kronik. Tysiące godzin pracy. Cztery lata historii. Przepadły na zawsze.
A może nie?
Nie chce wracać. Nie chcę na nowo przeżywać tego koszmaru. Nie chcę na nowo odczuwać tego bólu. Zbyt wiele go, aby wytrzymać tu i teraz. Jakkolwiek nie ma sposobu, aby się wydobyć z całego tamtego okropieństwa. Umysł i serce po bezpiecznym wydostaniu się na drugi brzeg odmówiły po prostu ogarnięcia ogromu tej podróży.
Poza tym nie ma na to czasu. Toczy się wojna.
Zawsze toczy się jakaś wojna.
Wujek Doj chce czegoś. Równie dobrze mogę przerwać w tym miejscu. Łzy sprawiają, że atrament spływa ze stronic.
Chce, żebym wypił jakiś dziwny napój.
Szczątki...
Wszędzie wokół okruchy mojej pracy, mego życia, mojej miłości i mojego bólu - porozrzucane w tych ponurych latach...
A w ciemności widać tylko skorupy czasu.
2
Hej tam! Witajcie w mieście śmierci. Nie zwracajcie uwagi na tych gapiów. Duchy nie widują wielu obcych, a przynajmniej
niewielu przyjaznych obcych. Macie rację. Naprawdę wyglądają na głodnych. Tak to bywa podczas oblężenia.
Staraj się nie wyglądać za bardzo jak pieczone jagnię.
Myślisz, że to żart? Trzymaj się z daleka od Nara.
Witajcie w Dejagore - tak Taglianie nazywają to przeklęte miejsce. Maleńcy, brązowi mieszkańcy Krainy Cienia, których ograbiła Czarna Kompania, nazywają je Stormgard. Ludzie, którzy obecnie tu żyją, zawsze nazywali to miejsce Jaicur - nawet w czasach, kiedy było to przestępstwem. Nikt nie wie, jaką nazwę nadali mu Nyueng Bao i nikogo to nie obchodzi. Nic nie mówią i nie są tematem tych rozważań.
Oto jeden z nich. Ten wychudzony gałgan z twarzą jak trupia czaszka. Każdy tutaj ma brązowy odcień skóry, ale ich jest inny. Szarawy, prawie trupi. Nie pomylisz Nyueng Bao z nikim innym.
Ich oczy są jak wypolerowany węgiel, którego ogień nigdy nie obdarzy cię ciepłem.
Ten hałas?
Brzmi, jakby Mogaba, Narowie i Pierwszy Legion znowu wyrzucali Cieniarzy. Każdej nocy kilku dostaje się do środka. Są jak polne myszy. Nie można się ich nigdy całkowicie pozbyć.
Ukrywają się, od kiedy Kompania zajęła miasto, i codziennie paru się znajduje.
Jak ci się podoba ten zapach? Zanim Cieniarze zaczęli grzebać ciała, było znacznie gorzej. Być może łopata była dla nich zbyt skomplikowanym narzędziem.
Te długie hałdy wychodzące z miasta jak słoneczne promienie kryją ciała upchane jak drewno na opał. Czasami nie zagrzebują tego truchła wystarczająco głęboko i gazy rozsadzają usypiska. Na ogół w momencie, kiedy masz nadzieję, że wiatr je rozwieje.
Widzisz te ciągle nie zapełnione rowy, które kopią? To przejaw pozytywnego myślenia. Mnóstwo truchła zjedzie z pochylni.
Najgorsze są słonie. Wieki mijają, zanim zgniją. Próbowali je raz pogrzebać, ale tylko zirytowali myszołowy. Tak więc tam, gdzie tylko mogą, wywlekają ciała na wierzch i wcielają je w swoje szeregi.
Kto? Ten paskudny mały facet w jeszcze paskudniejszym kapeluszu? To Jednooki. Musisz na niego uważać.
Dlaczego Jednooki? Z powodu klapki na oku. Dobre, co?
Ten drugi karzeł to Goblin. Na niego także powinieneś uważać. Nie? No cóż, lepiej schodź im z drogi. Cały czas, zwłaszcza kiedy się kłócą, a już szczególnie kiedy piją. Jako czarodzieje nie wymyślą prochu, ale i tak mają do pokazania więcej, niż mógłbyś znieść.
Mimo że tacy niepozorni, to oni właśnie są główną przyczyną, dla której Cieniarze musieli się stąd wynieść, pozostawiając bandom Taglian i Czarnej Kompanii tarzanie się w luksusach tego miasta.
A teraz uważajcie. Goblin to ten biały. W porządku, masz rację, od dawna zalega ze swą coroczną kąpielą. Goblin to ten, który wygląda jak ropucha. Jednooki to ten w kapeluszu i z klapką na oku.
Ci faceci w tunikach, które dawno dawno temu były białe, to tagliańscy żołnierze. Codziennie każdy z nich zadaje sobie pytanie, co za cholernie głupi kaprys kazał im się zaciągnąć do legionów.
Wieśniacy odziani w kolorowe płachty i sprawiający wrażenie nieszczęśliwych to miejscowi. Jaicuri.
To zabawne. Kiedy Kompania wraz z legionami runęła z północy i zaskoczyła Cień Burzy, przyjęli nowo przybyłych jak oswobodzicieli. Usłali ulice płatkami róż i swoimi ukochanymi córkami.
A teraz jedyną przyczyną, dla której nie pakują swoim wyzwolicielom noża w plecy jest to, że alternatywa jest jeszcze gorsza. Teraz jest w nich wystarczająco dużo życia, aby mogli głodować i być wykorzystywani.
Wirujący Cień nie słynie z uprzejmości i całowania dziatek w czółko.
Te dzieciaki tutaj? Te niemal szczęśliwe i tłuste łobuziaki? Nyueng Bao. Wszystkie to Nyueng Bao.
Po przybyciu Władców Cienia Jaicuri prawie przestali płodzić dzieci. Większość z tych niewielu, które się urodziły, nie przeżyła ciężkich czasów, a garstka, która jeszcze dycha, chroniona jest niczym najcenniejszy skarb. Nie można zobaczyć, jak biegają nago po ulicach, piszczą i kompletnie nie zwracają uwagi na obcych.
Kim są Nyueng Bao? Nigdy o nich nie słyszałeś?
To dobre pytanie. Tyle że trudno na nie odpowiedzieć.
Nyueng Bao rozmawiają z obcymi tylko przez swojego Mówcę, ale mówi się, że są religijnymi pielgrzymami, którzy w drodze do kraju swych przodków wpadli w pułapkę, prowadzeni przez swego hadżiego. Tagliańscy żołnierze twierdzą, że pochodzą oni z bagiennej delty wielkiej rzeki na zachód od Taglios. Stanowią prymitywną mniejszość znienawidzoną przez większość wyznawców Gunni, Yehdna i Shadar.
Cała ludność Nyueng Bao odbywa pielgrzymkę. I wszyscy oni wpadli w to całe gówno w Dejagore.
Teraz muszą popracować nad swoją synchronizacją w czasie lub też udoskonalić umiejętności łagodzenia gniewu swoich bogów.
Czarna Kompania dobiła targu z Nyueng Bao. Przez pół godziny Goblin trajkotał z ich Mówcą i dogadali się. Nyueng Bao nie będą zwracali uwagi na obecność Czarnej Kompanii i Tag-lian, za których Kompania odpowiada, a w zamian za to ich obecność także będzie ignorowana.
Udaje się. W większości wypadków.
Nie chciałbyś ich zdenerwować. Nikomu nie pozwalają z siebie żartować.
Oni nigdy nie zaczynają. Są tylko, jak twierdzą Taglianie, tacy cholernie uparci, kiedy każe im się coś zrobić.
Wygląda na to, że był tutaj w robocie sposób rozumowania Jednookiego.
Po prostu kopnij te wrony. Są coraz bardziej bezczelne! Wydaje im się, że są u siebie... Hej! Łap ją! Nie są najlepsze w smaku, ale zawsze to lepsze niż nic.
Cholera. Zmiatamy stąd. Zaczyna się. Kierujcie się w stronę cytadeli. Stamtąd jest najlepszy widok.
3
Tamci faceci? Są z Kompanii. Nigdy byś nie zgadł, co? Ci biali na dole? Ten z kołtunem na łbie to Wielki Kubeł. Zrobił się z niego niezły sierżant. Jest na to wystarczająco szalony. Koło niego stoją Otto i Hagop. Są w Kompanii dłużej niż ktokolwiek inny, z wyjątkiem Goblina i Jednookiego. Ci dwaj są ze Starą Gwardią od wieków. Jednooki ma już pewnie ze dwieście lat.
Ta banda to także Kompania. Migają się od roboty. Ten stary suchotnik to Sapacz. Nie jest z nim najlepiej. Nikt nie wie, w jaki sposób przetrwał tę wielką bijatykę. Mówią, że rozwalał łby najtęższym z nich.
Dwaj czarni to Świrus i Czubek. Nie pytajcie, dlaczego tak się nazywają. Są w porządku. Wyglądają jak dwie wypolerowane, hebanowe figurki, prawda?
Nie myślcie, że te imiona pojawiły się przypadkiem. Ciężko sobie na nie zapracowali. Co prawda zazwyczaj wymyśla je Jednooki. Tak, zapewne mają jakieś prawdziwe imiona, ale tak długo używają przydomków, że sami mieliby kłopoty, żeby je sobie przypomnieć.
Przede wszystkim zapamiętajcie Goblina i Jednookiego i nie wchodźcie im w drogę. Nie umieją oprzeć się pokusie.
A oto Ulica Lśniąca Kroplami Rosy. Nikt nie wie, skąd ta nazwa. Można sobie język połamać, co? Powinniście usłyszeć, jak to brzmi w Jaicuri. Nikt tego nie wymówi. Tędy właśnie nadeszła Kompania, aby przechwycić wieżę. Może powinni raczej przemianować ją na Ulicę Potoków Płynącej Krwi.
Tak, Kompania zaatakowała tutaj w samym środku nocy, mordując wszystko, co się ruszało; wpadli tu, zanim ktokolwiek się zorientował, co się dzieje. Z pomocą Zmiennokształtnego wdarli się do wieży niczym huragan i tam pomogli mu wykończyć Cieniarzy, zanim sami go wykończyli.
Mieli do niego żal jeszcze z dawnych czasów, kiedy to Zmienny, pomagając Duszołap zdusić rebelię w mieście, zamordował brata Jednookiego, Tam-Tama. Kompania była wtedy na służbie Syndyka Berylu. Jedynie Konował, Jednooki, Goblin, Otto i Hagop uszli wtedy z życiem. Do diabła, nie ma już Konowała. Nierób i wielbiciel historii został pogrzebany w jednym z tych kopców i użyźnia równinę. Mogaba jest teraz Starym. Przynajmniej uważa się za kogoś w tym rodzaju.
Ci, którzy ją stworzyli, przychodzą i odchodzą, ale Kompania jest wieczna. Każdy z braci, duży czy mały, jest tylko drobnym kąskiem, którego nie pochwyciła jeszcze zachłanna paszcza czasu.
Te czarne potwory pilnujące bramy to Narowie. Są z Czarną Kompanią od wieków. Straszliwe bestie, co? Mogaba z całym stadem swoich kolesiów dołączył do Kompanii w Gea-Xle. Stara Gwardia nie przepadała za nimi.
Gdybyś zmieszał tę całą hałastrę i wycisnął ich jak cytrynę, to nie wydusiłbyś z nich ani kropli poczucia humoru.
Było ich o wiele więcej niż teraz, ale nie przestają mordować się nawzajem. Są kompletnie szurnięci. Cała banda. Dla nich Kompania to świętość. Tyle że ich Kompania nie jest Czarną Kompanią Starej Gwardii. Z każdą chwilą staje się to coraz bardziej widoczne.
Wszyscy Narowie mają ponad sześć stóp wzrostu. Wszyscy biegają jak wiatr i skaczą jak gazele. Na poszukiwania Khatovaru Mogaba wybrał tylko najbardziej krzepkich i walecznych. Wszyscy Narowie są szybcy niczym koty i silni jak goryle. Wszyscy posługują się swoją bronią, jakby się z nią urodzili.
A reszta? Ci, którzy sami siebie nazywają Starą Gwardią? Tak, to prawda. Kompania to coś więcej niż zwykłe zajęcie. Gdyby sprzedawała miecze każdemu, kto zapłaci, nie byłoby jej w tej części świata. Jest mnóstwo takiej roboty na północy. Na świecie nigdy nie brakuje bogaczy, którzy mają ochotę obić swoich podwładnych czy sąsiadów.
Dla tych, którzy do niej należą, Kompania jest rodziną. Jest domem. Kompania to państwo wyrzutków, samotnych i zbuntowanych przeciwko całemu światu.
Teraz próbuje dopełnić cykl swojego żywota. Poszukuje miejsca swoich narodzin, legendarnego Khatovaru. Wygląda jednak na to, że cały świat się sprzysiągł, aby Khatovar pozostał nieosiągalny niczym wieczna dziewica ukryta za zasłoną mroku.
Kompania jest domem, to jasne, ale jedynie Konował połknął ten przeklęty haczyk i nigdy nie spadły mu łuski z oczu. Dla niego Czarna Kompania była tajemnym kultem, chociaż nigdy nie zaszedł tak daleko jak Mogaba i nie uczynił jej świętym powołaniem.
Patrz, gdzie idziesz. Ciągle jeszcze nie uprzątnęli bałaganu po ostatnim ataku. Czuć to zresztą. Jaicuri już nie pomagają. Może to brak obywatelskiej dumy.
Nyueng Bao? Są tutaj. Nie wchodzą w drogę. Wydaje im się, że mogą pozostać neutralni. Jeszcze się nauczą. Cieniarze przekonają ich, że na tym świecie nikt nie może być neutralny. Możesz jedynie wybrać sobie kłopoty, w które chcesz się wpakować.
Brak kondycji? Przywykniesz. Parę tygodni biegania tam i z powrotem, śledzenia Cieniarzy i popychanki na bandyckich wypadach Mogaby uczyni cię ostrym jak miecz Nyueng Bao.
Myślałeś, że oblężenie polega na leżeniu, byczeniu się i czekaniu aż ten gość stamtąd wyjdzie?
Człowieku, to szaleniec z pianą na ustach.
I nie tylko szaleniec. Jest czarownikiem. To poważny gracz, chociaż nie pokazał jeszcze wiele. Zanim Stary wycofał się do tej skorupy, która uwięziła wszystkich, poważnie zranił Wirującego. Stary diabeł nie może przyjść do siebie od tamtej pory. Biedaczek.
To jest to. Szczyt wieży. Widać stąd całe to cuchnące miasteczko rozłożone na jednej z piaszczystych połaci, które Pani tak zawsze lubiła.
O tak. Te pogłoski też tu dotarły. Zaczęli z Cieniarzami. Może to było Kina na północy. Nie wiem. Ale nie mogła to być Pani. Akurat wtedy zginęła i widziało to pięćdziesięciu ludzi. Połowa z nich także zginęła, próbując ją ratować.
Co ty wygadujesz? Nie można być tego pewnym? Ilu naocznych świadków potrzebujesz? Ona nie żyje. Stary nie żyje. Nie żyją wszyscy, którzy nie dostali się do środka, zanim Mogaba zamknął bramy.
Cały ten motłoch nie żyje. Wszyscy z wyjątkiem tych tutaj. A i oni wpadli między szaleńców. Pytanie tylko, kto jest bardziej szalony - Mogaba czy Wirujący.
Widzisz to wszystko? To jest to. Dejagore znosi oblężenie Władców Cienia. Niezbyt imponujące, co? Lecz każdy kawałek tej wypalonej powierzchni to pamiątka zawziętych negocjacji z Cieniarzami. Dom po domu.
W Dejagore łatwo wybuchają pożary.
Lecz czyż piekło nie powinno być gorące?
4
...kim jestem, w razie gdyby moja pisanina przetrwała, choć marne są tego szansę. Jestem Murgen, Chorąży Czarnej Kompanii, ale teraz, zamiast sztandaru, noszę jedynie wstyd, ponieważ utraciłem go w czasie bitwy. Przechowuję też nieoficjalnie Kroniki, bo Konował nie żyje, Jednooki ich nie chce, a nikt inny nie umie pisać ani czytać Konował wyszkolił mnie na swego zastępcę i robiłbym to nawet bez oficjalnego nakazu
Będę twoim przewodnikiem przez tych parę miesięcy, tygodni, dni, czy ile tam zajmie Cieniarzom doprowadzenie naszej kłopotliwej sytuacji do nieuniknionego końca
Nikt nie opuści tych murów Ich jest za dużo, a nas za mało Jedyną naszą przewagę stanowi to, iż nasz dowódca jest równie szalony jak ich To sprawia, ze jesteśmy nieprzewidywalni, aczkolwiek nie daje wielkiej nadziei
Mogaba nie podda się, dopóki będzie zdolny trzymać się czegoś jedną ręką, a drugą rzucać kamieniami
Spodziewam się, ze mroczny wicher porwie moje zapiski i żadne oko nigdy ich nie ujrzy Lub tez posłużą Wirującemu za podpałkę do stosu pod ostatnim zamordowanym po zdobyciu Dejagore
Tak czy inaczej, bracie, zaczynamy Oto Księga Murgena, ostatnia z Kronik Czarnej Kompanii
Niech płynie długa opowieść
Zagubiony i przerażony umrę w świecie tak obcym, ze me pojmuję z niego ani jednej dziesiątej, choćbym starał się z całej duszy Jest taki stary
Wszędzie odczuwa się ciężar czasu Dwa tysiące lat tradycji podpiera niewiarygodne absurdy uważane za zupełnie naturalne Kilkanaście ras, kultur i religii tworzy mieszankę, która powinna wybuchnąć, ale istnieje już tak długo, ze wszelkie konflikty są jedynie drobnymi zmarszczkami na prastarym ciele, zbyt umęczonym, aby zwracać na nie uwagę
Jedynym wielkim księstwem jest Taglios Są ich jeszcze dziesiątki, w większości w Krainie Cienia, a wszystkie podobne do siebie
Większość ludności stanowią Gunni, Shadar i Yehdna Nazwy te definiują jednocześnie religię, rasę i kulturę Najwięcej jest Gunni Ich świątynie, z oszałamiająco szerokim panteonem, są tak liczne, ze gdziekolwiek spojrzysz, trafiasz na jakąś wzrokiem
Z wyglądu Gunni są mali i ciemni, ale nie tak czarni jak Narowie Ich mężczyźni noszą szaty na podobieństwo togi, zależnie od pogody Jasne kolory określają kastę, wyznanie i zawód Kobiety także ubierają się jaskrawo, ale ich ubrania składają się z kilku warstw matem, którą się owijają Niezamężne zasłaniają twarze, chociaż małżeństwa zawierane są bardzo wcześnie Biżuteria, którą noszą na sobie, stanowi ich posag Przed wyjściem z domu rysują na czole znak określający kastę, wyznanie i zawód zarówno swego męża, jak i ojca Nigdy nie uda mi się rozszyfrować tych hieroglifów
Shadarowie są jaśniejsi Wyglądają jak bardzo opaleni biali z północy Są wysocy i zazwyczaj mierzą ponad sześć stóp Nie golą ani nie wyskubują swoich bród, w przeciwieństwie do Gunni Niektóre sekty nigdy nie obcinają włosów Kąpiel nie jest zabroniona, ale bardzo rzadko nią grzeszą Wszyscy Shadarowie ubierają się na szaro i noszą turbany określające ich pozycję Jedzą mięso, a Gunni nie. Nigdy nie widziałem ich kobiet Być może znajdują swoje dzieci w kapuście
Yehdna są najmniej liczni spośród tagliańskich grup etnicznych Mają taką samą karnację jak Shadarowie, ale są mniejsi i nie tak mocno zbudowani Rysy ich twarzy są surowe Nie posiadają żadnej ze spartańskich cnót Shadarów Ich religia zabrania niemal wszystkiego, ale dość często łamią uświęcone zasady Lubią kolorowe ubiory, choć nie tak jaskrawe jak Gunni Noszą pantalony i prawdziwe buty Nawet najubożsi okrywają swoje ciała i noszą coś na głowach Niskie kasty ubierają się tylko w przepaski na biodra Zamężne kobiety chodzą wyłącznie w czerni Zobaczyć można tylko ich oczy. Panien w ogóle się nie widuje
Jedynie Yehdna wierzą w życie po śmierci i to tylko mężczyźni, z wyjątkiem paru kobiet - wojujących świętych i córek proroków, które mają wystarczająco dużo odwagi, żeby być ludźmi honoru.
Rzadko widywani Nyueng Bao zazwyczaj ubierają się w luźne koszule z długim rękawem oraz workowate spodnie, na ogół czarne. Zarówno kobiety, jak i mężczyźni. Dzieci biegają nago
Wszystkie miasta stanowią tu fantastyczną mieszankę
Tak jakby zawsze było święto
5
Z wieży cytadeli widać jak na dłoni, że Dejagore jest mechanizmem doskonałym. Oczywiście, większość otoczonych murami miast dopuszcza możliwość, że przez jakiś czas w sąsiedztwie będą panowali bandyci. Rzecz jasna, panowie miasta nigdy nie będą gorsi od łaskawych despotów, a ich największą ambicją będzie uświetnienie rodzinnego miasta.
Aż do pojawienia się Władców Cienia, niecałe pokolenie temu, wojna była w tych stronach pojęciem zupełnie obcym. Od czasu odejścia Czarnej Kompanii przez całe wieki nie widziano tu armii ani żołnierzy.
I do tego nieprawdopodobnego raju, z najdalszych krańców ziemi przybyli Władcy Cienia, panowie ciemności, i przyprowadzili ze sobą wszystkie potwory ze starego koszmaru. Wkrótce nadciągnęły niezliczone armie, które napadły na nie spodziewające się niczego królestwa niczym ogromne, żądne krwi bestie i nawet bogowie nie mogli się z nimi zmierzyć. Ciemność zalała kraj. Miasta rozpadły się w pył i tylko kilka wybranych Władcy Cienia postanowili odbudować. Ludność nowo powstałej Krainy Cienia miała do wyboru posłuszeństwo lub śmierć.
Jaicur przemianowano na Stormgard, siedzibę Cienia Burzy, tej, która posiadła moc przywoływania wichrów i burz zawodzących w ciemnościach. Tej, która w innym miejscu i czasie nosiła miano Władczyni Burz.
Najpierw Władczyni Cienia wzniosła na gruzach zdobytego Jaicur kopiec wysoki na czterdzieści stóp. Było to w samym sercu równiny wygładzonej dłońmi niewolników i jeńców wojennych. Ziemia na kopiec pochodziła ze wzgórz, które otaczały równinę pierścieniem. Kiedy ukończono sypanie kopca i wyłożono jego zewnętrzne zbocza kilkoma warstwami importowanego kamienia, Cień Burzy wybudowała na jego szczycie swoje nowe miasto i otoczyła je murami wysokimi na kolejne czterdzieści stóp. Nie pominęła także najnowszych wynalazków, czyli wież, z których rażono ogniem flankowym, oraz barbakanów chroniących wyniosłe bramy.
Zdaje się, że wszystkimi Władcami Cienia kieruje obsesyjna potrzeba bezpieczeństwa we własnym domu.
Niemniej jednak w swoich planach nigdy nie wzięła w rachubę możliwości, że będzie musiała stawić opór zaciekłemu atakowi Czarnej Kompanii.
Wielka szkoda, że nie jesteśmy choć w połowie tak niegodziwi.
Dejagore ma cztery bramy, a każda stoi w jednym punkcie róży kompasu. Każda znajduje się na końcu kamiennej drogi biegnącej prosto ze wzgórz. Jedynie na trasie z południa nie ma teraz żadnego ruchu.
Mogaba opieczętował trzy bramy, zostawiając jedynie bramę wypadową strzeżoną dzień i noc przez Narów. Mogaba zdecydowany jest walczyć i to tak bardzo, że żaden z naszych obdartych Taglian nie ucieka i nie przyłącza się do niego.
Żaden z nas - Stara Gwardia Czarnej Kompanii, Narowie, Jaicuri, Taglianie, Nyueng Bao, ani nikt, kto miał nieszczęście się tutaj dostać, nie ujdzie stąd z życiem. Przynajmniej do chwili, kiedy Wirujący i jego banda nie znudzą się i nie poszukają sobie kogoś innego do obicia. Dobra. Powiedzmy, że dasz radę dziesięciu czy dwudziestu, ale założę się o własny tyłek, że na dole natkniesz się na dwudziestego pierwszego.
Masz większe szansę niż my na wydostanie się stąd.
Ufortyfikowane obozowisko Cieniarzy znajduje się na południe od miasta. Jest tak blisko, że moglibyśmy dosięgnąć go naszą ciężką artylerią. W dniu wielkiej bitwy próbowaliśmy ich stamtąd wykurzyć. Widać jeszcze wypalone deski w niektórych miejscach. Od tamtej pory jeszcze kilkakrotnie robiliśmy na nich wypady, ale nie mamy już tylu ludzi, żeby ryzykować.
Nie wydaje się jednak, żebyśmy przestraszyli Wirującego.
Jak większość wojskowych nie przyjmuje do wiadomości faktów, jeśli przeszkadzają mu robić to, na co ma ochotę.
Każdej nocy przynajmniej pięć razy budzi ich artyleria, waląc gdzie popadnie o różnych porach. To szarpie im nerwy i sprawia, że zmęczeni, nie są tak efektywni, kiedy atakują. Kłopot w tym, że taki wysiłek nas także męczy i doprowadza do szału. Poza tym mamy też inne zajęcia.
Wirujący to zagadka. Nie po raz pierwszy Kompania ma do czynienia z kimś takim. Jednak większe od niego zabijaki w takiej sytuacji zaatakowałyby Dejagore, nie czekając na wyzwanie i rozrzucając je jak mrowisko. A nam wystarcza raptem Goblin i Jednooki, którzy przemykając się ukradkiem tu i tam, potrafią odparować każdy marny cios Wirującego.
Jego słabość jest zadziwiająca.
To denerwujące, kiedy wróg nie robi wszystkiego, co twoim zdaniem powinien. Poza tym łagodność Wirującego nie sprawia, że staje się on byle kim.
Jednooki widzi wszystko w swoim zaczarowanym światełku. Mówi, że Wirujący działa tak niedbale, bo powstrzymuje go i celowo osłabia Długi Cień. Czyli stare jak świat polityczne gierki, z Kompanią pośrodku.
Zanim tu przyszliśmy, Władcy Cienia znajdowali największą przyjemność w walkach pomiędzy sobą.
Zwykle Goblin rzadko się zgadza w czymkolwiek z Jednookim. Teraz także twierdzi, że Wirujący usypia naszą czujność, a sam leczy się z ran, które okazały się bardziej poważne, niż podejrzewaliśmy.
Sądzę, że jest pół na pół.
Nad obozem Cieniarzy krążą wrony. Bez przerwy. Przylatują i odlatują, ale zawsze jest co najmniej trzynaście. Inne prześladują nas dzień i noc. Gdziekolwiek i kiedykolwiek pójdę, wrona jest nade mną. Nie ma ich tylko w środku. Nie pozwalamy im tu wlatywać. Te, które próbują, kończą w czyimś garnku.
Konował nienawidził wron. Teraz to rozumiem, ale bardziej nie znoszę nietoperzy.
Nie widujemy ich już tak często. Wrony się nimi żywią (przynajmniej te, które ośmielają się polować w nocy). Resztę zjadamy my. Stanowią nasze główne danie. Niestety, kilka uciekło, a to niedobrze.
Szpiegują dla Władców Cienia. Są uszami i oczami nikczemności tam, gdzie nasi wrogowie nie zawsze mogą wykorzystać żywego podleca.
Pozostało już tylko dwóch Władców. Wirujący ma kłopoty. Nie mogą już sięgnąć tak daleko ani panować nad sytuacją. Cofają się, kiedy tylko mogą i wpuszczają cienie do samego serca terytoriów Taglian.
Znikają ze sceny.
Jeden śni, ale sny zbyt łatwo zamieniają się w koszmary.
6
Kiedy spoglądasz w dół z cytadeli, zastanawiasz się, jak Jaicuri dają sobie radę z tym całym bałaganem wewnątrz murów. Prawdą jest, że nie radzą sobie i nigdy sobie nie radzili.
Kiedyś na wzgórzach otaczających równinę rozsiane były gospodarstwa, sady i winnice. Po nadejściu cienia zaczęły stopniowo znikać, kiedy całe rodziny wieśniaków porzucały ziemię. Potem pojawił się przeciwnik cienia, czyli Czarna Kompania. Przyszła, jak zawsze głodna, po długim marszu na południe, prosto po zwycięstwie przy brodzie Ghoja. A potem nadeszły armie Cieniarzy i pobiły nas.
Teraz wzgórza noszą na sobie jedynie wspomnienie dawnych sadów i winnic. Nawet sępy nie zostawiają po sobie tak czystych kości, jak ogołocone zostały te ziemie.
Najmądrzejsi wieśniacy uciekli na samym początku. Ich dzieci na nowo zaludnią tę ziemię.
Ci głupsi przybiegli później do nas, kryjąc się w złudnie bezpiecznych murach Dejagore. Kiedy Mogaba wpada w naprawdę paskudny humor, wypędza parę setek za bramy. Są tylko gębami do napełnienia, a żywność trzeba oszczędzać dla tych, którzy zginą, broniąc murów miasta.
Miejscowi, którzy zalegają z dostawami lub też okazują słabość z powodu ran czy choroby, są wyrzucani za bramy tuż za wieśniakami.
Wirujący nie wpuściłby do środka nikogo z wyjątkiem chętnych do pomocy przy pracach ziemnych i kopaniu rowów dla zmarłych. Praca tych pierwszych polega na harówce pod gradem pocisków kierowanej przez starych kumpli w mieście, a drugich na przygotowaniu miejsca, gdzie cię ułożą, jeśli przestaniesz być użyteczny.
Trudny wybór.
Mogaba nie może pojąć, dlaczego nikt dotąd nie okrzyknął go militarnym geniuszem.
Nie wtrąca się tylko do Nyueng Bao. Wprawdzie nie wnoszą wiele do obrony Dejagore, ale i nie naruszają zapasów. Podczas gdy cała reszta zaciska pasa, ich dzieci robią się coraz grubsze.
Nie widuje się teraz wiele psów czy kotów. Konie zdołały przetrwać, bo garstka tych, które zostały, chroniona jest przez wojsko. Kiedy skończy się dla nich pasza, będziemy jedli do syta.
Małe stworzenia, takie jak szczury czy gołębie, stają się rzadkością. Czasami słychać wściekły wrzask protestu schwytanej podstępem wrony.
Nyueng Bao mają się dobrze.
Oni jedni zachowują niewzruszone twarze.
Mogaba się ich nie czepia głównie dlatego, że kiedy ktokolwiek próbuje ich niepokoić, cała banda zbiega się na pomoc, a walkę uważają za swój święty obowiązek.
Kiedy tylko mogą, nie wchodzą nikomu w drogę, ale nie należą do pacyfistów. Cieniarze już dwa razy żałowali prób wypędzenia ich z należącej do nich części miasta.
W obu wypadkach Nyueng Bao urządzili potworną rzeź.
Chodzą plotki pomiędzy Jaicuri, że zjadają swoich wrogów.
Prawdą jest, że znajdowano ludzkie kości świadczące o tych gastronomicznych praktykach. Jaicuri w większości wyznają religię Gunni, a Gunni są wegetarianami.
Nie wierzę, że Nyueng Bao są za to odpowiedzialni, ale Ky Dam nie zaprzecza nawet najcięższym zarzutom przeciwko jego ludziom.
Prawdopodobnie potwierdziłby każdą plotkę, która sprawi, że Nyueng Bao będą uważani za bardziej niebezpiecznych. Być może takie gadanie pomaga wzmóc strach przed nimi.
Ci, którzy przeżyją, chwycą za broń.
Szkoda, że nie mówią. Założę się, że potrafiliby opowiedzieć historie mrożące krew w żyłach.
Ach! Dejagore! Te dni niezmąconego spokoju, kiedy to człowiek pętał się bez celu z leniwym uśmiechem na ustach.
Jak dawno temu to było?
7
Śmiertelnie zmęczony, tak samo zresztą jak każdej nocy od tak dawna, podjąłem swoją wartę na murach. Zapału i energii miałem w sobie tyle co kot napłakał. Siedząc na blankach, przeklinałem serdecznie wszystkich przodków tych uprzykrzonych Cieniarzy. Obawiam się, że nie byłem zbyt twórczy, ale nadrabiałem to zjadliwością. Byli gdzieś w pobliżu, bo słyszałem szuranie i szepty i widziałem poruszające się tu i tam pochodnie. Wszystko to zapowiadało kolejną bezsenną noc. Czy nie mogliby, jak normalni ludzie, załatwiać swoich spraw w bardziej przystępnych godzinach?
Nie wydawali się bardziej entuzjastyczni niż ja. Zdołałem pochwycić jakąś dosadną uwagę na temat moich dziadków, jak gdyby całe to zamieszanie było moją winą. Przypuszczam, że jedyną ich motywację do działania stanowiła świadomość, że nigdy nie wrócą do domu, jeśli nie zdobędą na nowo Stormgard.
Być może żadna z obu stron nie wyjdzie stąd żywa.
Rozległo się krakanie wrony natrząsającej się z nas wszystkich. Nie zwracały uwagi na ciskane w nich kamienie.
Za murami była mgła, a niezdecydowana mżawka przychodziła i odchodziła. Błyskawice przetaczały się przez wzgórza na południe. Cały dzień było parno i gorąco, pod wieczór zaś rozszalała się burza. Na ulicach stała woda. Inżynierowie Cieniarzy nie uważali systemu kanalizacji za szczególnie istotny problem, poza tym były z tego wymierne korzyści.
To nie będzie dobra noc na forsowanie wysokich murów. Nie będzie też łatwo ich bronić.
A jednak prawie było mi żal tych dupków w dole.
Świeca i Rudy, jęcząc, skończyli długi obchód ulic. Każdy niósł ciężką, skórzaną torbę.
- Jestem już za stary na to cholerstwo - narzekał Świeca.
- Jeśli nam się uda, wszyscy się zestarzejemy.
Obaj oparli się o blanki i odpoczywali chwilę. Potem zrzucili swoje pakunki w ciemność. Ktoś w dole zaklął w dialekcie Cieniarzy.
- Dobrze wam tak, dupki - odburknął Rudy. - Idźcie do domu i dajcie człowiekowi pospać.
Cała Stara Gwardia miała swój wkład w zbieranie tego ładunku.
- Wiem - powiedział mi Świeca. - Wiem. Ale co z tego, że żyjemy, skoro człowiek jest tak cholernie zmęczony, że nie ma siły się wysrać?
Jeśli czytałeś Kroniki, wiesz, ze nasi bracia zawsze tak mówili, od początku Wzruszyłem ramionami Nie potrafiłem się zdobyć na mc zachęcającego Lepiej nie próbować niczego tłumaczyć, tylko robić swoje
- Goblin chce czegoś od ciebie - mruknął Świeca - Ukryjemy cię tutaj
- Tak, znam wasz bełkot Pieprz się - wrzasnął w dół Rudy w łamanym dialekcie Cieniarzy
Chrząknąłem To była moja warta, ale gdybym chciał, mógłbym sobie pójść Mogaba nawet nie próbował już udawać, ze panuje nad Starą Gwardią Zrobiliśmy swoje i nie ustępowaliśmy Nie odpowiadaliśmy po prostu jego wyobrażeniom o tym, jaka powinna być Czarna Kompania
Kiedy jednak dotrze tu Władca Cienia, zagramy w otwarte karty
- Gdzie on jest
- Na górze - zamigał palcami Często posługiwaliśmy się językiem migowym, jeśli nie chcieliśmy być podsłuchani Nietoperze i wrony nie umiały odczytać znaków. Sługusy Mogaby także nie
- Zaraz wracam - znowu chrząknąłem
- Dobra
Wspinałem się na strome, śliskie schody, a w mięśniach czułem już ból od ciężaru, który przyjdzie mi dźwigać w drodze powrotnej
Czego mógł chcieć Goblin Prawdopodobnie nie potrafił podjąć jakiejś banalnej decyzji Ten karzeł i jego jednooki przydupas obsesyjnie unikali wzięcia na siebie jakiejkolwiek odpowiedzialności
Większość czasu kierowałem Starą Gwardią, ponieważ nikt inny me chciał się tym zająć
Zajęliśmy pozycję w wysokich, ceglanych budynkach blisko murów, na południowy zachód od Bramy Północnej Jest to jedyna ciągle czynna brama Przez pierwszą godzinę oblężenia wykorzystywaliśmy naszą pozycję
Mogaba spodziewał się ataku Nie wierzył, ze można wygrać wojnę zza kamiennych murów Chciał zaskoczyć Cieniarzy na murach, zmusić ich do wycofania się, a potem zaatakować na zewnątrz i wyciąć ich w pień. Od czasu do czasu robił wypady i dokuczał im nieustannymi zaczepkami tak, ze nie byli pewni dnia ani godziny. Nie spodziewał się, ze mogliby wtargnąć do miasta w większej liczbie, chociaż niemal każdy atak kończył się przedostaniem Cieniarzy za mury, zanim zdążyliśmy zebrać siły do ich odepchnięcia.
Pewnego dnia sprawy me potoczą się po myśli  Mogaby Pewnego dnia ludzie Wirującego dopadną bramy. Pewnego dnia zobaczymy w tym mieście prawdziwą wojnę
To nieuniknione
Stara Gwardia jest gotowa, Mogaba A ty?
Staniemy się niewidzialni, Wasza Wyniosłość Wypróbowaliśmy już tę sztuczkę Czytaliśmy Kroniki. Staniemy się morderczymi widmami
Mamy nadzieję
Problemem pozostają cienie Co wiedzą. Ile będą w stanie się dowiedzieć?
Tych łotrów nie nazwano Władcami Cienia tylko dlatego, ze lubią siedzieć po ciemku
8
Z wyjątkiem trzech ukrytych drzwi wszystkie wejścia do kwater Czarnej Kompanii zostały zamurowane. Podobnie zresztą jak każde okno poniżej trzeciego piętra Ulice i przejścia między budynkami są teraz labiryntem śmiertelnych pułapek. Do trzech używanych wejść można się dostać, jedynie wchodząc zewnętrzną klatką schodową, w całości wystawioną na deszcz pocisków. Tam, gdzie zdołaliśmy, zabezpieczyliśmy się przed pożarem.
Podczas oblężenia Czarna Kompania nie próżnuje. Nawet Jednooki Jeśli uda mi się go znaleźć.
Każdy jest tak cholernie zajęty i tak cholernie zmęczony, że nie ma siły zastanawiać się nad naszą sytuacją.
 Po wejściu ukrytymi drzwiami, znanymi jedynie braciom ze Starej Gwardii, wronom i nietoperzom, cieniom, szpiegom Nyu-eng Bao i każdemu Narowi, któremu się chciało iść za mną od północnego barbakanu, rzuciłem się w dół po niezliczonych schodach. Dotarłem do piwnicy, gdzie przy samotnej świeczce o nierównym płomieniu drzemał Wielki Kubeł. Mimo że zachowywałem się cicho, uchylił powieki. Nie otworzył ust, żeby mnie zatrzymać. Za jego plecami stała zdezelowana szafa oparta o ścianę, której drzwi wisiały smętnie na powyginanych zawiasach. Uchyliłem je delikatnie i wśliznąłem się do środka.
Każdy obcy, który dotarłby do piwnicy, znalazłby w niej szafę wypełnioną rozpaczliwie uszczuplonymi zapasami żywności.
Szafa była wejściem do tunelu. Wszystkie nasze budynki połączone były tunelami. Mogaba i każdy zainteresowany mógłby się tego spodziewać. Jeśli zejdą w dół, łatwo przyjdzie im znaleźć to, czego szukają.
To powinno ich zadowolić.
Tunel wchodził do następnej piwnicy. W straszliwym rozgardiaszu i smrodzie spało tu kilku ludzi. Poruszałem się powoli, czekając, aż mnie rozpoznają.
Niejeden ciekawski, odwiedziwszy nasz podziemny świat, nigdy nie ujrzał już światła dziennego.
Teraz wszedłem do naprawdę tajnego pomieszczenia.
Nowy Stormgard wyrósł na ruinach starego Jaicur. Nie wysilano się specjalnie, aby zniszczyć stare miasto, i wiele z wcześniejszych budowli było w doskonałym stanie.
Tam, gdzie nikt nie powinien zaglądać, wykopaliśmy poplątany labirynt tuneli. Za każdym razem, kiedy worek ziemi docierał na mury, labirynt stawał się o kawalątek większy. Co prawda wciąż nie była to nasza przytulna kwatera. Trzeba było silnej woli, żeby zejść na dół w to wilgotne, ciemne miejsce, gdzie powietrze niemal stało w miejscu, a świece nigdy nie paliły się pełnym płomieniem. Poza tym istniało duże prawdopodobieństwo, że gdzieś w kącie czai się jakiś cień, szykujący dla ciebie przerażającą śmierć.
Co do mnie, nie miałem najmniejszej ochoty zostać pogrzebany żywcem.
Nie można się było do tego przyzwyczaić.
Hagop, Otto, Goblin, Jednooki i ja przeszliśmy już przez to na Równinie Strachu, gdzie przez jakieś pięć tysięcy lat mieszkaliśmy niczym borsuki w jamach.
- Cletus, gdzie jest Goblin? - Cletus jest jednym z trzech braci sprawujących funkcje inżynierów i zarządzających artylerią.
- Za rogiem. W następnej piwnicy.
Cletus, Loftus i Longinus to geniusze. Wymyślili sposób na doprowadzenie na dół świeżego powietrza przez kominy istniejących budynków. Powietrze dociera do głębokich tuneli, przepływa powoli przez całość pomieszczeń i wraca na górę przez inny komin. Czysta mechanika, ale dla mnie wygląda to na czary. Przepływ nadającego się do oddychania powietrza, aczkolwiek powolny i nigdy całkowicie czysty, służy nam zupełnie nieźle.
Nie zmniejsza jednak wilgotności i smrodu.
Znalazłem Goblina. Trzymał Longinusowi świecę, podczas gdy ten rozprowadzał mokrą zaprawę na świeżo oczyszczonym murze na wysokości oczu.
- Co się dzieje, Goblin?
- Cieknie tu jak cholera.
- Bogowie przenieśli tu jakąś rzekę. Dlaczego?
- Mamy na dole tysiące przecieków.
- Coś poważnego?
- Z czasem tak. Nie ma tu żadnego systemu odprowadzania. Jesteśmy tak nisko, jak tylko możliwe. Przynajmniej dopóki nie działa dwunasty tunel.
- To wygląda na problem dla inżyniera.
- I jest nim - odezwał się Longinus, wygładzając zaprawę. - Cletus to przewidział. Uszczelnialiśmy wszystko od początku. Kłopot w tym, że nie można ocenić skuteczności, dopóki nie zdarzy się naprawdę paskudny, deszczowy dzień. Mamy szczęście, że nie leje jak w porze deszczowej. Po trzech dniach mielibyśmy tu powódź.
- To nadal wygląda na problem dla inżyniera. Zajmij się tym, dobrze?
Longinus wzruszył ramionami.
- Popracujemy nad tym. To wszystko, co możemy zrobić, Konował.
Drobna aluzja, żeby każdy się zajął własnymi zmartwieniami.
- Dlatego chciałeś mnie widzieć? - To nie był powód nawet jak na Goblina.
- Nie. Longo, niczego nie słyszysz - mówiąc to, człowiek o żabiej twarzy wykonał skomplikowany gest trzema palcami lewej dłoni. Pomiędzy nimi błyskały chwilami drobne iskry światła. Longinus powrócił do pracy, jakby nagle ogłuchł.
- To takie ważne, że musiałeś go wyłączyć?
- On za dużo gada. Nie ze ziej woli, ale nie umie się powstrzymać od powtarzania wszystkiego, co usłyszy.
- I za każdym razem dodaje coś od siebie. Wiem. No dobra, mów.
- Coś się stało z Władcą Cienia. Zmienił się. Upewniliśmy się co do tego z Jednookim zaledwie godzinę temu, ale uważamy, że to trwa już jakiś czas. Po prostu zasłaniał się przed naszym wzrokiem.
- Co takiego?
Goblin pochylił się bardziej, jakby Longinus naprawdę mógł podsłuchiwać.
- On ma się zupełnie dobrze, Murgen. Prawie wrócił do siebie. Wstał na nogi, jeszcze zanim przywlókł się do nas. Jesteśmy też pewni, że ukrywa tę zmianę bardziej przed swoim kumplem Długim Cieniem niż przed nami. My go tak nie przerażamy.
Zesztywniałem, przypominając sobie nagle dziwne zachowanie na równinie.
- O, psiakrew!
- O co chodzi?
- Przyjdzie jeszcze dziś wieczór. Kiedy schodziłem, ustawiali się właśnie na pozycjach. Myślałem, że to normalne... Lepiej bądźmy w pełnym pogotowiu. - Odszedłem stamtąd tak szybko, jak mogłem, ogłaszając alarm wszystkim, których spotkałem.
9
Wirujący się nie śpieszył. Kompania zajęła pozycje na murze. Tagliańska hałastra była gotowa jak zawsze. Wysłałem ostrzeżenie do Mogaby i Mówcy Ky Dama. Mogaba to nawiedzony świr, ale całkiem głupi nie jest. Twierdzi, że oddziela pracę od prywatnych sympatii. Jeśli Goblin mówi, że mamy poważne kłopoty, powinien posłuchać.
Wszędzie rozbrzmiał alarm. Spoza murów wzniosły się okrzyki gniewu i zaskoczenia.
Ludność zareagowała. Przez ciemne ulice przebiegł strach, tym razem większy niż zazwyczaj. Jak zawsze starzy wyjadacze spośród Jaicuri wspomnieli pierwsze nadejście Władców Cienia. Wtedy pierwszą falę wroga zapowiedziały przerażające drgania ciemności.
- Jednooki, są tam jakieś cienie?
- Żadnych. Muszą przyjść z Pułapki Cienia. Ich władca musiałby przyjść z nimi.
- To dobrze. - Widziałem już, czego potrafią dokonać cienie. Jaicuri mieli powód do strachu.
- Obiecałem ci jednak trochę czarów. Już są gotowe.
- Zawsze potrafisz mnie podnieść na duchu, mały. Uwielbiam to. - Obserwowałem mury poniżej naszego odcinka. Niewiele było widać, ale wydawało się, że atak nie zaskoczy nas nie przygotowanych.
Oczywiście nie miało to znaczenia, jeśli Wirujący jest w dobrej formie.
- Murgen!
- Co?
- Za tobą.
Spojrzałem.
Ky Dam, Mówca Nyueng Bao, w asyście syna i kilku wnuków, gestem ręki pytał, czy może wejść na mury obronne. Jedynie syn był uzbrojony. Był to przygarbiony człowiek o kamiennej twarzy, o którym powiadano, że jest mistrzem walki na miecze. Skinąłem głową.
- Witaj na pokładzie.
Mówca wyglądał na co najmniej tysiąc lat starszego od Jednookiego, ale był na tyle żwawy, że wspiął się na mury bez niczyjej pomocy. Nie miał wiele do dźwigania. Z włosów pozostały jedynie nieliczne białe pasemka okalające głowę i twarz. Bladą skórę pokrywały plamy wątrobowe. Był bielszy niż którykolwiek z nas, ludzi z północy.
Skłonił się lekko.
Odpowiedziałem uprzejmie, próbując dokładnie naśladować jego ukłon. Oznaczało to szacunek dla równego sobie, co powinno mi przysporzyć parę punktów, ponieważ, aczkolwiek młodszy wiekiem, bytem tu starszy rangą, a on znajdował się na terenie Kompanii. Ja zaś byłem jej dowódcą.
Jako człowiek inteligentny czyniłem wszelkie wysiłki, aby pozostać uprzejmym dla Mówcy. Nieustannie też przypominałem ludziom, aby odnosili się z szacunkiem i wyrozumiałością do Nyueng Bao, nawet jeśli będą prowokowani. Zawsze zachęcam do bliższego przyjrzenia się zwykłym ludziom.
Nie mamy wielu przyjaciół w tych dziwnych krainach.
Ky Dam stanął zwrócony twarzą w stronę ciemnej równiny. Zachowywał dumną postawę. Wielu Jaicuri wierzyło, że jest czarodziejem. Goblin i Jednooki twierdzili, że można go nazwać czarownikiem w archaicznym znaczeniu tego słowa, czyli po prostu mądrym człowiekiem.
Stary wziął wdech, który wydawał się wzmacniać jeszcze otaczającą go aurę siły.
- Dziś będzie inaczej - odezwał się w uproszczonym tag-liańskim bez akcentu.
- Ich mistrz ukrywał swoje siły.
Mówca spojrzał ostro na mnie, a potem na Goblina i Jednookiego.
- Ach tak.
- Właśnie tak. - Zawsze chciałem to zrobić, kiedy jakiś stary pierdziel robił tajemnicze miny. Nie mogłem się powstrzymać, kiedy nadeszła taka doskonała okazja.
Wytrzeszczyłem oczy na obstawę Mówcy. Mistrz miecza wyglądał na zbyt przysadzistego i krępego, żeby mógł sprostać głoszonej o nim opinii. Wnukowie wyglądali jak większość młodych Nyueng Bao. Jak gdyby uśmiechając się czy okazując jakiekolwiek emocje, mieli utracić własne dusze. Według zaś słów Goblina, jakby ktoś wetknął im w tyłek kaktus.
Wróciłem do roboty, a Ky Dam obserwował noc. Jego obstawa nie wchodziła mi w drogę.
Pojawił się Wielki Kubeł.
- Wszystko gotowe, szefie.
Także od strony Cieniarzy dochodziły dźwięki świadczące o ich gotowości. Rogi zaczęły się nawoływać niczym byki w rui.
- Już niedługo - mruknąłem. Chociaż znając ich, mogli to odłożyć na kolejnych dwadzieścia lat. Nie miałbym nic przeciwko. Nie śpieszyło mi się.
Goniec Taglian wypadł z uliczki, z trudem łapiąc oddech i chrypiąc, że Mogaba chce się ze mną widzieć.
- Będę za niecałe pięć minut - rzuciłem mu i badawczo przyjrzałem się ciemności. - Trzymaj pozycję, Kubeł.
- Tego właśnie potrzebuje ta zgraja. Kolejnego błazna.
- Wykończę ich.
Ky Dam powiedział coś i mistrz miecza ukradkiem spojrzał w noc. Przez jedno uderzenie serca na wzgórzach zalśnił widmowy blask. Gwiazda? Odbicie gwiazdy? Nie. Noc była chłodna, mokra i zachmurzona.
- Może być więcej takich zdarzeń, niż to z pozoru wygląda, Wojowniku - powiedział Mówca.
- Może. - Wojowniku? - Ale w przeciwieństwie do Nyu-eng Bao nie jesteśmy wojownikami. Jesteśmy żołnierzami.
- Jak sobie życzysz, Żołnierzu - szybko zgodził się ze mną stary. - Wszystko może być inne, niż się wydaje. - Czyżby wpadł na to, drapiąc się na górę?
Chyba nie był zadowolony ze swoich myślowych spekulacji. Odwrócił się i pognał schodami w dół. Wnuki z trudem za nim nadążały.
- O co mu chodziło? - zapytał Kubeł.
- Nie mam pojęcia. Zostałem wezwany przez Jego Świątobliwość Księcia Kompanii. - Wchodząc na schody, zerknąłem na Jednookiego. Mały czarownik wpatrywał się we wzgórza tam, gdzie przed chwilą spoglądał Ky Dam. Na jego twarzy malowało się zaskoczenie i zatroskanie zarazem.
Nie miałem czasu o nic pytać. Nie miałem też na to ochoty.
Usłyszałem już dość złych wieści.
10
Mogaba mierzy sześć stóp i pięć cali. Nie ma na nim grama zbędnego tłuszczu. Same ścięgna i mięśnie poruszające się z nienagannym, kocim wdziękiem. Ciężko pracował na swoją kondycję, ale starał się nie rozwijać nadmiernie mięśni. Skórę ma bardzo ciemną, raczej w odcieniu głębokiego mahoniu niż hebanu. Promieniuje pewnością siebie i niewzruszoną siłą ducha.
Ma cięty dowcip, ale nigdy się nie uśmiecha. Kiedy okazuje poczucie humoru, to tylko dla uzyskania efektu i pod publiczkę. On sam tego nie czuje i prawdopodobnie nie rozumie. Nie znam bardziej zwariowanego człowieka. Interesuje go jedynie stworzenie i podtrzymanie legendy Mogaby - największego wojownika wszech czasów.
Jest niemal tak dobry, jak chciałby być, a mógłby być tak dobry, za jakiego się uważa. Nigdy nie widziałem człowieka, który dorównałby mu talentami.
Inni Narowie są niemal tak samo dobrzy i niemal tak samo zarozumiali i aroganccy.
Opinia Mogaby o sobie samym jest jego wielką słabością, ale nie sądzę, żeby ktoś potrafił mu to powiedzieć. W centrum jego rozważań był zawsze on sam i jego rosnąca sława.
Niestety, pobłażanie samemu sobie oraz samouwielbienie nie zawsze stanowią cechy zachęcające żołnierzy do wygrywania bitew.
Nie było wielkiego uczucia pomiędzy nami a Mogabą. Jego upór podzielił Kompanię na Starą Gwardię i odłam Narów. Mogaba wyobraża sobie Kompanię jako staroświecką świętą krucjatę. My, Stara Gwardia, postrzegamy ją zaś jako wielką, nieszczęśliwą rodzinę, usiłującą przetrwać w nieprzyjaznym świecie.
Ten spór byłby bardziej gorzki, gdyby nie konieczność schwytania większego, wspólnego wroga - Wirującego.
Wielu ludzi Mogaby jest przerażonych jego sposobem rozumowania.
Konował nie przestaje o tym gadać od chwili, kiedy po raz pierwszy postawił pióro na papierze. Można to nazwać kwestią formy. Nie jest to dobry sposób na sprzeczanie się ze zwierzchnikami, jak bardzo by się mylili i jakkolwiek jednostronne byłyby ich ustalenia. Próbuję osiągnąć właściwą formę.
Konował szybko wyniósł Mogabę na trzecią pozycję w Kompanii, zaraz po sobie i Pani, ze względu na jego wyjątkowe talenty. Ale to nie upoważniało Mogaby do automatycznego przejmowania dowództwa podczas ich nieobecności. Nowi kapitanowie mieli być wybierani przez wszystkich. W sytuacji, jaka panuje w Dejagore, żołnierze przeprowadzają głosowanie, czy, ich zdaniem, wybory są konieczne. Jeśli uważają, że stary kapitan stał się zbyt szalony, chory, niekompetentny, czy też istnieje jakakolwiek inna przyczyna zastąpienia go kim innym, wtedy dochodzi do wyborów.
Nie przypominam sobie żadnego wypadku w Kronikach, kiedy zasłużony kandydat zostałby przez żołnierzy odrzucony, ale jeśli wybory miałyby nastąpić dzisiaj, pewnie ustanowiono by precedens. W tajnym głosowaniu nawet wielu Narów mogłoby nie okazać zaufania Mogabie.
Podczas oblężenia nie było wyborów. Zrobiłbym wszystko, żeby do nich nie dopuścić. Mogaba mógł być szalony i można się było z nim nie zgadzać w kwestiach religii, ale tylko on był w stanie zapanować nad tysiącami tych tchórzliwych tagliańskich legionistów i utrzymać Jaicuri w ryzach. Jeśliby zachorował, zastąpiłby go Sindawe, po nim Ochiba, a potem, jeśli nie zdążyłbym się schować, ja.
Po tak długim czasie oblężenia zarówno cywile, jak i żołnierze raczej bali się Mogaby, niż go szanowali. To właśnie mnie martwi. Kroniki wykazują nieustannie, że strach jest żyzną glebą, na której wyrasta zdrada.
11
Mogaba zwoływał narady w cytadeli. Teraz jest to pokój narad wojennych, ale kiedyś zabawiała się tu czarami Władczyni Cienia. Mogaba uwielbiał wyznaczać tam spotkania ze względu na odległość, jaką my - słudzy - musieliśmy pokonywać. Nie lubił opuszczać swojej części przedstawienia, nie liczyłem więc, że wszystko odbędzie się szybko.
Był dość uprzejmy, choć od razu rzucało się w oczy, że jest to wymuszona kurtuazja.
- Otrzymałem twoją wiadomość - powiedział. - Nie jest dla mnie całkowicie jasna.
- Celowo ją zagmatwałem. Nie chciałem, żeby goniec rozpowiedział o tym po drodze.
- A zatem nie należy spodziewać się dobrych wieści - mówił dialektem Miast Klejnotów, którego Kompania nauczyła się na służbie u Syndyka Berylu. Większość z nas używała go, kiedy nie chcieliśmy być zrozumiani przez miejscowych. Mogaba zaś posługiwał się nim, ponieważ ciągle nie znał na tyle tagliańskiego, żeby obejść się bez tłumacza. Nawet w dialekcie Miast Klejnotów miał kiepski akcent.
- Zdecydowanie nie - odparłem. Przyjaciel Mogaby, Sindawe, tłumaczył dla obecnych przy rozmowie tagliańskich oficerów. - Goblin i Jednooki powiedzieli mi, że Wirujący jest już zupełnie zdrów i dziś w nocy ma zamiar urządzić powitalne przedstawienie. Nie będzie to kolejny wypad, ale wielka wojenna wyprawa.
Kilka par oczu wpatrzyło się we mnie z nadzieją, że to jeden z paskudnych kawałów, które Goblin i Jednooki uznali za szczególnie zabawny. Spojrzenie Mogaby zlodowaciało. Chciał, żebym zaprzeczył wszystkiemu pod ciężarem tego spojrzenia.
Mogaba nie ma pożytku z Goblina i Jednookiego. Stanowią kość niezgody pomiędzy nim a Starą Gwardią. Jest przekonany, że dla prawdziwych czarowników, choćby najmniejszych, nie ma miejsca pomiędzy prawdziwymi wojownikami, którzy powinni polegać na własnej sile, rozumie, harcie ducha i ewentualnie na męstwie swoich dowódców - jeśli są mężni.
Goblin i Jednooki byli czarodziejami, niechlujnymi, niezdyscyplinowanymi awanturnikami, a co gorsza absolutnie się nie zgadzali, że Mogaba to najlepsze, co mogło się zdarzyć Czarnej Kompanii.
Mogaba nienawidził Wirującego, wiedział bowiem, że Władca Cienia nigdy nie stanie z nim w szranki, aby pieśń o tej potyczce niosła się przez pokolenia.
Mogaba chciał mieć swoje miejsce w Kronikach. Pragnął z całej duszy, aby było ono znaczące. I będzie je miał, ale nie takie, jak chce.
- Masz jakieś propozycje, jak się uporać z tym zagrożeniem? - Mogaba nie okazał wzburzenia, chociaż zdrowy Wirujący oznaczał przyśpieszenie daty naszej egzekucji.
Chciałem zaproponować modły, ale Mogaba najwyraźniej nie był w nastroju do żartów.
- Obawiam się, że nie.
- Nie znajdziesz niczego w księgach?
Miał na myśli Kroniki. Konował nieźle się namęczył, żeby nakłonić Mogabę do przestudiowania ich. Konował był dobry w poszukiwaniu nowych rozwiązań, odwlekaniu decyzji i precedensach - głównie dlatego, że nigdy nie był do końca pewny swojej strategii i umiejętności dowodzenia. Mogabie natomiast nigdy nie brakowało takiej pewności. Zawsze znajdował sobie wymówkę, żeby tylko nie uczyć się historii Kompanii. Dopiero niedawno pomyślałem sobie, że prawdopodobnie nie umie ani czytać, ani pisać. W niektórych kręgach takie umiejętności uważano za niegodne mężczyzny. Może było tak pomiędzy Narami Gea-Xle, a poza tym opieka nad Kronikami należała zawsze do świętych obowiązków braci z Czarnej Kompanii.
Narowie niewiele mówili o swoich wierzeniach, chociaż wiedzieliśmy doskonale, że uważają nas za heretyków.
- Niewiele. Znaną taktyką jest odciągnięcie uwagi czarownika w kierunku innego celu, gdzie wyrządziłby mniejsze szkody. Trzyma się go tam, dopóki się nie zmęczy lub dopóki nie znajdzie się okazja, żeby podejść bliżej i poderżnąć mu gardło. To raczej nie będzie możliwe. Tym razem Wirujący zachowa więcej ostrożności. Może nawet nie wystawi nosa z obozowiska, jeśli go do tego nie zmusimy.
Mogaba skinął głową. Nie był zaskoczony.
- Sindawe?
Sindawe to jego najstarszy i najbliższy przyjaciel. Znają się od dzieciństwa. Sindawe jest teraz zastępcą Mogaby i dowódcą Pierwszego Legionu Taglian - najlepszego z tagliańskich oddziałów i najstarszego. Konował zlecił Mogabie wyszkolenie ich, kiedy tylko przybyliśmy do Taglios. Mogaba stworzył z Pierwszego ślepo posłuszne narzędzie mordu.
Sindawe może uchodzić za brata Mogaby. Czasami występuje w roli jego sumienia, a Mogaba ceni sobie jego opinię bardziej, niż powinien.
- Moglibyśmy spróbować ich przegonić... Ha! Żartowałem. Mogaba nie zrozumiał, a jeśli nawet, to nie okazał rozbawienia.
- Użyjemy artylerii, żeby go odciągnąć, gdziekolwiek jest. A jeśli dopadniemy go w polu, możemy mieć tylko nadzieję, że się nam poszczęści.
Tak właśnie zrobiliśmy podczas wielkiej bitwy, która zakończyła się uwięzieniem nas w tej pułapce. Zadziałało i nawet mieliśmy szczęście. Wpadliśmy po uszy, ale żyjemy. Nie przybliżyło nas to jednak do zlikwidowania Wirującego.
- Musimy być ciągle w ruchu - zdecydował Mogaba. - Nasza artyleria ma strzelać i uciekać. Jeśli Władca Cienia zaatakuje bezpośrednio, natychmiast się wycofamy. Dopóki jego uwaga skierowana będzie gdzie indziej, będziemy się ostrzeliwać ogniem flankowym. Nie staniemy z nim twarzą w twarz.
Mogaba spojrzał mi w oczy. Oczekiwał pomocy od Goblina i Jednookiego, ale duma nie pozwalała mu o nią prosić. W kółko powtarzał, że nie może znieść czarów i że nie ma dla nich miejsca w Czarnej Kompanii. Czary są niegodne mężczyzny i dobre tylko dla pozbawionych honoru oszustów. Powtarzał to wszędzie i za każdym razem, kiedy widział tych dwóch błaznów. Obiecywał im złote góry, aby tylko opuścili "jego" Kompanię.
Pomoc? To zabawne, jak elastyczny staje się człowiek, kiedy śmierć zagląda mu w oczy.
Do pewnego stopnia, oczywiście. Mogaba nigdy nie nazwałby rzeczy po imieniu.
Nie pojąłem jego aluzji. Nigdy tego nie robię i mam nadzieję, że doprowadza go to do szału.
- Zrobimy wszystko, co w naszej mocy. Jeśli nie podołamy, nasze nieporozumienia będą gówno warte.
Mogaba skrzywił się. Niezależnie od tego, jakim językiem się posługiwał, wojownik Narów nigdy nie używał dosadnych wyrażeń.
Dobrze, że rozmawialiśmy w dialekcie Berylu. Nasza dyskusja trwała tak długo, że tagliańscy oficerowie zaczęli powątpiewać w uprzejme tłumaczenie Sindawe. Osobom z zewnątrz staraliśmy się zawsze pokazywać naszą jednomyślność. Było to szczególnie ważne, żeby oszukać naszych zleceniodawców. Inaczej bowiem przemyśliwaliby, jak nas wykończyć, kiedy tylko uratujemy ich królewskie tyłki. To już należało do tradycji.
Licząc zaprzysiężonych braci przyjętych do szeregów, od kiedy zaczął się ten przeklęty koniec świata, Narów i Starą Gwardię, mieliśmy sześćdziesięciu dziewięciu ludzi. Dejagore broniło dziesięć tysięcy kiepsko wyszkolonych tagliańskich legionistów, trochę byłych niewolników Cieniarzy, pełnych zapału, ale nieskutecznych, i trochę jeszcze mniej skutecznych Jaicuri. Ubywało nas każdego dnia. Stare rany i nowe choroby przerzedzały nasze szeregi niczym gwałtowny atak wroga. Konował próbował uczyć ludzi higieny, ale poza samą Kompanią nigdzie nie dawało to rezultatów.
Mogaba podarował mi niewielki łuk. W ten sposób okazywano tu szacunek. Nigdy w życiu nie podziękowałby mi wprost.
Sindawe i Ochiba pochylili się razem nad raportami, które właśnie nadeszły.
- Nie ma czasu na rozmowy - oznajmił Sindawe. - Szykują się do ataku. - Mówił po tagliańsku. W przeciwieństwie do Mogaby włożył wiele wysiłku, aby przekroczyć poziom kulawego stękania. Starał się także zrozumieć kulturę i sposób myślenia Taglian, jakkolwiek byłby dziwaczny.
- A więc ruszajmy na pozycje - powiedział Mogaba. - Nie chcemy przecież rozczarować Wirującego.
Widać było, że pali się do walki. Był bardzo podniecony. Wybrał metodę ograniczającą przyjacielskie przestrogi.
Wyszedłem bez słowa, nie czekając na pozwolenie.
Mogaba wie, że nie uważam go za swego Kapitana. Rzadko o tym rozmawialiśmy. Nie uznam go bez oficjalnego głosowania, ale mimo to nie zgadzał się na wybory. Podejrzewam, że boi się, iż jego popularność nie wystarcza do tej roli.
Nie będę naciskał. Równie dobrze Stara Gwardia mogłaby wybrać mnie, a nie chciałem tej roboty. Nie miałem wystarczających kwalifikacji.
Znam swoje ograniczenia. Nie jestem przywódcą. Do diabła! Nie potrafię nawet dobrze prowadzić Kronik. Nie mam pojęcia, jak radził sobie z tym Konował, mając na głowie jeszcze milion innych obowiązków.
Biegłem przez całą drogę do swego odcinka na murach.
12
Poczułem uderzenie jakby niewielkiego i bezszelestnego podmuchu ciemności, która wynurzyła się z nocy i znikąd. Pochłonął mnie i nikt wokół tego nie zauważył. Porwał moją duszę i pociągnął ją za sobą. Wszedłem w ciemność. No, chłopcze, pomyślałem sobie. Władca Cienia powraca w wielkim stylu, co?
Nigdy przedtem nie spotkałem się z czymś takim.
Ale dlaczego przyszedł po mnie? Było paru graczy mniej znaczących ode mnie.
13
Zostałem przywołany i nie mogłem się oprzeć temu wezwaniu. Walczyłem, ale szybko zdałem sobie sprawę, że tak naprawdę nie pragnę wygrać tej bitwy.
Czułem się zagubiony. Nie wiedziałem, co się dzieje. Byłem śpiący... A może to wszystko z braku snu?
Czyjś głos zawołał mnie po imieniu. Brzmiał jakby znajomo.
- Murgen! Wracaj do domu, Murgen! - Poczułem gwałtowny ruch, prawdopodobnie spowodowany podmuchem. - No, Murgen! Musisz z tym walczyć.
Co takiego?
- Wraca. Wraca!
Jęknąłem. Wiedziałem już, kim jestem, ale nie wiedziałem gdzie i dlaczego, ani do kogo należy głos.
- Wstaję! - próbowałem powiedzieć. To musi być jakaś musztra. - Już wstaję, do cholery!
Spróbowałem, ale mięśnie nie chciały mnie unieść.
Były sztywne.
Jakieś ręce ciągnęły mnie za ramiona.
- Postawcie go. Niech chodzi - odezwał się inny głos.
- Musimy znaleźć sposób na rozpoznawanie tych ataków, zanim się zaczną - stwierdził poprzedni.
- Jestem otwarty na wszelkie sugestie.
- To ty jesteś lekarzem.
- Ale to nie jest choroba, Goblin. A to ty jesteś czarodziejem.
- Ale to też nie są czary, szefie.
- No więc, co to, do cholery, jest?
- W każdym razie nie przypomina to żadnych czarów. Nigdy nie widziałem czegoś takiego ani o tym nie słyszałem.
Postawili mnie na nogach. Kolana odmawiały mi posłuszeństwa, ale oni nie pozwolili mi upaść.
Otworzyłem jedno oko. Zobaczyłem Goblina i Starego. Ale przecież Stary nie żyje...
- Sądzę, że wróciłem - spróbowałem coś powiedzieć i tym razem mi się udało. Słowa brzmiały bełkotliwie, ale zrozumieli mnie.
- Mamy go - powiedział Goblin.
- Niech chodzi.
- On nie jest pijany, Konował. Wrócił. Jest przytomny. Może się tu przytrzymać. Możesz, Murgen?
- Tak, jestem tutaj. Nie odpłynę, póki jestem przytomny. - Gdzie było to "tutaj"? Rozejrzałem się. A, tu. Znowu.
- Co się stało? - zapytał Stary.
- Znowu wciągnęło mnie w przeszłość.
- Dejagore?
- To zawsze jest Dejagore. W dniu, w którym wróciłeś. W dniu, w którym spotkałem Sarie. Konował odchrząknął.
- Za każdym razem to mniej boli. Ta podróż nie była zła, ale wiele się traci z powodu bólu. Nie widziałem tam połowy tego koszmaru, jaki znam.
- Może to dobrze. Może gdybyś mógł wszystko z siebie zrzucić, wyszedłbyś z tego.
- Nie jestem szalony, Konował. Sam sobie tego nie robię.
- Coraz trudniej sprowadzić go z powrotem. Tym razem nie poradziłby sobie bez nas - powiedział Goblin.
Teraz była moja kolej na chrząknięcie. Byłem w stanie ciągle na nowo oglądać i przeżywać najboleśniejszy okres mojego życia.
Goblin nie odgadł najgorszego. Jeszcze nie wróciłem. Wyciągnęli mnie na powierzchnię z najgłębszych czeluści mojego wczoraj, ale nie wróciłem do domu. To była także przeszłość, ale tym razem byłem świadomy swego przemieszczenia. Wiedziałem też, co za czort czai się w mojej przyszłości.
- Jak to było? - Goblin za każdym razem tak się we mnie wpatrywał, jakby jakiś nieświadomy tik na mojej twarzy mógł podpowiedzieć mu rozwiązanie tej zagadki i uleczyć mnie. Konował swoim zwyczajem oparł się o ścianę, zadowolony, że mówię.
- Tak jak zawsze. Tylko mniej bolesne. Chociaż tym razem na początku nie byłem naprawdę sobą. Było jakoś inaczej. Byłem jedynie głosem pozbawionym ciała. Jakby punktem widzenia wskazującym drogę przechodniowi bez twarzy.
- Także bez ciała? - zapytał Konował. To urozmaicenie wyraźnie go zainteresowało.
- Nie. Ktoś tam był. Postać bez twarzy.
Goblin i Konował wymienili zatroskane spojrzenia.
- Jakiej płci? - indagował mnie dalej Konował.
- Trudno powiedzieć. Ale nie był to Człowiek Bez Twarzy. Nie sądzę, żeby to był ktoś z naszej przeszłości. Mógł zrodzić się tylko w mojej głowie. Może sam rozpadłem się na kawałki, żeby nie znosić naraz tyle bólu.
Goblin pokręcił głową. Nie wierzył.
- To nie byłeś ty, Murgen. Ktoś to robi. Musimy wiedzieć kto, ale przede wszystkim dlaczego i dlaczego właśnie tobie. Uchwyciłeś jakieś wskazówki? Jak to przyszło? Spróbuj coś bliżej określić. Najdrobniejszy szczegół może nam dać punkt zaczepienia.
- Byłem nieświadomy, kiedy to się zaczęło. Wciągało mnie stopniowo. Potem byłem znowu Murgenem przeżywającym to wszystko na nowo i próbującym umiejscowić to w Kronikach, ale w ogóle nie znałem przyszłości. Pamiętasz, jak pływałeś, kiedy byłeś dzieckiem? Kiedy ktoś wyskakiwał z wody za twoimi plecami i próbował cię przytopić? Wyskakiwał wysoko w górę, kładł ci ręce na czubku głowy i przygniatał cię całym ciężarem? Jeśli woda była głęboka, to zamiast iść prosto na dno, miotałeś się i powoli opadałeś? Właśnie tak się to odbyło. Tylko kiedy opadłem na dno, nie mogłem już wypłynąć na powierzchnię. Zapomniałem, że przecież robiłem to już przedtem nieskończoną ilość razy. Może gdybym mógł sobie przypomnieć przyszłość, potrafiłbym zmienić bieg rzeczy, albo przynajmniej zrobiłbym dodatkowe kopie moich ksiąg, tak żeby nie...
- Co takiego? - Konował ożywił się. Wspomnij tylko Kroniki, a już zyskujesz sobie jego niepodzielną uwagę. - Co to było?
Czyżby zdał sobie sprawę, że pamiętam przyszłość? W takim razie moje tomy Kronik wciąż były bezpieczne.
Poczułem przypływ strachu i bólu, a za nimi podążyła rozpacz. Pomimo skoków w przeszłość i powrotów tutaj nie mogłem niczego powstrzymać. Żadna moc ducha ani siła woli nie odmieni biegu tej rzeki i nie cofnie koszmaru.
Przez chwilę nie byłem w stanie mówić, tak wiele miałem do powiedzenia naraz.
- Przyszliście tutaj przez Las Przeznaczenia, prawda? - zdołałem wybełkotać. Pamiętałem tę noc i przemierzałem ten kraj wystarczająco często, aby nieźle poznać teren. Krajobraz zmienia się tutaj nieznacznie za każdym razem, ale w końcu i tak czas staje się tą samą, nieubłaganą rzeką.
Gdybym przymknął oczy, mógłbym niemal zobaczyć duchy innych wcieleń prowadzące kolejno te same dialogi.
- Las? - Konował był zaskoczony.
- Chcesz, żebym zaprowadził Kompanię do Lasu Przeznaczenia, tak? Czas na jakieś święto Kłamców. Sądzisz, że tym razem może się tam pokazać sam Narayan Singh. Sądzisz, że to dobra okazja, żeby go złapać. Jego albo kogokolwiek, kto wie, gdzie ukryto twoje dziecko. Co gorsza, sądzisz, że trafi się okazja, aby zabić wielu z nich i jeszcze bardziej ich osłabić.
Konował był nieprzejednany w swoim postanowieniu zlikwidowania Kłamców. Bardziej nawet niż Pani, a z nich dwojga to ona została bardziej znieważona. Dawno temu pragnął, aby za jego życia zakończył się cykl historii Czarnej Kompanii. Chciał być Kapitanem, kiedy Kompania powróci do Khatovaru. Nadal o tym marzy, ale sen zamienił się w koszmar i odsunął na bok te plany. Koszmar domaga się spełnienia. Dopóki rozpina wokół swą pajęczą sieć strachu, bólu, okrucieństwa i zemsty, dopóty Khatovar pozostaje jedynie ucieczką, a nie celem przeznaczenia.
- Skąd mogłeś wiedzieć o lesie? - Konował spoglądał na mnie niepewnie.
- Wróciłem z tą wiedzą. - To była prawda, ale co innego rozumieliśmy przez "powrót".
- Zabierzesz tam ludzi?
- Muszę.
Teraz i Goblin dziwnie na mnie spojrzał.
Zrobię to. Wiedziałem, jak się to wszystko potoczy, ale nie mogłem im powiedzieć. W mojej głowie walczyły teraz ze sobą dwa fronty. Jeden myślał o nich, a drugi ciągnął za liny i refował żagle.
- Już dobrze - powiedziałem im. - Myślę, że jest sposób na te ataki. A przynajmniej, żebym nie odchodził tak daleko w przeszłość. Ale nie mogę tego powstrzymać. - Chętnie bym się nimi podzielił. Nie miałem ochoty potykać się ciągle o krawędź czasu i spadać w przeszłość w te mroczne i aż nazbyt realne sny o Dejagore. Nawet jeśli byłem ślepy na panujący tam koszmar i okrucieństwo.
Konował chciał coś powiedzieć.
- Za dziesięć minut będę na dole - przerwałem mu.
Nie mogłem powiedzieć im niczego wprost, ale może uda mi się dać coś do zrozumienia.
Wiedziałem jednak, że niczego to nie zmieni. Najgorszym koszmarem było czekanie i świadomość własnej bezsilności.
Zrobię, co w mojej mocy, kiedy będziemy w lesie. Może tym razem, choćby przypadkiem, coś potoczy się innym torem. Gdybym mógł sobie przypomnieć przyszłość na tyle, żeby uczynić właściwy ruch.
Ty, kimkolwiek jesteś i gdziekolwiek jesteś, nadal wciągasz mnie w odmęty bólu. Dlaczego to robisz? Czego chcesz? Kim jesteś? Czym jesteś?
Odpowiedź, jak zwykle, nie nadeszła.
14
Kąsał nas wściekły wiatr. Drżąc, otuliliśmy się kocami, zupełnie pozbawieni zapału, jak faceci, którzy nie wiedzą, co się z nimi stanie. Chyba nikt z nas nie miał ochoty przebywać w tym przeklętym lesie.
Wciąż coś mi umykało. Jakieś uczucie, gdzieś głęboko, mówiło mi, że nadszedł decydujący moment i coś trzeba natychmiast zrobić. Że kryje się za tym dużo więcej, niż mogę sobie wyobrazić.
Niewidoczne drzewa skrzypiały i trzeszczały. Wiatr wył i jęczał. Łatwo było puścić wodze wyobraźni i ujrzeć tysiące torturowanych i pomordowanych w tym miejscu. W zawodzeniu wichru można było niemal usłyszeć ich jęki i nigdy nie wysłuchane błagania o litość. Można się było spodziewać widoku okaleczonych trupów, zmartwychwstałych, aby zażądać pomsty na żyjących.
Udawałem bohatera, ale nie mogłem powstrzymać drżenia. Mocniej naciągnąłem na siebie koc. Nie pomogło.
- Co za zapach! - prychnął Jednooki, jakby cała sytuacja nie robiła na nim wrażenia. - Jeśli ten dureń, Goblin, nie przestanie pierdzieć, spuszczę mu portki i wetknę w tyłek kawał lodu.
- Pomysłowe.
- Nie bądź taki mądrutki, Dzieciaku. Ja...
Mocny podmuch wiatru porwał ze sobą dalszy ciąg wypowiedzi Jednookiego.
To nie zimno wprawiało nas w drżenie, chociaż nikt by się do tego nie przyznał. Działało tak na nas to miejsce, czekające nas zadanie i wiszące nad nami ciężkie chmury, okradające nas nawet ze skromnego towarzystwa gwiazd.
Było paskudnie ciemno, a Dusiciele mogli się już zaprzyjaźnić z człowiekiem, który władał cieniem. Mały ptaszek przyniósł wiadomość. A właściwie wielkie, czarne ptaszysko.
- Za długo już siedzimy w mieście - burknąłem. Jednooki nie odezwał się, a Thai Dei odpowiedział jakimś pomrukiem. Dla tego Nyueng Bao był to rodzaj mowy.
Wiatr przyniósł odgłos skradających się kroków.
- Niech cię szlag, Goblin! - warknął Jednooki. - Przestań się tłuc. Chcesz, żeby cały cholerny świat dowiedział się, że tu jesteś? - Nie szkodzi, że nikt nie mógł usłyszeć Goblina już pięć stóp dalej, nawet gdyby tańczył. Jednooki nie życzył sobie, być ograniczany przez logikę myślenia.
Goblin przykucnął przede mną. Jego drobne, żółte zęby szczękały cicho.
- Wszystko gotowe - mruknął. - Jak tylko ty będziesz gotowy.
- A zatem do roboty. Zanim włączy mi się zdrowy rozsądek - jęknąłem, wstając. Trzasnęło mi w kolanach. Mięśnie miałem zesztywniałe. Zakląłem. Byłem za stary na takie głupstwa, choć w wieku trzydziestu czterech lat wciąż byłem dla bandy niemowlakiem. - Ruszamy - odezwałem się na tyle głośno, żeby wszyscy mnie usłyszeli. W ciemności nie dało się używać mowy znaków.
Staliśmy z wiatrem i Goblin znowu się popisał. Nie hałas był tu problemem.
Ludzie znikali po cichu, jeden po drugim. Ze zdumieniem odkryłem, że jestem sam ze swoją obstawą. Także ruszyliśmy naprzód. Thai Dei osłaniał tyły. Noc mu nie przeszkadzała. Być może miał koci wzrok.
Miałem bardzo mieszane uczucia. Po raz pierwszy prowadziłem wypad. Nie miałem pewności, czy byłem poza Dejagore wystarczająco długo, aby nim pokierować. Zalazłem cieniom za skórę i ciągle jeszcze byłem potwornie podejrzliwy w stosunku do wszystkich spoza Kompanii. Sam nie wiedziałem dlaczego. Ale Konował nalegał. Przekradałem się więc przez ciemny, paskudny las z soplami lodu zwisającymi ze strzelby i kierowałem pierwszą po wielu latach wyłączną akcją Kompanii. Po zastanowieniu stwierdziłem jednak, że przecież nie była to czysta Kompania. Każdy z moich chłopców miał swoją obstawę.
Odsunąłem na bok te rozważania, ruszając po prostu naprzód. Do diabła! I tak było już za późno, żeby cokolwiek powstrzymać.
Przestałem się martwić o siebie, a zacząłem rozmyślać, jak też damy sobie radę po wypadzie. Jeśli spieprzymy sprawę, nie będzie można zrzucić winy na zdradę Taglian, ich warcholstwo czy nieudolność, którymi zazwyczaj tłumaczono się w takich wypadkach.
Dotarłem do grzbietu niskiego wzniesienia. Ręce miałem skostniałe, ale poza tym cały byłem mokry od potu. Przede mną zamigotało światło. To Kłamcy, te szczęśliwe gnojki, palili ognisko, żeby się ogrzać. Przystanąłem, żeby posłuchać. Nic.
Skąd Stary wiedział, że przywódcy bandy Dusicieli zbiorą się tutaj właśnie na ten festyn? Czasami ta jego wiedza była wprost przerażająca. Może wmieszała się w to Pani, a może miał jakiś magiczny talent, o którym nikomu nie mówił.
- Niedługo się dowiemy, czy Goblin jeszcze ma talent - zauważyłem.
Thai Dei nie zmarnował na odpowiedź swego cennego pomruku. Cisza była wystarczającym komentarzem.
Miało tam być około trzydziestu do czterdziestu najważniejszych Kłamców. Ścigaliśmy ich bez wytchnienia, od kiedy Narayan porwał dziecko Pani i Konowała. Stary usunął ze słownika Kompanii pojęcie miłosierdzia. Przystawało to doskonale do filozofii Kłamców, chociaż założyłbym się o cokolwiek, że ci tam niedługo zmienią zdanie.
Goblin nie utracił swych zdolności. Straże spały. Mimo to, nieuchronnie, wszystko zmierzało w niewłaściwym kierunku.
Byłem pięćdziesiąt stóp od wiaty, przekradając się wzdłuż tego wyjątkowo wielkiego i brzydkiego schronienia, kiedy ktoś zaczął nagle tupać i podskakiwać, jakby goniły go wszystkie diabły piekieł. Uginał się pod ciężarem ogromnego toboła, w którym coś się wierciło i popiskiwało.
- Narayan Singh! - rozpoznałem go natychmiast. - Stój!
Świetnie, Murgen. Zatrzymaj go siłą swojego głosu.
Reszta ludzi też go rozpoznała. Podniósł się wrzask. Nie mogliśmy uwierzyć własnemu szczęściu, chociaż uprzedzano mnie, że może nas tu czekać niezły kąsek. Singh był numerem jeden pomiędzy Kłamcami, a Pani i Kapitan chętnie zabijaliby go na raty latami.
Tobołek musiał być ich córką.
Wywrzaskiwałem rozkazy, ale każdy robił to, co uważał za stosowne. Większość pognała za Singhiem. Rakieta obudziła pozostałych Kłamców. Najszybsi próbowali uciekać.
Na szczęście paru ludzi zostało na swoich miejscach.
- Ciepło ci teraz? - zapytał Goblin. Wciągnąłem gwałtownie powietrze, obserwując, jak Thai Dei wciska wąskie ostrze w oczodół otumanionego snem Dusiciela. Thai Dei nie podrzynał gardeł. Nie lubił bałaganu.
Było po wszystkim.
- Ilu mamy? Ilu uciekło? - Patrzyłem w kierunku, gdzie umknął Singh. Cisza nie obiecywała zbyt wiele. Ludzie darliby się z radości, gdyby go złapali.
Psiakrew! Gdybym mógł zawlec go do Taglios... Gdyby babcia miała wąsy.
- Nie zabijajcie wszystkich. Ktoś musi nam opowiadać bajki na dobranoc. Jednooki, jak, do ciężkiej cholery, Singh mógł wiedzieć, że tu jesteśmy?
Karzeł wzruszył ramionami.
- Nie wiem. Może jego bogini kazała mu zabrać stąd tyłek.
- Daruj sobie. Kina nie miała z tym nic wspólnego. - Nie byłem jednak taki pewny. Czasami trudno jest nie wierzyć. Thai Dei uczynił znak dłonią.
- Zgadza się - powiedziałem. - To samo sobie pomyślałem. Jednooki spojrzał zaskoczony.
- Co takiego? - zrzędził Goblin. Moi czarodzieje. Zawsze najlepsi.
- Czasami zastanawiam się, czy znaleźlibyście własne kutasy bez posługiwania się mapą. Szałas, staruszkowie. Szałas. Czy wygląda jak obrzydliwa chałupa w sam raz dla karła - mordercy i dzieciaka, który wspinając się na palce, mógłby ugryźć cię raptem w kolano? Czy też jest na tyle duży, aby pomieścić świętego i córkę bogini?
Jednooki zaprezentował paskudny grymas.
- Nikt już nie wychodził? Chcesz, żeby zaczęło się palić?
Zanim zdążyłem odpowiedzieć, Goblin zaskowyczał. Odwróciłem się błyskawicznie. Bezkształtna ciemność, widzialna jedynie dzięki światłu ogniska, wynurzała się z wejścia do szałasu. Potem padłem na ziemię powalony przez Thai Deia. Nad moją głową buchnęły płomienie i zatrzeszczały błyskawice. Zewsząd nadlatywały kule ognia.
Mordercza ciemność jakby straciła swoją moc, po czym się rozpadła.
To z jej powodu drżeliśmy przed atakiem. Ale tę rundę wygraliśmy.
- Zobaczmy, co złapaliśmy. - Usiadłem, zaciskając palce. - To powinno być interesujące.
Moi ludzie rozwalili szałas. Odkryli w nim pół tuzina pomarszczonych ludzików, brązowych jak orzeszki.
- Tkacze cienia. Razem z Dusicielami. Czyż to nie ciekawe? Starowinki wybełkotały, że chcą się poddać. Natknęliśmy się już na ten gatunek. Nie odznaczali się wielkim bohaterstwem.
- Ci Cieniarze są dobrzy w tym swoim "poddajemy się" - warknął żołnierz zwany Wishbone. - Każdy chyba ćwiczy bez przerwy właściwe tagliańskie zwroty.
- Z wyjątkiem Długiego Cienia - przypomniałem mu. - Dziękuję - zwróciłem się do Thai Deia.
Wzruszył ramionami. Był to gest nieznany Nyueng Bao. Czasami jednak docierało do niego coś ze świata.
- Sahra by tego pragnęła.
A to był cały Nyueng Bao. Raczej zwali wszystko na zachcianki swojej siostry, niż wspomni o obowiązku, powinnościach, czy choćby przyjaźni.
- Co mamy zrobić z tymi facetami? - zapytał Wishbone. - Są nam do czegoś potrzebni?
- Oszczędźcie dwóch. Najstarszego i jeszcze jakiegoś. Goblin, nie powiedziałeś jeszcze, ilu uciekło.
- Trzech. Wliczając w to Singha, bez dziecka. Ale złapiemy przynajmniej jednego, zakładając, że schował się gdzieś w tych krzakach.
- Zbierz ich. Odprowadzę ich do Starego.
- Daj im trochę władzy, a zmienią się w hetmanów - zaskrzeczał sarkastycznie Jednooki. - Pamiętam tego dzieciaka, kiedy latał jeszcze na bosaka po kozich bobkach i nie wiedział, do czego służą buty. - W jego oczach nie zauważyłem rozbawienia. Śledził każdy mój ruch niczym jastrząb. A raczej jak wrona, chociaż tej nocy nie krążyły wokół nas. Jakikolwiek eksperyment przeprowadzili Goblin i Jednooki na tym terenie, odniósł on całkowity sukces.
- Wyluzuj się, Murgen - zaproponował Goblin. - Zajmiemy się wszystkim. Może byście ruszyli swoje leniwe dupska i przynieśli drzewa na ognisko? - Zaczął krążyć wokół schwytanych Kłamców w przeciwnym kierunku niż Jednooki.
Mieli rację. Za bardzo się przejąłem pod wpływem napięcia. Byłem teraz o tysiąc lat starszy. Przetrwanie w Dejagore nie było łatwe. Ale reszta z nas także przez to przeszła. Widzieli rzeź niewinnych ludzi, jaką urządził Mogaba. Przeżyli zarazy i epidemie. Widzieli akty kanibalizmu i ofiary składane z ludzi, zdrajców, donosicieli i całą resztę innych potworności. I nie pozwolili, aby zawładnęły nimi nocne koszmary.
Muszę nad tym zapanować. Muszę odnaleźć jakiś emocjonalny dystans i właściwą perspektywę. Lecz wewnątrz mnie działo się coś niezrozumiałego, nad czym nie potrafiłem zapanować. Czasami czułem, że jest kilku Murgenów, którzy siedząc za moimi plecami, obserwują każdy mój ruch. Wszystko się mieszało. Może nie było dla mnie nadziei na odzyskanie psychicznej równowagi.
Wrócił Goblin, dumny jak paw. Wraz z Jednookim prowadził jakiegoś mężczyznę - sama skóra i kości. Niewielu Kłamców miało się dobrze w tych czasach. Nie mieli nigdzie przyjaciół. Tępiono ich jak szkodniki.
- Mamy prawdziwego czerwonorękiego, Murgen. - Goblin zaprezentował swój ropuszy uśmiech. - Autentyczny czarny z czerwoną dłonią. Co ty na to?
Cieplej mi się zrobiło na sercu. Więzień był naprawdę Dusicielem wysokiej rangi. Czerwona dłoń oznaczała, że jest tu od czasów, kiedy Narayan Singh oszukał Panią, mówiąc jej, że stanowi obiekt kultu Dusicieli, podczas gdy oni czcili naprawdę jej nie narodzone dziecko, które miało być córką ich bogini Kiny.
Pani jednak także użyła podstępu i naznaczyła wszystkich Dusicieli czerwoną dłonią, tak żeby później nie mogli się niczego wyprzeć. Na próżno próbowali usunąć zabarwienie. Pomogłaby jedynie amputacja, ale jednoręki Dusiciel nie zdołałby posłużyć się rumlem - szarfą, która była narzędziem świętego fachu Dusicieli.
- Stary będzie zadowolony. - Czerwonoręki będzie przecież wiedział, co kryje się za parawanem jego wyznania.
Podszedłem bliżej ognia. Thai Dei pomógł rozlokować zbędnych tkaczy cienia i przykucnął przy mnie. Jak bardzo odmieniło go Dejagore? Mam wrażenie, że nawet jako mały berbeć był zimny, milczący i bezlitosny.
Zauważyłem, że Goblin nadal mnie obserwuje z kąta, udając, że robi coś innego. Czego oni z Jednookim tak wypatrywali?
Karzeł wyciągnął przed siebie ręce.
- Dobry ogień.
15
Paranoja weszła nam widać w krew. Staliśmy się nowymi Nyueng Bao. Nikomu nie ufaliśmy. Nikomu spoza Czarnej Kompanii nie mówiliśmy, co robimy, dopóki nie byliśmy pewni reakcji. Zależało nam zwłaszcza na ukryciu wszystkiego w głębokim mroku przed Prahbrindrahem Drahem i jego siostrą Radishą Drah.
Absolutnie nie można im było zaufać, chyba że w grę wchodziły ich własne interesy.
Przemyciłem swoich więźniów do miasta i ukryłem ich w magazynie nad rzeką - miejscu o bardzo charakterystycznym zapachu. Przyjaźni Kompanii Shadarowie łowili tam ryby. Moi ludzie rozeszli się po swoich rodzinach albo poszli na piwo. Byłem zadowolony. Jednym szybkim pchnięciem przerzedziliśmy dowództwo Kłamców. O mały włos nie dopadliśmy tego diabła, Narayana Singha. Byłem na odległość splunięcia od dziecka Konowała. Z czystym sumieniem mogłem mu donieść, że nic jej nie jest.
Thai Dei rzucił więźniów na kolana i zmarszczył nos.
- Masz rację - zgodziłem się z nim. - Ale to miejsce nie cuchnie nawet w połowie tak strasznie jak twoje bagno. - Taglios rościło sobie prawo do delty rzeki, lecz Nyueng Bao nie zgadzali się na to.
Thai Dei chrząknął. Umiał przyjąć żart jak każdy normalny facet.
Nie wygląda okazale. Jest stopę niższy ode mnie. Przewyższam go także wagą o osiem funtów. No i jestem dużo ładniejszy. Ma byle jak ostrzyżone, czarne włosy, które sterczą na wszystkie strony jak niechlujna strzecha. Chudy, z zapadniętymi policzkami, milczący i zgryźliwy Thai Dei jest bardzo nieapetyczny. W każdym razie robi, co do niego należy.
Właściciel rybiarni, Shadar, przyprowadził do nas Kapitana. Konował był coraz starszy. Będziemy musieli zacząć zwracać się do niego "Szefie" albo jakoś tak. Nie można przecież nazywać Kapitana "Starym", kiedy naprawdę jest stary.
Był ubrany w strój shadarskiej konnicy. Turban, broda i proste, szare ubranie. Spojrzał chłodno na Thai Deia. Sam nigdy nie miał obstawy Nyueng Bao. Nie chciał o tym słyszeć, mimo że musiał się maskować, ilekroć chciał wyjść sam na ulicę. Goryle nie należą do tradycji. Konował jest uparty, jeżeli w grę wchodzi tradycja Kompanii.
Do diabła, wszyscy oficerowie Władcy Cienia zatrudniali goryli. Niektórzy nawet kilku. Nie przeżyliby bez nich.
Thai Dei spokojnie odwzajemnił spojrzenie Konowała. Obecność wielkiego dyktatora nie robiła na nim wrażenia. Pewnie powiedziałby: Ja jestem jeden i on jest jeden. Czyli jest po równo.
- Opowiadaj. - Konował przejrzał moje łupy. Opowiedziałem więc wszystko.
- Zgubiłem jednak Narayana - kończyłem relację. - Byłem blisko, ale ten gnojek ma chyba anioła stróża. W żaden sposób nie powinien się wyrwać z zaklęcia Goblina. Ścigaliśmy go przez dwa dni, ale nawet Goblin i Jednooki nie zdołali trafić na jego ślad.
- Ktoś mu pomógł. Może anioł stróż, a może jego nowy kumpel Władca Cienia.
- Jak trafili z powrotem do lasu? Skąd wiedziałeś, że tam będą?
Już myślałem, że powie, iż usłyszał to od wielkiego czarnego ptaka.
Wrony są już mniej liczne, ale wciąż wszędzie mu towarzyszą. Mówi do nich, a czasami one także do niego przemawiają.
- Musieli kiedyś przyjść, Murgen. Są niewolnikami swojej religii.
Ale dlaczego akurat na to właśnie Święto Świateł? Skąd wiedziałeś?
Nie naciskałem. Nie naciska się Konowała. Na starość robi się tajemniczy i dziwaczeje. W swoich własnych Kronikach nie zawsze mówi całą prawdę o osobistych sprawach. Zwłaszcza o swoim wieku.
Kopnął tkacza cienia.
- Jeden z pupilków Długiego Cienia. Mały szpieg. Nie myślałem, że ma ich na tyle, aby mógł sobie pozwolić na ich utratę.
- Raczej się nie spodziewał, że na nich wpadniemy. Konował spróbował się uśmiechnąć, ale wyszedł mu paskudny, sarkastyczny grymas.
- Czeka go zatem wiele niespodzianek. - Kopnął więźnia. - Nie ukrywajmy ich. Zabierzmy ich do pałacu. O co chodzi?
Na plecach poczułem lodowaty podmuch, jakbym znowu się znalazł w Lesie Przeznaczenia. Nie wiem dlaczego, ale miałem złe przeczucia.
- Nie wiem. Ty jesteś szefem. Czy chcesz coś specjalnego do Kronik?
- Ty jesteś teraz Kronikarzem, Murgen. Napisz, co musisz napisać. Zawsze mogę coś sprostować.
Nie sądzę. Wysyłałem wszystko, ale nie wierzę, że było czytane.
- Co z tym wypadem? - zapytał.
- Było tam zimniej niż w przeręblu.
- I ten chodzący wór wielbłądziego gówna, Narayan Singh, znowu się nam wymknął. I to właśnie napiszesz. On i jemu podobni będą się nam plątać po życiorysie, dopóki go nie usmażymy. Mam nadzieję. Widziałeś ją? Nic jej nie jest?
- Tak naprawdę widziałem tylko tobół, który dźwigał Singh. Myślę, że to była ona.
- To musiała być ona. On nigdy nie spuszcza z niej wzroku. - Udawał twardziela. - Zaprowadź ich do pałacu. - Znowu poczułem uderzenie chłodu. - Dam znać strażom, że nadchodzicie.
Thai Dei spojrzał na mnie, a ja na niego. To może być trudne. Ludzie na ulicach rozpoznają więźniów. Może mają tu przyjaciół. Z pewnością mają tu także tysiące wrogów. Mogliby nie przeżyć tej wycieczki. Oni albo my.
- Pozdrów ode mnie żonę. Mam nadzieję, że podoba się jej nowa siedziba - odezwał się Stary.
- Jasne. - Zadrżałem. Thai Dei spojrzał na mnie spode łba. Konował wyjął zwój papieru.
- To przyszło od Pani, kiedy wyszliście. Do Kronik.
- Ktoś musiał umrzeć.
- Przytnij i opraw - wyszczerzył zęby. - Ale nie dodawaj jej zbyt wielu cnót. Nie znoszę, kiedy rzuca we mnie moimi argumentami.
- Pierwsze słyszę.
- Jednooki sądzi, że wie, gdzie zostawił papiery. Dowiedział się, kiedy usłyszał, że będzie musiał prowadzić Kroniki.
- A to już słyszałem.
Konował ponownie wyszczerzył zęby i odszedł.
16
Pięciuset ludzi i pięć słoni roiło się wokół nie dokończonej barykady. Najbliższa przyjazna placówka leżała o dzień forsownego marszu na północ. Łopaty wgryzały się w ziemię, dudniły młoty. Słonie zrzucały deski z wozów i pomagały ustawić je pionowo. Jedynie woły stały leniwie w swoich jarzmach.
Ta bezimienna jeszcze placówka istniała zaledwie jeden dzień i była najnowszym punktem w wytrwałym marszu Taglian w głąb Krainy Cienia. Ukończono jedynie wieżę. Widać stąd było dokładnie cały południowy horyzont. W powietrzu wyczuwało się napięcie, jakby ciężar odoru śmierci i ostrzeżenie.
Żołnierze byli samymi weteranami. Nie mieli zamiaru się załamywać. Każdy wykształcił w sobie umiejętność oczekiwania na zwycięstwo.
Wartownik spoglądał niewzruszenie.
- Kapitanie!
Mężczyzna wyróżniający się kolorem ubrania opuścił szpadel i spojrzał w górę. Jego prawdziwe imię brzmiało Cato Dahlia. Czarna Kompania nazywała go Wielki Kubeł. W swoim rodzinnym mieście był poszukiwany za drobne kradzieże, a tutaj stał się doradcą i dowódcą batalionu tagliańskich komandosów. Był twardy. Zyskał uznanie za wykonywanie swoich zadań bez strat w ludziach.
Posapując, Kubeł wgramolił się na platformę obserwacyjną.
- Co tam masz?
Strażnik wskazał palcem, a kapitan przymrużył oczy.
- Pomóż mi, synu. Moje oczy nie są już takie jak dawniej. - Widział jedynie niskie, przygarbione grzbiety Wzgórz Loghra, nad którymi wisiały porozrzucane chmury.
- Proszę spojrzeć.
Kubeł ufał swoim żołnierzom. Wybierał ich starannie. Spojrzał więc.
Jedna, niewielka chmura wisiała jakby niżej od innych, ciągnąc za sobą ukośny cień. Mała szelma zmierzała w kierunku przeciwnym do reszty rodzinki.
- Zmierza prosto na nas?
- Na to wygląda, sir.
Kubeł polegał na swojej intuicji. Dobrze mu służyła podczas tej wojny bez większych bitew. A intuicja mówiła mu, że ta chmura jest niebezpieczna.
Zszedł z platformy i rozesłał gońców, aby wszyscy byli przygotowani na atak. Ludzie z kampanii budowlanej, mimo iż nie byli zaciężnymi żołnierzami, nie chcieli się wycofać. Czasami reputacja Kubła obracała się przeciwko niemu. Jego komandosi bogacili się, kursując przez granicę. Inni chcieli tego samego.
Kubeł poszedł na kompromis. Wysłał jeden pluton na północ wraz ze zwierzętami, zbyt cennymi, aby ryzykować ich utratę, a reszta robotników została. Wprowadzili swoje wozy w wyrwy w barykadzie.
Chmura zbliżała się wytrwale. Nic nie można było zobaczyć we wnętrzu jej cienia i warkoczu padającego deszczu. Przed nią podążał chłód. Tagliańscy żołnierze drżeli i podskakiwali w miejscu, żeby się rozgrzać.
Dwieście jardów za rowem dwóch ludzi trzęsło się w przykrytych, niewidocznych z zewnątrz dołach, oświetlonych specjalnymi świecami. Jeden trzymał wartę.
Nadchodziły ciemność i deszcz. Kilka jardów dalej ulewa przechodziła w mżawkę. Pojawili się ludzie. Wyglądali staro i żałośnie. Byli obdarci, bladzi, apatyczni i pozbawieni nadziei. Kulili się z zimna. Wyglądali, jakby całe życie spędzili w deszczu. Bez zapału nieśli swoją zardzewiałą broń. Równie dobrze mogli być armią żywych trupów.
Cały rząd przeszedł doły. Za nimi podążali konni, posuwający się niczym zombi. Potem nadeszła piechota, a za nią słonie.
Mężczyźni w dołach dostrzegli słonie i użyli kusz, aby wystrzelić zatrute ładunki. Słonie nie miały opancerzonych brzuchów, a trucizna powodowała dotkliwy ból. Rozwścieczone bestie rozbiły szyk. Cieniarze nie mieli pojęcia, jaka jest przyczyna tego szału.
Małe cienie odnalazły doły i próbowały wśliznąć się do środka, ale spłoszyło je światło świec. Zostawiły po sobie jeszcze większy chłód i odór śmierci.
Cienie znalazły dół, gdzie deszcz zgasił świecę. Tam pozostał za nimi rozpaczliwy krzyk i grymas śmierci w gotowym grobowcu.
Pani natknęła się na grupę robotników z północy i przesłuchała ich uważnie, obserwując odległą chmurę.
- To może być to, czego szukamy - powiedziała do swoich towarzyszy. - Na konie! - Zmusiła swego ogiera do galopu. Wyhodowany w zaczarowanych stajniach, za czasów kiedy była cesarzową północy, czarny olbrzym szybko wyprzedził resztę jeźdźców.
Galopując, Pani przyglądała się chmurze. Trzy inne zauważono blisko pozycji, gdzie napadnięto na komandosów. Przybyła właśnie po to, aby się temu przyjrzeć.
Niewiele czasu potrzebowała, aby się domyślić, jak zdołano dokonać napadów. Na długo przedtem zanim Cieniarze wycofali się z tego terenu, rozciągnięto tu linie ciemnych mocy. Atakujący byli przez nie kierowani. Bez linii nie walczyliby z własnej woli.
Mogła je teraz z łatwością pogmatwać, ale zdecydowała się nie robić tego. Niech nastąpi atak. To będzie kosztowało o wiele więcej Cieniarzy niż Taglios.
Długi Cień musi zdawać sobie z tego sprawę. Dlaczego więc zadał sobie trud przenosin?
Wpadła do obozu komandosów, spinając konia i przewracając wóz. Kiedy zdumiony Kubeł wyszedł jej na spotkanie, zsiadła z konia. Wyglądał jak skazaniec, któremu w ostatniej chwili odroczono wyrok.
- Myślę, że to Wyjęć - powiedział.
- Dlaczego? - Ściągnęła z siodła swoje rzeczy i zaczęła się przebierać. - Co chciał przez to osiągnąć?
- Myślę, że nie chodzi o to, co robili, ale komu to służyło, Poruczniku. - Mimo iż kierowała armiami, w Kompanii nadal tytułowano ją Panią Porucznikiem.
- Komu? Tak! Oczywiście. - Każdy ze straconych oddziałów prowadzony był przez ludzi z Kompanii. Zginęło siedmiu braci. - Ustrzelili nas. - Wiara w niezwyciężoność Kompanii stanowi podstawę morale tagliańskich żołnierzy i polityków. - Sprytne. To musi być pomysł Wyjca. Uwielbia wyprowadzać cię w pole.
Kubeł pomógł jej założyć zbroje. Była zdobiona finezyjnymi ornamentami, czarna, lśniąca i zbyt piękna, aby używać jej w walce. Ale jej zadaniem była walka z czarami, nie z żołnierzami. Cała bowiem pokryta była warstwami ochronnych zaklęć.
Kiedy założyła szyszak, zaczął padać deszcz. Wzdłuż rowków wygrawerowanych na zbroi prześlizgnęły się smugi ognia. Ruszyła za Kubłem do wartowni.
Rozpętała się ulewa. Odgłosy bitwy rozbrzmiewały coraz głośniej i bliżej. Pani nie zwracała na to uwagi, koncentrując wszystkie zmysły na poszukiwaniach czarownika znanego jako Wyjęć. Stary, paskudny diabeł nie ujawniał się, ale był gdzieś tutaj. Mogła go niemal wyczuć.
Czy możliwe, aby się nauczył powstrzymywać swój wrzask?
- Dopadnę cię, mały gnojku. A tymczasem...
Zeszła na dół. Pomiędzy kroplami deszczu uformowała się gęsta mgła, nabierając pastelowych barw, coraz głębszych i ciemniejszych. Wkrótce burza lśniła, jakby jakiś szalony malarz rozchlapał wszędzie plamy kolorów.
Wewnątrz burzy rozbrzmiewały krzyki.
Wszystko stanęło w miejscu. Wołania zagubionych żołnierzy wznosiły się w górę i nikły. Linie mocy Władcy Cienia obracały się i przekształcały w śmiercionośne.
Pani podjęła na nowo poszukiwania Wyjca. Znalazła go, gdy się przekradał na południe; leciał nisko i ostrożnie, aby uciec przed pastelową śmiercią, która się przedarła przez linie mocy. Cisnęła w niego naprędce przygotowanym morderczym zaklęciem. Chybiło. Był za daleko. Zrezygnował z ukradkowej ucieczki i rwał teraz z całych sił. Pani klęła jak szewc.
Deszcz zamierał powoli. Jeden po drugim pojawiali się Tag-Hanie, którzy przeżyli. Z początku przerażeni rzezią, szybko zaczęli mamrotać o grobach, które trzeba było wykopać. Odnaleziono paru ocalałych Cieniarzy.
- Powiedz im, żeby spojrzeli na to z jaśniejszej strony - poleciła Pani Kubłowi. - Za schwytane zwierzęta czeka ich sowita zapłata. - Zwierzęta Cieniarzy, z wyjątkiem słoni, nie ucierpiały za bardzo. Spojrzała mściwie na południe. - Następnym razem, przyjacielu.
17
...opadanie... znowu
Próbuję uchwycić się czegoś. Jestem taki zmęczony. Kiedy jestem zmęczony, teraźniejszość staje się niepewnym gruntem.
Fragmenty zdarzeń.
Nawet nie fragmenty dzisiejszego dnia.
Przeszłość. Nie tak odległa.
Odmarza mi tyłek. Nie mogę schwytać tego łotra Narayana.
Pani zabawiająca się na południu.
Zapach ryb.
Śpiący mężczyzna. Wrzeszczący Kłamca. Martwy człowiek.
To tylko wspomnienia, ale lepsze niż dzisiejszy wieczór. Tutaj jest zbyt wiele bólu.
To moja apokalipsa.
Zapadam się.
Oczy same mi się zamykają. Wezwanie jest zbyt potężne.
Kolumny mogłyby się wydawać pozostałościami zburzonego miasta. Tak jednak nie jest. Jest ich zbyt wiele, a ich rozmieszczenie nazbyt przypadkowe. Żadna z nich także nie upadła, chociaż większość głęboko nadgryzł wygłodzony wiatr.
W świetle błyskawic, o wschodzie i zachodzie słońca, kiedy światło przedziera się przez zręby niebios, na licach kolumn lśnią maleńkie złote litery.
To też rodzaj nieśmiertelności.
Po zmroku wiatr zamiera. Cisza przejmuje władzę nad lśniącym kamieniem.
18
...przemijanie...
Ogromny wir wciąga mnie w dół.
Czuję napierającą siłę. Czyżby obietnica końca bólu była kłamstwem?
Nie mogę się opierać.
Wszystko to kłamstwa. Nie kończące się kłamstwa.
Brązowe stronice, podarte stronice sztywne od krwi. Agonia. Trudno opierać się burzy.
19
A, tu jesteś! Gdzie się podziewałeś? Witaj w domu. Chodź! Chodź! Właśnie zaczyna się wielka przygoda. Gracze są już na swoich miejscach. Maszyny pracują pełną parą. Zaklęcia zebrano i przygotowano w niezliczonych ilościach. Doprawdy, będzie to noc przeznaczenia.
Spójrz tam! Spójrz. Pamiętasz ich? Goblina i Jednookiego, czarowników? Ale czy to naprawdę oni? Tutaj stoi jeszcze dwóch takich samych. Popatrz na to. I tam. I tam. Jeden, dwóch, trzech Murgenów.
Nie. Zdecydowanie nie. Nie ucz ojca dzieci robić. Majstrowali przy tym, kiedy jeszcze prababcia twojej babci była tylko śmierdzącą, małą niespodzianką dla twoich praprapradziadków. Rzucają urok na całe to miasto. Gdybyś był żołnierzem Cieniarzy, nie byłbyś w stanie odróżnić fikcji od prawdy, dopóki któryś z nich nie wsadziłby ci noża w plecy.
Popatrz tam! Kruk i Cisza. Nie żyją od lat. A tam stoi stary Kapitan. Nie żyje od czasów Jałowca. Nie, Cieniarze nie przestraszą się ich. Nie bezpośrednio. Południowcy nigdy przecież o nich nie słyszeli.
Co?
Masz rację. Całkowitą rację. Nikt poza Otto i Hagopem też tu o nich nie słyszał. Ale to nie szkodzi. Nieważne, skoro ich widać, a prawie nikt nie wie, który jest iluzją, a który może być naprawdę niebezpieczny.
To pierwsza próba. Wielki eksperyment przygotowany specjalnie na noc wielkiego ataku Wirującego.
Tak, tak. Naprawdę niedługo uderzy. Ale nie zostanie pobity. To tylko rozpoznanie sil, które ma wesprzeć plany tego ataku.
To będzie wielki pokaz.
O, nie. W Dejagore jest więcej duchów. Mogaba by tego nie chciał. Nie ma pojęcia o wykorzystaniu iluzji jako broni. Nie ma pojęcia, jak naprawdę działa Kompania. Trzyma się swojej wizji rycerskich działań wojennych, wielkiej bitwy na śmierć i życie, honorowej i na ustalonych zasadach. Najchętniej rozstrzygnąłby ten bałagan osobiście, stając w szranki z jakimś mistrzem Cieniarzy, gdyby zechcieli takiego wyznaczyć.
O! Patrz! Ten jest ciekawy. Ten paskudny zwierzak to Pies Zabójca Ropuch. Był naprawdę diabelskim psem. I Kulawiec! O, tak. Bardzo sprytnie. Jeśli mężczyzna ukrywający się za maską Wirującego jest kimś, kogo Kompania spotkała już wcześniej, te iluzje będą świetną próbą. Sam się zdradzi.
Nie, oczywiście że Władca Cienia nie uzależni losu całego królestwa od wyniku walki pomiędzy dwoma mężczyznami. Ich mistrz mógłby przegrać.
Tak. Mogaba bywa naiwny. Jest też arogancki, okrutny i ogólnie niesympatyczny.
Oo. Słyszysz te trąby? Kompania dopadła na dole bandę łobuzów. Chodźmy na mury przyjrzeć się z bliska.
Nie. Nie są najmądrzejsi. Hm, można by rzec, że gdyby byli mądrzy, to przede wszystkim nie byłoby ich w wojsku, ale to nie w porządku. Niewielu z tych facetów miało możliwość wyboru. Jedynym prawdziwym powodem zaciągnięcia się był ich strach przed Władcą Cienia.
Jasne. To żaden argument. To nie czyni ich mniej śmiertelnymi. Do diabła, kamień może spaść z nieba i cię zabić.
Tak, ten jest naprawdę duży. Wirujący jest zdecydowany wysłać wszystkich. Może z Przeoczenia nadejdą na pomoc cienie.
Nietoperze! Ha. I wrony. Kto na kogo poluje? Schyl się!
Prawie cię dziobnęła. Są wszędzie. Nigdy przedtem nie było ich tak wiele.
Co to za rakieta? O, Kubeł drze się na jednego z Murgenów, żeby się schował, bo nie ma ochoty dźwigać żadnych ciał po jakichś przeklętych schodach.
Tu będzie pierwsza zapora. A jeśli ta rakieta coś oznacza, to Cieniarze obrywają tam, gdzie stacjonuje trzecia i czwarta kohorta Pierwszego Legionu. To dobre regimenty. Wytrzymają walkę.
20
Niczym prawdziwa burza gradowa, co? Zaczynasz się zastanawiać, skąd oni biorą te cholerne strzały i oszczepy do swoich machin. Stój pod osłoną, a nic ci się nie stanie. Nie są za dobrzy w ostrzeliwaniu wysokich celów.
Jeśli przestaną strzelać przed atakiem, Jaicuri wyjdą zebrać pociski i odniosą je żołnierzom. Cieniarze użyją ich jeszcze raz.
Nie, Jaicuri nie przepadają za Mogabą. Nie przepadają też za Taglianami ani Czarną Kompanią. Chcieliby, żeby wszyscy się wynieśli. Mają jednak mroczne podejrzenia, co się stanie, jeśli Wirujący przechwyci to miasteczko. Próbują więc trochę pomóc, ale nie za wiele. Jeszcze nie.
Myślą, że jeśli trochę pomogą, Mogabą nie wykopie ich następnym razem, kiedy wpadnie w zły humor.
Niebo? Czarne jak serce kapłana, co? O, tak. Masz rację. Taka noc nie wróży nic dobrego. Nie, kiedy atakują bez światła pełni księżyca. Diabelska robota. Zazwyczaj oznacza to, że Władcy Cienia pragną ciemności, aby wysłać swoich pupilków na najlepsze pozycje. Albo chcą przerazić wszystkich. Żeby myśleli, że nadchodzą cienie.
Patrz, jak zmykają! Jaicuri są dzisiaj skłonni do walki. Jeśli włączą się teraz, będą bardziej zaangażowani, niż oczekuje tego Mogabą czy Wirujący.
Ouu! Co to było?
Spójrz. Co to jest, do cholery? To różowe światło nad wzgórzami.
Idą. Chcą mieć swój udział w rozbiciu Kompanii.
Nie sądzisz? Może masz rację. Może chcą zatrzymać nas w miejscu, podczas gdy Wirujący zaatakuje jakiś słabszy punkt.
Popatrz na dół. Jak robactwo. I żadnego ognia osłonowego.
Masz rację. Przeniosą machiny, żeby wesprzeć główny atak.
Sprawdź to światło. Jest coraz jaśniejsze. Nie. Teraz odchodzi. I wydaje się, że nikt inny go nie zauważył. To trochę dziwne.
O, znowu. To musi być sygnał dla oficerów Cieniarzy. Rakieta jest głośniejsza, jeśli o to ci chodzi.
Nie, jej dźwięku też nie lubię. Atakują już ze wszystkich stron.
Ha! Patrz tam! Tam też. Co? Światło. Nie widzisz? Tam, za wzmocnieniami.
Tak. Widzę. Znowu masz rację. To jest podobne do zimnego światła księżyca w pełni z lekkim odcieniem niebieskiego. Taak. To jakiś rodzaj mgły. Widać jak przez jesienną mgiełkę. Tam. Teraz jest tak jasno, że można podjąć walkę na murach.
Zgadza się. Walczą. To znaczy, że stanęli już na nogi, a Mogaba nie ma już więcej rezerw.
Chyba możemy się ukłonić i pocałować na do widzenia, przyjacielu.
21
Niech to szlag! To gówno zaraz poleci, a ja właśnie zdałem sobie sprawę, że zaczynając te zapiski, ominąłem sławną formułę Konowała, którą zawsze otwierał nowy tom Kronik. Szła tak:
W tamtych czasach Kompania była na służbie u Prahbrindraha Draha w Taglios, księcia, którego terytoria były rozleglejsze od wielu ówczesnych cesarstw. Braliśmy udział w zajęciu i ochronie ostatnio zdobytego miasta - Dejagore.
I mam nadzieję, że książątko i jego siostrzyczka Radisha dostają czkawki na nasze wspomnienie.
22
Nadeszła burza. Każdy człowiek broniący naszej sekcji na murach miał pełne ręce roboty, odsyłając pociski południowcom.
Wyglądało na to, że iluzje także ciężko pracują. Zabawnie było patrzeć, jak pętają się dokoła bez szwanku.
- Goblin! Jednooki! - wrzasnąłem. - Gdzie, do cholery, jesteście, zakute łby? Co to za rozróba? - Zauważyłem, jak kilkanaście jardów dalej strzała przechodzi przez Murgena. - Co to za dziwne światło? - Cokolwiek to było, miałem przeczucie, że wszystko może pójść jeszcze gorzej, niż jest.
Moi ulubieńcy jednak nie odpowiedzieli.
- Rudy, wyrzuć tam kulę ognia. Zobaczymy, co się kręci wokół. - Chyba że moi coraz mniej ulubieni czarownicy zapewnili nam przyzwoite oświetlenie. - Kubeł! Gdzie, do cholery, są Goblin i Jednooki? - Dziesięć minut temu miałem pod nogami sześciu handryczących się ludzi. Teraz zniknęli, a Cieniarze na dole siedzieli jak mysz pod miotłą.
Rudy wrzasnął na Loftusa i Cletusa. Jedna z ich machin wystrzeliła. Oślepiająca kula pomknęła przed siebie, aby zdradzić nam miejsce pobytu wrogów.
- Widziałem, jak szli do schodów - pisnął Skierka.
- Po co? - zapytał Frajer. Z pewnością nie był to najlepszy czas na włóczenie się nie wiadomo gdzie.
- Eee... Chcieli pogadać z Pirmhi i gośćmi z Brygady Konia.
Pokręciłem głową. Uduszę ich własnymi rękami. W środku tej przeklętej bitwy...
Kula ognia pokazała, że Cieniarze wycofali się spod muru. Wyrzucanie pocisków było stratą czasu. Południowcy ustawiali machiny zdolne wyrzucać całe pęki haków. Był to głupi sposób na atakowanie muru wysokiego na osiemdziesiąt stóp, na którego szczycie znajdowali się zaprawieni w boju żołnierze, ale jeśli chcieli się w to bawić, mogliśmy im pomóc. Byłem pewny, że niezależnie od tego, ile rzucą lin, jesteśmy w stanie je przeciąć albo usunąć, zanim zdążą się wspiąć tak wysoko z płucami i ramionami pękającymi od wysiłku, próbując osłonić swoje zakute łby, podczas gdy inni równie durni faceci będą taszczyć za nimi pół tony ekwipunku.
- Goblin! - Psiakrew! Chciałem wiedzieć, co oznacza to światło.
Cieniarze nie wchodzili tam na mury. Zaatakowali wschodnie umocnienia. Nic dziwnego. Budowali je od samego początku.
Była to podstawowa praca przy oblężeniu, poczęta od zarania dziejów, a to dlatego, że twój rozumny, nowoczesny książę buduje swoją fortecę na stromej skale, przylądku, albo wyspie. Oczywiście, ostatnie kilkanaście stóp, oblegający przemierza mostem, który może wciągnąć z powrotem, jeśli kontratak zaczyna być zbyt niebezpieczny.
Czterysta jardów dalej roztrzaskała się kula ognia. Świeciła, dopóki południowcy nie zasypali jej piachem przeznaczonym do gaszenia naszych bomb zapalających.
- Jednooki! Zjem twoje pomarszczone jaja na śniadanie!
- Rzucaj kule, Cletus - warknąłem. - Kto jest gońcem? Stopa? Znajdź Goblina i Jednookiego... Zresztą nieważne. Jeden z tych poszkodowanych na umyśle karłów właśnie się pojawił.
- Pan dzwonił, milordzie! - odezwał się Jednooki.
- Jesteś trzeźwy? Gotowy do pracy? - Zanim zdążyłem zapytać, zagapił się na to paskudne światło ponad miastem. - Co to jest? - zapytałem. - Światło wydawało się teraz bardziej upiorne.
- Dzieciaku - Jednooki uniósł dłoń - a może by tak wypróbować twój znakomity talent w tej zesłanej przez bogów godzinie?
- Co takiego?
- Cierpliwości, uparciuchu.
Mgła, kurz, czy cokolwiek to było, robiło się coraz gęstsze. Światło za to - coraz jaśniejsze. Oba te zjawiska nie wzmogły mojego poczucia bezpieczeństwa.
- Gadaj, stary. Nie czas teraz na twoje wygłupy.
- Ten tuman to nie żadna mgła, Murgen. Światło przez nią nie prześwieca. Ona je tworzy. - I światło, i mgła sunęły w kierunku miasta.
- Gówno prawda. Widać stąd, gdzie płonie światło w ich obozie.
- To coś innego. Dwie rzeczy nadchodzą równocześnie, Murgen.
- Trzy, mądralo. - Nadszedł Goblin, rozsiewając wokół siebie zapach piwa. Prawdopodobnie w tajnym browarze wszystko szło dobrze, spotkanie z konnicą było ustalone, tak więc Goblin i Jednooki wzięli sobie wolne, żeby wspomóc Czarną Kompanię w obronie Dejagore.
Niech ich strzegą bogowie, kiedy Mogaba odkryje, co zrobili z ziarnem przeznaczonym na pasze dla koni. Nie miałem przygotowanej modlitwy o ochronę ich tyłków i ani mi się śniło taką przygotowywać.
- Co? - warknął Jednooki. - Murgen, ten człowiek to chodząca prowokacja.
- Patrz, zakuty łbie - odciął się Goblin. - Już się stało.
Jednooki wciągnął gwałtownie powietrze, najpierw zaskoczony, a potem przerażony. Jako ignorant w dziedzinie magii nie od razu zrozumiałem, o co chodzi.
Przez płonącą chmurę pyłu przemykały się cienie. Drobne istotki, pomiędzy którymi coś nieustannie śmigało tam i z powrotem. Pomyślałem równocześnie o tkackich czółenkach i pająkach. Cokolwiek to było, sieć czy pajęczyna, tworzyło się wewnątrz chmury płonącego pyłu.
Nazywali go Wirujący.
Lśniąca chmura stawała się coraz większa i jaśniejsza. Pajęczyna rosła wraz z nią.
- Cholera - mruknął Goblin. - I co z tym teraz zrobimy?
- Właśnie tego próbowałem się od was, błazny, dowiedzieć przez ostatnie pięć minut! - ryknąłem.
- Ha!
- Może byście poświęcili nam chwilę, jeśli już nic nie potraficie z tym zrobić! - wrzasnął Kubeł. - Murgen, ci idioci rzucili tyle lin, że nie możemy... Szlag! - Kolejna wiązka haków spadła pomiędzy nas. Przez chwilę napięły się, co oznaczało, że jakiś kretyn próbuje się wspinać.
Tak bardzo ufałem, że południowcy nie mają szans zdobyć mojego muru.
Ludzie uwijali się z nożami, mieczami i toporami. Iluzje kręciły się w pobliżu, spoglądając groźnie. Usłyszałem czyjeś utyskiwanie, że w porę nie naostrzył noży.
- Gdybyś trzymał fiuta w spodniach, miałbyś więcej czasu - przypomniał mu Rudy.
Oczywiście, kobiety Jaicuri robiły wszystko, żeby przeżyć.
Ciąłem liny, ale ciągle się odwracałem, żeby sprawdzić, co się dzieje ze światłem i pajęczyną powstającą w jego wnętrzu.
Goblin zaskowyczał, muśnięty przelatującą strzałą. Na policzku zostało mu niewielkie draśnięcie. Strzały traciły pęd, zanim do nas dotarły. Był po prostu wściekły, że los ośmielił się go tak potraktować.
Skakał jak w ukropie. Słowa mocy sączyły się z jego warg i nabierały pastelowych barw. Machał ramionami, a na jego ustach pojawiła się piana. Podskakiwał, piszcząc i trzepocząc rękami.
Wszystkie jego sobowtóry robiły to samo. Niezłe przedstawienie.
Prawdopodobnie cała ta gimnastyka i wrzaski nie miały nic wspólnego z rzeczywistymi rezultatami, ale nie miałem nic przeciwko jego skłonności do przedstawień, dopóki działał. Konował miał rację. To była najważniejsza część gry.
Wszystkie liny w promieniu trzystu jardów stanęły w płomieniach. Był to szczęśliwy traf, jeśli wziąć pod uwagę stosunki łączące nas z atakującymi, ale nie powód do dzikich wrzasków radości. Dotychczasowa obrona zaczęła się załamywać. Szczątki naszej artylerii zapłonęły i zgasły. Używali dużo lin. Niektórzy jako pasów, inni nosili sandały ze sznurka. Konopie były używane wszędzie. Niektórzy głupcy, na przykład Jednooki, nawet je palili.
- Niech cię szlag, Goblin! - ryknął Cletus. - Posiekam ci tyłek na żarcie dla kotów! - Reszta z nas podciągnęła spodnie i zabawiała się rzucaniem kamieni wykopanych z naszych piwnic w złorzeczącą plątaninę rąk i nóg, kłębiącą się u podnóża muru.
Jednooki nie zwracał uwagi na to wszystko, jakkolwiek pozwolił sobie na głupawy uśmieszek z powodu ubocznych efektów zakłopotanego Goblina. Potem zaczął wpatrywać się w blask widoczny nad obozem wroga. I zaczął się jąkać.
- Daj spokój, durniu - warknąłem. - Grasz w to od wieków. Co to jest? - Nie, żebym chciał wiedzieć. Pajęczynę cienia utkaną wewnątrz światła zobaczyłby teraz nawet ślepiec.
- Może powinniśmy zejść do piwnic - zaproponował Jednooki. - Zapewniam cię, że ani ja, ani karzeł nic z tym nie zrobimy. Założę się, że nawet Długi Cień byłby niespokojny, gdyby to zobaczył. Ten gość włożył w przygotowanie tego dużo pracy. Wkrótce zrobi się tu naprawdę niemiło.
Goblin zgodził się z nim bez chwili namysłu.
- Jeśli opieczętujemy drzwi i użyjemy białych świec, przetrzymamy do rana.
- A zatem to jakiś rodzaj magii cienia?
- Owszem - zgodził się Goblin. - Nie proś, żebym się temu przyjrzał z bliska. Przyciągnę ich uwagę.
- Niech bóg broni, żebyście podjęli takie ryzyko. Czy któryś z was ma jakąś bardziej praktyczną propozycję?
- Bardziej praktyczną? - wybełkotał Jednooki.
- Toczymy tutaj bitwę.
- Możemy pójść na emeryturę - odezwał się Goblin - albo się poddać. Możemy też zaproponować wymianę stron.
- A może moglibyśmy ofiarować trochę ludzkiej krwi wiecznie spragnionym bogom Świrusa i Czubka.
- Wiesz, dlaczego tęsknię za Konowałem, Murgen?
- Jestem pewny, że powiesz mi to, czy chce, czy nie.
- Cholernie jesteś szczery. Brakuje mi jego poczucia humoru.
- Zaraz, zaraz. Poczucia humoru? Kpisz sobie? Jakiego poczucia humoru? Ten człowiek...
- Wiedział, że nikt z nas nie ujdzie z życiem z tego świata, Murgen. Nigdy nie traktował siebie tak śmiertelnie poważnie.
- Mówisz o facecie, który był Starym? O Konowale? Kronikarzu Kompanii i składaczu kości w wolnym czasie? Tym dowcipnisiu?
Podczas gdy my skakaliśmy sobie do oczu, reszta świata rozbiegła się w swoich sprawach. Znaczyło to, że nasza sytuacja staje się coraz gorsza. To ludzka słabość, stara jak świat. Kłócić się, kiedy płonący dom wali ci się na głowę.
- Panowie, idźcie i dyskutujcie, jeśli macie ochotę - przerwał nam Jednooki. - Chciałbym zaprosić chłopców na dół, poczęstować ich piwem i zagrać partyjkę albo dwie. - Zakrzywionym, czarnym paluchem stuknął w ziemię.
Błyszczący pył z potworną pajęczyną wewnątrz zaczął wspinać się nad miastem. Może urośnie na tyle, że pochłonie nas wszystkich?
Zapadła wszechogarniająca cisza.
W mieście i poza jego murami, przyjaciele i wrogowie, ludzie kilkunastu ras i wyznań, skupili się razem pod pajęczyną cienia.
Wirujący, rzecz jasna, był całkowicie zaangażowany w tworzenie swego śmiercionośnego dzieła.
Atak Cieniarzy stracił impet, kiedy żołnierze Władcy Cienia postanowili przycupnąć i ułatwić szefowi prace.
23
Pajęczyna ciemności wkrótce oplecie Dejagore.
- Jednooki, Goblin, macie jakieś nowe pomysły?
- Może się pomodlimy? - zaproponował Goblin. - Zanim pozwolisz się nam schować do nory?
- Mógłbyś się tam przespacerować i sprawdzić, czy Mogaba nie zmienił zdania w kwestii wykorzystania przez nas jego machin - zadumał się Jednooki. Załogi Taglian były nieskuteczne. - Może bylibyśmy w stanie odciągnąć Wirującego.
- Naprawdę braliście pod uwagę cienie, kiedy zaklinaliście wejścia do podziemi? - Wiedziałem. Pomyśleli o tym. Zawsze o tym pamiętaliśmy. Ale musiałem się na nowo upewnić. Zawsze trzeba sprawdzać Goblina i Jednookiego.
Małe grupki powracały po długiej, niebezpiecznej podróży przez noc, poszukując lin, które przetrwały,
- Tak. Warto było. Jesteś gotowy, żeby zejść na dół i zacząć zdychać z głodu?
Złe znaki podążają za niepomyślnymi wróżbami. Sytuacja była naprawdę ponura, skoro Jednooki i Goblin nie tracili czasu na kłótnie.
Przez miasto i równinę poza nim przeszedł nagły szmer.
Olśniewający diament światła uniósł się nad obozem Cieniarzy. Obrócił się powoli. Jego centrum stanowiło serce ciemności. Z niego właśnie pulsowała czerń do wnętrza całej pajęczyny, którą splotło.
Kiedy ponownie pojawiło się różowawe światło, nikt nie patrzył na wzgórza. Nikt go nie zauważył, dopóki nie zapłonęło tak jaskrawo, że przyćmiło jasność nad obozem.
Różowe światło płonęło za dwiema dziwacznymi sylwetkami na koniach. Ich ogromny cień przysłaniał nawet noc. Wokół nich krążyły cienie wron, a na ramionach większej z postaci przysiadły dwa ogromne ptaki.
Przez chwilę każdy wstrzymywał oddech. Założę się, że nawet Wirujący. I byłem pewny, że tak samo jak ja, nie ma pojęcia, co się dzieje.
Różowy blask przygasł. Różowy promień wyciągnął się w stronę Dejagore niczym rozciągnięty wąż szukający ofiary. Jego dolny koniec odpadł, kiedy drugi zbliżył się do nas. Śmignął tak szybko, że nie sposób było nadążyć za nim wzrokiem, i w ułamku sekundy wbił się ze świstem w jasny diament Wirującego. Z czarodziejskiej machiny trysnął słoneczny blask i roztrzaskał ją niczym nagły wybuch baryłek z płonącą oliwą.
W tej samej chwili pajęczyna ciemności nad naszymi głowami zaczęła się kurczyć i znikać w resztkach diamentu.
Powietrze zadrżało od gniewu Władcy Cienia.
- Goblin! Jednooki! Gadajcie, co się tu, do cholery, dzieje. Goblin nie był w stanie wydusić słowa.
- Nie mam najmniejszego, pieprzonego pojęcia, Dzieciaku - wybełkotał Jednooki. - Ale stoimy na drodze poważnie wkurzonego Władcy Cienia, który prawdopodobnie obwini ciebie i mnie za swoje wrzody.
Noc zadrżała. Było to bardziej psychiczne niż fizyczne odczucie. Z wyjątkiem dostrzegalnych efektów jestem ślepy i głuchy na magię. Lecz tym razem także to poczułem.
Jednooki miał rację.
Różowe światło zniknęło. Zniknęli też dziwaczni jeźdźcy. Kim byli? Czym?
Nie miałem okazji zapytać.
Z obozu Cieniarzy wybiegły małe brązowe ludziki z pochodniami. Nie wróżyło to nic dobrego ani mnie, ani moim kumplom, ani nikomu innemu w mieście.
- Biedny Wirujący - zakpiłem. - Tylko współczuć.
- Ee? - Tylko Skierka był na tyle blisko, żeby usłyszeć.
- Czy nie uważasz, że to potworne, kiedy jakiś wandal niszczy dzieło sztuki?
Skierka nie zrozumiał. Pokręcił głową, chwycił oszczep i cisnął go w dół w karzełka z pochodnią.
Chybił.
Wokół miejsc, gdzie Cieniarze zdołali postawić stopę na murach i na glinianych dojściach do ramp, podniosła się ogromna
wrzawa. Rozgoryczony Władca Cienia rozkazał swoim chłopcom wrócić do roboty. I skończyć z tą cholerną delikatnością.
- Hej, Bubba - wrzasnąłem na żołnierza. - Kto dzisiaj trzyma pulę?
Oto twoja Czarna Kompania. Gramy w bilard w noc upadku miasta. Zwycięzcy przyjdzie chyba umrzeć z uśmiechem na paskudnej gębie.
24
Goblin i Jednooki postanowili zostać przy mnie. Prawdziwi Goblin i Jednooki. Sprawdzałem to, co chwila. Ich uwagę przykuwały wzgórza, a nie zamieszanie w mieście czy ich własne plany. Spoza wzgórz unosiły się dziwne światła.
Wysłana wcześniej grupa południowców powróciła galopem bez połowy ludzi. Uciekali, jakby gonił ich diabeł gorszy od ich własnego szefa. Mogli tak pędzić, ponieważ obsesją Cienia Burzy było wyrównanie terenu równiny, a z miasta widać było światło.
Płonęły pożary. Niewiele, jak dotąd, ale płonęły.
- Wyjeżdżają - odezwał się Skierka.
Wychyliłem się przez mur i spojrzałem. Nikt nie próbował mnie strącić. Może myśleli, że jestem tylko jeszcze jednym duchem.
Z całą pewnością Cieniarze wychodzili, zostawiając nam wszystkie te cudowne bosaki bez lin, żebyśmy rzucili je na stos pod tytułem: "Może jeszcze się kiedyś przyda".
- Sądzę, że możemy już odłożyć miecze i wrócić do kart - powiedział Jednooki.
- Już po raz drugi wyskakujesz z tym idiotyzmem - zauważyłem, przymykając oczy na fakt, że Dejagore zostało najechane. - Co za dureń będzie z tobą grał? Czy żyje jeszcze ktoś na tyle głupi? - Jednooki oszukiwał w kartach. I to oszukiwał źle. Za każdym razem wpadał. Nikt z nim nie zagra.
- Hej, Murgen, posłuchaj. Poprawiłem się. Naprawdę. Nigdy więcej nie zhańbię mego talentu...
Po co mam słuchać? Już to kiedyś mówił. Niezliczone razy. Pierwsze, co robiliśmy po zaprzysiężeniu rekruta do Kompanii, było ostrzeżenie go, żeby nie grał w karty z Jednookim.
68
Grupka Cieniarzy, która się wycofała z mojego odcinka, kierowała się w stronę wzgórz. Wszyscy mieli pochodnie. Wyglądało to, jakby prowadził ich sam Władca Cienia.
- Cletus! Longinus! Zdążycie z tym, żeby ostrzelać ten tłum? - Bracia naprawiali swoją machinę najszybciej jak mogli. Dwie były już gotowe, ustawione i naładowane. Za mało jak na ostrzał.
- Po co to robić?  - zapytał Jednooki.
- A dlaczego nie? Może będziemy mieli szczęście. A poza tym nie możemy już bardziej wkurzyć Wirującego. Już ślubował zabić każdego z nas.
Zadudniły balisty. Ich uderzenie nie dosięgło Władcy Cienia. Rozwścieczony, odpowiedział nam snopem energii, który roztopił kilkanaście jardów muru, daleko od moich ludzi.
Wrzawa w mieście stawała się coraz głośniejsza. Wydawała się przybliżać.
- Są w środku - powiedział Skierka.
- Całe mnóstwo - potwierdził Kubeł. - Będzie trzeba zrobić niezłą czystkę. - Lubię przejawy pozytywnego myślenia.
Wzruszyłem ramionami. Mogaba lubił zostawiać czystki dla siebie, Narów i swoich Taglian.
Nie mam nic przeciwko. Mogaba może dostać tyle bólu, ile zdoła przełknąć.
Bardzo chciałem uciąć sobie drzemkę. Ten długi dzień wlókł się bez końca. No cóż. Wkrótce zasnę na zawsze.
Chwilę później dowiedziałem się, że nieduża grupka południowców morduje na ulicach każdego, kogo dopadnie.
- Sir?
- Śpioch? O co chodzi, chłopcze? - Śpioch był tagliańskim Shadarem przyjętym do Kompanii tuż przedtem, zanim zdecydowałem chwycić za pióro. Zawsze wyglądał, jakby miał kłopoty z otwieraniem oczu. Wyglądał także na jakieś czternaście lat i możliwe, że tyle miał. Był zupełnie szalony. Najwidoczniej miał powody. Był przystojny, a ładni chłopcy są w cenie pomiędzy tagliańskimi mężczyznami wszystkich trzech wyznań. Dusiciele wykorzystują swoich co atrakcyjniejszych synów do zwabiania ofiar.
Inny kraj, inne obyczaje. Można ich nie lubić, ale trzeba z nimi żyć. Śpioch zdecydowanie wolał nasze zwyczaje.
- Sir - odezwał się. - Narowie nie próbują powstrzymać południowców. Od czasu, kiedy przedostali się przez mury i nie kierują się w stronę terenu Mogaby, w ogóle dali im spokój.
- Robią to celowo? - zapytał Kubeł.
- Jeszcze jakieś głupie pytanie - mruknął ktoś.
- Co ty myślisz - warknął Jednooki. - To ostatnia kropla. Jeśli ten nadęty, zarozumiały kutas pokaże tutaj swoją gębę...
- Oszczędź nam, Jednooki. - Trudno było w to uwierzyć, ale widziałem już Mogabę zdolnego do skierowania wroga na naszą drogę, aby rozwiązać problem pierwszeństwa wewnątrz Kompanii. Jego moralność pozwoliłaby mu odmalować to jako genialne rozwiązanie kilku problemów naraz. - Zamiast stać tutaj i sobaczyć, może byście tak trochę pomyśleli? Najlepszym sposobem, żeby załatwić Mogabę, jest wepchnąć mu jego plan w tyłek. Na sucho.
Gdy pozostali ćwiczyli się w trudnej sztuce myślenia, dokładniej wypytałem Śpiocha. Niestety, tylko w ogólnych zarysach znał trasę, którą południowcy wdarli się do miasta.
Nie można winić Cieniarzy. Żołnierze zawsze wykorzystają szansę, jeśli opór słabnie.
Może udałoby się nam to wykorzystać, aby wciągnąć kilku w zabójcze pułapki.
Zachichotałem, wyobrażając sobie tę sytuację.
- Założę się, że Konował zorientowałby się miesiąc temu. Ze swoją paranoją na temat naszych przypuszczalnych przyjaciół i sprzymierzeńców.
Wrona w pobliżu zakrakała, zgadzając się ze mną.
Powinienem był rozważyć tę możliwość. Naprawdę powinienem. Mało prawdopodobne nie znaczy niemożliwe. Powinienem był coś zaplanować.
- Wiesz, co to oznacza? - Jednooki był poważny jak nigdy dotąd. - Jeśli Dzieciak ma rację?
- Kompania jest w stanie wojny z samą sobą? Karzeł machnął na to ręką, jakby odpędzał jeszcze jednego nieznośnego komara rzeczywistości.
- Przypuśćmy, że Mogaba naprawdę daje im wolną rękę, żeby mogli nas wykończyć. Nadal muszą się przedrzeć przez pielgrzymów, żeby do nas dotrzeć.
Nie musiałem wiele myśleć, żeby wiedzieć, co to oznacza.
- To dupek. Chce, żeby zabili Cieniarzy w samoobronie. Zabiją dla niego jego wrogów.
- Może to większy chytrus, niż myśleliśmy - burknął Kubeł. - Z pewnością bardzo się zmienił od czasów Gea-Xle.
- To nie jest w porządku - mruknąłem, chociaż miecze będą walczyć po naszej stronie; czy tego chcą, czy nie. Oprócz paru potyczek z maruderami podczas ostatnich ataków, najgorsze, co mogło się przytrafić Nyueng Bao, było to, że ich pielgrzymka utkwiła w samym środku cudzej wojny. Od pierwszego szczęknięcia stali z całych sił próbowali osiągnąć neutralność.
Wirujący miał w mieście swoich szpiegów. Wiedział, że Nyueng Bao nie interesuje wchodzenie z nim w konflikt.
- Jak myślisz, co zrobią? - zapytał Goblin. - Mam na myśli Nyueng Bao. - Jego głos brzmiał dziwnie. Ile piwa wypił?
- Skąd, do diabła, mam wiedzieć? Zależy, jak to widzą. Jeśli uważają, że Mogaba wciągnął ich w to celowo, przynależność do Kompanii może się okazać niebezpieczna. Mogaba mógłby uznać to za szansę postawienia nas w sytuacji między młotem a kowadłem. Najlepiej będzie zobaczyć się z Mówcą i opowiedzieć mu, co się dzieje. Kubeł, weź dwudziestoosobowy patrol i idź poszukać południowców. Sprawdź, czy Śpioch ma rację. Jednooki, idź z nim. Pilnuj go i kryj naszych. Skierka, będziesz trzymał wartę tutaj. Jeśli nie dasz rady, wyślij po mnie Śpiocha.
Nikt się nie sprzeciwił. Kiedy wszystko idzie właściwym torem, ci faceci stają się mniej krnąbrni.
Zszedłem po schodach na ulicę.
25
Rozgrywałem tę grę tak, jak myślałem, że chcieliby tego Nyueng Bao. Już od dzieciństwa podejrzewałem, że łatwiej jest żyć z ludźmi, szanując ich sposób myślenia i pragnienia, i nie zważając na swoje rzeczywiste siły.
Nie znaczy to, że ludzie mogą ci wejść na głowę. Nie znaczy też, że bierzesz na siebie ich cierpienie. Dla siebie także musisz się domagać szacunku.
Uliczki Dejagore są wąskie i cuchnące Typowe dla warownych miast Poszedłem do zaciemnionego skrzyżowania, gdzie w normalnych okolicznościach mogłem się spodziewać, ze zostanę zauważony przez strażników Nyueng Bao Są ostrożni. Cały czas obserwują.
- Chciałbym się zobaczyć z Mówcą - oznajmiłem - Krzywda toruje sobie drogę. Chcę mu powiedzieć to, co wiem
Nikogo nie zobaczyłem i nie usłyszałem. Spodziewałem się tego. Ktoś, kto wdarłby się na mój teren, tez niczego by nie zobaczył Ale śmierć czaiłaby się w pobliżu.
Słyszałem jedynie odgłosy walki kilka budynków dalej.
Czekałem.
Nagle, kiedy moja uwaga w końcu zaczęła się rozpraszać, pojawił się syn Ky Dama. Czynił me więcej hałasu niż stąpająca na paluszkach ćma. Był barczystym, niskim mężczyzną w nieokreślonym wieku. Nosił niezwykle długi miecz, ale schowany w pochwie i przewieszony przez plecy. Spojrzał na mnie twardo. Odwzajemniłem spojrzenie. Nic mnie to me kosztowało. Chrząknął, dając mi znak, ze mam iść za nim.
Nie uszliśmy nawet osiemdziesięciu jardów, kiedy wskazał mi drzwi.
- Uśmiechnij się - powiedziałem mu. Nie mogłem się powstrzymać. Zawsze kręcił się gdzieś i obserwował. Nigdy nie widziałem, zęby się uśmiechał. Popchnąłem drzwi do środka.
Kawałek dalej wisiała kotara. Przez szparę przeświecało blade światełko. Zrozumiałem, ze wchodzę sam, zamknąłem więc starannie drzwi za sobą, zanim odchyliłem kotarę. Nie można było pozwolić, aby światło padło na ulicę
Miejsce okazało się tak przyjemne, jak tylko można było to osiągnąć w mieście
Mówca siedział na macie, na brudnej podłodze, a obok stała świeca. Dostrzegłem około tuzina ludzi różnego wieku i płci. Czworo dzieci, czworo dorosłych, którzy mogliby być ich rodzicami, i starą kobietę, która patrzyła, jakby miała dla mnie zarezerwowane miejsce w piekle, mimo ze nigdy przedtem mnie nie widziała. Nie zobaczyłem nikogo, kto pasowałby na jej męża. Może to był facet przed domem Była jeszcze kobieta w wieku Ky Dama - delikatny kwiat, który czas skurczył do obciągniętych skórą kości, ale w jej oczach płonął żywy ogień inteligencji. Niczego byś przed nią nie ukrył.
Z rzeczy materialnych zobaczyłem jedynie ubrania tych ludzi, kilka podartych koców, dwa gliniane kubki i garnek używany pewnie do gotowania I jeszcze więcej mieczy prawie tak długich i mocnych jak ten, który nosił syn Mówcy.
W ciemności poza światłem świecy cos jęknęło Był to jęk kogoś w malignie.
- Usiądź - zaprosił Ky Dam Obok świecy leżała zwinięta druga mata W słabym świetle stary człowiek wydawał się bardziej kruchy niż wtedy, kiedy odwiedził nas na murze.
Usiadłem Chociaż me byłem do tego przyzwyczajony, a moje ścięgna nie były wystarczająco giętkie, spróbowałem usiąść po turecku.
Czekałem.
Ky Dam zachęci mnie do mówienia, kiedy przyjdzie na to czas.
Próbowałem skoncentrować się na starcu, me zwracając uwagi na gapiących się na mnie ludzi, zapach zbyt wielu osób żyjących na zbyt małej przestrzeni, ich dziwnego jedzenia, czy choćby odór choroby.
Jakaś kobieta przyniosła herbatę. Nie wiem, jak ją zrobiła. Nie widziałem żadnego ognia. Nie o tym wszakże w tej chwili myślałem, tak bardzo byłem zaskoczony. Była piękna Niewiarygodnie piękna. Nawet w tych brudnych łachmanach Uniosłem gorącą herbatę do ust i oparzyłem je, aby wrócić do siebie po wstrząsie.
W tej samej chwili poczułem żal Drogo zapłaci, jeśli południowcy przejmą miasto.
Nikły uśmiech przemknął przez twarz Ky Dama. Dostrzegłem także rozbawienie na twarzy starej kobiety i rozpoznałem w mej podobne piękno, tyle ze okrutnie zdradzone przez czas. Byli przyzwyczajeni do takich reakcji jak moja. Może wyprowadzenie jej z cienia było jakimś rodzajem testu.
- Doprawdy, jest piękna - powiedział starzec tak cicho, ze niemal niedosłyszalnie - Jesteś mądry jak na swoje lata, Żołnierzu Ciemności - dodał głośniej.
Co to za gówno z tym Żołnierzem Ciemności? Za każdym razem zwracał się do mnie nowym mianem.
Próbowałem ukłonić się grzecznie.
- Dziękuję za komplement, Mówco. - Miałem nadzieję, że zda sobie sprawę, iż nie jestem obeznany w subtelnościach dobrych manier pomiędzy Nyueng Bao.
- Wyczuwam w tobie wielki niepokój powstrzymywany jedynie siłą woli. - Spokojnie popijał herbatę, ale jego spojrzenie mówiło, że pogodzi się z pośpiechem, jeśli uznam to za naprawdę konieczne.
- Wielkie zło kroczy przez noc, Mówco. Nieoczekiwane potwory urwały się ze smyczy.
- Domyśliłem się tego, kiedy w swojej uprzejmości pozwoliłeś mi wejść na mury.
- Nowa bestia jest na wolności. Ta, której nigdy nie spodziewałem się ujrzeć. - Z perspektywy czasu zorientowałem się, że mówimy dwoma różnymi językami. - Nie wiem, jak się z nią zmierzyć. - Ze wszystkich sił starałem się o wyraźną tagliańską wymowę. Ludzie rozmawiający w obcym dla siebie języku poważnie kuszą diabła omyłek.
- Nie rozumiem cię. - Wyglądał na zaskoczonego.
Rozejrzałem się wokół. Czy wszyscy ci ludzie mieszkali tak przez cały czas? Byli upakowani ciaśniej niż my. Naturalnie moglibyśmy domagać się praw do przestrzeni za pomocą naszych mieczy.
- Czy wiesz o Czarnej Kompanii? Znasz naszą niedawną przeszłość? - Nie czekając na odpowiedź, opowiedziałem mu wszystko w dużym skrócie.
Ky Dam należał do tych rzadko spotykanych osób, które potrafią słuchać całym sobą.
- Być może czas uczynił z was cienie Żołnierzy Ciemności - powiedział, kiedy skończyłem. - Odeszliście na tak długo i podróżowaliście tak daleko, że całkiem zbłądziliście z drogi. Także orszak wojownika Mogaby nie zbliżył się ani na jotę do prawdziwej ścieżki. - Nie potrafiłem dobrze ukryć swoich myśli. Ky Dam i jego kobieta znowu uznali, że jestem zabawny. - Ale ja nie jestem jednym z was, Chorąży. Moja wiedza także odeszła daleko od prawdy. Być może dzisiaj nie ma już realnej prawdy, ponieważ nie ma nikogo, kto by ją znał. - Nie miałem pojęcia, o czym, do diabła, mówi. - Wędrowałeś długo i daleko, Chorąży, ale być może jeszcze powrócisz do domu. -
Spochmurniał na moment. - Chociaż nie pragniesz tego. Gdzie jest twój sztandar, Chorąży?
- Nie wiem. Zniknął w czasie wielkiej bitwy na równinie. Wbiłem drzewce w ziemię, kiedy postanowiłem włożyć zbroję Kapitana, żeby udawać, że nie padł w walce, i żeby oddział mógł się zebrać wokół niego...
Starzec uniósł dłoń.
- Myślę, że dziś w nocy może być bardzo blisko.
Nienawidziłem tych zagadek, które z takim upodobaniem płodzili starcy i czarownicy. Pewien jestem, że jedynym powodem, dla którego je wymyślali, było poczucie mocy. Pieprzyć zagubiony sztandar. Teraz nie był istotny. Nie dziś w nocy.
- Wódz Narów pragnie zostać Kapitanem Czarnej Kompanii - powiedziałem. - Nie pochwala sposobu myślenia tych z nas, którzy pochodzą z dalekiej północy - przerwałem, ale stary się nie wtrącił. Czekał. - Mogaba jest wojownikiem bez skazy, ale jego słabą stroną jest chęć bycia przywódcą.
Ky Dam udowodnił, że nie jest jednak tak zupełnie nieodgadnionym i nieludzko cierpliwym staruszkiem, jak można by się było spodziewać w takiej sytuacji.
- Przyszedłeś mnie ostrzec, że postanowił zmniejszyć swoje problemy rękami południowców, Chorąży?
- Hę?
- Jeden z moich wnuków podsłuchał naradę Mogaby z jego porucznikami: Ochibą, Sindawe, Ranjalpirindi i Chał Ghanda Ghanem na temat dzisiejszej akcji. Ponieważ obecni byli tagliańscy konspiratorzy, Narowie przestali się kłócić w swoim ojczystym języku, chociaż tagliański Mogaby jest bardzo ograniczony.
- Słucham, sir?
- To, co nakazał ci donieść twój honor, aczkolwiek potwierdziłeś tylko moje podejrzenia, jest znacznie gorsze, niż się obawiasz. Pokonując silny sprzeciw swoich poruczników, Mogaba przeforsował plan, który pozwoli południowcom, jeśli dotrą do umocnień i nie zmitrężą tam czasu, przejść poza mury. Tagliańscy legioniści skierują ich atak od naszych kwater do waszych.
- Już wiesz? Tak twierdzisz? Miałeś świadka, zanim tu przyszedłem?
- Thai Dei.
Wstał młody człowiek. Był paskudnym, małym brzydalem. Na rękach trzymał dzieciaka.
- Nie mówi dobrze po tagliańsku, ale rozumie wystarczająco wiele. Podsłuchał cały spisek. Słyszał kłótnię tych, którzy uważali to za niegodne człowieka honoru. Widział, jak Mogaba nie potrafił opanować potem złości, nawet w trakcie wizyty człowieka, którego uważa się za narzędzie Władców Cienia.
To mną wstrząsnęło. Oznaczało bowiem, że pomiędzy Mogaba i Wirującym panowało ciche porozumienie, dopóki nie skończyło się nasze.
- To potworna zdrada, Mówco. Ky Dam skinął głową.
- To coś więcej, Kamienny Żołnierzu - powiedział. - Zarówno Ranjalpirindi, jak i Ghanda Ghan są w zażyłych stosunkach z Prahbrindrahem. Przemawiając w imieniu księcia, zapewnili Mogabę, że kiedy upadnie oblężenie, a twoja banda zostanie zlikwidowana, książę ogłosi swoje osobiste poparcie dla Mogaby jako Kapitana waszej Kompanii. W zamian za to Mogaba zrzeknie się roszczeń waszego poprzedniego Kapitana, który pragnął być namiestnikiem Taglios, i przestanie toczyć wojnę z Krainą Cienia.
- Niezła robota. - Thai Dei prawie się uśmiechnął.
- I zdrada uknuta przez brata Mogabę.
Mogłem zrozumieć, dlaczego Ochiba i Sindawe byli przeciwni. Ta zdrada przechodziła wszelkie granice.
Rzeczywiście od czasów Gea-Xle zaszły w Mogabie mroczne zmiany.
- A co ma przeciwko wam? - zapytałem.
- Nic. Z politycznego punktu widzenia powinniśmy mu być obojętni. Nigdy nie braliśmy udziału w sprawach Taglios. Także z innych względów nic dla niego nie znaczymy. Wyda nas chętnie, jak znalezioną przypadkowo monetę. Jeśli południowcy zaatakują was po walce z jego siłami, a potem nas, pozbędzie się ogromnej liczby wrogów i nas, darmozjadów.
- Niegdyś ogromnie podziwiałem tego człowieka, Mówco.
- Ludzie się zmieniają. On jest aktorem, ale jeden niegodziwy cel psuje mu całą grę.
- Tak?
- We wszystkim, co czyni, to on jest celem i przyczyną. Mogaba dla własnych celów poświęci swoich najlepszych przyjaciół, chociaż prawdopodobnie sam bóg nie przekonałby ich, że istnieje taka możliwość. Każdy kolejny podły rozkaz kładzie się czarnym cieniem na jego duszy i pożera ją. Zmienił się tak, jak zmienia się owoc granatu, kiedy pleśń przenika jego skórkę. - A więc znowu wracamy do gadki staruszków. - Chorąży! Chociaż wiem już o czarnym niebezpieczeństwie grożącym moim ludziom, czuję się zaszczycony, że pomimo swoich innych, pilnych trosk uznałeś, iż warto nas ostrzec. Okazałeś nam wielkoduszność i przyjaźń. Nie zapominamy o tych, którzy wyciągają do nas rękę.
- Dziękuję. Miło mi to słyszeć. - Lepiej w to uwierz. - I jeśli Mogaba pozwoli was zaatakować...
- To już nasz kłopot, Kamienny Żołnierzu. Południowcy umierają już teraz, zaledwie parę jardów stąd. Kiedy się okazało, że zostaliśmy tutaj schwytani w pułapkę, nauczyliśmy się na pamięć każdego centymetra ziemi, na której być może przyjdzie nam walczyć. To nie są nasze bagna, ale główne zasady bitwy pozostają te same. Jesteśmy przygotowani na tę noc od wielu tygodni. Pozostało nam tylko sprawdzić, kto postanowił zostać naszym wrogiem.
- Co takiego? - Czasami bywam tępy.
- Powinieneś znowu dołączyć do tych, którzy pragną, abyś im przewodził. Możesz to uczynić, mając moje zapewnienie, że posiadasz przyjaźń Nyueng Bao.
- To zaszczyt.
- Albo przekleństwo - zachichotał stary.
- Czy to znaczy, że twoi ludzie będą naprawdę rozmawiali z moimi?
- To mogłoby być trochę za dużo - znowu zachichotał. Jego żona także się uśmiechnęła. Co za dowcipniś! Orgia śmiechu. - Thai Dei, idź z tym człowiekiem - polecił Shadaro-wi. - Możesz mówić, jeśli będzie trzeba, ale tylko w moim imieniu. Wojowniku, to mój wnuk - zwrócił się do mnie. - Zrozumie cię. Wyślij go do mnie, jeśli się będziesz chciał skontaktować. Nie bądź lekkomyślny.
- Rozumiem. - Spróbowałem wstać, zakłopotany, że nie
mogę rozplatać skrzyżowanych nóg. Jakieś dziecko roześmiało się. Ośmieliłem się zerknąć w bok, żeby sprawdzić reakcję piękności, która przyniosła herbatę. Byłem pewny, że nie oszukam Ky Dama. Na jej kolanach spało dziecko, a drugie drzemało na jej lewym ramieniu. Ona sama nie spała. Wyglądała na zmęczoną, przestraszoną, niepewną i zdecydowaną. Podobnie jak my wszyscy. Kiedy tylko z ciemności dobiegał jęk, krzywiła się i patrzyła w tamtą stronę. Ból był częścią jej samej.
Skłoniłem się. Thai Dei poprowadził mnie z powrotem na znajome tereny.
26
- Nie wiem - odparłem Goblinowi, kiedy zapytał o mój cień Nyueng Bao. - Nie mówi za wiele. - Jak do tej pory nie zamieniliśmy ani słowa. - Cały jego słownik wydaje się składać z wymijających pomruków. Tak czy inaczej wizyta nie była konieczna. Nyueng Bao wiedzą więcej o nadchodzącym deszczu gówna niż my. Stary przyznał, że to wszystko wina Mogaby i jesteśmy poza podejrzeniami. - Goblin spróbował spojrzeć przez ramię, jakby chciał zobaczyć własne plecy. - Tak - zgodziłem się. - Załóż pas cnoty. Co się dzieje? - Nie widziałem Kubła ani Skierki.
- Do tej pory niewiele. Wirujący i jego banda dopiero weszli na wzgórza.
Stamtąd dochodziło całe zamieszanie. Silne, różowe światło znowu rzucało poświatę na czerń nocy.
- Wygląda, jakby kostiumy Pożeracza Żywotów i Stwórcy Wdów Pani zrobiła specjalnie dla siebie i Konowała. Hej! Dlaczego wyglądasz, jakby duch ugryzł cię w tyłek? - odezwał się Goblin.
- Bo może ugryzł. Wyglądają dokładnie tak, jak powiedziałeś. Tylko że z tego, co pamiętam, zdjąłem z Konowała zbroję Stwórcy Wdów, kiedy trafiła go strzała. Sam ją włożyłem i udawałem Starego. Ale było już za późno.
- Więc?
- Więc w zeszłym tygodniu ktoś ukradł zbroję Konowała.
Prosto z mojej kwatery, kiedy spałem. Byłem pewny, że ukryłem ją tak, iż nikt oprócz mnie nigdy jej nie znajdzie. Ale ktoś wszedł, przeszedł przeze mnie, wygrzebał ją i wyszedł z bagażem, a ja nic nie widziałem i nie słyszałem. Nikt inny też nie. - I to było właśnie takie przerażające.
- To dlatego przez ostatnie dni zadajesz wszystkim te dziwaczne pytania? - pisnął Goblin. Potrafił piszczeć jak nadepnięta mysz, kiedy był zdenerwowany.
- Tak.
- Dlaczego nic nie powiedziałeś?
- Ponieważ ktokolwiek zabrał zbroje, musiał użyć czarów, żeby koło mnie przejść. Myślałem, że to jeden z was i chciałem dowiedzieć się, który, żeby obciąć mu łeb przy samych nogach, zanim zdąży się zorientować.
Jednooki wdrapał się na schody, posapując. Nieźle jak na dwustulatka.
- Co jest? Skąd te ponure miny? Goblin udzielił wyjaśnień.
- Powinieneś nam powiedzieć, Murgen - zrzędził mały czarodziej. - Moglibyśmy chwycić jeszcze ciepły trop.
Mało prawdopodobne. Jedynym śladem, jaki znalazłem, było małe, białe piórko i kupka czegoś, co wyglądało jak ptasie odchody.
- Teraz to już bez znaczenia. Wiem, gdzie jest zbroja. Tam. - Wskazałem na wzgórza okryte wczesnym, różowym świtem. - Co robiliście?
- Wytłukliśmy bandę cholernych południowców, oto, co robiliśmy. Mogaba musi im tam sprzedawać bilety. Te małe gnojki są napasione jak wszy. W każdym razie uciekliśmy, zanim skończyło się nam szczęście. Ci Nyueng Bao są naprawdę zajadli. - Spojrzał z uznaniem na Thai Deia. - Wygląda na to, że próbują nakłonić Cieniarzy, żeby nakopali Mogabie do tyłka. Należy się dupkowi. Pochłonie go własna zdrada. Co się tam dzieje, do diabła? - Miał na myśli wzgórza ociekające różowym światłem.
- Coś, czego nie szukamy - odpowiedział Goblin. Za różem pojawiła się plama ciemności. Wewnątrz niej kłębiły się ludzkie postaci. Płonęły niczym spadające gwiazdy. Chwilę potem miastem zakołysało trzęsienie ziemi. Straciłem grunt pod nogami.
- W jednym miałeś racje, karle - zauważył Jednooki. - Jest w tej grze gracz, o którym nie mamy pojęcia.
Parę jardów dalej dwie wrony rozkrzyczały się histerycznie. Pomknęły w ciemność, trzepocząc skrzydłami i nie przestając się śmiać.
- Niespodzianka, niespodzianka - mruczałem. - Cóż to za dudnienie i łomoty na tych wzgórzach. Dalej, panowie! Powiedzcie mi, kto to. Nawet takie tępaki jak ja mogą się tego domyślić. No to powiedzcie, kto to?
- Popracujemy nad tym - obiecał mi Jednooki. - Może już byśmy zaczęli, gdybyś sobie poszedł i zostawił nas samych. Chodź karle.
W czasie gdy Jednooki i jego kumpel żabiolicy zabrali się do pracy, ja skierowałem swoją uwagę na zamieszanie trwające wciąż wewnątrz Dejagore.
Prawdopodobnie już tysiące Cieniarzy przekroczyło mur. Płonęły pożary.
- Czy światło będzie przeszkadzało waszym ludziom? - zapytałem wnuka Ky Dama. Wzruszył ramionami. Facet nie był skłonny do plotek.
27
Teraz już nie było nocy. Pożary płonęły wszędzie. W obozie Cieniarzy ogień podłożyli oblegani artylerzyści Mogaby. W mieście - żołnierze Władcy Cienia. Pożoga szalała na wzgórzach rozniecona przez wulkany lub potężne moce, których nie widziano od czasów, kiedy Kompania powstała przeciwko mrocznym panom cesarstwa Pani. Jak na środek nocy światła było o wiele za dużo.
- Jak daleko do świtu? Czy ktoś wie?
- Za daleko - burknął Kubeł. - Naprawdę myślisz, że kogoś obchodzi teraz, która godzina?
Kiedy wyruszaliśmy wieczorem, czyli całe wieki temu, Jednooki, Goblin czy ktoś inny stwierdził, że świt jest celem zbyt odległym, żeby mieć nadzieję. Od tamtej pory ogólny poziom optymizmu nie podniósł się.
Nadchodziły raporty, ale wszystkie niepomyślne. Niezliczone oddziały południowców wdarły się do miasta. Miały rozkaz przedrzeć się do nas, zetrzeć nas z powierzchni ziemi, potem przejść wokół miasta i murów, aż powrócą do miejsca, z którego ruszyli. Nyueng Bao jednak odmówili współpracy. Moi ludzie także. Tak więc najeźdźcy błąkali się po omacku, niszcząc, co popadło, dopóki ktoś ich nie zabił.
Jeśli chodzi o Jaicuri kryjących się w swoich domach i mających nadzieję, że nikt ich nie zauważy, pomimo doświadczeń z Władcami Cienia, południowcy odnieśli pełny sukces.
Nie można ich winić, że nas nie gonili. Oni też nie chcieli zostać zabici. I Mogaba nie powinien się czuć zaskoczony, kiedy paru łotrów, których spuścił ze smyczy, obróciło się przeciwko niemu.
Nasi ludzie utrzymali swoje pozycje. Sobowtóry i iluzje doprowadzały południowców do szaleństwa. Nigdy nie wiedzieli, które zagrożenie jest realne. Ale głównym powodem, dla którego utrzymaliśmy mur, był brak wyboru. Nie mieliśmy dokąd uciekać.
Mogaba nie pomagał swoim ludziom. Był na wzgórzu, zdecydowany nie rozwiązywać ich tajemnicy osobiście. Najwyraźniej żałował swego wyboru.
Raz jeszcze pojawiła się uciekająca gromada jeźdźców oświetlona różowym światłem. Władcy Cienia chyba nie było wśród nich.
- Goblin! Jednooki! Gdzie teraz jesteście, do cholery, wy małe gnojki? Czy coś się stało Wirującemu?
Goblin się zmaterializował, a jego ciężki oddech czuć było piwem. A zatem on i Jednooki mieli gdzieś w pobliżu za-chomikowane parę galonów.
- Władca Cienia żyje, Murgen - rozwiał moje nadzieje. - Ale może zgubił gacie. - Zachichotał.
- O, cholera - mruknąłem. - Ta mała ropucha poważnie dobrała się do piwa. Jeśli Jednooki także, reszta nocy może się przedstawiać naprawdę interesująco. Możliwe, że ci dwaj zapomną o wszystkim i podejmą walkę, którą toczyli od setek lat. Kiedy ostatni raz się upili i pokłócili, rozwalili w Taglios domy wzdłuż całej ulicy.
Przez cały czas wnuk Mówcy trzymał się w cieniu i obserwował niczym jedna z tych przeklętych wron. Teraz było ich wokół nas tysiące.
Stary Astmatyk wyszedł z ulicy, ciężko dysząc. Musiał zrobić sobie przerwę, zanim wszedł na szczyt. Kaszlał, harczał i spluwał krwią. Pochodził z tej samej części świata, co Jednooki. Poza pociągiem do piwa nie mieli ze sobą nic wspólnego. Astmatyk też był parę razy przy beczułce.
Wszedł na szczyt, kiedy obserwowałem miasto, żeby ocenić, jak kiepska jest nasza sytuacja. Jak do tej pory uchodziło nam na sucho.
Astmatyk charknął, sapnął i splunął.
U stóp wzgórza trysnęła nowa porcja różowego światła. Rzucało dwa cienie na taflę nieba. Bez wątpienia były to cienie Stwórcy Wdów i Pożeracza Żywotów, potworne alter ego Pani stworzone dla niej i Konowała, żeby Cieniarze powariowali ze strachu.
- To niemożliwe - powiedziałem moim oswojonym czarodziejom. Wrócił Jednooki. Jedną ręką podpierał Astmatyka, który najwidoczniej cierpiał na atak astmy połączony ze skutkami gruźlicy. Drugą ręką ściskał coś patykowatego owiniętego w łachmany. - To nie może być Konował i Pani - ciągnąłem - ponieważ na własne oczy widziałem ich na dole.
Garstka jeźdźców posuwała się w kierunku miasta. Plama ciemności pomiędzy nimi musiała być Wirującym. Nie próżnował. Wokół niego kłębiły się różowe płomienie. Ledwo się przed nimi osłaniał.
Południowcy nagle wznowili atak, jakby się zorientowali, że ich szef będzie w paskudnym nastroju, kiedy wróci.
- Nie jestem pewny - zadumał się Goblin. Głos miał przerażająco trzeźwy. - Nie wyczuwam niczego w tym, który nosi zbroję Pożeracza Żywotów, aczkolwiek jest tam potężny ładunek mocy.
- Pani utraciła moc - przypomniałem mu.
- Tego drugiego czuć Konowałem.
Nie może być.
- Mogaba... - wydyszał w końcu Astmatyk.
Kilku ludzi splunęło na dźwięk tego imienia. Wszyscy mieli swoje zdanie na temat naszego nieustraszonego wodza. Słuchając ich, można by dojść do wniosku, że Mogaba był najbardziej oczekiwanym człowiekiem w mieście.
Wijąca się, różowa nić dosięgła grupy Wirującego. Władca Cienia zdołał ją odpędzić, ale uśmierciła połowę jego ludzi. Fragmenty ciał poleciały na wszystkie strony.
- Choleeera! - odezwał się ktoś, odzwierciedlając wiernie odczucia wszystkich zebranych.
- Mogaba... chce wiedzieć... - chrypiał Astmatyk - czy możemy wypuścić... kilkuset ludzi do... kontrataku na wroga, który... jest w mieście.
- Za jakich durniów ma nas ten gnojek? - narzekał Skierka.
- Czy ta żona wielbłąda nie wie, że go mamy? - zapytał Goblin.
- Skąd miałby wiedzieć, że go podejrzewamy? Ma tak wygórowaną opinię o własnym intelekcie...
- Myślę, że to zabawne - zaszczebiotał Kubeł w uniesieniu. - Próbował nas wypieprzyć i sam wylądował z tyłkiem na wierzchu. Co lepsze, może jedynym sposobem, żeby się uwolnić, jest dać się nam wypieprzyć.
- Co robi Jednooki? - zapytałem Goblina. Jednooki wyglądał, jakby się modlił z Loftusem nad jedną z balist. Wokół ich stóp leżały porozrzucane strzępy. Machinę przeszywała makabryczna, czarna włócznia.
- Nie wiem.
Sprawdziłem najbliższą bramę. Mogli nas stamtąd zobaczyć Narowie. Mogaba wiedział, że kłamałem, twierdząc, iż jesteśmy zbyt wykończeni, aby wysłać mu pomoc.
- Czy ktoś zna jakiś powód, dla którego powinniśmy pomóc Mogabie? - zapytałem. Żeby utrzymać swój odcinek, oprócz Starej Gwardii miałem sześciuset Taglian, którzy przeżyli po rozbiciu Pani, oraz niepewną i ciągle zmieniającą się liczbę wyzwolonych niewolników, dawnych więźniów wojennych i ambitnych Jaicuri.
Wszyscy zaprzeczyli. Nikt nie chciał pomóc Mogabie.
- A może byśmy użyli tego do ratowania własnych tyłków? - zapytałem, podchodząc do machiny. - Jeśli pozwolimy Mogabie je przejąć, możemy skończyć z całą resztą Cieniarzy, których mamy przeciwko sobie. - Zerknąłem na bramę. - A tamci faceci widzą wszystko, co robimy.
Goblin też spojrzał. Potrząsnął głową, żeby zmniejszyć szum po piwie.
- Musimy o tym pomyśleć.
- Co robisz, Jednooki? - Stałem teraz za nim. Jednooki wskazał dumnie na włócznię.
- Małe co nieco, które zmajstrowałem w wolnym czasie.
- Wystarczająco paskudne. - Milo wiedzieć, że potrafi jeszcze zrobić coś użytecznego bez polecenia.
Zaczął z czarną, drewnianą żerdzią i pracował nad nią godzinami. Pokryta była nadzwyczaj obrzydliwymi, miniaturowymi scenkami i napisami w jakimś nieznanym alfabecie. Jej drzewce było tak samo czarne jak grot z ciemnej stali ze starannie nakreślonymi srebrnymi runami. Na drzewcu także były runy, ale tak delikatne, że prawie niewidoczne.
- Bardzo ładne.
- Ładne? To cudo, ty ciemniaku. - Wskazał coś palcem. Loftus spojrzał w tamtym kierunku. Ja także. Oddział Wirującego, znacznie uszczuplony i otoczony przez chmarę różowych iskier i natrząsające się wrony, był coraz bliżej.
- A oto i mój przeklęty Władca Cienia. Gnojek! - wrzasnął Jednooki. Musiał sporo wypić tego piwa. - Tak bardzo chciał mieć leniwe popołudnie. Ale to nie jest leniwe popołudnie, prawda? Loftus strzela. Ta pałeczka będzie w powietrzu za niecałe pięć sekund. To cały czas, jaki ma na zastanowienie się, co się dzieje i jak rozplatać zaklęcia, które go powstrzymują od odwrócenia włóczni. Spójrzcie tylko, ile już ma roboty ten dupek. Loftus, przyjacielu, przygotuj się, żeby zrobić na moim dziele nacięcie oznaczające wielkie zwycięstwo.
Jak każdy, kto miał odrobinę oleju w głowie, Loftus zignorował Jednookiego. Przygotował swoją broń z artystyczną starannością.
- Większość zaklęć stworzona jest po to, aby przeniknąć jego osobistą ochronę - paplał Jednooki. - Liczę na to, że nie będzie miał czasu działać. Ponieważ chciałem się skupić na przewierceniu nieruchomego punktu... Kazałem mu się zamknąć.
- Goblin. Jest jakaś szansa, że to zadziała? Karzeł to nie waga ciężka.
- Z taktycznego punktu widzenia tak. Jeśli naprawdę tak ciężko nad tym pracował. Powiedzmy, że Jednooki jest okazem wielkości słabszym od Wirującego. Naprawdę oznacza to jedynie, że wykonanie tej samej pracy zajmuje mu dziesięć razy więcej czasu.
- Okazem wielkości? - A więc to był problem Jednookiego.
- Prawdopodobnie nawet dwoma.
Pogubiłem się. I nie miałem czasu, żeby wydobyć z niego wyjaśnienia.
Loftus był zadowolony, że z największą dokładnością namierzył cel.
- Już czas - powiedział.
28
- Puszczaj - zaproponowałem.
Balista zagrzmiała charakterystycznie. Wzdłuż muru panowała cisza. Czarne drzewce przecięło noc. Tuż za nim zapłonęła przypadkowa iskra. Jednooki zapowiedział pięć sekund lotu. Odpowiadało to prawdzie, ale trwało całe wieki.
Światła było wystarczająco dużo, żeby oświetlić Władcę Cienia. Wkrótce zniknie za jedną z wyniosłych wież. Podczas jazdy oglądał się za siebie, obserwując wzgórza. Tamci niesamowici jeźdźcy także byli teraz na równinie, prowokując wszystkich i nikogo, aby podjęto ich wyzwanie.
Zaparło mi dech.
Maska Stwórcy Wdów niosła lancę. Nie było widać sztandaru, ale to była lanca, na której noszono go od dnia, kiedy Czarna Kompania opuściła Khatovar. Każdy Kronikarz śledził go wytrwale, chociaż już dawno zapomniano dlaczego.
Skupiłem wzrok na Wirującym, żeby zobaczyć, jak nadlatuje skarb Jednookiego.
Później Goblin powiedział mi, że Wirujący wyczul zagrożenie, kiedy pocisk osiągnął już najwyższy punkt lotu. Cokolwiek potem zrobił, było właściwe. Albo miał po prostu szczęście. Albo też wyższe moce zdecydowały, że nie umrze tej nocy.
Włócznia zmieniła kurs zaledwie o cal i zamiast uderzyć w Wirującego, trafiła w bark jego wierzchowca. Przeszyła zwierzę, jakby składało się z powietrza, a nie z ciała. Rana zalśniła czerwienią, która migotała i rosła. Wirujący zawył z wściekłości, kiedy koń go zrzucił. Upadł jak kłoda i leżał tam skulony wystarczająco długo, żeby Jednooki zaczął popędzać Loftusa, aby ten ostrzelał go regularnym ogniem. W końcu Wirujący wycofał się rakiem, żeby uciec przed kopytami ogiera.
Rozpoznałem zwierzę. Był to jeden z zaczarowanych potworów, które Pani przyprowadziła ze swego dawnego imperium na południe wraz z Kompanią. Zniknęły podczas bitwy.
Koń kwiczał przeraźliwie.
Zwyczajne zwierzę zdechłoby natychmiast.
Patrzyłem na dwóch jeźdźców. Szli wolno w kierunku miasta, niosąc swoje wyzwanie. Teraz mogłem dostrzec, że oni także dosiadali ogierów Pani.
- Ale przecież widziałem ich martwych - szepnąłem do Goblina.
- Musimy sprawdzić oczy tego chłopaka - burknął Jednooki.
- Mówiłem ci już, że to nie Pani. Przyjrzyj się uważnie. Widać różnice w zbroi.
Widzieli to żołnierze. Wśród Taglian zapanowało poruszenie.
- I nie wiesz nic o tym drugim? O czym oni tam rozmawiają?
- Nie. To mógłby być Stary.
Skierka poszedł sprawdzić, skąd to zamieszanie wśród Taglian.
Koń Wirującego upadł, ale jeszcze kwiczał i kopał. Z jego rany uniosły się wstęgi zielonkawej pary i zaczęły rosnąć. Śmierć zwierzęcia nadchodziła powoli.
Czarodziej umierałby wolniej i w okropniejszych męczarniach, gdyby nadal miał wbitą włócznię Jednookiego.
- Są podnieceni, ponieważ ta zbroja jest taka sama, jaką nosiła ich bogini Kina w postaci swego bitewnego awatara - doniósł Skierka. - W ten sposób jest zawsze portretowana na malowidłach przedstawiających jej wojnę z demonami.
Nie miałem pojęcia, o czym mówi. Wynikało z tego, że Kina jest w tym kraju kimś w rodzaju bogini śmierci.
Byłem ciekaw, kiedy Władca Cienia znowu zapoluje na Jednookiego.
- Nie zrobi tego - zapewnił mnie Goblin. - W chwili, kiedy wystarczająco się skoncentruje, ci dwaj tam obetną mu nogi.
Wirujący wykuśtykał z zasięgu wzroku.
Jego zakłopotanie dodało żołnierzom bodźca do zdwojenia wysiłków. Ktoś zapłaci bólem za jego zniewagę. Zrozumiałe, że woleli, abyśmy to byli my.
Ktoś z nich prawdopodobnie również rozpoznał zbroję Pożeracza Żywotów. Poza murami słyszałem wiele głosów wykrzykujących imię Kiny.
- Thai Dei, czas na wiadomość dla twojego dziadka. Chcę przeprowadzić część swoich ludzi przez jego teren, żebym mógł pomóc wypędzić południowców z miasta.
Nyueng Bao wyszedł z cienia na tyle, żeby mnie usłyszeć. Patrzył zmartwiony na jeźdźców. Potem mruknął coś, zszedł na ulicę i pobiegł w noc.
- Słuchajcie, ludzie. Wykiwamy naszego nieustraszonego, durnowatego przywódcę. Kubeł...
29
Wszedłem w ciemną uliczkę, planując ustawienie zasadzki za plecami kompanii południowców, żeby Goblin mógł ich potraktować swoim hokus-pokus. Było tak, jakbym zszedł z krawędzi świata prosto w otchłań bez dna. Jakby jakaś olbrzymia, psychiczna packa na muchy strzepnęła mnie w próżnię. Goblin warknął coś w tej samej chwili, ale nie zrozumiałem go.
Miałem trochę czasu, żeby poczuć objawy morskiej choroby, oszołomienie i zastanowić się, kto zaczaił się na mnie z tym czarem i dlaczego obraca mnie, jakby wyżymał mokrą szmatę.
Czy Mogaba przeniósł swoją zdradę na inny poziom?
30
Coś mnie trzymało i ciągnęło tak zajadle, że nie byłem w stanie stawić oporu. Straciłem rozeznanie, kim i gdzie jestem. Wiedziałem jedynie, że śpię i nie chcę się obudzić.
- Murgen! - zawołał ktoś z daleka. Ucisk nasilił się. - Murgen, chłopcze! Wracaj do domu! Walcz z tym, Dzieciaku! Walcz! - Walczyłem, ale z tym głosem. Chciał, abym poszedł tam, gdzie bardzo nie chciałem iść. Czekał tam na mnie ból.
Szarpnięcie zaatakowało mnie ze zdwojoną siłą. Nie mogłem uciec.
- Działa! - krzyknął ktoś. - Mamy go!
Znałem ten głos...
To było jak przebudzenie ze śpiączki, tyle że dokładnie pamiętałem, gdzie byłem. Dejagore. Każdy mały ból, każdy koszmar, każdy lęk. Ich ostre krawędzie nie raniły już tak bardzo. Więzy opadały. Byłem teraz tutaj.
Tutaj? W jakim czasie i miejscu? Spróbowałem otworzyć oczy. Moje powieki nie słuchały mnie. Spróbowałem się poruszyć. Moje mięśnie także odmówiły wysiłku.
- Jest tutaj.
- Zaciągnij zasłony. - Usłyszałem przesuwający się ciężki materiał. - Czy będzie coraz gorzej? Myślę, że powinniśmy się przygotować na najgorsze. Kiedyś oddali się tak bardzo, że będziemy mieli sporo kłopotów, żeby sprowadzić go do domu.
O! Ten głos należał do Konowała. Starego. Tylko że Stary nie żyje, przecież widziałem, jak zginął... Czy widziałem? Czyż nie opuściłem Stwórcy Wdów żywej długo po jego śmierci?
- No cóż, nie posłuchał. Ale teraz może być już tylko lepiej. Kryzys minął. Chyba, że zechce tam zostać.
Udało mi się otworzyć jedno oko.
Znajdowałem się w jakimś ciemnym miejscu. Nigdy wcześniej go nie widziałem, ale to musiał być pałac w Trogo Taglios. Dom. Nie widziałem, żeby gdziekolwiek indziej używano takiego kamienia. W tym zaś, że miałem kłopot z rozpoznaniem niektórych części pałacu, nie było nic zaskakującego. Wszyscy książęta Taglios dodawali kawałek podczas swego panowania. Przypuszczalnie jedynie stary królewski czarodziej Kopeć znał wszystkie drogi w pałacu. A Kopcia już z nami nie było. Nie wiem, co się z nim stało po tym wszystkim, ale pewnego razu został rozdarty na strzępy, kiedy jakiś nadprzyrodzony stwór, z którym się pokłócił, próbował go zjeść. Było nam to na rękę, ponieważ właśnie wtedy odkryliśmy, że Kopeć został skuszony przez Długiego Cienia i przeszedł na stronę wroga.
Nie mogłem się sobie nadziwić. Pomimo bólu głowy, niczym przy kacu gigancie, umysł miałem nadspodziewanie jasny.
- Otworzył oczy, szefie.
- Słyszysz mnie, Murgen?
Spróbowałem coś powiedzieć i udało mi się wybełkotać parę słów.
- Miałeś jeden ze swoich ataków. Od dwóch dni próbujemy sprowadzić cię z powrotem. - Konował był niezadowolony. Jakbym celowo narażał go na niewygodę. - W porządku. Znasz mores. Postawcie go i niech chodzi.
Pamiętam, że przerabialiśmy już tę część kilkakrotnie. Teraz byłem mniej niepewny. Szybciej uchwyciłem różnicę między przeszłością i teraźniejszością.
Postawili pode mną moje własne nogi, a Goblin ustawił się pod moją prawą pachą. Konował otoczył mnie ramieniem z lewej strony i podniósł.
- Pamiętam, co robić - powiedziałem. Nie zrozumieli.
- Masz pojęcie, gdzie jesteś, Murgen? - zapytał Goblin. - Nie odlecisz nam znowu w przeszłość?
Skinąłem głową. W ten sposób mogłem się komunikować. Może mógłbym użyć języka migowego.
- Znowu Dejagore? - zapytał Konował. Nawiązałem tam mnóstwo znajomości, w tym wiele takich, których nie chciałem nawiązać.
- Jakaś noc. Znowu. Tylko później - spróbowałem powiedzieć.
- Połóżcie go. Nic mu już nie będzie - powiedział Konował. - Murgen, udało ci się trafić na jakiś ślad tym razem? Cokolwiek, co moglibyśmy połączyć, żeby wyrwać cię z tego cyklu? Potrzebuję cię tutaj. Przez cały czas.
- Ani jednej cholernej wskazówki - przerwałem, żeby złapać oddech. Tym razem szybciej wracałem do siebie. - Nie wiem nawet, kiedy mnie dopadło. Po prostu nagle byłem już tam. Jak złośliwy duch albo coś w tym rodzaju, bez żadnych myśli o jakiejkolwiek przyszłości. Potem, po chwili, byłem Murgenem bez świadomości i bez żadnych anomalii, jak teraz.
- Anomalii?
Odwróciłem się zaskoczony. Nie wiadomo skąd, zmaterializował się Jednooki. Widziałem, że kotara nadal się porusza. Przegradzała pokój na pół.
- Słucham?
- Co rozumiesz przez anomalie?
Po głębszym namyśle stwierdziłem, że nie wiem, co naprawdę miałem na myśli. Pokręciłem głową.
- Nie wiem. Uciekło mi. Jaki jest dzień? Konował i czarodzieje wymienili między sobą znaczące spojrzenia.
- Pamiętasz Las Przeznaczenia? - zapytał Konował.
- Jasne. Jeszcze się trzęsę. - Poczułem dotyk przejmującego chłodu. Potem przypomniałem sobie najważniejsze rzeczy. Nie miałem wspomnień dotyczących odwiedzin w tym pokoju, choć powinienem je mieć. Ciągle znajdowałem się w dniach wczorajszych. Nie było to tylko tak odległe jak Dejagore, w którym byłem całe lata temu.
Spróbowałem przypomnieć sobie przyszłość.
Pamiętałem zbyt wiele. Jęknąłem.
- Czy mamy go znowu podnieść? - zapytał Goblin.
- Już się zbieram - pokręciłem głową. - Pomyślmy. Ile czasu minęło od ostatniego ataku? Kiedy wróciliśmy z Lasu?
- Ty wróciłeś trzy dni temu - powiedział Konował. - Kazałem ci zaprowadzić twoich więźniów do pałacu. Próbowałeś. Straciłeś tkacza cienia po drodze w tak przedziwnych okolicznościach, że rozesłałem rozkazy do wszystkich ludzi z Kompanii, aby byli wyjątkowo czujni.
- Był stary. Po prostu umarł ze strachu - odezwał się Goblin. - Nie ma w tym nic tajemniczego.
Ból głowy nie mijał. Miałem niejasne wspomnienia tamtych wydarzeń, ale nie były tak wyraźne, jak wspomnienia innych wypadków tuż przed poprzednim atakiem.
- Wiele nie pamiętam.
- Czerwonoręki Kłamca dotarł tutaj bez szwanku i mieliśmy zacząć go przesłuchiwać tamtej nocy. Ale ty wróciłeś do swego pokoju, prawdopodobnie tylko przeszedłeś przez drzwi i upadłeś. Zgadzają się co do tego twoja teściowa, wuj, żona i szwagier. Prawdopodobnie jest to pierwszy, ostatni i jedyny taki przypadek w historii.
- Prawdopodobnie. Stara jest taka sama jak Jednooki. Nie zgadza się dla samej przyjemności niezgadzania się.
- Hej! Dzieciaku...
- Cicho! - rozkazał mu Konował. - A wiec po prostu upadłeś i zesztywniałeś. Twoja żona wpadła w histerię. Twój szwagier przyleciał do mnie i wynieśliśmy cię stamtąd, żeby oszczędzić nerwów twojej rodzinie.
Oszczędzić nerwów? Ci ludzie nie znali takiego pojęcia. Poza tym Sarie była jedyną osobą pośród nich, którą uważałem za swoją rodzinę.
- Otwórz usta, Murgen - polecił Goblin, odwrócił moją twarz do światła i zajrzał mi do gardła. - Żadnych zranień.
Wiedziałem, o czym myśleli. Epilepsja. Sam się nad tym zastanawiałem. Pytałem o to każdego, kto chciał słuchać. Nigdy jednak nie słyszałem o epileptyku, który poprzez atak wciągany jest w przeszłość. W przeszłość nigdy nie będącą przeszłością, w której już żyłem.
- Mówiłem ci, że to nie jest choroba - burknął Konował. - Kiedy znajdziesz właściwą odpowiedź, okaże się, że cały czas miałeś ją pod nosem i będziesz się czuł jak ostatni głupiec, że nie dostrzegłeś jej wcześniej.
- Jeśli tylko można coś znaleźć, znajdziemy to - obiecał Jednooki, co kazało mi się zastanowić, jakie asy trzyma w rękawie. Wiedziałem, że się dowiem, bo wkrótce mi o tym powie, ale nie pamiętałem przyszłości aż tak wyraźnie.
Czasami bycie mną stawało się dość tajemnicze.
- Czy była tam znowu ta postać bez głowy? - zapytał Konował.
- Tak - odparłem, kiedy już się domyśliłem, o co mu chodzi. - Ale on nie miał twarzy, szefie, nie głowy. Głowę miał.
- Może to właśnie jest źródło całego problemu - zasugerował Jednooki. - Jeśli tylko przypomnisz sobie jakieś rysy twarzy, cokolwiek, powiedz o tym komuś. Albo zapisz to natychmiast.
- Nie chcę, żeby się to przytrafiło komuś innemu - powiedział Konował. - Czy wyobrażasz sobie kierowanie kampanią, kiedy twoi ludzie mogą w każdej chwili zniknąć, czasami na całe dnie?
Byłem pewny, że tak się nie stanie. Ale nie powiedziałem tego, bo zaczęliby mnie naciskać, a nie miałem najmniejszej ochoty na szturchańce i poganianie mnie.
- Proszę, potrzebuję coś na ból głowy. Taki jak przy kacu.
- Czy zawsze podczas ataków miałeś taki ból głowy? - dopytywał się Konował. - Nigdy o tym nie wspomniałeś.
- Zawsze, ale nie taki wściekły. Tylko małe niedomaganie. Jak kac po czterech piwach, jeśli to było piwo warzone przez Łabędzia i Mathera. Czy to ważne?
Konował uśmiechnął się na tę reklamę drugiego najgorszego piwa na świecie.
- Ja i Goblin obserwowaliśmy cię na zmianę prawie przez cały czas od powrotu z Lasu Przeznaczenia. Wydawało się prawdopodobne, że to się wydarzy. Nie chciałem, żebyśmy coś stracili.
To była odpowiedź na poważne pytanie. Od kiedy przebywam w tym czasie, raz po raz przypominam sobie przyszłość. Więc jak to się dzieje, że nigdy nie pamiętam swoich podróży w przyszłość, które mają się odbyć?
I w jaki sposób mogli mnie tak dokładnie obserwować? Nigdy ich nie zauważyłem, a próbowałem być czujny przez cały czas. Nigdy nie wiadomo, kiedy z ciemności wyskoczy Kłamca, wymachując swą dusicielską szarfą.
- No i co zauważyliście?
- Nic.
- Teraz to mój obowiązek - wdzięczył się Jednooki.
- A więc naprawdę jestem spokojny.
- Każdy jest teraz taki cholernie mądry - biadolił Jednooki. - Za moich czasów szanowało się starszych.
- To były czasy, kiedy młodzi nie mieli okazji dobrze poznać starych idiotów.
- Mam robotę - uciął Konował. - Jednooki, trzymaj się Murgena, kiedy tylko możesz. Mów bez przerwy o Dejagore i o tym, co się z nim działo. Musi gdzieś być jakiś trop. Może jeszcze go nie rozpoznajemy. - Wyszedł, zanim mogłem coś powiedzieć.
Coś się wydarzyło poza moimi plecami i w związku z moją osobą, pomiędzy Konowałem i Jednookim. Może wszyscy mieliśmy powody do myślenia. Tym razem nie pamiętałem wiele na temat miejsca, w którym byłem. Wszystko wydawało się nowe, pierwsze, chociaż jakieś przerażające, małe stworzenia gdzieś w mrocznych zakamarkach mojego umysłu ostrzegały, że będę na nowo przeżywał swoje wczoraj i najgorsze dopiero nadejdzie.
- Myślę, że po prostu zabierzemy cię teraz do domu, Dzieciaku - powiedział Jednooki. - Twoja żona będzie miała lekarstwo na wszystkie twoje dolegliwości.
Może i tak. Była cudem. Nawet Jednooki, który wydawał się niezdolny do okazywania szacunku komukolwiek, traktował ją, rozmawiał z nią i o niej, jakby była poważaną damą.
Jest nią, oczywiście. Ale miło jest, kiedy inni to potwierdzają.
- Teraz dopiero powiedziałeś coś, co chciałem usłyszeć. Prowadź, bracie. - Nie znałem drogi.
Rzuciłem ostatnie spojrzenie na Kopcia i przykrytego Kłamcę. Co, do cholery?
31
Moi teściowie nie wysilali się zbytnio, żeby polepszyć opinię o Nyueng Bao. Zwłaszcza Matka Gota jest największym wrzodem na tyłku. Ten stary wojenny topór ledwo toleruje nawet mnie, a i to tylko dlatego, że w przeciwnym wypadku straciłaby całkowicie córkę. Jest paskudnie nastawiona do Starego.
Mimo to Sarie i ja na tyle liczyliśmy się dla Konowała, że mogliśmy nalegać na zamianę kwater, kiedy w zeszłym miesiącu jej ziomkowie przywlekli się tu ze swoich cudownych bagien. Lecz nie staną się one rajem, jeśli Matka Gota nie będzie na ulicy trzymała języka za zębami.
Stary nigdy nie reaguje na jej nieustanne narzekania.
- Trzydzieści lat żyję z Goblinem i Jednookim. Jedna zrzędliwa baba, cierpiąca na podagrę i artretyzm, to nic. Zresztą powiedziałeś, że będzie tu tylko przez parę tygodni, prawda?
Prawda. Tak powiedziałem. Zastanawiałem się, jak te słowa mogłyby smakować z sosem sojowym. Albo z dużą ilością curry.
Większość czasu Pani przebywa teraz na południu, wylewając, jak z rogu obfitości, swoją wściekłość na Krainę Cienia. Konował nie potrzebuje dużych przestrzeni. Nasze stare miejsce było niewiele większe od celi klasztornej. Akurat tyle miejsca, co dla niego, Pani, kiedy przyjeżdża i kołyski podarowanej jej przez człowieka imieniem Ram, który zginął później, broniąc jej i jej dziecka przed Narayanem Singhiem. Ram sam zrobił tę kołyskę. Najprawdopodobniej zginął, jak niemal wszyscy, którzy spędzili zbyt dużo czasu przy Pani, ponieważ pokochał niewłaściwą kobietę.
Konował oddał mi swój pokój. W porządku, ale łączyło się to z pewnymi ograniczeniami. Nie mogłem zamienić go w nowy dom dla Nyueng Bao. Na stałe mieszkali tam Sahra i Thai Dei. Matka Gota i Wujek Doj byli zapraszani w odwiedziny. I nie chciałem już żadnych nieproszonych kuzynów ani siostrzeńców.
Ludzie, którzy oskarżali Kapitana o wykorzystywanie swojej pozycji do uwicia sobie wygodnego gniazdka, powinni się temu gniazdku bliżej przyjrzeć. Wyzwoliciel, Pan Ojejku Jaki Wojskowy Ważniak dla wszystkich Taglian i wielu ich kolonii i miast, mieszkał tak jak wtedy, kiedy był tylko Kronikarzem i lekarzem Kompanii.
Przeprowadził mnie także po to, aby zapewnić mi odpowiednią przestrzeń do pracy. Przywiązywał wielką wagę do tych Kronik.
Szczerze mówiąc, moje księgi nie były takie dobre. Nie zawsze potrafiłem spisać materiał w najlepszy sposób. W swoich najlepszych czasach, kiedy był w formie, Konował był naprawdę dobry. Nie mogłem się z nim równać.
Kiedy postanowił być równocześnie Kapitanem i Kronikarzem, jego praca na tym ucierpiała. A zapiski Pani były dla mnie zbyt sztywne, suche i czasami troszkę próżne. Nie były też do końca uczciwe. Nie troszczyła się o zgodność ze swoimi poprzednikami, ani nawet ze swoimi własnymi wcześniejszymi relacjami. Jeśli czytało się ich uważnie i zauważyło jakieś potknięcie, ani Konował, ani Pani nie przyznawali się do przekłamania. Na przykład Konował twierdził, że z Taglios do Pułapki Cienia jest osiemset mil, a Pani, że czterysta. Oboje twierdzili, że mają rację. Pani mówiła, że rozbieżności są wynikiem tego, iż oboje dorastali w różnych miejscach i czasach, kiedy to używało się innych jednostek miar i wag.
A co z postaciami? One także były niejednakowo postrzegane. U Konowała Łabędź wiecznie na coś psioczył, Pani zaś widziała w nim energicznego, dobrodusznego gadułę. Jedyną różnicą mogło być to, że oboje wiedzieli, iż zainteresowanie Łabędzia Panią nie ma braterskiego zabarwienia.
Popatrzmy, jak widzieli Kopcia. Nie pomyślałbyś, że piszą o tym samym bydlaku, tak różne były ich poglądy na temat tego zdrajcy. Tak samo z Mogabą i Klingą. Obaj byli zdrajcami o czarnych sercach. W Kronikach Konowała nie było nic na ten temat, ponieważ nie pisał już, kiedy Klinga zdezerterował, ale bez przerwy okazywał, jak bardzo go nienawidzi. Było to wściekłe, irracjonalne uczucie. Tymczasem wyglądało na to, że bliski jest przebaczenia Mogabie. Pani widziała tych dwóch zupełnie na odwrót. Upiekłaby Mogabę w tym samym piecu co Narayana, a prawdopodobnie przebaczyłaby Klindze.
Klinga był podobnym przypadkiem jak Ram i Wierzba-Łabędź.
Przypuszczam, że nie trzeba się zgadzać we wszystkim, żeby być kochankami.
Inaczej także pisali. Konował przeważnie prowadził Kroniki podczas wypraw, a później wracał do nich i uzupełniał wiadomościami z innych źródeł. Miał też tendencję do fantazjowania w tych wtórnych wersjach, tak więc jego Kroniki nie zawsze są całkowicie wierne historii.
Pani zapisywała wszystko już po danym wydarzeniu, z pamięci, kiedy odpoczywała, oczekując dziecka. Korzystała z materiału, który stanowiły przeważnie pogłoski z drugiej ręki. Teraz zastępuję bardziej wątpliwe fragmenty tym, co uważam za ściślej odpowiadające prawdzie, próbując ujednolicić niepewny materiał.
Konował to rozumie, ale Pani nie zawsze jest zadowolona z moich wysiłków.
Moja największa pisarska słabość to przydługie dygresje. Nie potrafię krótko ująć tematu. Jakiś czas spędziłem w Królewskiej Bibliotece Taglios z urzędowymi historykami, którzy zapewniali mnie, że prawdziwym kluczem do historii są szczegóły. Podobnie cały bieg historii może się gwałtownie odwrócić, ponieważ jeden człowiek wypuszcza przypadkową strzałę podczas drobnej bijatyki.
Mój pokój do pisania ma piętnaście stóp na dwadzieścia dwie. Mam tu miejsce na moje notatki, kopie starych Kronik i duży stół, gdzie mogę pracować nad kilkoma szkicami jednocześnie. Zostaje jeszcze kawałek podłogi dla Thai Deia i Wujka Doja.
W czasie kiedy ja pisałem, studiowałem i wprowadzałem poprawki, on i Thai Dei trzaskali drewnianymi mieczami do ćwiczeń albo piszczeli, kopali i odbijali się od ścian. Kiedy tylko któryś z nich wpadał na moją przestrzeń, wyrzucałem go z powrotem. Byli zdumiewająco dobrzy w tym, co robili - powinni być, skoro tyle ćwiczyli - ale myślę, że prędzej poranią się nawzajem, niż zrobią krzywdę komuś potężnie zbudowanemu, jak na przykład facetom ze Starej Gwardii.
Lubię tę pracę. Jest o niebo lepsza od pracy Chorążego, chociaż tę także nadal wykonuję. Chorąży jest zawsze pierwszy w tarapatach i zawsze ma jedną rękę zajętą trzymaniem ogromnego sztandaru, żeby nie upadł.
Martwię się, że nie uchwycę tyle szczegółów, co Konował. I zazdroszczę mu tego charakterystycznego dlań, sardonicznego tonu. Twierdzi, iż był dobry tylko dlatego, że miał czas. W tamtych czasach Czarna Kompania była tylko bandą obdartusów, którym zawsze jakoś się udawało, a poza tym niewiele się działo. Teraz jesteśmy bez przerwy po uszy w gównie. To mi się nie podoba. Kapitanowi też nie.
Nie umiem sobie wyobrazić faceta mniej zadowolonego z władzy, jaka spadła mu na głowę bez jego udziału. Utrzymuje ją i wykorzystuje jedynie dlatego, że nie wierzy, aby ktoś inny poprowadził Kompanię tam, gdzie według niego musi iść.
Udało mi się przetrwać parę godzin bez spadania w studnię przeszłości. Nie czułem się źle. Sarie była w doskonałym nastroju, pomimo że jej matka robiła wszystko, żeby zepsuć jej ten dzień. Ja zatraciłem się w pracy, zadowolony z życia jak nigdy.
Ktoś stanął w drzwiach.
Sarie wprowadziła Kapitana do pokoju. Wujek Doj i Thai Dei ciągle klekotali drewnianymi mieczami. Konował obserwował ich przez chwilę.
- To niezwykłe - powiedział, ale nie brzmiało to przekonująco.
- To nie wojskowe ćwiczenia - powiedziałem. - To szermierka dla samotników. Nyueng Bao to wilki samotnicy.
W przeciwieństwie do Starego. Jego wiara, że trzeba mieć zawsze braci za plecami, urosła niemal do rangi religijnego przykazania.
Technika szermiercza Nyueng Bao polegała na krótkich, ale bardzo gwałtownych atakach i obronie przerywanej okresami bezruchu, w których walczący zastygali w przedziwnych pozach, przesuwając się niemal niedostrzegalnie, aby uprzedzić ruch przeciwnika.
Wujek Doj jest bardzo dobry.
- Muszę przyznać, że mają dużo wdzięku, Murgen. Prawie jak tancerze.
Wżeniając się w rodzinę Sarie, musiałem także nauczyć się tej techniki. Naprawdę nie miałem wyboru. Wujek Doj bardzo nalegał. Nie jestem tym strasznie zainteresowany, ale zgodziłem się dla świętego spokoju. Poza tym to dobre ćwiczenie.
- To wszystko stylizowane, Kapitanie. Każdy krok i pchnięcie ma swoją nazwę. - Co uważam akurat za wadę. Każdy walczący na swój sposób powinien po prostu zostać uznany za innowatora.
Z drugiej jednak strony naprawdę widziałem, jak Wujek Doj rozprawia się z prawdziwymi wrogami w Dejagore.
Zmieniłem język.
- Czy pozwolisz mojemu Kapitanowi spotkać się z Różdżką Popiołu? - Długo mierzyli się wzrokiem.
Różdżka Popiołu to miecz Wujka Doja. Nazywa go swoją duszą. Traktuje go lepiej, niżby traktował jakąkolwiek kobietę.
Wujek Doj oderwał się od Thai Deia, skłonił się lekko i wyszedł. Po chwili był już z powrotem z ogromnym mieczem, długim na trzy stopy. Wyciągnął go ostrożnie i zaprezentował Konowałowi, kładąc na lewym przedramieniu, gdzie stal nie stykała się z wilgotną lub też tłustą skórą. Lekko się przy tym pokłonił.
Chciał, abyśmy wierzyli, że nie zna tagliańskiego. Próżny trud. Wiedziałem, że posługuje się nim płynnie.
Konował znał trochę obyczaje Nyueng Bao. Przyjął Różdżkę Popiołu z właściwą uwagą i uprzejmością, jakby spotkał go największy zaszczyt.
Wujek Doj zauważył to.
Konował nieporadnie chwycił rękojeść oburącz. Celowo, jak przypuszczam. Wujek Doj natychmiast zademonstrował właściwy chwyt, tak jak czynił to podczas każdego naszego treningu. Stary jest żwawy. Ma dziesięć lat więcej od Konowała, ale porusza się sprawniej niż ja. I ma niesłychaną cierpliwość.
- Świetna równowaga - powiedział Kapitan po tagliańsku. Nie byłbym zaskoczony, gdyby się okazało, że nauczył się Nyueng Bao. Miał smykałkę do języków. - Ale stal powinna być lepsza. - Ostrze było wąskie i cienkie.
- On mówi, że miecz ma czterysta lat i przetnie zbroję. Zapewniam cię, że z równą łatwością przecina człowieka. Nie raz widziałem, jak go używał.
- Podczas oblężenia? - Konował przyglądał się ostrzu tuż przy rękojeści.
- Tak.
- Pieczęć Dinh Luc Doc.
Oczy Wujka Doja zwęziły się nagle, a zwykły, powściągliwy wyraz twarzy zastąpiło zaskoczenie. Szybko odebrał swoją kochankę. Najwidoczniej zaniepokoił go fakt, że Konował może coś wiedzieć o kuźniach Nyueng Bao. Możliwe, że Konował nie jest taki głupi, jakby się tego można było spodziewać po cudzoziemcu.
Wujek Doj wyrwał jeden ze swoich marnych włosów i przeciągnął go po krawędzi ostrza Różdżki Popiołu z łatwym do przewidzenia rezultatem.
- Można by się zaciąć i nawet tego nie zauważyć - stwierdził Konował.
- Zdarza się - powiedziałem. - Chcesz czegoś? Sarie przyniosła herbatę. Stary przyjął ją, chociaż nie lubił herbaty. Z rozbawieniem obserwował, jak na nią patrzę. Kiedy tylko Sahra pojawia się w pokoju, mam kłopoty ze skupieniem się na czymkolwiek innym. Za każdym razem jest piękniejsza. Nie mogę uwierzyć własnemu szczęściu. Cały czas boję się, że się obudzę. Zadrżałem.
- Masz tu prawdziwy skarb, Murgen. - Mówił mi to już przedtem. Konował akceptował Sarie. Niepokoiła go tylko jej rodzina. - Musiałeś się żenić od razu ze wszystkimi? - przeszedł na forsbergański. Nikt z pozostałych nie znał tego języka.
- Powinieneś tam być. - Tylko tyle można powiedzieć o Dejagore. Nyueng Bao i Starą Gwardię połączył jeden koszmar.
Pojawiła się Matka Gota. Całe cztery stopy i dziesięć cali żółci. Spojrzała na Kapitana.
- Aha! Wielki człowiek we własnej osobie! -Jej tagliański jest obrzydliwy, ale nie przyjmuje tego do wiadomości. Ci, którzy jej nie rozumieją, robią to celowo, żeby ją obrazić.
Okrążyła Konowała na swoich krzywych nogach. Prawie tak szeroka jak wysoka, choć wcale nie gruba, wstrętna, kołysząca się jak kaczka, wyglądała jak miniaturowy troll. Nawet jej ludzie za plecami nazywali ją Troll. Miała osobowość. Kamień wyprowadziłaby z równowagi.
Thai Dei i Sahra urodzili się bardzo późno. Modliłem się, aby moja żona nigdy nie stała się podobna do swej matki. Z wyglądu ani z charakteru. Chociaż dobrze by było, gdyby stała się podobna do babki.
Zimno tutaj.
- Coś się tak uwziął na chłopa mojej Sahry, co? Panie Wielki i Nie Byle Jaki Wyzwoliciel - odchrząknęła i splunęła na bok i wszyscy pojęli znaczenie tego gestu. Terkotała coraz szybciej i szybciej. A im szybciej plotła, tym szybciej chodziła. - Myślisz, że on być niewolnik? Wojownik nie? Nie mieć czasu, żeby ja zostać babcia. Zawsze daleko dla ciebie? - znowu odchrząknęła i splunęła.
W porządku, była babcią. Ale nie moją. Nie przypominałem sobie. Nie miałem potrzeby, żeby przyciągać jej uwagę.
Godzinę wcześniej wściekała się na mnie, ponieważ jestem nic dobrego, zakuta pała i leń bez jaj, tracący czas na czytanie i pisanie. Dorosły mężczyzna nie spędza tak czasu.
Matka Gota nigdy nie była zadowolona.
Konował mówił, ze to z powodu nieustającego bólu. Udawał, ze nie rozumie jej łamanego tagliańskiego.
- Tak, pogoda jest doprawdy prześliczna, jak na tę porę roku. Specjaliści od rolnictwa powiedzieli mi, ze będziemy mieli dwa zbiory w tym roku. Czy myślisz, ze moglibyście podwoić swoje zbiory ryżu?
Znowu splunięcie i przejście na wściekły Nyueng Bao, szczodrze okraszony wymyślnymi epitetami. Nie wszystkie pochodziły z jej ojczystego języka. Bardziej niż czegokolwiek na świecie, Matka Gota nie cierpiała, kiedy z niej żartowano lub ignorowano ją.
Ktoś walił w drzwi. Sarie była zajęta czymś, co pozwalało jej się nie zbliżać za bardzo do matki, więc poszedłem ja W korytarzu stał Jednooki i potwornie cuchnął.
- Sie masz, Dzieciaku. Masz - Wsunął mi do ręki śmierdzący, poszarpany i brudny zwój papierów - Jest Stary?
- Co z ciebie za czarodziej, jeśli tego nie wiesz?
- Leniwy
Zrobiłem mu miejsce w drzwiach.
- Co to za świństwo? - Uniosłem papiery.
- Papiery, które u mnie zostawiłeś. Moje notatki i Kroniki - Podszedł spokojnie do Kapitana.
Patrzyłem na stertę w swoich dłoniach. Niektóre strony pokryte były pleśnią. Niektóre ociekały wodą. Cały Jednooki. Cztery lata spóźnienia. Miałem nadzieję, ze ten mały szczur nie zabawi długo. Będzie rozsiewał wszy i pchły. Brał kąpiel, tylko jeśli się upił i przypadkiem wpadł do kanału. A to świństwo Spalę to któregoś dnia.
Jednooki szeptał coś z Kapitanem. Matka Gota próbowała podsłuchiwać. Przeszli na język, którego nie znała Syknęła wściekle i zabrała się do pracy.
Jednooki przestał mówić i spojrzał na nią. To było ich pierwsze spotkanie, z bliska i osobiście.
Uśmiechnął się.
Nie bał się jej. Miał dwieście lat. Widział już takie ohydy, zanim Matka Gota się urodziła. Pokazał jej kciuk i przysunął się do mnie, szczerząc zęby jak dziecko, które właśnie dostało niespodziewany prezent.
- Zechcesz mnie oficjalnie przedstawić, Dzieciaku? - zapytał w tagliańskim - Uwielbiam ją! Jest wspaniała! Nadzwyczajna! Daj nam buzi, kochaneczko.
Może dlatego, ze Matka Gota była jedyną kobietą w całym Taglios niższą od niego?
Po raz pierwszy widziałem, jak mojej teściowej zabrakło słów
Thai Dei i Wujek Doj tez osłupieli.
Jednooki łaził za Matką Gotą po pokoju. W końcu uciekła
- Nadzwyczajna - skrzeczał czarodziej  - Absolutnie cudowna! Kobieta moich snów Jesteś gotów, Kapitanie? Naćpał się czegoś?
- Tak - Konował oderwał się od ledwie napoczętej herbaty - Murgen, chcę, żebyś poszedł z nami. Czas. żeby cię nauczyć nowych sztuczek.
Zacząłem kręcić głową. Nie wiem dlaczego Sarie otuliła mnie ramionami. Wróciła, gdyż będąc tam, gdzie ja, unikała swojej matki. Poczuła moją niechęć i ścisnęła mnie za ramię. Spojrzała na mnie swoimi wspaniałymi, migdałowymi oczami i spytała, czym się martwię.
- Nie wiem - Domyślałem się, ze idziemy przesłuchiwać czerwonorękiego Kłamcę. Nie lubiłem takiej pracy.
- Czy mogę ci towarzyszyć, mężu mojej siostrzenicy? - zaskoczył mnie pytaniem Wujek Doj.
- Dlaczego? - wybełkotałem.
- Chciałbym zaspokoić swoją ciekawość i zobaczyć, co robią twoi ludzie - mówił powoli, jak do idioty. Myślał, ze naprawdę ucierpiałem w czasie porodu. Nie byłem przecież Nyueng Bao.
Przynajmniej me nazwał mnie Wojownikiem ani Kamiennym Żołnierzem.
Nigdy się nie dowiedziałem, co to oznacza.
Przetłumaczyłem Staremu. Nie mrugnął nawet okiem.
- Jasne, Murgen Czemu nie? Ale może chodźmy już, zanim umrzemy tu ze starości.
Co, do cholery? To był ten facet, który uważał, ze z Nyueng Bao nie ma żadnego pożytku?
Spojrzałem na masę papierów, którą przyniósł mi Jednooki. Pachniały pleśnią. Później spróbuję coś z tym zrobić. Jeśli się da. Znając Jednookiego, podejrzewałem, ze mogą być napisane w języku, którego już nie pamiętał.
32
Kroniki Jednookiego były tak okropne, jak się spodziewałem. Woda, pleśń, robactwo i karygodne niedbalstwo czyniły większość z tych wspomnień bezpowrotnie straconymi. Ocalał ostatni pamiętnik, jednak bez jednej ze środkowych stron, która gdzieś się zagubiła. Posłuży to za przykład, co Jednooki uważa za właściwą kronikę wydarzeń.
Pomylił pisownię większości nazw miejscowych. Tam, gdzie mogłem, poprawiłem nazwy, posługując się mapami i domyślając się, gdzie był.
Pod koniec trzeciego roku naszego pobytu w Taglios Kapitan postanowił wysłać Regiment Khusavir do Prehbehlbed, gdzie Prahbrindrah Drah walczył z grupką pomniejszych książąt Cie-niarzy. Mnie i kilku towarzyszom z Kompanii kazano iść z nimi, aby wzmocnić nowy regiment. W tamtych stronach przebywał zdrajca Klinga.
Regiment posuwał się przez Ranji i Gnoja, Jaicur i Cantile, a potem Bhakur, Danjil i inne ostatnio zdobyte miasta, aż po dwóch miesiącach dogoniliśmy księcia w Praiphurbed. Tutaj połowa regimentu zawróciła na północ, aby eskortować jeńców wojennych i łupy. Reszta z nas poszła na zachód do Asharan, gdzie zaskoczył nas Klinga. Musieliśmy zabarykadować bramy i wyrzucić za mury mnóstwo tubylców, ponieważ mogli się okazać szpiegami. Z moimi zdolnościami byliśmy w stanie się utrzymać, aczkolwiek wojsko żółtodziobów było przerażone.
W Asharan znaleźliśmy ogromne zapasy wina i skracaliśmy sobie nim długie godziny oblężenia.
Po kilku tygodniach ludzie Klingi zaczęli dezerterować z powodu zimna i głodu, w związku z czym ich dowódca postanowił się wycofać.
To była bardzo mroźna zima. Ucierpieliśmy mocno i często trzeba było groźbami wymuszać od tubylców jedzenie i opał. Książę trzymał nas w ruchu, przeważnie z daleka od poważnych walk, ponieważ żołnierzom brakowało doświadczenia.
W Meldermhai upiłem się z trzema facetami i przegapiliśmy moment wymarszu regimentu. Aby ich dogonić, musieliśmy przejść prawie sto mil, licząc wyłącznie na siebie. Raz zabraliśmy cztery konie miejscowemu wielmoży, po nocy spędzonej w jego majątku. Zabraliśmy też jego brandy. Poskarżył się księciu i musieliśmy oddać konie z powrotem.
Tydzień spędziliśmy w Forngaw, a potem książę wysłał nas na południe do High Nangel, gdzie mieliśmy dołączyć do Czwartej Konnej i spróbować skierować bandziorów Klingi do kanionu Ruderal. Ale kiedy tam dotarliśmy, znaleźliśmy tylko jedną starą kobietę i gnijącą kapustę, którą wieśniacy zakopali w ziemi, zanim uciekli.
Potem powędrowaliśmy przez Balichore do Silure i tam, w lesie odkryliśmy tawernę, taką jak na północy. Kiedy leżeliśmy pijani, czarownik wroga nasłał na nas trujące ropuchy.
Następnego dnia musieliśmy iść kilkanaście mil przez bagna, topniejący śnieg i lodowate błota na niższe tereny, gdzie z ziemi tryskała ciepła woda i nie pozwalała niczemu zamarznąć. Po kilku ligach dotarliśmy do fortecy Tracił, gdzie regiment utworzony z dawnych Cieniarzy oblegał swoich kuzynów. Przebywali tu już długi czas, trudno więc było znaleźć jakieś zapasy w pobliżu, mimo że oferowaliśmy wysoką zapłatę.
Przez trzy dni pracowałem w tamtejszym szpitalu. Z powodu zimna leczono tam wiele przypadków odmrożeń. Mróz zabił więcej żołnierzy niż wróg.
Z Tracił pomaszerowaliśmy w górę do Melopil z przyboczną strażą księcia i obiegliśmy fortecę tutejszego króla, która położona była na wyspie pośrodku jeziora. Jezioro skute był mrozem. Było bardzo zimno i lód był gruby. Cały czas próbowaliśmy posuwać się naprzód pomimo deszczu pocisków wroga odbijających się od lodu...
...Nasi ludzie za pomocą machin ustawionych na murach wyrzynali Cieniarzy z wielkim zapałem, dopóki garnizon wewnątrz nie zamknął bram. Potem z Pułapki Cienia wyruszył Wyjęć na swoim latającym dywanie i rozsypał wokół magię niczym błyskawice w czasie burzy. Musieliśmy uciekać. Wielu zostało schwytanych przez wroga.
Po dwóch tygodniach nadeszły rozkazy, aby wspomóc oblężenie w Rani Orthal. Po drodze znowu znaleźliśmy wino i skończyło się to katastrofą, ponieważ tubylcy ukradli nam tornistry, kiedy spaliśmy.
Po obu stronach gromadzono siły. Zacząłem się obawiać większej bitwy. Mogłaby przyciągnąć Wyjca do Rani Orthal.
Po otoczeniu miasta wróg kilkakrotnie atakował nasze przedmurza i okopy, ponosząc w rezultacie ciężkie straty. Po dwóch tygodniach, kiedy zaczęła się budzić wiosna, przeprowadziliśmy w nocy niespodziewany atak, który przesunął nasze zewnętrzne umocnienia na mury. Żołnierze zabili wszystkich, tak byli wściekli i przerażeni walką w nocy. Kiedy weszli na mury, zrzucali na dół wszystkich. Także kobiety i dzieci.
Potem nadszedł z Pułapki Cienia Wyjęć, a wraz z nim mała armia cieni. Musieliśmy porzucić wszystko, co zdobyliśmy.
Wyjęć i cienie odeszli o wschodzie słońca, a sam Prahbrindrah wyszedł naprzód, aby powiedzieć wrogowi, że zaatakujemy wieczorem i tym razem nie okażemy litości. Ale atak nigdy nie doszedł do skutku, ponieważ król wroga postanowił podzielić los Taglios. Bramy miasta były otwarte i miasto na jedną noc przejęli żołnierze, ale mężczyźni nie mogli nosić żadnej broni poza swoimi sztyletami.
Gleba w tej części kraju jest bardzo marna. Nie hoduje się tu szlachetnych gatunków. Jedzą przeważnie kapustę i korzonki, a powszechnie uprawianym zbożem jest żyto.
Podczas pobytu w garnizonie Thruthelwar zaprzyjaźniłem się z synem ziemskiego właściciela. Miał około jedenastu lat i był inteligentny, ale nie miał pojęcia ani o religii, ani o pisaniu i czytaniu. Jego ojciec powiedział mi, że Władcy Cienia zakazali wszelkich religijnych praktyk i nauczania w całym królestwie. Wyznaczyli też nagrody za księgi, zwłaszcza stare, które palono zaraz po znalezieniu. Palono również kapłanów służących swojej wierze i za nich także wyznaczono nagrody. Te zarządzenia musiały znaleźć uznanie u Klingi.
Po miesiącu przyszły rozkazy, że regiment ma wracać do Jaicur, gdzie Pani zbiera armię na letnią kampanię na wschodzie.
Opuściłem regiment w Jaicur i powędrowałem na północ do Taglios, gdzie z wielką radością powitali mnie starzy towarzysze z Czarnej Kompanii.
Ten zapis kampanii wydaje się najbardziej staranny i szczegółowy ze wszystkich notatek Jednookiego. Pozostałe fragmenty przedstawiają o wiele mniej spójne relacje.
33
Schwytany czerwonoręki Kłamca oczekiwał nas w pokoju zabezpieczonym przed czarnoksięskim szpiegostwem. Jednooki zaklinał się, że utkał zaklęcia tak dobrze, iż nawet Pani w swojej najlepszej formie nie mogłaby przez nie przeniknąć.
- Nie martwi mnie teraz, co mogłaby zrobić Pani - burknął Konował. - Martwi mnie Władca Cienia. Martwi mnie Duszo-łap. Jest dobrze ukryta, ale jest tutaj i bardzo chce o wszystkim wiedzieć. Martwi mnie też Wyjęć. Ma ochotę nas dopaść.
- Wszystko w porządku - zapewniał Jednooki. - Sam Dominator tutaj nie wpadnie.
- Mogę się założyć, że dokładnie to samo myślał Kopeć o swoim antyszpiegowskim pokoju.
Zadrżałem. Jednooki także. Nie widziałem na własne oczy, jak potwór, który dostał się do kryjówki Kopcia przez maleńki otwór w tarczy ochronnej, rozdarł go na strzępy, ale słyszałem o tym.
- A co właściwie stało się z Kopciem? - zapytałem. Potwór go nie zabił.
Konował uniósł palec do ust.
- W prawo za rogiem.
Myślałem, że wracamy do pokoju, w którym Goblin, Jednooki i Stary obudzili mnie po ostatnim ataku. Byłem pewny, że tam, za zasłoną trzymają czerwonorękiego Dusiciela. Przybyliśmy jednak do zupełnie innego miejsca.
A Kłamca nie był sam.
Pod ścianą stała oparta Radisha, siostra panującego księcia Prahbrindraha Draha i patrzyła na więźnia tak, jakby uważała, że Wyzwoliciel zbyt łagodnie postępuje z łotrami. Nieduża, śniada i pomarszczona, jak większość tagliańskich kobiet po trzydziestce, była twarda i aż nazbyt bystra. Mówili, że straciła zimną krew tylko raz. W noc, kiedy Pani zabiła wszystkich starszych członków wyznań w Taglios, tłumiąc tym samym religijny opór przeciwko jej uczestnictwu w działaniach wojennych jako głównego gracza.
Po tamtej demonstracji było już o wiele mniej intryg. Nasi sprzymierzeńcy i pracodawcy wydawali się zgodnie pozostawić nas naszej własnej zgubie.
Zdaniem większości tagliańskich wielmożów i kapłanów Radisha wykonuje decyzje brata. Jest to bardzo bliskie prawdy. Książę jest silniejszy, niż to się powszechnie uważa, ale woli trzymać się z daleka od żołnierki.
Za plecami Radishy stał stół, a na nim leżał mężczyzna.
- Kopeć? - zapytałem.
Czarodziej nadal żył. I wciąż był w śpiączce. Nie poruszał się.
Za nim wisiała kotara identyczna jak ta, którą ujrzałem po przebudzeniu. A zatem to b y ł ten sam pokój, tyle że doszliśmy do niego z przeciwnej strony.
Dziwne.
- Kopeć - zgodził się Konował i zdałem sobie sprawę, że dopuszczono mnie do dużej tajemnicy.
- Ale...
- Czy powiedział coś ciekawego? - zapytał Konował Radishę, ucinając moje pytanie. Musiała sama zabawiać się z więźniem i z jakiegoś powodu Kapitan nie chciał, aby poświęcała Kopciowi tyle uwagi.
- Nie. Ale powie.
Dusiciel skrzywił się drwiąco. Dzielny człowiek, ale głupi. On najlepiej wiedział, co potrafią uczynić z człowieka tortury. Znowu poczułem chłód wzdłuż kręgosłupa.
- Wiem. Do roboty, Jednooki. Murgen już wystarczająco nas przetrzymał.
Kroniki. Opóźniał to tylko po to, żebym mógł umieścić to w Kronikach.
Niepotrzebnie się kłopotał. Nie byłem wielkim entuzjastą tortur.
Jednooki zaczął mruczeć. Klepnął więźnia w policzek.
- Musisz mi pomóc, kochaneczku. Będę miły, o ile mi pozwolisz. Co wy, Dusiciele, mieliście do roboty w Taglios? - Jednooki spojrzał na Kapitana. - Kiedy wraca Goblin, szefie?
- Zajmij się tym, co robisz.
Jednooki zrobił coś. Dusiciel szarpnął spazmatycznie więzy. Jego krzyk był tylko bezgłośnym piskiem.
- Ale znalazłem mu wspaniałą kobietę, szefie - pochwalił się Jednooki. - Czyż nie, Dzieciaku? - Łypnął pożądliwie, pochylony nad Kłamcą. Ten ciemnoskóry okaz mężczyzny był teraz tylko brudnym łachmanem.
A więc dlatego Jednooki był tak zachwycony Matką Gota? Chciał ją wykorzystać jako kawał dla Goblina. Chyba powinienem być zły, choćby ze względu na Sahrę, ale nie mogłem wykrzesać z siebie oburzenia.
Ta kobieta prosiła się o wykorzystanie.
- Rozumiesz, jaka jest twoja pozycja tutaj, kochaneczku? - zawodził Jednooki. - Byłeś z Narayanem Singhiem, kiedy cię złapaliśmy. Masz czerwoną dłoń. To wszystko mówi mi, że jesteś jednym z tych szczególnych Kłamców, których Kapitan n a-prawdę chce dostać - Wskazał na Konowała. Użył słowa jamadar, zamiast Kapitan, co miało silny religijny wydźwięk dla Kłamców.
Pani została przez nich oszukana, ale naznaczyła na stałe ich zwierzchników czerwoną dłonią. To wyróżniało ich teraz z tłumu.
Jednooki wciągał ślinę pomiędzy resztkami swoich zębów. Ktoś, kto go nie znał, mógłby powiedzieć, że się zastanawia.
- Ale ja jestem klawy facet - powiedział - i nienawidzę patrzeć, jak ludzie cierpią. Dam ci więc jeszcze jedną szansę, żebyś nie skończył jak ten karaluch tutaj. - Wskazał paluchem na Kopcia. Pomiędzy palcami jego drugiej dłoni trzasnął ogień. Dusiciel wydał z siebie szarpiący nerwy krzyk. - To może trwać wiecznie albo skończyć się szybko. Wszystko zależy od ciebie. Opowiedz mi, co Kłamcy mieli zrobić w Taglios. - Pochylił się niżej i wyszeptał: - Mogę ci nawet załatwić wolność.
Więzień patrzył przez chwilę. Pot zalewał mu oczy i piekł. Próbował go strząsnąć.
- Założę się, że ona pomyśli, iż Goblin jest ładniutki jak pchła - powiedział Jednooki. - Co o tym myślisz, Dzieciaku?
- Myślę, że lepiej z tym kończ - warknął Konował. Niechętnie brał udział w torturach i nie miał cierpliwości do gierek, które uprawiali między sobą Goblin i Jednooki.
- Weź się w garść, szefie. Ten facet nigdzie nie pójdzie.
- Ale jego przyjaciele coś knują.
Zerknąłem na Wujka Doja, żeby zobaczyć, co myśli o tej kłótni. Miał kamienną twarz. Może już nie rozumiał tagliańskiego.
- Nie podoba ci się, jak wykonuję swoją robotę, to mnie zwolnij i rób to sam - zaszczekał Jednooki i szturchnął więźnia. Kłamca zastygł w oczekiwaniu na ból. - Ty, co się dzieje w Taglios? Gdzie są Narayan i Córka Nocy? Pomóż mi.
Ja też zastygłem. Poczułem ogromny chłód. Co to było?
Więzień wciągnął powietrze. Całe jego ciało pokryło się potem. Nie miał szans. Jeśli wie coś i powie nam, a będzie musiał, jego ludzie nie okażą mu później litości.
- Nie wyjdziesz stąd - zapewnił Konował, odczytując jego myśli.
Moja sympatia leżała całkowicie po stronie Starego. Nawet jeśli kiedyś odzyska córkę, to i tak nie znajdzie tego, czego szukał. Była Kłamcą od dnia swoich narodzin i narodziła się, aby zostać Córką Nocy, która sprowadzi Kinę w Roku Czaszek. Do diabła, poświęcili ją Kinie, kiedy była jeszcze w łonie matki. Będzie tym, kim chcieli, aby była. A będzie to ciemność, która złamie serca jej rodzicom.
- Porozmawiaj ze mną, kochaneczku. Powiedz mi, co chcę wiedzieć. - Jednooki próbował rozegrać to w cztery oczy. Tylko on i klient. Dał Dusicielowi chwilę do namysłu. Reszta z nas obserwowała wszystko beznamiętnie, może z odrobiną współczucia. To był człowiek z czarnym rumlem. U Dusicieli oznaczało to, że jest winny ponad trzydziestu morderstw popełnionych bez skrupułów - chyba że zadusił człowieka z czarnym rumlem i w ten sposób uzyskał wyższą pozycję bardziej bezpośrednią drogą.
Najwyższym Kłamcą jest Kina. Lubi czasami zdradzać sama siebie.
Tego argumentu Jednooki nie przedstawił naszemu pieszczoszkowi.
Dusiciel wrzasnął ponownie i spróbował coś wybełkotać.
- Musisz mówić głośniej - pouczył go Jednooki.
- Nie mogę ci nic powiedzieć. Nie wiem, gdzie są. Uwierzyłem mu. Narayan Singh nie dlatego pozostawał przy życiu, że ogłaszał całemu światu plany swoich podróży.
- Szkoda. A więc powiedz nam tylko, dlaczego po tak długim czasie mamy w Taglios Kłamców.
Ciekaw byłem, dlaczego do tego wraca. Dusiciele przez lata nie ośmielali się działać w mieście.
Jednooki i Stary musieli coś wiedzieć. Ale skąd?
Więzień krzyknął.
- Zawsze łapiemy takich, co nic nie wiedzą - zauważyła Radisha.
- Nieważne - odezwał się Konował. - Dobrze wiem, gdzie jest Singh. Albo przynajmniej gdzie będzie, kiedy przestanie uciekać. Tak długo, jak nie zdaje sobie z tego sprawy, wiem, że zawsze go tam zastanę.
Wujkowi Dojowi drgnęła powieka. Musiał być podekscytowany.
Radisha gapiła się, marszczyła brwi i wytrzeszczała oczy. Lubiła wierzyć, że tylko jej mózgownica pracuje w tym pałacu. My - typki z Czarnej Kompanii byliśmy tylko wynajętymi mięśniakami. Można było niemal słyszeć trzaski i jęki, kiedy myślała. Skąd Konował mógł wiedzieć coś takiego?
- Gdzie on jest?
- Akurat teraz popędza swój własny tyłek, próbując dogonić Mogabę. Dopóki nie możemy go zatrzymać, ponieważ porusza się równie szybko jak wiadomość, którą moglibyśmy za nim wysłać, zapomnijmy o nim.
Rozważałem, czy nie zaproponować wron. Konował rozmawiał z wronami. A one latają szybciej, niż jakikolwiek Kłamca biega... Nie płacono mi za myślenie i nie byłem tu po to, żeby gadać.
- Zapomnijmy? - Radisha była zaskoczona.
- Tylko na tę chwilę. Dowiedzmy się, po co przybyli tu jego kumple.
Jednooki podjął na nowo prace. Spojrzałem na Wujka Doja. Nie przypuszczałem, że tak długo wytrzyma w spokoju. Zauważył moje spojrzenie.
- Czy mogę zadać pytanie temu człowiekowi? - zwrócił się do mnie w Nyueng Bao.
- Dlaczego?
- Sprawdzę jego wiarygodność.
- Nie mówisz na tyle dobrze w tagliańskim - dociąłem mu trochę.
- A zatem tłumacz.
- Nie mam nic przeciwko temu, Murgen - powiedział Konował. Może dla zabawy, a może żeby dokuczyć Wujkowi Dojowi. - Niczemu nie zaszkodzi. - Jego uwaga wyraźnie oznaczała znajomość dialektu Nyueng Bao. Musiała w tym być wiadomość, i to znacząca dla Doja. Zwłaszcza biorąc pod uwagę jego wcześniejsze uwagi na temat pochodzenia Różdżki Popiołu.
Co, do diabła? Byłem zmieszany i coraz bardziej ogłupiały. Czy naprawdę wróciłem do swojego własnego świata po ostatnim ataku?
W swoim raczej znośnym tagliańskim Wujek Doj zadawał Kłamcy szybkie, uprzejme pytania. Pytania, na które zazwyczaj człowiek odpowiada bez namysłu. Dowiedzieliśmy się, że mężczyzna ma rodzinę, ale jego żona umarła przy porodzie. Potem zdał sobie sprawę, że jest manipulowany i zaczął się pilnować.
Wujek Doj chodził wokół niego niczym wesoły troll, gawędząc i wyciskając z więźnia wiadomości o jego przeszłości, ale ani na chwile nie zbliżał się do przyczyn nagłego zainteresowania Dusicieli Taglios. Zauważyłem, że Konował większą uwagę zwraca na Doja niż na więźnia. Kapitan, naturalnie, przebywał w samym oku cyklonu zwanego paranoją.
Konował pochylił się do mnie.
- Zostań, kiedy wszyscy wyjdą - wyszeptał. Nie powiedział mi, po co. Poszedł powiedzieć coś Jednookiemu w języku, którego nawet ja nie rozumiałem.
Mówił co najmniej dwudziestoma językami, tak długo był w Kompanii. Jednooki prawdopodobnie znał jeszcze więcej, ale mógł nimi rozmawiać tylko z Goblinem. Jednooki skinął głową i nie przerywał sobie.
Wkrótce mały czarodziej zaczął spychać Radishę i Wujka Doja w kierunku drzwi. Robił to tak delikatnie i łagodnie, że się nie przeciwstawiali. Wujek Doj był tu gościem, a Radisha gdzie indziej miała pilniejsze sprawy, Jednooki natomiast zachowywał się tak subtelnie, że nabrali przekonania, iż jest to ich własny pomysł. W każdym razie wyszli.
Konował poszedł z nimi i zaraz wrócił.
- Widziałem już wszystko - powiedziałem mu. - Nie ma się co zastanawiać. Wynoszę się od tej bandy tchórzy i ruszam założyć hodowlę rzepy. - Był to tylko w połowie żart. Kiedy tylko Kompania się zatrzymuje, ludzie zaczynają snuć plany. Taka chyba jest ludzka natura.
Rzepa nie jest tutaj znana, ale widziałem ogromne połacie ziemi doskonałe pod uprawę rzepy, pietruszki i buraków cukrowych. A Otto i Hagop są już niedaleko, wkrótce więc dostanę nasiona. Może nawet przywiozą jakieś ziemniaki.
Konował wyszczerzył zęby w uśmiechu.
- Ten chytrus nie chce powiedzieć nam nic użytecznego - zwrócił się do Jednookiego.
- Wiesz, co to jest, szefie? Założę się, że próbuje się wymigać. Ma coś, co chce ukryć przed nami jeszcze przez jakiś czas. Zawsze, kiedy go ranie, takie myśli chodzą mu po głowie. Myśli, że wytrzyma jeszcze ten jeden raz. I jeszcze jeden.
- Dajmy mu poczuć pragnienie przez jakiś czas. - Konował odsunął krzesło Kłamcy pod ścianę i zarzucił na niego kawałek podartego płótna, jakby był bezużytecznym meblem. - Posłuchaj, Murgen. Czas nam się kurczy. Coś się niedługo wydarzy. Potrzebuję cię w pierwszym szeregu, zdrowego czy nie.
- To nie brzmi dobrze. Nie miał nastroju do żartów.
- Odkryliśmy parę ciekawych rzeczy, jeśli chodzi o Kopcia - nagle przeszedł na dialekt Miast Klejnotów, nieznany poza Kompanią, dopóki w pobliżu nie czaił się Mogaba. - Zwlekaliśmy z powodu twoich ataków i tego, co mogły oznaczać, ale musimy ruszać naprzód. Musisz się teraz nauczyć nowych sztuczek, stary piesku.
- Próbujesz mnie przestraszyć?
- Nie. To ważne. Uważaj. Nie mam już czasu na pracę z Kopciem. Jednooki też nie. Arsenał pochłania cały jego czas. A nie ufam nikomu innemu poza tobą.
- Co? Nie bardzo nadążam.
- Uważaj. To znaczy miej otwarte oczy i uszy, ale zamknięte usta. Możemy nie mieć więcej czasu. Radisha może postanowić, że wraca, żeby podręczyć Kłamcę raz jeszcze. Lubi takie rzeczy. Przypomnij mi, żeby sprawdzić, czy nie możemy tu na stałe postawić Cordy'ego Mathera - zwrócił się do Jednookiego. - Traci grunt pod nogami, kiedy on jest w pobliżu.
- Ma wkrótce wrócić do miasta, jeśli już nie wrócił.
- Oto mój inteligentny dowódca. - Konował wskazał na Jednookiego, potrząsając głową. - Ślepy na jedno oko, a drugim nic nie widzi.
Zerknąłem na przykrytego szmatą łotra. Zaczął chrapać. Dobry żołnierz chwyta każdą okazję, żeby odpocząć.
34
Mijały godziny. Konował wyszedł gdzieś i wrócił. Teraz on klepnął mnie w plecy.
- Widzisz, jakie to proste, Murgen? Widziałeś kiedyś, żeby taka sztuczka była tak prosta?
- Nigdy - zgodziłem się z nim. - Jakby spaść z gałęzi. - Albo raczej wpaść w przepaść bez dna, co miałem już przećwiczone, aczkolwiek nie dobrowolnie.
Nic nigdy nie jest tak proste, jak ci mówią. Wiedziałem, że tym razem też nie będzie wyjątków od tej zasady, kiedy sam spróbowałem. Ze zdziwieniem jednak stwierdziłem, że jest proste.
- Przynajmniej wiem teraz, dlaczego byłeś taki cholernie tajemniczy. Wiedziałeś coś, czego wiedzieć nie powinieneś. Konował roześmiał się.
- No, dalej. - Pochwalenie się tym zdumiewającym odkryciem wprawiło go w doskonały nastrój. - Spróbuj.
Posłałem mu spojrzenie, które postanowił odczytać jako mój brak zrozumienia, o co mu chodzi. Nic takiego. Jak spaść z gałęzi. Może i tak. Tyle że Jednooki nie jest zbyt dobrym nauczycielem.
- Zrób to, co ci pokazał Jednooki. Zdecyduj, co chcesz zobaczyć. Powiedz o tym Kopciowi, ale cholernie ostrożnie. Musisz być precyzyjny. Precyzja to wszystko. Niejasność jest śmiertelnie niebezpieczna.
- Tak działa magia, z tego co słyszałem, Kapitanie. Niejasność mści się na tobie za każdym razem.
- Tak myślisz? Może masz rację. - Musiałem poruszyć jakiś drażliwy temat. Nagle się zamyślił. - Naprzód. Nie miałem większej ochoty.
- To wszystko za bardzo przypomina mi spadanie do tej króliczej nory, Dejagore. Czy Kopeć nie mógłby tego za mnie zrobić?
- Nie ma mowy. - Konował pokręcił głową. - To nie to samo. Musisz iść ty. Nalegam. Tracisz czas. Poszukaj czegoś, co zawsze chciałeś wiedzieć do Kronik. Będziemy cię tu osłaniać.
- A może poszukałbym Ottona i Hagopa?
- Wiem, gdzie są. Minęli właśnie Pierwszą Zaporę. Będą tu za kilka dni. Spróbuj czegoś innego. - Hagop i Otto spędzili trzy ostatnie lata, podróżując na północ z delegacją Taglian i listami Pani do tych, których zostawiła za sobą. Ich zadaniem było dowiedzieć się wszystkiego, co się da, o Długim Cieniu. Jedna z umarłych Władców Cienia, Cień Burzy, okazała się uciekinierem z imperium Pani. Uznano ją za martwą. A dwoje innych, potężnych i podłych czarowników także wypłynęło na powierzchnię i było nam kulą u nogi: Wyjęć i siostra Pani, Duszołap. Był jeszcze Zmiennokształtny, ale zajęliśmy się nim.
To, że Otto i Hagop zdołali przeżyć tak niewiarygodną podróż, zakrawało dla mnie na cud. Ale Otto i Hagop byli szczęściarzami.
- Spodziewam się, że wrócą z całą kolekcją blizn, o których będą mogli opowiadać.
Konował skinął głową. Wyglądał teraz trochę ponuro. Zaniepokoiłem się. Czas na moje ćwiczenia.
Do mojej wyobraźni wdarła się nie wyjaśniona tragedia przeszłości. Groteskowy, potworny i bezsensowny mord w wiosce zwanej Bond, który w moich wspomnieniach nigdy nie łączył się z nikim i z niczym. Byłem pewny, że jest to w jakiś sposób ważne i nawet dziś zbijał mnie z tropu fakt, że nikt nie zapobiegł rzezi i nie rozwiązał tej zagadki.
Chwyciłem dłoń Kopcia, oczyściłem umysł i szeptem podałem dokładne instrukcje. Wyszedłem z ciała tak nagle, że niemal wpadłem w panikę. Przez chwilę myślałem, że przypominam sobie, jak robiłem to już wcześniej. Ale nie pamiętałem, co się wydarzy.
Stary miał rację. To nie było to samo co nie chciane potknięcia w przeszłości. W tym koszmarze byłem świadomy i kontrolowałem wszystko. Byłem pozbawionym ciała wzrokiem mknącym w kierunku Bond, ale moje zadanie było dla mnie jasne. Kiedy przepływałem nad Dejagore, traciłem tożsamość i kontrolę, dopóki nie połączyłem się z przeszłością. Potem zapominałem o przyszłości.
Bond jest małą wioską na południowym brzegu rzeki Main, naprzeciwko brodu Vehdna-Bota. Przez wieki Main była umowną granicą terytorium Taglian. Ludzie mieszkający poniżej rzeki mieli ten sam język i religię co Taglios, ale przez samych Taglian uważani byli tylko za plemiennych pobratymców.
Nierolnicza część gospodarki Bond obracała się wokół ponownie zajętego punktu dla wojskowych kurierów pocztowych. Kierował nim maleńki garnizon shadarskiej kawalerii i obserwował ruch na brodzie. Bond było placówką, o której marzył każdy żołnierz. Pracy było mało, a oficerów żadnych. Poziom wody opadał tylko na trzy miesiące w roku i wtedy używano brodu, ale garnizon był opłacany przez cały rok.
Było bardzo ciemno tej nocy, kiedy napadnięto na Bond. Koszmar wyszedł z nocy. W tego rodzaju złych snach człowiek jest częściej łupem niż drapieżnikiem. Potwór przeszedł przez sioło i skierował się w stronę wojskowej stajni. Obserwowałem to z miejsca, z którego nie mogłem nikogo ostrzec.
Tylko jeden żołnierz trzymał wartę. Drzemał. Ani on, ani jego koń nie wyczuli niebezpieczeństwa.
W drzwiach stajni podniosła się zasuwa. Nie mogło tego uczynić żadne zwierzę. Żołnierz obudził się akurat w momencie, kiedy rzucał się na niego ciemny kształt z purpurowymi ślepiami.
Potwór pożywił się i poczłapał w noc. Znowu zabił. Krzyki obudziły garnizon. Żołnierze chwycili za broń. Bestia, niczym ogromna, czarna pantera skoczyła do rzeki i przepłynęła na północny brzeg.
Dowiedziałem się czegoś nowego. Morderca potrafił zmieniać kształt. Był pomocnikiem Zmiennokształtnego, którego unicestwiliśmy w noc, kiedy przejęliśmy Dejagore. Uciekł uwięziony w kształcie zwierzęcia.
Dlaczego właśnie ten jeden incydent znaczy więcej niż cztery lata?
Chciałem pójść za panterą, żeby zobaczyć, kim się stanie, ale w żaden sposób nie mogłem namówić do tego Kopcia. Pogrążony w śpiączce czarownik nie miał woli ani ego, które mógłbym wyśledzić. Miał jednak najwyraźniej swoje ograniczenia, czy też krępujące go więzy.
Zabawne. Nie czułem żadnych prawdziwych emocji, dopóki nie powróciłem do rzeczywistości pałacu. Wtedy dopiero uderzyły we mnie ciężką falą, pozostawiając bez tchu.
- Czy cokolwiek z tego, co tam widziałem, jest prawdą? - zapytałem.
- Nie mamy na to żadnych świadków. - Konował zachowywał rezerwę. Jak zawsze, podejrzliwy ten nasz Kapitan. - Źle wyglądasz. Widziałeś coś okropnego?
- I to bardzo. - Jednooki odszedł. Dusiciel cuchnął potwornie. Zmarszczyłem nos. - Mogę wykorzystać Kopcia, żeby zajrzeć wszędzie?
- Prawie. W niektóre miejsca nie może pójść albo nie zechce. I nie może powrócić do czasów przed swoim zapadnięciem w śpiączkę. Możesz teraz uzupełnić Kroniki relacjami naocznego świadka, jeśli tam pójdziesz. Ale zawsze pamiętaj, żeby wskazać mu wyraźny kierunek.
- Ojej! - Zaczynały do mnie docierać ukryte wskazówki. - To warte więcej nie legion weteranów! - Teraz wiedziałem, jak udało nam się później uniknąć paru naprawdę przerażających uderzeń. Jeśli zdołasz podsłuchać wroga, nic nie pójdzie po jego myśli.
- To warte o wiele więcej. I dlatego trzymaj język za zębami, nawet przy twoich najdroższych.
- Czy Radisha wie?
- Nie. Ty, ja i Jednooki. Może też Goblin, jeśli Jednooki musiał się z kimś podzielić wiadomościami. I to wszystko. Jednooki dowiedział się o tym przez przypadek, kiedy próbował wyciągnąć Kopcia ze śpiączki. Kopeć był w Przeoczeniu. Widział jego wnętrze i naprawdę spotkał Długiego Cienia. Chcieliśmy mu zadać kilka pytań, ale postanowiliśmy, że mogą poczekać. Nie mów nikomu. Rozumiesz?
- A więc znowu jesteś podejrzliwy w stosunku do moich teściów.
- Poderżnąłbym ci gardło.
- Zrozumiałem, szefie. Nie będę się tym przechwalał przy moich kumplach Kłamcach. To mogłoby nam pomóc wygrać tę wojnę.
- Nic złego się nie stanie, dopóki jest to tajemnicą. Mam coś do obgadania z Radishą. Ćwicz z nim. Nie martw się, że go przemęczysz. Nie możesz tego zrobić. - Ścisnął moje ramię i opuścił pokój dużymi krokami, które oznaczały zarówno determinację, jak i fatalizm. Znowu musi stanąć przed problemem budżetu. W zależności od tego, czy jest się Wyzwolicielem, czy Radishą, żołnierzom zawsze czegoś brakuje albo też chcą zbyt wiele.
A więc byłem tylko ja, na wpół martwy czarodziej i jeden cuchnący Dusiciel pod płóciennym łachmanem. Zastanawiałem się, czy nie wykorzystać Kopcia do wykrycia, co kumple Śmierdziela mieli do roboty w Taglios, ale pomyślałem, że Kapitan nie przesłuchiwałby go, gdyby Kopeć był w stanie udzielić stosownych odpowiedzi. Może nie tylko trzeba być dokładnym w udzielaniu instrukcji, ale trzeba też mieć pewne pojęcie o tym, czego się szuka. Nie znajdziesz własnego łokcia, jeśli nie wskażesz właściwego kierunku.
Wniosek? Stary Kopeć był cudem, ale miał poważne ograniczenia. Większość z nich istniała też w naszych głowach. Mogliśmy czerpać ogromne zyski lub też stać się ofiarą własnej wyobraźni.
A zatem, co powinienem zobaczyć?
Byłem podniecony. Wyruszałem po przygodę. A więc co, do diabła? Dlaczego nie pójść prosto do celu? Może by tak zerknąć na samego Władcę Cienia, Długiego Cienia, numer jeden na liście gnojków Czarnej Kompanii?
35
Długi Cień mógł wyskoczyć wprost z moich fantazji. Był śmiertelnie niebezpiecznym świrem. Wysoki, chudy, drżał bez przerwy. Napady szału i nagłe zaklęcia pozostawiały po sobie malaryczne drgawki. Nosił coś w rodzaju luźnej, długiej do ziemi czarnej bluzy, która ukrywała jego trupią chudość. Jadł rzadko, a i wtedy ledwo co skubał. Mógł być ofiarą głodu.
Przed zakłócającymi zaklęciami chroniły go srebrne, złote i lśniącoczarne nici wplecione lub też wyhaftowane na jego bluzie. Na pierwszy rzut oka wydawał się o wiele większym szaleńcem niż Konował. Miał jednak swoje powody. Cały świat pełen był ludzi, którzy chcieli usmażyć na wolnym ogniu jego chudy tyłek, a najbliższymi jego przyjaciółmi byli Mogaba i Klinga.
Wyjęć nie był przyjacielem. Był sprzymierzeńcem.
Jedną z obsesji Długiego Cienia była Czarna Kompania. Jednak jako wrogowie nie powinniśmy go martwić. Nie byliśmy zabójcami świata.
Jego twarz, którą chował pod maską, kiedy nie był sam, przypominała trupią czaszkę. Woskowoblade rysy zastygły w bezustannym strachu. Trudno było odgadnąć jego rasę. Miał szare, wodniste oczy z różowymi plamkami na brzegach, ale nie sądzę, żeby był albinosem. Wykorzystałem zdolności Kopcia i przemknąłem przez czas, aby szybko się dowiedzieć czegoś interesującego. Ani razu nie przyłapałem Długiego Cienia na zmianie obyczajów. Nigdy się nie kąpał. Nigdy nie zmieniał ubrania. Cały czas nosił rękawiczki.
Ostatni z czterech Władców Cienia, ale nie Władca Cienia, był niekwestionowanym tyranem miasta Pułapki Cienia i półbogiem w swojej fortecy w Przeoczeniu. Jego najmniejszy kaprys mógł spowodować paniczny strach i już dziesięć tysięcy ludzi rzucało się, aby go ugłaskać. A mimo to był więźniem żyjącym bez nadziei na uwolnienie.
Przeoczenie jest najdalej wysuniętym na południe dziełem człowieka. Próbowałem przedrzeć się obok fortecy. Gdzieś we mgle poza warownią leżał Khatovar, w którego kierunku maszerowaliśmy od lat. Gdybym tylko mógł raz tam zerknąć, byłoby cudownie.
Kopeć odmówił pójścia dalej na południe.
Kiedy jeszcze był zdrowy, miał fioła na punkcie Khatovaru. Z jego powodu uciekł od Radishy i Prahbrindraha wiele lat temu. Lęk przed Khatovarem musiał przeniknąć głęboko jego ciało i duszę.
Forteca Długiego Cienia była przeogromna. Przeoczenie przewyższało wszystkie ludzkie budowle, jakie kiedykolwiek widziałem, nie wyłączając monstrualnej wieży Pani w Uroku. Budowane już ponad dwa lata, Przeoczenie stało się głównym zajęciem w Pułapce Cienia - mieście, które przed nadejściem Władców Cienia zwano Kiaulune. W miejscowym dialekcie Kiaulune znaczy Brama Cienia.
Robotnicy pracowali dzień i noc. Nie wiedzieli, co to odpoczynek. Długi Cień postanowił za wszelką cenę ukończyć fortecę, zanim zaskoczą go wrogowie. Wierzył, że jeśli wygra ten wyścig, stanie się panem całego świata. W ukończonej fortecy nie powinna go dosięgnąć żadna moc nieba, piekła ani ziemi. Nawet ciemność, która każdej nocy napełnia go panicznym lękiem.
Zewnętrzne mury Przeoczenia wznosiły się na sto albo i więcej stóp w górę. Gdzie znajdziesz tak wysoką drabinę?
Mosiężne, srebrne i złote litery lśniły na stalowych płytach, które pokrywały surowy kamień muru. Całe bataliony robotników zajmowały się wyłącznie polerowaniem run i pilnowaniem, aby lśniły.
Nie potrafiłem ich odczytać, ale wiedziałem, że kryją w sobie potężne, ochronne zaklęcia. Zaklęcia Długiego Cienia pokrywały każdą część Przeoczenia, warstwa po warstwie. Gdyby miał wystarczająco dużo czasu, każda zewnętrzna powierzchnia fortecy byłaby ukryta pod nimi i za nieprzeniknioną plątaniną czarów.
Po zachodzie słońca forteca tonęła w powodzi światła. Na szczycie każdej wieży znajdowała się jasna, kryształowa komnata, dzięki czemu całość wyglądała niczym las latarń. W kryształowych kopułach Długi Cień, nie nękany swoimi lękami, prowadził obserwacje. Docierające wszędzie światło nie pozostawiało miejsca na kryjówki cieni.
iczego na świecie nie obawiał się tak bardzo. Nawet Czarna Kompania była dla niego tylko uciążliwie brzęczącym komarem.
Nawet nie dokończone Przeoczenie zniechęciło mnie całkowicie. Co z nas za pyszałkowaci szaleńcy, żeby wytyczyć sobie szlak, który musi przechodzić przez tego olbrzyma?
Wrogowie Długiego Cienia nie zniechęcali się jednak tak łatwo jak ja. Dla niektórych z nich żadna ziemska forteca, ani nawet sam czas, nie znaczyły wiele. Prędzej czy później pożrą go w chwili nieuwagi.
Zdecydował się grać o najwyższą stawkę w grze, w której ryzyko było tak wielkie, jak potężne mogło być zwycięstwo. Za późno było, żeby się wycofać. Będzie zwycięzcą albo zwyciężonym.
Długi Cień mieszkał w kryształowej komnacie na szczycie najwyższej, środkowej wieży Przeoczenia. Lękając się nocy, rzadko sypiał. Całe godziny spędzał, wpatrując się w równinę lśniącego kamienia na południu.
Skrzekliwy krzyk rozdarł powietrze nad ponurym miastem. Ludzie z Pułapki Cienia nie zwrócili nań uwagi. Jeśli pomyśleli o dziwnym sprzymierzeńcu ich władcy, to prawdopodobnie z nadzieją, że los dopadnie i ograbi Długiego Cienia z jego potężnej broni. Mieszkańcy Kiaulune byli ludźmi załamanymi, pozbawionymi ducha i nadziei, bardziej nawet niż Jaicuri podczas najgłębszego kryzysu podczas oblężenia Dejagore.
Prawie wszyscy byli zbyt młodzi, aby pamiętać czasy, kiedy nie było tu Władcy Cienia mającego nad ich życiem większą władzę niż ich utraceni bogowie.
Nawet Długi Cień nie mógł wykorzenić plotek. Nawet w sercu jego imperium byli ludzie, którzy musieli podróżować, a podróżni zawsze przynosili ze sobą opowieści. Niektóre z tych historii były nawet prawdziwe. Mieszkańcy Pułapki Cienia wiedzieli, że z północy nadchodzi zguba.
W centrum tych wszystkich plotek znajdowało się imię Czarnej Kompanii. Nikt nie był szczęśliwy z tego powodu. Długi Cień był wcielonym diabłem, ale wielu ludzi bało się, że jego upadek przyniesie o wiele bardziej ponure lata.
Mężczyźni, kobiety i dzieci w Pułapce Cienia posiadali jedną prawdziwą tajemnicę wszechświata: poza tym, którego twarz widzisz teraz, czai się zawsze jeszcze większy cień.
Długi Cień zadawał tyle bólu i strachu, ponieważ sam był ofiarą tysiąca lęków.
To było wstrętne. Tak wstrętne, że chciałem wrócić gdzieś, gdzie ktoś przytuliłby mnie i powiedział, że ciemność nie zawsze jest miejscem, w którym czai się strach. Pragnąłem mojej Sarie, światełka, które rozjaśniało noc rządzącą światem.
- Kopeć, zabierz mnie do domu.
36
Konował ostrzegał mnie. "Bądź precyzyjny", mówił.
Ostrzegał mnie kilka razy.
Coś wciągnęło mnie do miejsca pełnego krwi i pożarów. Pożółkłe papiery, czerniejące i zwijające się powolnym ruchem. Krew zalewała miejsce, gdzie leżałem we własnych wymiotach. Odgłos biegnących stóp był jak powolne dudnienie nóg olbrzymów.
Słyszałem nie kończący się krzyk.
Konował ostrzegał mnie. Byłem bezmyślny. Nie powiedział mi jedynie, albo też nie rozumiał tego, że pojęcie "dom" może być w czyimś umyśle określone przez emocjonalny ból.
Potargane strzępy. Kopeć zabrał mnie do Taglios w chwili końca wszech czasów. Odwróciłem się i uciekłem stamtąd z taką gwałtownością, że rzuciło mnie, znienawidzone strzępy i zdezorientowanego Kopcia aż do piekła.
Nie miał woli ani tożsamości, nie potrafił się więc śmiać i nie śmiał się, kiedy spływałem w dół do jeziora bólu.
Piekło ma swoje imię. Brzmi ono: Dejagore. Ale Dejagore jest tylko miniaturą piekła.
Uciekłem z większego piekła. Jeszcze jeden raz. Bez tożsamości i bez woli.

Wiał wiatr, ale w miejscu lśniącego kamienia nic się nie poruszało. Zapadła noc. Ucichł wiatr. Równina znieruchomiała po przebudzeniu cieni. Na ciszę kamienia padło światło księżyca.
Równina rozciągała się na wschód, zachód, północ i południe i nie można było dostrzec jej granic. Chociaż nieokreślone były jej krańce, miała jednak swoje centrum. Była to ogromna budowla wzniesiona z tego samego kamienia co kolumny i równina.
We wnętrzu twierdzy nic się nie poruszało, chociaż czasami smugi lśniącego światła przenikały przez bramy snu. W kątach zalegały cienie. A w dole, w samym sercu twierdzy, w najlżejszym drgnieniu serca ciemności coś żyło.

37
Bez woli. Bez tożsamości. Nie ma już Kopcia.
Jest tylko ból.  Kopeć tak bardzo  się oddalił.  W niewoli wspomnień.
Teraz jest tylko dom bólu.
38
Tu jesteś!
A więc znowu tu jesteśmy. Tęskniliśmy za tobą.
...twór bez twarzy, choć wydaje się uśmiechać, jakby zadowolony z siebie.
To była noc pełna przygód, prawda? A zabawa trwa dalej. Spójrz. Tam. Czarna Kompania i jej pomocnicy zaczęli wyraźnie uprzykrzać życie Cieniarzom. Są tak śmiali, że zadomowili się w murach Dejagore.
Spójrz, jak wykorzystują sobowtóry i iluzje żołnierzy, aby wciągnąć południowców w śmiertelne pułapki i doprowadzić do tego, aby sami się zdradzili.
Och! Wracaj na mury. To nieduża rzecz, ale może się stać materiałem na epos.
Walka przesunęła się na wschodni kraniec miasta. Prawie nikogo tu teraz nie ma. Kilku strażników umocnień, to wszystko. I paru zapalonych Cieniarzy szperających w ciemności, ale bez większych efektów. W przeciwnym razie czy przeoczyliby małą, pajęczą postać zsuwającą się w dół po zewnętrznej stronie muru?
Dlaczego, na boga, dwustuletni czarodziej czwartej kategorii chciałby się spuszczać po linie akurat tam, gdzie bardzo nieprzyjaźnie nastawione, brązowe ludziki mogłyby rozłupać mu głowę?
Zraniony rumak z czarodziejskich stajni umilkł. Nareszcie. Jest martwy. Z jego śmiertelnej rany, która nadal jarzy się na brzegach, unosi się zielona mgiełka.
Tam? Tak. Spójrz na nich. Prawdziwe diabły, co? Odziane w różową mgłę. Nie wygląda na to, aby przybywali pożreć miasto, chociaż może?
A to co? Tamci Cieniarze rozbiegli się jak lisy po kurniku. W ich krzykach brzmi niekłamany strach. Coś porusza się szybko między nimi. Patrz. Powaliło mężczyznę, prawda?
Jest teraz tak mało światła, że centrum bitwy się przesunęło. Ten stary jest czarny jak sama noc. Czy oczy śmiertelnika dojrzą go, jak przemyka pomiędzy martwymi? Dokąd się kieruje? Do martwego konia Wirującego?
Któżby się tego spodziewał? To czyn szaleńca.
Pełznąca ciemność także porusza się w tamtym kierunku. Patrz, jak lśnią jej czerwone ślepia, kiedy nad miastem wybuchają pożary. Patrz na tego głupca, który biegnie w jej stronę, zamiast uciekać. To odwaga. Głupota ma czasem fatalne skutki.
Mały czarny człowiek zniknął z oczu, ponieważ przestał się poruszać. A, tu jest. Usłyszał coś. Biegnie truchtem w kierunku martwego ogiera. Chce odzyskać swoją włócznię. Może ma to jakiś szaleńczy sens. Szarpie z całych sił.
Znowu się zatrzymał. Szeroko otwartym okiem penetruje noc i chwyta prawie zapomniany fetor. W tej samej chwili uderza w niego śmiertelna ciemność.
Triumfalny ryk pantery nadal toczy się przez całą równinę. Ciemność zaczyna się poruszać coraz szybciej.
Mały, czarny człowiek chwyta swoją włócznię i biegnie na mury. Czy podoła? Czy stare, krótkie nogi uniosą go aż tak daleko, aby umknął śmierci pędzącej w jego stronę?
Stwór jest ogromny. Wypełnia go radość.
Mały człowiek dociera do liny, ale od bezpieczeństwa dzieli go jeszcze osiemdziesiąt stóp. Jest stary i brak mu tchu. Obraca się. Jego wyczucie czasu jest doskonałe. Grot włóczni wysuwa się w chwili, kiedy potwór skacze na niego. Bestia obraca się w powietrzu, unikając śmiertelnego ciosu, ale pysk ma rozdarty aż do lewego ucha. Wyje. Z jarzącej się na czerwono rany bucha zielona para. Bestia przestaje się interesować starym człowiekiem, który zaczyna długą wspinaczkę na mury. Dziwacznie wyrzeźbiona włócznia wisi teraz na jego plecach, przytrzymywana przez zwyczajny bawełniany sznur.
Nikt go nie zauważa. Nikt nie zwraca uwagi. Bitwa przeniosła się gdzie indziej.
39
Południowcy wyglądają, jakby po prostu zamknęli oczy i schowali głowy w piasek, prawda?
O co chodzi? Skąd ta niechęć? Chodź, zobacz. To zabawne.
Wszędzie, gdzie spojrzysz, padają południowcy. Czasami biegną, a czasami tylko przekradają się chyłkiem przez cienie, zanim pochłonie ich śmierć.
Spójrz tam. Wirujący, król wrogów we własnej osobie, okaleczony, wpatrzony tylko w dwie różowo zarysowane postaci nadchodzące spoza wzgórz, aby go pożreć.
A Mogaba? Spójrz ma mistrza taktyki. Spójrz na największego wojownika wykorzystującego każdą słabość wroga. Nikt nie dorówna śmiałości, która ożywia go tego wieczora. Widzisz to? Żaden południowiec, choćby najwaleczniejszy, nie śmie do niego podejść. Nawet jego wielcy bohaterowie są jak niedoświadczone dzieci, kiedy tak wychodzi z siebie.
Jest potężniejszy niż życie ten Mogaba.
Jest największą ozdobą swojej własnej, wyimaginowanej sagi.
Coś uciekło od południowców.
Chcą to ścigać. Wiedzą, że muszą to zdobyć, ponieważ ich pan, Wirujący, nie zadowoli się niczym mniejszym. Kiedy chodzi o błędy, wykazuje szczególny brak zrozumienia. Jego następcy tkwią z uporem w mieście. Łagodny upór przyniesie im sukces.
Lecz i oni uciekają.
Coś pochwyciło ich i przekonało, że nawet ich dusze nie przetrwają, jeśli zostaną w Dejagore.
40
- Dobrze się czujesz, Murgen?
Pokręciłem głową. Czułem się jak dziecko, które obraca się jak bąk przez jakieś dwadzieścia minut, aby celowo doprowadzić się do zawrotów głowy, zanim weźmie udział w jakichś głupich zawodach.
Znajdowałem się w przejściu pomiędzy domami. Przy mnie był karzeł Goblin i patrzył na mnie nadzwyczaj uważnie.
- Nic mi nie jest - zapewniłem go. - Potem opadłem na kolana i wyciągnąłem ręce, aby uchwycić się ścian przejścia. - Czuję się świetnie.
- Jasne, że tak. Świeca, miej oko na tego cherlaka. Próbuje wszystko wziąć na siebie i ogłuchł. Ma zbyt czułe serduszko.
Próbowałem nie mieszać do tego swego ego. Może i byłem zbyt miękki, zbyt łatwowierny. Świat z całą pewnością nie jest miły dla faceta, który próbuje być delikatny i myśleć o wszystkich.
Kołowrót w mojej głowie zwolnił. Nie musiałem się już przytrzymywać.
Za nami wybuchła bójka. Ktoś klął w nosowym, pełnym spółgłosek języku.
- Ten dupek jest szybki - warknął ktoś inny.
- Hej, hej! - wrzasnąłem. - Puśćcie tego człowieka! Niech wejdzie na górę.
Świeca nie stuknął mnie w głowę ani się nie sprzeciwił. Niski, barczysty Nyueng Bao, który pokazał mi kryjówkę Ky Dama, maszerował na górę w moją stronę. Palcami prawej dłoni pocierał prawy policzek. Wydawał się niezwykle zaskoczony, że ktoś się ośmielił podnieść na niego rękę. Jego ego ucierpiało jeszcze bardziej, kiedy przemówił w Nyueng Bao i usłyszał moją odpowiedź.
- Przykro mi, stary. Żadnych takich. Gadaj ze mną w tagliań-skim albo Groghor. - W Groghor mówiła moja babka, ponieważ dziadek porwał ją od jej ludu. - Co się dzieje? - zapytałem. Znałem w Groghor może ze dwadzieścia słów, ale i tak było to o dwadzieścia więcej, niż znał ktokolwiek w promieniu siedmiu tysięcy mil.
- Mówca przysłał mnie, aby cię poprowadzić do miejsca, gdzie najeźdźca jest najsłabszy. Obserwowaliśmy go i wiemy, gdzie to jest.
- Dziękuję. Doceniamy to. Prowadź - poleciłem i przeszedłem na inny język. - To cudowne, jak ci faceci nagle potrafią mówić w żargonie, jeśli czegoś chcą.
Świeca mruknął coś pod nosem.
Goblin, który wymknął się naprzód, aby się rozejrzeć, powrócił, żeby wskazać mi ten sam kierunek, o którym mówił Nyueng Bao. Przysadzisty człowieczek wydawał się nieco zaskoczony, że własnymi rękami potrafimy trafić do własnych tyłków. Może nawet trochę niezadowolony.
- Masz jakieś imię, mały grubasie? - zapytałem. - Jeśli nie, zapewniam cię, że ci faceci szybko przykleją ci jakieś, które na pewno nie będzie ci się podobało.
- Lepiej go posłuchaj - zachichotał Goblin.
- Jestem Doj. Wszyscy Nyueng Bao nazywają mnie Wujek Doj.
- Dobra, Wujku. Idziesz z nami, czy może tylko kierujesz ruchem? - Goblin już szeptał polecenia facetom skradającym się za nami. Nie miałem wątpliwości, że podczas swego zwiadu zostawił południowcom parę delikatnych, usypiających i mylących zaklęć.
Trzeba było pokrótce omówić całą sprawę. Wpadamy w ich najsłabszy punkt, zabijamy wszystko, co się rusza, rozbijamy ich szyk na pół, wyrzynamy wszystkich, którym nie uda się uciec, i wracamy, zanim Mogaba poczuje się zbyt pewny siebie.
- Będę wam towarzyszył, chociaż wykracza to bardzo poza instrukcje Mówcy. Wy, Kamienni Wojownicy, ciągle nas zaskakujecie. Chciałbym zobaczyć was przy pracy.
Nigdy nie uważałem zabijania ludzi za swój zawód, ale nie chciało mi się teraz dyskutować na ten temat.
- Doskonale mówisz po tagliańsku, Wujku.
- Ale jestem zapominalski, Kamienny Żołnierzu - uśmiechnął się. - Jutro mogę już nie pamiętać ani słowa. - Chyba że Mówca pobudzi jego pamięć.
Wujek Doj nie poprzestał na przyglądaniu się, jak sieczemy i kłujemy południowców. Zamienił się w istny cyklon, szalejący wokół z błyskającym mieczem w dłoni. Był szybki jak błyskawica, ale poruszał się z wdziękiem tancerza. Za każdym jego poruszeniem padał kolejny Cieniarz.
- Niech to szlag - mruknąłem do Goblina chwilę później. - Przypomnij mi, żebym nie wdawał się w kłótnię z tym typkiem.
- Przypomnę ci, żebyś przyniósł kuszę i pozwolił mu strzelić z odległości trzydziestu stóp. Ale najpierw ogłuszę go i ogłupię, żeby trochę wyrównać szansę. Oto, co zrobię.
- Jeśli któregoś dnia Jednooki zaoferuje ci czopek z kaktusa, ja będę tym, który odciągnie twoją uwagę. Nie zdziw się.
- A jeśli już mowa o karle, powiedz mi, kto był ostatnio tak wyraźnie nieobecny, nie wychodząc stąd?
Rozesłałem wieści do różnych oddziałów, sugerując, że zrobiliśmy swoje, aby wspomóc wojska Mogaby. Wszyscy powinniśmy wrócić do naszej części miasta, opatrzyć rany, zdrzemnąć się i tak dalej.
- Wujku Doj - zwróciłem się do starszego Nyueng Bao. - Powiadom, proszę, Mówcę, że Czarna Kompania wyraża swą wdzięczność i przyjaźń. Powiedz mu, że może się na to powołać, kiedy zechce. Zrobimy, co w naszej mocy.
Niski grubasek ukłonił się tak nisko, że musiało to coś oznaczać. Odkłoniłem się niemal tak samo głęboko. Musiało to być właściwe posunięcie, ponieważ uśmiechnął się lekko, skinął głową i pobiegł z powrotem.
- Biegnie jak kaczka - zauważył Świeca.
- Cieszę się, że ta kaczka jest po naszej stronie.
- Powiedz to jeszcze raz.
- Cieszę się, że ta kaczka.... Akhh! - Świeca chwycił mnie za gardło.
- Niech ktoś pomoże mi zatkać mu gębę!
To był tylko początek potężnego wybuchu napięcia, które zaczęło się tej nocy. Nie miałem okazji osobiście brać w tym udziału, ale słyszałem, że była to świetna noc dla dziwek Jaicuri.
41
- Gdzie byłeś, do cholery? - warknąłem na Jednookiego. - Kompania właśnie weszła w najcięższy okres walk. Och, to tylko parę dni, ale ciebie naturalnie nie było w każdej cholernej sekundzie. - Nie, żeby jego obecność stanowiła jakąś różnicę.
Jednooki wyszczerzył zęby w uśmiechu. Moje niezadowolenie ani trochę go nie obchodziło. Przeżył już i pokonał uporem całą gromadę takich smarkaczy jak ja.
- Cholera, Dzieciaku. Musiałem odzyskać moją pałeczkę na Władcę Cienia, nie? Poświęciłem jej dużo pracy... O co chodzi?
- Co takiego? - Przez chwilę widziałem małą, czarną wesz przemykającą przez zielony krajobraz. Patrzyłem z wysokości nieosiągalnej nigdzie w Dejagore, nawet na szczycie cytadeli, gdzie nie zapraszano już Starej Gwardii. - Nieważne, karle. Mam ochotę skopać ci tyłek, ale na nic by się to teraz zdało. A więc byłeś tam. Co się stało ze Stwórcą Wdów i Pożeraczem Żywotów? - W czasie, kiedy ja przygotowywałem spokojniejsze życie dla naszego przywódcy, tych dwoje zniknęło bez śladu.
Ciekaw byłem, jak Mogaba spisałby to wszystko, gdyby przyszło mu prowadzić Kroniki.
- Jednooki?
- Czego? - teraz w jego głosie brzmiało rozdrażnienie.
- Zechcesz mi odpowiedzieć? Co się stało ze Stwórcą Wdów i Pożeraczem Żywotów?
- Wiesz co, Dzieciaku? Nie mam najbledszego pojęcia. I nie obchodzi mnie to. Mam w głowie tylko jedną myśl. Chciałem odzyskać moją włócznię tak, żebym mógł ponownie jej użyć, kiedy ten frajer nie będzie widział. Potem musiałem się martwić, jak wymknąć się bandzie obdartych Cieniarzy, którzy chcieli mnie dopaść. Uciekli gdzieś. W porządku?
Żaden z nas nie mógł tego pojąć. Zniknęli bowiem w chwili, kiedy pewność Cieniarzy została zachwiana. Wirujący podkulił ogon i łatwo było rozbić jego chłopców w pył.
- Jeśli to był Stary i Pani - mruknąłem - nie cofnęliby się, dopóki by ich nie wykończyli. Prawda?
Spojrzałem na wronę albinosa, która przycupnęła jakieś dwadzieścia jardów od nas. Przechyliła głowę i gapiła się na mnie ze złośliwą inteligencją.
Tego wieczora było wiele wron.
Pozostałe zadania zostały wykonane. Byłem tylko jednym pionkiem schwytanym w sieć intryg. Ale jeśli będziemy ostrożni, Kompania nie będzie się musiała wycofać.
Mogaba, Nar i ich tagliańskie wojsko miało pełne ręce roboty przez wiele dni. Może Władca Cienia postanowił, że Mogaba zapłaci za swój błąd, i zakończy tym samym tajne porozumienie.
Co było jeszcze jednym przykładem, jak ludzie dostają w tyłek, kiedy zadzierają z Czarną Kompanią.
Można dostać nerwowych wypieków, jeśli się pomyśli, że wszyscy naokoło wydają się życzyć ci śmierci.
Moi ludzie cieszyli się z tego, w jakiej sytuacji znalazł się Mogaba. I nie mógł skrzeczeć, że są do niego źle nastawieni. Daliśmy mu dokładnie to, o co prosił. Uratowaliśmy mu tyłek i umocniliśmy jego pozycję. Miał tylko wygnać z miasta paru Cieniarzy.
Niemal codziennie musiałem go widywać na spotkaniach załogi. Bez końca pokazywaliśmy się żołnierzom, udając braci, maszerujących ramię w ramię przeciwko złemu wrogowi.
Chyba nikt, z wyjątkiem Mogaby nie dał się na to nabrać.
Nigdy nie traktowałem tego osobiście. Przyjąłem postawę kronikarza przeszłości, opisując Mogabę nie jako jednego z nas.
My jesteśmy Czarną Kompanią. Nie mamy przyjaciół. Wszyscy inni to wrogowie, a w najlepszym wypadku ludzie, którym nie można zaufać. Stosunki ze światem nie wymagają nienawiści czy jakichkolwiek innych emocji. Wymagają czujności.
Nasz brak protestu przeciwko zdradzie Mogaby, czy choćby przyjęcia jej do wiadomości, był ostatnią kroplą, albo może była nią jego świadomość, że nawet jego kompani wierzą teraz, iż prawdziwy Kapitan nadal żyje. Cokolwiek to było, najwspanialszy i najdoskonalszy wojownik przekroczył granice, zza których nie ma powrotu. A my nie odkryliśmy tej prawdy, dopóki nie przyszło nam zapłacić za nią bólem.
Dziesięć dni zajął Dejagore powrót do normalności, jeśli normalnością był nasz stan przed wielkim atakiem. Obie strony ucierpiały straszliwie. Sądziłem, że Wirujący będzie wylizywał rany i pozwoli nam zgłodnieć.
42
- Mam coś dla ciebie, Dzieciaku. Zaczynałem się budzić.
- Co...? - Co się stało? Nie odpływałem w ten sposób.
Jednooki miał na ustach szeroki uśmiech, ale zniknął on, kiedy przyjrzał mi się bliżej. Rzucił się naprzód, chwycił mój podbródek i pokręcił moją głową w prawo i w lewo.
- Miałeś jeden ze swoich ataków?
- Ataków?
- Wiesz, o czym mówię.
Niezupełnie. To oni tak to nazywali, kiedy czasami znikałem.
- Miałeś coś w rodzaju psychicznego lśnienia. Może złapałem cię na czas.
On i Goblin gadali bez przerwy o eksperymentach mających na celu odkrycie, co się dzieje, ale czas nigdy nie był odpowiedni, żeby coś zrobić.
- Co masz?
- Brygady robocze włamały się rano do katakumb.
- Longo mi mówił.
- Wszyscy biegają podekscytowani.
- Wyobrażam sobie. Znalazłeś coś cennego? Jednooki spojrzał wymownie. Jak na ropuchę o czarnym sercu umiał naprawdę robić wrażenie urażonej niewinności.
- Znaleźliśmy jakieś książki. Cały stos. Wszystkie zapieczętowane i w dobrym stanie. Wygląda na to, że tkwiły tam od przybycia Władców Cienia.
- To oni zaczęli palić księgi i kapłanów. Znaleźliście też jakichś ukrytych tam kapłanów?
- Raczej nie. Słuchaj, muszę wracać. - Zanim ktoś capnie mu skarb sprzed nosa, jak sądzę. - Dwóch ludzi przytaszczy ci tu te księgi.
- Bogowie nie pozwolą, abyś sam coś nosił.
- Masz poważne braki w wychowaniu, Dzieciaku. Jestem starym człowiekiem.
Jednooki zniknął. Zawsze tak robi, kiedy nie ma nic na swoją obronę.
Miasto rzadko jest tak szczelnie zamknięte, żeby nie przedostawały się żadne wieści z zewnątrz. Czasami wydaje się to bardzo tajemnicze, ale wiadomości jakoś docierają. W Dejagore plotki nieczęsto przynoszą coś, czego nie chciałby usłyszeć Mogaba.
Studiowałem odnalezione księgi, tak zaintrygowany, że zapomniałem o swoich obowiązkach. Były napisane w Jaicuri, ale ich pismo jest niemal identyczne z tagliańskim.
- Wszystko w porządku? Nie masz już zawrotów głowy? - Właśnie wszedł Goblin.
- Nie. Za bardzo się mną przejmujecie.
- Nieprawda. Słuchaj, krążą jakieś nowe plotki. Prawdopodobnie jakieś posiłki zmierzają w naszą stronę. Dowodzi Klinga.
- Klinga? Nie jest... Nigdy nie kierował niczym więcej jak mamą kompanią. Zanim tu przyszliśmy, toczył wojny podjazdowe z amatorami.
- Nie wymyślam plotek. Ja tylko składam raport. On naprawdę dobrze sobie radził.
- Tak samo jak Łabędź i Cordy Mather. Ale to przypadek, szczęście i głupota Cieniarzy zdziałały więcej niż tych trzech. Dlaczego, na boga, on kieruje armią?
- Prawdopodobnie zastępuje Panią. Nie ma już wątpliwości, że przeżyła. Jest też wściekła. I zbiera nową armię.
- Założę się, że Mogaba skacze z radości. Biega w kółko i wrzeszczy: jesteśmy uratowani! Jesteśmy uratowani!
- Można by tak powiedzieć.
Przez kolejnych kilka dni słyszeliśmy tysiące najdzikszych historii. Jeśli choć dziesiąta ich część była prawdą, to w świecie zachodziły naprawdę niesłychane zmiany.
- Słyszałeś ostatnią nowinę? - zapytał mnie Goblin, kiedy oderwałem się na chwilę od ksiąg, aby spojrzeć zza murów na zewnętrzny świat. - Pani nie jest już Panią. Jest wcieleniem jakiejś bogini o imieniu Kina. Najwyraźniej prawdziwej cholernicy.
- Mogłaby być. Thai Dei, znasz Kinę, prawda? Opowiedz nam o niej. - Thai Deiowi nie wolno było wchodzić do naszych podziemi, ale zawsze się pojawiał, kiedy tylko wychodziłem na powietrze.
Zapomniał wszystkie trzy słowa w tagliańskim, do których się przyznawał. Imię bogini wymiotło jego umysł do czysta.
- Oto, co się dzieje, jeśli wspomnisz tym ludziom o Kinie - powiedziałem. - Nawet naszych więźniów nie mogę zmusić do mówienia o niej. Można by pomyśleć, że należy do Czarnej Kompanii.
- Musi być naprawdę urocza - wyraził swą opinię Kubeł. - O tak. Jest. Jest jedna. - Miałem na myśli spadającą gwiazdę. Liczyliśmy je. Tak samo jak ogniska wroga. Południowcy rozsypali się w małych obozowiskach po całej równinie. Chyba się bali, że moglibyśmy się prześliznąć i uciec.
- No to wiesz coś o niej? - zapytał Goblin.
- Tyle, co z tych ksiąg, które znaleźliście. - Ludzie byli rozgoryczeni. Jedynym wykopanym przez nich skarbem okazały się księgi i jakieś zapieczętowane pojemniki z ziarnem. Gunni było największą religią w Jaicur, a Gunni nie chowali swoich zmarłych. Palili ich. Mniejszość Yehdny grzebała zmarłych, ale bez kosztowności. Tam, dokąd udawali się ich zmarli, nie trzeba było bagażu. W raju jest wszystko. W piekle także.
- Jedna jest zbiorem mitów Gunni we wszystkich wersjach. Facet, który je zebrał, był uczonym duchownym. Jego księga nie miała dotrzeć tam, gdzie mogłaby wprowadzić zamęt w umysłach prostych ludzi.
- Ja mam w głowie zamęt, a nie jestem prostym człowiekiem - zauważył Kubeł.
- No więc, co to za sensacja, Murgen? Dlaczego nie chcą nam nic powiedzieć o tej suce? Och! Widziałeś tamtą? Wybuchła.
- W porządku - zgodziłem się. - Religia Gunni jest najbardziej rozpowszechniona na tym terenie.
- Myślę, że wiemy o tym, Murgen - odezwał się Goblin.
- Ja tylko przechodzę do rzeczy. Większość ludzi tam w dole wierzy w Kinę. Wierzą, nawet jeśli nie są Gunni. Oto cała historia. Gunni mają Panów Światła i Panów Ciemności. Panują oni od początku świata.
- Brzmi typowo.
- Jest typowe. Tylko system wartości różni się od tego, który znamy z domu. Równowaga pomiędzy światłem i ciemnością jest tutaj bardziej dynamiczna i nie jest tak emocjonalna jak nasza walka dobra ze złem. Co więcej, Kina jest swego rodzaju samozwańczą instytucją rozkładu i zepsucia, która atakuje zarówno światło, jak i ciemność. Została stworzona przez Panów Światła, aby pomóc pokonać hordy naprawdę paskudnych demonów, którym nie potrafili podołać w inny sposób. Pomogła im, zjadając demony. Utyła, naturalnie. I najwidoczniej zachciało się jej deseru, ponieważ próbowała potem pożreć wszystkich pozostałych.
- Była silniejsza od bogów, którzy ją stworzyli?
- Ludzie, ja tego nie układałem. Nie zadawajcie mi takich pytań. Goblin, ty byłeś wszędzie. Widziałeś kiedyś religię, która nie mogłaby być poszarpana na strzępy przez niedowiarka mającego dość rozumu, żeby zawiązać sobie sznurówki?
Goblin wzruszył ramionami.
- Jesteś tak samo cyniczny jak Konował.
- Tak? Tym lepiej dla mnie. Tak czy inaczej było jeszcze wiele typowych, mętnych mitologicznych bzdur o matkach, ojcach i rozpustnikach, obrzydliwcach i kazirodztwach pomiędzy innymi bogami, w czasie gdy Kina rosła w siłę. Była naprawdę wredna. To tylko jedna z jej cech. Kłamstwo. Ale potem jej główny stwórca, czy też ojciec, wyprowadził ją w pole i rzucił na nią usypiające  zaklęcie.  Nadal  gdzieś  chrapie,  ale może dosięgnąć świata przez swoje sny.
- Ma swoich wyznawców. Wszystkie bóstwa Gunni, duże, małe, dobre, złe, obojętne - wszystkie mają swoje świątynie i kapłanów. Nie dowiedziałem się wiele o wyznawcach Kiny. Nazywani są Kłamcami. Żołnierze nie chcą o nich mówić. Odmawiają stanowczo, jakby wymówienie imienia Kiny mogło ją obudzić. Co, jak sądzę, jest świętą misją jej wyznawców.
- To dla mnie zbyt dziwaczne - zrzędził Kubeł.
- To wyjaśnia - stwierdził Goblin - dlaczego tak srają ze strachu, kiedy tylko Pani się gdzieś pojawi. Jeśli naprawdę myślą, że przemieniła się w ich boginię.
- Sądzę, że powinniśmy dowiedzieć się o Kinie wszystkiego, co się da.
- Pierwszorzędny plan, Murgen. A jak? Jeśli nikt nie chce gadać?
Tak. Nawet najśmielsi Taglianie bali się puścić parę z ust, kiedy ich przyciskałem. Było jasne, że nie tylko bogini się boją. Bali się także mnie.
Jednooki przyniósł pocieszające nowiny.
- To gadanie o posiłkach to prawda, szefie. Każdej nocy Wirujący przemyka się z wojskami przez wzgórza, jakby myślał, że nie zobaczymy ich po ciemku.
- Czy mógłby porzucić oblężenie?
- Całe wojsko kieruje się na północ. To nie ich dom.
Nie miałem wyboru. Jednooki nie przyszedłby z tym, gdyby nie był pewny.
Oczywiście, jeśli Jednooki był pewny, nie oznaczało to, że Jednooki miał rację. Był przecież Jednookim.
Podziękowałem mu i wysłałem go do mniejszych zadań. Miał odnaleźć Goblina i zapytać go, co o tym myśli. Mały czarodziej wydawał się zaskoczony, że się o to zatroszczyłem.
- Jednooki się jąka czy co?
- Nie. Ale jest Jednookim.
Goblin nie mógł powstrzymać szerokiego, żabiego uśmiechu. To rozumiał doskonale.
Nikt nie przekazał wieści Mogabie. Pomyślałem, że będzie prościej dla wszystkich, jeśli nie będzie wiedział. Ale Mogaba także słyszał plotki.
Dejagore było miastem z nocnego koszmaru, pełnym odłamów luźno tylko związanych oporem przeciwko oblegającym. Siły Mogaby były największe. Jaicuri najliczniejsze. My, Stara Gwardia i nasi pomocnicy, byliśmy najmniej liczni i najsłabsi. Za to byliśmy mocni naszą prawością.
Byli jeszcze Nyueng Bao. Pozostawali wielką niewiadomą.
43
Rodzina Ky Dama zajmowała tę samą ponurą, brudną, zadymioną i cuchnącą norę, dopóki nie wygnał ich potop. Dodatkowe korzyści ze sprawowania władzy nie pociągały Mówcy. Miał się gdzie schronić przed deszczem. To wystarczało.
Może to więcej, niż posiadał na swoich bagnach.
Dzielił mieszkanie z potomstwem, które przestawało się kłócić, tylko jeśli w pobliżu znalazł się obcy. A i wtedy dzieciarnia hamowała się tylko na chwilę.
Następnego popołudnia Ky Dam wzywał mnie, żeby roztrząsać banalne sprawy. Patrzyliśmy na siebie znad filiżanek herbaty podawanej przez jego piękną wnuczkę, a tymczasem dzieciarnia szybko przestawała się mnie bać i zaczynała na nowo rozrabiać. Wymienialiśmy się informacjami o wrogach i przyjaciołach. Typek majaczący w mroku jęczał i zawodził.
Nie podobało mi się to. On umierał, ale zajmowało mu to bardzo dużo czasu. Za każdym razem, kiedy krzyczał, piękna dziewczyna podchodziła do niego. Serce ściskało mi się ze współczucia. Była taka mizerna.
Podczas drugiej wizyty powiedziałem coś, żeby okazać swoje współczucie. Jedno z tych zdań, które rzuca się bez większego namysłu. Żona Ky Dama, która jak wiedziałem, miała na imię Hong Tray, spojrzała przerażona znad filiżanki. Powiedziała coś cicho do męża.
Starzec skinął głową.
- Dzięki za twoją troskę, Kamienny Żołnierzu, ale jest niewłaściwie ulokowana. Danh zaprosił diabła do swej duszy. Teraz za to płaci.
Z mroku dobiegł nas wybuch gwałtownej, płynnej mowy Nyueng Bao. Przysadzista stara kobieta kaczym chodem weszła w krąg światła. Miała krzywe nogi, była brzydka jak ropucha i była w paskudnym nastroju. Szczeknęła coś na mnie. To była Ky Gota. Córka Mówcy i matka mojego cienia, Thai Deia. Miała złą sławę wśród własnych ludzi. Nie miałem pojęcia, o czym gada, ale byłem pewny, że życzyła mi właśnie wszystkich chorób świata.
Ky Dam powiedział coś łagodnym tonem. Nie dotarło do niej. Hong Tray powtórzyła jego słowa jeszcze łagodniejszym szeptem. Natychmiast zapadła cisza. Ky Gota usunęła się w mrok.
- Przez całe życie doświadczamy sukcesów i porażek - wyjaśnił Mówca. - Moim wielkim bólem jest moja córka Gota. Toczy ją rak agonii, którego nie może pokonać. Uparła się, żeby dzielić to z nami wszystkimi. - Ledwie widoczny uśmieszek musnął jego wargi. To był żart z samego siebie. Chciał dać mi do zrozumienia, że posługuje się przenośnią. - Jej największą porażką i źródłem cierpienia nas wszystkich jest jej pochopny wybór Sam Danh Qu na męża dla swojej córki. - Wskazał na piękny kwiat, który spłonął rumieńcem, klękając, aby napełnić na nowo nasze filiżanki.
Nie było wątpliwości, że wszyscy ci ludzie doskonale znali tagliański.
- To wielki błąd - dodał Ky Dam - którego Gota nie może się wyprzeć. Nagromadzenie wszystkich słabości, które jest jak piętno. Młodo owdowiała. Zaaranżowała to małżeństwo, mając nadzieję, że na starość nacieszy się bogactwem Samów. - Mówca znowu lekko się uśmiechnął, wyczuwając prawdopodobnie moje niedowierzanie. Bogactwo i Nyueng Bao wzajemnie się wykluczają. - Danh był sprytny - ciągnął. - Ukrył fakt, że został wydziedziczony z powodu swego okrucieństwa, podłości i zdrady. Gota za bardzo się pośpieszyła ze zbadaniem ponurych plotek. A po ślubie podłość Danha stawała się coraz większa. Ale dość o nas. Zaprosiłem cię tutaj, ponieważ chciałem się przyjrzeć przywódcy Kamiennych Wojowników.
- Dlaczego nas tak nazywasz? - musiałem zapytać. - Czy to coś znaczy?
Ky Dam wymienił spojrzenia z żoną. Westchnąłem.
- Rozumiem. Ta cała bezsensowna gadanina o Czarnej Kompanii. Myślicie, że jesteśmy kimś takim, jak byli nasi poprzednicy przez czterysta lat. Tylko że oni prawdopodobnie nie byli tacy. Ustny przekaz zawsze wyolbrzymia fakty do absurdu. Posłuchaj, Mówco. Czarna Kompania jest gromadą wyrzutków. Naprawdę. Jesteśmy starymi najemnikami uwięzionymi przez zbieg okoliczności, którego nie rozumiemy i nie pochwalamy. Po prostu przechodzimy tędy. Szliśmy tą drogą, ponieważ nasz Kapitan ma fioła na punkcie historii Kompanii. Większość z nas nie umie myśleć o niczym innym. - Opowiedziałem mu o Milczku, Pupilce i innych, którzy dołączyli do nas w poczuciu wspólnoty, a nie dla ryzykownej, długiej podróży na południe. - Przysięgam ci, że cokolwiek was przeraża, a chciałbym wiedzieć, co to jest, wymagałoby więcej pracy, niż poświęciłbym czemukolwiek innemu.
Stary człowiek spojrzał na mnie, a potem na żonę. Nie powiedziała nic i nie wykonała żadnego gestu, ale coś pomiędzy nimi zaszło. Ky Dam skinął głową.
Pojawił się Wujek Doj.
- Być może źle was osądziliśmy - stwierdził Mówca. - Nawet ja pozwalam się czasem kierować przesądom. Następnym razem, kiedy będziemy rozmawiali, będę już wiedział.
Wujek Doj wykonał nieznaczny gest. Czas, żebym wyszedł.
44
Goblin przyłapał mnie, jak się borykałem z księgami Jaicuri.
- Murgen!
- Co? - Przestraszyłem się.
- Najwyższy czas.
- Co? O czym ty gadasz?
- Stoję tu i obserwuję cię od dziesięciu minut. Ani razu nie odwróciłeś strony. Nie mrugnąłeś. Miałem nawet wątpliwości, czy oddychasz.
Zacząłem się tłumaczyć.
- Daj spokój. Musiałem powtarzać cztery razy i palnąć cię w tył głowy, żebyś zwrócił na mnie uwagę.
- Zamyśliłem się. - Tyle że nie mogłem sobie przypomnieć ani jednej myśli.
- Tak. Dobra. Mogaba chce, żebyś przywlókł swój kościsty tyłek do cytadeli.
- Mnóstwo południowców się wymknęło, aby spotkać te posiłki - oznajmiłem Mogabie. - Z początku myślałem, że próbują nas zmylić. Cofną się i uderzą, kiedy spróbujemy podejść naprzód. Ale Goblin i Jednooki zarzekają się, że oni nadal wychodzą. To nie może być zatem posiłkowa armia. Skąd mieliby przyjść ci żołnierze? Kto by ich poprowadził? - Czy Mogaba uwierzy, że nie słyszałem ciekawszych plotek? Słyszał więcej niż ja. A w większości z nich mówi się, że Konował przeżył.
Co zrobi, jeśli się okaże, że Stary żyje?
Byłem pewny, że Mogaba wiele nad tym rozmyśla.
Podziękowano mi i bez komentarzy kazano wrócić do swoich ludzi. Nie dowiedziałem się, w jakim celu po mnie posłał.
Mogaba zrobił właśnie to, czego się obawiałem. Wypuścił nowy zwiad, próbując być może odnaleźć nowe słabe punkty. Zatrudnił jedynie swoich najbardziej zaufanych ludzi. A ja byłem zadowolony, że siedzę na szczycie muru i patrzę. Zastanawiałem się, dlaczego Mogaba był taki pewny, że uciekniemy, jeśli wydostaniemy się na zewnątrz.
Zamierzałem nie zwracać na niego uwagi. Stanowił o wiele większą część codziennego życia, niż to okazywałem. Był wrzodem na tyłku. Być może moja antypatia uniemożliwiała mi racjonalny opis tego człowieka, więc wspominałem o nim tylko wtedy, kiedy już naprawdę musiałem.
W tamtych dniach spośród Narów tylko Sindawe starał się być uprzejmy.
Tak czy inaczej Mogaba myślał, że będzie miał okazję zranić Władcę Cienia, ale tamci już się połapali w jego sposobie myślenia. Nie pozwolił, aby brak sukcesu go zniechęcił. Taki już był Mogaba. Nigdy się nie zniechęcał. Żadne niepowodzenie nie zachwiało jego przekonaniem, że jest niezwyciężony. Jeśli jego plany spaliły na panewce, po prostu planował jeszcze raz.
Żołnierze Mogaby zaczęli dezerterować, nie uciekając z miasta.
Przychodzili się ukryć pomiędzy naszymi Taglianami. Skarżyli się, że Mogaba szafuje życiem swoich ludzi.
Mogaba odpowiedział na to, przyznając swoim najbardziej oddanym ludziom specjalne racje i dodatkowe wizyty u prostytutek.
My znaleźliśmy szczelnie zamknięte pojemniki z ziarnem pozostałe po pierwszym oblężeniu Władców Cienia. Kwestia podziału wywołała ogólną dyskusję. Jednooki upierał się, że Mogaba nie zadowoli się podziałem. Będzie chciał się dowiedzieć wszystkiego o naszym znalezisku. Będzie chciał wszystko zobaczyć. Czy chcemy, aby pętał się po naszych podziemiach?
Nie.
I co zrobił ten mały gnojek? Przekonał nas i zaczął sprzedawać świeżo upieczony chleb po cenie dwudziestokrotnie wyższej niż przed oblężeniem.
Pewnego leniwie płynącego popołudnia znalazłem na szczycie muru ciche miejsce dla siebie i Jednookiego. Nadeszły nowe plotki o bitwie na północy, ale nie to było tematem naszej rozmowy.
- Dlaczego to nie mieliśmy podzielić się z Mogaba znalezionymi zapasami? - zapytałem go.
- Hm? - Tego się nie spodziewał.
- Byłeś nadzwyczaj przekonujący. Całe to gadanie, żeby nie pozwolić mu wejść do naszej kryjówki.
- No i co? - uśmiechnął się szeroko, dumny z siebie.
- Nadal przy tym obstajesz?
- Jasne.
- To co, do cholery, wyprawiasz, sprzedając chleb jego ludziom, kiedy nie powinniśmy mieć ani ziarenka na mąkę? Zmarszczył brwi. Nie dostrzegał związku.
- Zysk?
- Naprawdę wyobrażasz sobie, że Mogaba jest tak głupi, iż nie zauważy tego chleba? Naprawdę myślisz, że o to nie zapyta?
- Stałeś się zbyt sztywny, Dzieciaku.
- Rusz łbem, to też będziesz sztywny. Jeśli przez ciebie zginę, będę cię straszył przez całą wieczność.
- Pewnie tak. Czasami myślę, że już jesteś na wpół duchem.
- Co to niby miało znaczyć?
- Te twoje ataki. Kiedy je masz, to tak, jakby ktoś inny patrzył twoimi oczami. Jakby jakaś inna dusza krążyła wokół ciebie.
- Nigdy tego nie zauważyłem. - Czyżby?
- Gdybyśmy mieli dobrego nekromantę albo medium, moglibyśmy się dowiedzieć ciekawych rzeczy. Nie urodziłeś się czasem jako bliźniak? - Świdrował mnie wzrokiem.
Chłód przeszył mój kręgosłup. Włoski na karku podniosły się. Czasami naprawdę dziwacznie się czułem. Ale on tylko próbował zmienić temat.
Dołączył do nas nieproszony Goblin.
- Coś dzieje się z Cieniarzami, Murgen.
Wrona nieopodal wydała z siebie coś w rodzaju śmiechu.
- Nie przygotowują się czasem do kolejnego wielkiego ataku? Myślałem, że Mogaba zwinął swoje główne umocnienia.
- Nie mogłem podejść bliżej, żeby uchwycić szczegóły. Mogaba jest tam, gdzie ludzie go widzą. Ale ja myślę, że była bitwa. Myślę też, że lizusy Wirującego dostały baty. Myślę, że możemy tam mieć przyjaciół gotowych spaść nam na głowy.
- Uspokój się. Nie zaczynaj się już pakować.
- To cały karzeł - prychnął Jednooki. - Dzieli skórę na niedźwiedziu, który jeszcze hasa po lesie.
- Pamiętasz, o czym właśnie dyskutowaliśmy? - zrzędziłem. - Głupie posunięcia? I ty śmiesz najeżdżać na Goblina!
Jasne, że śmiał. To była jego dziejowa misja. - Co się dzieje? - dopytywał się Goblin.
Pojawił się Wujek Doj. Jego obecność zakończyła dyskusję. Ten gość był bardziej tajemniczy niż cień, tak szybko i cicho się poruszał.
- Mówca kazał wam powiedzieć, że południowcy niosący narzędzia zamiast broni zbierają się na południu miasta.
- A tam co się dzieje? - Z naszej grzędy niewiele widzieliśmy, ale wyglądało to, jakby duża brygada robotników zaczęła się gromadzić także na północy. - Widzicie tam jakichś więźniów albo niewolników...? Co? Co to jest?
To było odbiciem słońca od metalu na wzgórzach. Błyski powtarzały się. Ludzie ruszali w tamtą stronę, nie zachowując odpowiedniej ostrożności.
Ludzie Wirującego nie musieli się przekradać.
- Roześlij wiadomość - rozkazałem Goblinowi. - Pełna gotowość o zachodzie słońca.
Wujek Doj przyglądał się wzgórzom.
- Masz dobry wzrok, Kamienny Wojowniku.
- Wiesz co, Grubasku? Cholernie lubię, jak woła się na mnie Murgen.
Przysadzisty mężczyzna uśmiechnął się blado.
- Jak sobie życzysz, Murgen. Przyszedłem na rozkaz Mówcy. Mówi, że nadchodzą ciężkie czasy. Mówi, żebyście przygotowali swoje serca i umysły.
- Ciężkie czasy? Jednooki roześmiał się.
- Przyjęcie skończone, Dzieciaku. Teraz zapłacimy za słodkie lenistwo i obżeranie się, kiedy hurysy tańczyły wokół nas.
- Miej to na uwadze, kiedy następnym razem skuszą cię łatwe zyski.
- Hm?
- Nie można jeść pieniędzy, Jednooki.
- Ponurak.
- To cały ja. Każ Astmatykowi wdrapać się na cytadelę i powiedz Sindawe, że południowcy coś zamierzają. - Sindawe był w porządku. Mogłem porozmawiać z nim bez kłótni i pokusy chwycenia go za gardło. A to uchroni mnie przed informowaniem Mogaby.
Co by się stało, gdyby Władca Cienia po prostu wstał i wyszedł, zostawiając nas własnemu losowi?
To byłoby sprytne z jego strony.
45
Astmatyk ledwie wdrapał się na górę. Potem spluwał i harczał przez pięć minut, zanim znowu mógł coś powiedzieć. Ten starzec nie miał żadnego interesu, żeby w tym wieku uprawiać żołnierkę. Powinien odpoczywać i wychowywać wnuki. Lecz podobnie jak reszta z nas, nie miał nic poza Kompanią. Umrze tak, jak my wszyscy.
To smutne. Może nawet patetyczne.
Astmatyk był dziwny. Zazwyczaj życie najemnika jest gwałtowne i krótkie, pełne strachu, bólu i nędzy, od czasu do czasu przerywanej krótkimi chwilami zadowolenia. Niezawodne towarzystwo twoich współbraci utrzymuje cię przy zdrowych zmysłach. W tej kampanii. W mniejszych grupach... Ale nie w Czarnej Kompanii.
Obaj z Konowałem włożyliśmy wiele wysiłku w podtrzymanie tego braterstwa. Naprawdę był to tylko na nowo wskrzeszony zwyczaj czytywania Kronik przez Konowała, żeby ludzie pamiętali, iż są częścią czegoś trwalszego niż królestwo.
- Weź sobie lepiej parę godzin wolnego - zasugerowałem Astmatykowi.
Pokręcił głową. Zrobi, co w jego mocy, dopóki będzie w stanie coś robić.
- Porucznik Narów, Sindawe, przesyła pozdrowienia. Mówi... żebyśmy lepiej... szukali dziś w nocy.
- Wspomniał, po co?
- Dał do zrozumienia... że Mogaba może próbować... czegoś poważnego po... zapadnięciu zmroku.
Mogaba zawsze próbował dokonać czegoś wielkiego. Wirujący powinien mu na to pozwolić. O jeden wypad za dużo, w nieodpowiednim czasie, i Mogaba osobiście się dowie, dlaczego Wirującego nazywają Władcą Cienia.
Astmatyk powiedział coś w swoim ojczystym języku. Tylko Jednooki go zrozumiał. Brzmiało to jak pytanie. Jednooki wymamrotał w odpowiedzi kilka dźwięcznych sylab. Pomyślałem, że stary chce wiedzieć, czy może mówić przy Nyueng Bao. Jednooki zachęcił go.
- Sindawe powiedział, że plotki o wielkiej bitwie prawdopodobnie są prawdziwe - oznajmił Astmatyk.
- Mamy u niego dług - odparłem. - To tak, jakby powiedział nam, że nie stoi już na sto procent za Mogaba.
Thai Dei i Wujek Doj chłonęli naszą rozmowę niczym gąbki Nyueng Bao.
Napięcie rosło godzinami. Bez żadnej wyraźnej przyczyny poczuliśmy, że ta noc będzie decydująca.  Przeważnie ludzie obawiali się jakiegoś nowego świństwa ze strony Mogaby. Nie spodziewaliśmy się kłopotów ze strony Władcy Cienia. Nieprędko.
Cały czas obserwowałem wzgórza.
- Jest! - parsknął Jednooki. Czekał razem ze mną. Rozbłysło różowawe światło. Wokół niesamowitego jeźdźca trzaskały błyskawice.
- Wróciła - odezwał się ktoś. - A gdzie ten drugi?
Nie widziałem Stwórcy Wdów.
Równinę ogarnął paniczny lęk. Zjawa, nie zauważona, dopadła porozrzucane obozy południowców. Sierżanci wykrzykiwali rozkazy. Gońcy biegali w kółko. Żołnierze potykali się jeden o drugiego.
- Tam jest! - wrzasnął Kubeł.
- Kto?
- Stwórca Wdów  - wskazał palcem. - Stary. Jego sylwetka lśniła czarno na wzgórzach, większa niż w rzeczywistości.
Goblin chwycił mnie za ramię. Nie wiem, skąd się wziął.
- Patrz tam - wskazał na główne obozowisko Cieniarzy. Nie widzieliśmy samego obozu, tylko blade, różowe światło, o barwie zgangrenowanej tkanki, które unosiło się nad przypuszczalnym miejscem ich pobytu. Stopniowo stawało się coraz mocniejsze.
- Wirujący chce zagrać - zauważyłem.
- Tak. Wysłał coś dużego.
- Co dużego? Czy mamy pochylić głowy?
- Czekaj i patrz.
Poczekałem. I zobaczyłem. Obrzydliwa kula zielonego ognia pomknęła w stronę wzgórz i uderzyła tam, gdzie pierwszy raz ukazała się Pożeracz Żywotów. Trysnęła ziemia. Zapłonęły kamienie. Nadaremnie. Była już daleko.
- Chybił.
- Co za oko!
- Pożeracz Żywotów nie gra fair. Nie stała spokojnie.
- Głupio dobrał sobie sprzęt - warknął Jednooki. - Nie można się spodziewać, że ktoś będzie łaził sobie w kółko i czekał na ciebie.
- Może inaczej nie potrafi. Nie był normalny.
Odsunąłem się na bok. Za chwilę Goblin i Jednooki zaczną skakać sobie do oczu.
Zamieszanie na równinie pogłębiało się. Południowcy trajkotali więcej, niż to było rozsądne. Z ich pogaduszek zrozumiałem, że zaskoczono ich w chwili wielkich przygotowań i zamęt pozbawił ich praktycznie możliwości obrony. Usłyszałem też imię Kiny wymawiane przyciszonymi głosami.
Pożeracz Żywotów, która przypominała boginię zepsucia, zniknęła. Może straciła zainteresowanie. Nie pojawiła się ponownie. Wirujący atakował wzgórza wszystkimi czarami, jakie był w stanie zgromadzić. Poza nowymi pożarami krzaków nie zdziałał nic więcej.
Lis grasował w kurniku. Południowcy rozpierzchli się, przerażeni strachem innych. Kiedy się zbliżali, moi ludzie przejmowali pałeczkę.
- Narzekają, że przemokły im stopy - powiedział Goblin. Ja też to słyszałem. To nie miało sensu.
- Psiakrew!
Nie wiem, kto to powiedział, ale zgadzałem się z nim całym sercem.
Dokładnie nad głównym obozowiskiem Cieniarzy wybuchły dziesiątki lśniących, białych kul ognia. Całkowicie rozproszyły ciemności. Wydawały się przynosić więcej korzyści wrogom Władcy Cienia niż samemu łotrowi.
Za nimi podążył ogromny ryk.
Wujek Doj zniknął. W jednej chwili, stał przy mnie, a w następnej był już cieniem biegnącym ulicą w dole.
- Tym razem jestem pewny, że to Pani - oznajmił Jednooki.
- Skąd? - Jego ton wzmógł moją czujność.
- Ale ten drugi to nie Kapitan.
Stwórca Wdów był widoczny krótką chwilę.
- Powiedz, że to nieprawda - wymamrotałem.
- Co?
- Że mamy dwa komplety, a w każdym tylko połowa jest prawdziwa.
Wrona obok nas zachichotała.
- Co za czary mogły to sprawić? - zapytałem. - Rozszczepić ich na dwoje?
- Żałuję, że nie mogę powiedzieć ci tego, co chcesz usłyszeć, Dzieciaku. Mam paskudne przeczucie, że nawet nie chcielibyśmy wiedzieć, co się tutaj dzieje.
46
Jednooki okazał się prorokiem. Strasznie chciałem wiedzieć jak, i dzięki Nyueng Bao usłyszałem całą historię.
Światło w mieście przygasło, a rakieta strażnicza opadła na dół. Jej fragment uleciał w stronę wzgórz, a reszta spadła z powrotem do części miasta należącej do Mogaby.
Szmer maleńkich zaklęć zmarszczył powierzchnię równiny i cała jej połać zalśniła srebrem.
- To było niesamowite. Jednooki, a gdybyśmy tak zbudowali strażnicę na flankach, na jednej z wież? W ten sposób bylibyśmy wystarczająco wysoko, żeby widzieć, co porabiają Mogaba i Wirujący.
- Masz szpiegować Nyueng Bao.
- Przypuśćmy, że ty nie musiałbyś nic robić?
- To już brzmi lepiej, ale nadal uważam, że Nyueng Bao mogą patrzeć za ciebie, jeśli dobrze to rozegrasz. Nie musisz zaraz popadać w paranoję tak jak Konował. Po prostu przyjrzyj się temu, co ci przyniosą, i zastanów się, czyim celom mogłoby służyć. Rozważ również, co mógłbyś przeoczyć w ten sposób.
- Czasami jestem równie leniwy jak ty - westchnąłem. - Tyle że moje lenistwo należy do umysłowych, a to pachnie mnóstwem myślenia. Raczej sam się wszystkiemu przyjrzę. Tak czy inaczej.
- Zupełnie jak Stary - gderał. - Bez przerwy muszą czytać Kroniki. A może byś tak przeczytał coś poza tekstami Konowała? Z ulgą odetchnąłbym odrobinę od jego cnót.
Z powrotem znaleźliśmy się na placu, gdzie kwitł nielegalny handel chlebem. Podszedł do nas Goblin.
- Całkiem ciekawe rzeczy się tu dzieją.
- Tak? Niby co?
- Przez chwilę stałem sobie tam pod ścianą. Mogaba nie zatroszczył się, żeby mnie przyłapać na podglądaniu. Osobiście prowadził tę obławę.
- Powiedz to po ludzku - warknął Jednooki. - Ględzisz tak, że... Ouup! - Zakrztusił się ogromną pluskwą, która nagle pojawiła się w jego ustach. Głupawy uśmieszek Goblina dawał do zrozumienia, że miał on coś wspólnego z błędnie obliczonym lotem owada.
- Doj powie ci więcej niż ja. Niektórzy z tych facetów przyszli tu za gangiem Mogaby.
- Po co?
- Myślę, że Mogaba próbował wykurzyć Wirującego, ale zamiast tego natknął się na Panią.
- Nabierasz mnie.
- Kiedy wystrzelono rakiety? Była tutaj. Ona i jakichś piętnastu facetów. Musieli być tuż za bramą obozu, podkradając się niemal do tłuszczy Mogaby. Przynajmniej tyle słyszałem. Nie widziałem tego na własne oczy.
- Więc gdzie jest Wujek Doj?
- Prawdopodobnie omawia to z Mówcą. Prawdopodobnie.
- Tak? Słuchaj, mamy tu grupę dezerterów z Pierwszej. Sprawdź, czy któryś nie zakradł się z powrotem, żeby dowiedzieć się czegoś więcej.
- Właśnie idzie tu jakiś grubasek.
Rozmawialiśmy tuż pod nosem Thai Deia, zupełnie jakby był głuchy albo jakby nie obchodziło nas ani na jotę, co usłyszy.
Wujek Doj przyprowadził dwóch następnych Nyueng Bao. Otaczali innego chłopaka. Był to mały, gruby Taglianin. Wyglądał bardziej na więźnia niż ich towarzysza, chociaż nie było widać żadnej broni.
Zaskoczyło mnie, że Wujek Doj zdołał wdrapać się na mury bez zadyszki. Może użył jakiegoś paskudnego zaklęcia, które odebrało oddech Astmatykowi.
Zabrzmiało to jak coś z mitycznej księgi Gunni.
- Co tam masz, Wujku? - wytrzeszczyłem oczy na przysadzistego Taglianina. Pozostał obojętny na moje spojrzenie.
- Obcego. Mówca wysłał Banha i Binha, aby obserwowali czarnych ludzi, którzy chcieli napaść na samego Władcę Cienia, ale oni dołączyli do innych z zewnątrz, próbujących osiągnąć podobny cel. Ten opuścił swoich i dołączył do uciekających na mury, kiedy wybuchły flary. Ich grupa celowo mogła zostać zdradzona, mógł więc się od nich oddzielić w zamieszaniu.
Dalej przyglądałem się obcemu. Był to Gunni, o wiele potężniej zbudowany niż ktokolwiek w naszych stronach. Może nad tym pracował. Wyglądał na potwornie butnego.
- Co w nim takiego szczególnego? - zapytałem. Wujek Doj także wydawał się nim bardzo zainteresowany.
- Nosi znak Khadi.
Zastanowiłem się chwilę. A, tak. W księgach z katakumb Khadi było lokalnym lub kolejnym imieniem Kiny. Było ich kilka.
- Być może. Wskaż mi go, bo sam nic nie widzę. Oczy Wujka Doja zwęziły się. Wziął głęboki oddech. Był wściekły.
- Nawet teraz odmawiasz ujawnienia się, Żołnierzu Ciemności?
- Nawet teraz nie mam pieprzonego pojęcia, o czym bredzisz, i jestem zmęczony wysłuchiwaniem tych bzdur. - Miałem jednak coraz większe podejrzenia. - Zamiast bełkotać, robić zamieszanie i tajemniczo mamrotać, może byś tak dla odmiany powiedział coś zrozumiałego? Przyjmij do wiadomości, że jestem tym, za kogo się podaję, i oświeć mnie. Kim jest ten facet? Za kogo mnie bierzesz? No dalej, Wujku Doj, mów.
- To niewolnik Khadi. - Wujek Doj spojrzeniem dał mi do zrozumienia, żebym nie ważył się nie pojąć, o czym mówi. Nie zamierzał być bardziej precyzyjny.
Nic mi to nie mówiło, ale nie jestem przesądnym człowiekiem. Czyżby wierzył, że jego słowa sprawią, iż diablica się obudzi?
- Kina musi być paskudną suką - zwróciłem się do Jednookiego. - Przez nią Wujek Doj przemoczył sobie nogi. Ty, masz jakieś imię?
- Jestem Sindhu. Należę do załogi kobiety wojownika, którą nazywacie Panią. Zostałem wysłany, aby obserwować, co się tutaj dzieje. - Cały czas patrzył mi prosto w oczy. Wzrok miał zimniejszy od jaszczurki.
- To brzmi dość sensownie. - Jeśli bardzo się chce uwierzyć. - Pani? Ta Pani, która była zastępcą dowódcy w Czarnej Kompanii?
- Ta. Uśmiech bogini spoczął na niej.
- A zatem jest łącznikiem? - zapytałem Wujka Doja. - Pomiędzy nami i Panią?
- Może tak twierdzić, ale jest szpiegiem toog. Nie powie prawdy, jeśli może skłamać.
- Wujku, stary kompanie. Ty, ja i ten człowiek powinniśmy usiąść i spróbować przez chwilę porozmawiać tym samym językiem. Co ty na to?
Wujek Doj odchrząknął. Mogło to oznaczać cokolwiek.
- Toog nie powie prawdy, jeśli może skłamać.
Sindhu był rozbawiony.
W jego twarzy uderzał mnie zawsze jej absolutny fałsz.
- Goblin, znajdź mu miejsce do spania - powiedziałem i przeszedłem na inny język. - I nie pozwól, żeby zniknął ci z oczu.
- Mam już dość roboty.
- To zleć to komuś, dobrze? Nie podoba mi się ten gość i sądzę, że jutro rano będzie mi się podobał jeszcze mniej. Śmierdzi kłopotem.
- I to dużym - zgodził się Jednooki.
- Dlaczego więc nie spuścimy jego włochatego tyłka z muru? - Goblin potrafił być nad wyraz pragmatyczny.
- Ponieważ chcę się o nim dowiedzieć czegoś więcej. Myślę, że jesteśmy na progu odkrycia tajemnicy, która wisi nad nami, od kiedy się tu pojawiliśmy. Pozwólcie mu chodzić, gdzie chce. Będziemy udawali głupich i śledzili każdy jego oddech. - Byłem pewny, że mogę w tym względzie liczyć na pomoc Mówcy.
Moi dwaj czarodzieje patrzyli spode łba i sarkali. Trudno ich za to winić. To oni zawsze ponosili odpowiedzialność.
47
Bohatersko chrapałem w naszym mrowisku, ufając zapewnieniom Noda, że będę mógł tu zasnąć. Jutro nikt nie będzie miał ochoty na żadne głupie żarty.
Zaszyłem się tak głęboko, że nawet pięciu ludzi nie wiedziało, gdzie mnie szukać. Moim jedynym celem było wyspać się. Jeśli nadejdzie koniec świata, będą go świętować beze mnie.
Ktoś mną potrząsał.
Nie chciałem w to uwierzyć. To musiał być zły sen.
- Murgen, wstawaj. Musisz to zobaczyć. Nie musiałem.
- Murgen!
Uchyliłem jedną powiekę.
- Próbuję trochę tu pospać, Kubeł. Zjeżdżaj.
- Nie ma czasu. Musisz to zobaczyć.
- Co muszę zobaczyć?
- Zobaczysz. Idziemy.
Nie było rady. Nie da mi spokoju, dopóki nie stracę cierpliwości, a wtedy poczuje się zraniony. Niemniej jednak długa wspinaczka ku wschodowi słońca nie zachęcała do wstania.
- Dobra już, dobra.
Wstałem i otrząsnąłem się ze snu.
Nie musieli wyciągać mnie na zewnątrz, ale zrozumiałem ich pobudki. Wszystko się zmieniło. Radykalnie.
Wpatrywałem się w równinę z otwartymi ustami. Jaką równinę? Dejagore otaczało teraz płytkie jezioro, a na jego powierzchni, niczym maleńkie wysepki, odznaczały się czubki pogrzebowych kopców. Na każdym zebrała się gromadka zrozpaczonych zwierzaków.
- Jak tu jest głęboko? - zapytałem. - Czy da radę ustrzelić niektóre z tych stworzeń?
W takich warunkach żaden południowiec nie zwróci uwagi na mały wypad.
- Jest teraz dokładnie pięć stóp - powiedział Goblin. - Posłałem na dół ludzi do mierzenia.
- Czy ciągle się podnosi? Skąd idzie? Gdzie jest Wirujący? Goblin wskazał ręką.
- Nie wiem nic o Wirującym, ale tam jest woda. Podnosi się. Mam dobry wzrok. Dostrzegłem, jak wrząca i pieniąca się woda spada ze wzgórz.
- Tamtędy biegł stary akwedukt, prawda? - Dwa większe kanały nawadniały farmy na wzgórzach i zasilały w wodę akwedukty Dejagore, zanim zaczęły się walki. Kompania odcięła wodę, kiedy południowcy schronili się za murami. Teraz miasto żyło dzięki deszczówce i zawartości ogromnych, głębokich i bardzo zatęchłych cystern. Nie wiedzieliśmy, że znowu mają wodę.
- Dokładnie. Cięte i jego bracia sądzą, że skierowali cały bieg rzeki do kanału. To samo dzieje się na południu miasta.
Dejagore leży na równinie poniżej wioski poza wzgórzami. Niewielkie rzeczki biegną na zachód i południowy wschód od wzgórz.
- Zakładam, że chłopcy badają techniczne strony tego zjawiska? - zapytałem.
- Oni i trzy tuziny Taglian posiadających umiejętności, które mogą wykorzystać.
- Czy są już jakieś wnioski?
- Na przykład?
- Na przykład, jak wysoko dotarła woda? Czy zatoniemy? - Jeśli był to plan Wirującego, to wskazywał, że w sposobie jego myślenia zaszły ogromne zmiany. Przedtem chciał pozostawić Dejagore nietknięte. To tutaj wyglądało na bardziej praktyczne i ostateczne rozwiązanie jego kłopotów. Pociągało za sobą jednak więcej zniszczeń w jego posiadłości, która rzecz jasna była bardziej cenna od każdej liczby ludzkich istnień.
- Próbują się właśnie zorientować.
- Przypuszczam, że Wirujący uciekł po odejściu Pani.
- Nie - odpowiedział Jednooki. - Czekali, żeby popływać. U siebie nie mają wiele plaż.
- Ten człowiek nie jest taki głupi, jak się nam wydaje - stwierdziłem w zamyśleniu.
- Słucham?
- Cała równina jest pod wodą i nawet jeśli nas nie zatopił, to zamknął nas tutaj tak sprytnie, że nie musi już nas pilnować. Może pędzić za Panią. Nie możemy jej pomóc i ona nam także nie. Dla niego to lepsze niż posiłki z Krainy Cienia. Żołnierzom Długiego nie mógłby zaufać, gdyby miał ich za plecami.
Zjawił się Thai Dei. Pojawiał się zawsze natychmiast po moim wyjściu, co świadczyło o tym, jak byliśmy pilnowani.
Thai Dei był niewypałem. Nie przenosił wielu wiadomości. Nie rozumiał żadnego języka wystarczająco, aby być dobrym szpiegiem dla Mówcy. Ale zawsze, zawsze był o krok za twoimi plecami.
Musiała być jakaś przyczyna. Mówca nie zrobiłby niczego bez zastanowienia. Po prostu nie pojmowałem jego spojrzenia na świat.
Im dłużej przyglądałem się powodzi, tym więcej miałem pytań, które wymagały natychmiastowej odpowiedzi. Najważniejsze z nich: Jak wysoko wzniesie się woda? Ile czasu to zajmie? Tempo wznoszenia powinno znacznie osłabnąć, jako że stopniowo trzeba będzie coraz większej siły wody, aby spuszczać ją ze wzgórz. Większy obszar będzie szybciej parował, a mokra gleba pochłonie więcej.
- Zbierzcie wszystkich wykształconych ludzi w mieście i zaprowadźcie ich do braci.
Myślałem o budowaniu łodzi, podwyższaniu wież i zabezpieczaniu magazynów. Myślałem o naszych ogromnych, wspaniałych podziemiach i o tym, że tysiące godzin ludzkiej pracy pójdzie na marne. Zastanawiałem się, jak powinniśmy się psychicznie przygotować na o wiele gorsze rzeczy, jeśli chcemy przeżyć. Pomyślałem o moim Ky Damie i jego przestrogach, że nadchodzą ciężkie czasy.
Thai Dei podszedł do mnie, kiedy nikogo nie było w pobliżu.
- Dziadek chce z tobą porozmawiać. Jak najszybciej. - Maniery miał nienaganne. Ani razu nie nazwał mnie Kamiennogłowym.
Stary musiał bardzo czegoś chcieć.
- Jak sobie życzysz. - Zauważyłem na murach przybysza Sindhu, tuż przy Zachodniej Bramie. Czułem niemal, jak mi się przygląda.
- Jednooki.
- Czego?
- Nie musisz warczeć. Jeśli chcesz szczekać, zobaczę, czy Władca Cienia nie mógłby cię zamienić w psa. Jednooki zdębiał.
-Hę?
- Macie oko na naszego gościa?
- Teraz kolej Świrusa i Czubka. Dotychczas nie robił wiele. Wałęsał się po mieście, rozmawiał z ludźmi, próbował zaczepiać Taglian i Mogabę. Nasi nie mają z nim wiele roboty. Kompania al-Khula pogoniła go z wyciągniętymi mieczami.
- Czy ktoś o nim mówi? Jednooki potrząsnął głową.
- To samo stare gówno, a może nawet gorzej. Lepiej wyjaśnij mu, że to nie był twój pomysł.
Przysłuchujący się Thai Dei wymruczał coś, co zabrzmiało jak zaklęcie. Zaraz po tym uczynił gest, który miał odwracać złe oko.
- Hej - odezwał się Jednooki. - Coś jednak jest w stanie ich zaniepokoić.
- Mam zamiar posłuchać, co ma do powiedzenia ich szef. Ty dowodzisz, ale tylko dlatego, że pozostali są jeszcze mniej godni zaufania niż ty.
- Cholerne dzięki, Dzieciaku. Potrafisz sprawić, że facet czuje się ważny.
- Postaraj się, żeby coś zostało, kiedy wrócę.
48
Zawrót głowy chwycił mnie na tej samej ulicy, co przedtem. Kiedy to było, wczoraj? Pamiętam pochłaniającą mnie ciemność. Teraz była to bardziej zdradziecka, otulająca mnie czerń, łagodniejsza od gromu, który dopadł mnie wcześniej.
Miałem mętlik w głowie, ale pamiętałem kilka drobnych epizodów sprzed wielkiej ciemności. Tylko chwile, kiedy znajdowałem się poza sobą i wróciłem, zanim ktokolwiek zdołał się odezwać.
Ten atak był silniejszy. Dłonie Thai Deia zacisnęły się na moim lewym ramieniu. Mówił coś, ale jego słowa były dźwiękami pozbawionymi znaczenia. Światło przygasło. Kolana ugięły się pode mną, a potem nie czułem już nic.
To miejsce było jaśniejsze od dnia, choć przecież był dzień. Olbrzymie lustra zbierały  słoneczne światło i rzucały je na wysoką, posępną postać w czerni. Ponury mężczyzna stał na parapecie wysoko ponad ciemniejącą krainą, a wokół hulał wiatr.
Powietrze rozdarł krzyk. Z oddali pochylał się ku wieży ciemny prostokąt.
Wychudzona postać nałożyła na twarz stylizowaną maskę. Oddychała szybciej, jakby potrzebowała więcej powietrza, aby stawić czoło przybyszom.
Kolejny krzyk rozdarł powietrze.
- Któregoś dnia...! - wyszeptał człowiek.
Postrzępiony latający dywan był już niedaleko. Zamaskowany człowiek nie wykonał żadnego ruchu, wpatrując się w każde drgnienie mroku wokół mrocznego kształtu. Wiatr targał jego szaty.
Latający dywan niósł trzy osoby. Jedną z nich był mężczyzna również w masce; drobny, skulony w ciemnościach, owinięty w cuchnące łachmany przesiąknięte pleśnią. Trząsł się bez przerwy, nie mogąc powstrzymać krzyku, który od czasu do czasu wydobywał mu się z gardła. Był to Wyjęć, jeden z najstarszych i najbardziej nikczemnych czarodziejów na świecie. To on stworzył dywan. Posępny człowiek w masce nienawidził go.
Nienawidził wszystkich. Niewiele miał też miłości dla siebie. Panował nad swoją nienawiścią jedynie dzięki straszliwym ćwiczeniom siły woli, a i to na krótko. Jego wola była potężna. Przynajmniej dopóty, dopóki nie czuł się zagrożony.
Obdartus zagulgotał, tłumiąc okrzyk.
Wyjcowi towarzyszył niski, chudy i niewiarygodnie brudny mężczyzna w podartej przepasce na biodrach i lepiącym się od brudu turbanie. Był przerażony. Nazywał się Narayan Singh i był świętym starcem wyznawców Kłamcy. Żył jedynie dzięki wstawiennictwu Wyjca.
Długi Cień poważał Singha tyle co krowie łajno, niemniej jednak mógł on stanowić przydatne narzędzie. Zasięg jego kultu był ogromny.
Opinia Singha o jego nowym sprzymierzeńcu nie była wiele lepsza.
Za plecami starca siedziało dziecko. Prześliczna mała dziewczynka, jeszcze brudniejsza niż jamadar. Miała ogromne, brązowe oczy. Oczy jak okna piekieł. Oczy znające całe zło starych czasów i znajdujące w nim rozkosz.
Te oczy niepokoiły nawet Długiego Cienia.
Były wirami ciemności, które wciągały i paraliżowały...
Nagły, ostry ból w lewym kolanie sprawił, że moje ciało przeszył palący prąd agonii. Jęknąłem i potrząsnąłem głową. Do mojej świadomości dotarł odór ulicy. Przez chwilę nic nie widziałem, ale w końcu moje oczy przyzwyczaiły się do jaskrawego, słonecznego światła. Czyjeś dłonie chwyciły moje lewe ramię, ciągnąc i próbując mnie podnieść. Spojrzałem w górę i przerażony napotkałem wejrzenie wychudłej twarzy.
Czułem jeszcze strach, chociaż straszliwa wizja zniknęła. Próbowałem się skoncentrować, ale ból w kolanie i gadanina Thai Deia nie pozwoliły na to.
- Nic mi nie jest - powiedziałem. - Po prostu uderzyłem się w kolano. - Spróbowałem wstać, ale po jednym kroku kolano zawiodło. - Dam sobie radę, do cholery! - wrzasnąłem i odepchnąłem jego ręce.
Wizja zniknęła i pozostało jedynie blade wspomnienie tego, co się wydarzyło.
Czy tak samo było z poprzednimi omdleniami? Czy wizje odpływały tak daleko, że nie byłem w stanie ich sobie przypomnieć? Czy miały jakiś związek z teraźniejszością? Niewyraźnie przypomniałem sobie mnóstwo znajomych twarzy.
Muszę pomówić o tym z Goblinem i Jednookim. Powinni wiedzieć, co z tym zrobić. Uczyli się trochę wyjaśniania snów.
Kiedy stanęliśmy przed obliczem Mówcy, Thai Dei zaczął coś szybko trajkotać. Ky Dam przyglądał mi się badawczo, a wyraz jego twarzy zmieniał się niesamowicie, kiedy słuchał paplaniny Thai Deia.
W pierwszej chwili wydawało mi się, że starzec jest sam, ale kiedy jego wnuk gadał, a stary robił się coraz bardziej napięty, z mroku wychynęli inni Nyueng Bao i zaczęli mi się przyglądać. Pierwsze pojawiły się Hong Tray i Ky Gota. Stara kobieta siedziała obok męża.
- Mam nadzieję, że nie masz nic przeciwko. Czasami potrafi ona podnieść zasłonę czasu.
Gota nie odezwała się. Podejrzewałem, że nie było to zwykłe zjawisko.
Potem pojawiła się piękna kobieta i natychmiast skierowała się w stronę stolika do herbaty. Herbata jest niezwykle ważna dla Nyueng Bao. Ciekawe, czy ta kobieta wypełniała w rodzinie jeszcze inne posługi.
Gość w mroku tym razem nie jęczał. Czyżby nas opuścił?
- Jeszcze nie - odezwał się Mówca, odczytując moje spojrzenie. - Ale wkrótce to nastąpi. Dźwigamy ciężar małżeńskich ślubów, nawet jeśli on zdradził. - Znowu wyczuł moje pytanie. - Staniemy przed Sędzią Czasów bez plamy na naszej karmie.
Studiowałem pilnie pisma Jaicuri i tylko dlatego miałem pojęcie, o czym mówi.
- Jesteście dobrymi ludźmi.
- Niektórzy mogliby się z tobą nie zgodzić - stwierdził Ky Dam. - Ze wszystkich sił staramy się być ludźmi honoru.
- Rozumiem. - Robimy to samo w Czarnej Kompanii.
- Doskonale.
- Przyszedłem, ponieważ Thai Dei powiedział, że chcesz ze mną rozmawiać.
- Tak było.
Czekałem cały czas, umykając spojrzeniem w stronę kobiety przygotowującej herbatę.
- Chorąży.
- Nie - powiedziałem nieświadom, że mówię głośno. Po prostu przez chwilę zapomniałem o rzeczywistości. Przy takiej kobiecie trudno mnie za to winić. - Dziękuję, Mówco, że nie nazwałeś mnie jednym z tych niesympatycznych mian, których zwykłeś używać.
Nie mogłem powstrzymać przelotnego uśmiechu, który powiedział mu, że wiem, iż czegoś pragnie na tyle gorąco, żeby utrzymywać mnie w przyjaznym nastroju.
Skinął głową, potwierdzając moje przeczucia.
Cholera. Sam zamieniam się w starca. Może będziemy tu siedzieli, szczerząc zęby, pochrząkując i kiwając głowami, a potem zaplanujemy całą przyszłość tego świata.
- Dziękuję - powiedziałem, kiedy kobieta podała mi herbatę.
Zaskoczyło ją to. Na jedną, krótką chwilę spojrzała mi w oczy.
Drgnąłem przestraszony. Jej oczy były zielone. Nie uśmiechnęła się i nie odwzajemniła mojej uprzejmości w żaden inny sposób.
- Niezwykłe - odezwałem się. - Zielone oczy. - Opanowałem się jednak i czekałem, aż Mówca wysączy swoją herbatę i zacznie krążyć wokół interesującego go tematu.
- Zielone oczy są rzadkie i bardzo podziwiane przez Nyueng Bao. - Pociągnął rytualny łyk. - Hong Tray może czasami podnieść zasłonę czasu, ale jej wizje nie zawsze są prawdziwe i nie zawsze wyraźne. Mogą też ukazywać coś, co nie ma jeszcze nadejść. Nie potrafi rozpoznać w nich ludzi, tak więc trudno określić, kiedy wizje się spełnią.
- Hm? - mruknęła kobieta siedząca ze spuszczonymi oczami, powoli obracając na lewym nadgarstku obszerną bransoletę z jadeitu. Jej oczy także były zielone.
- Przepowiedziała powódź. Sądziliśmy, że to dowodzi fał-szywości wizji, ponieważ nikt z nas nie potrafił wyobrazić sobie takiej ilości wody w Jaicur.
- Ale teraz znaleźliśmy się pośrodku jeziora. Mamy najszerszą fosę na świecie i Władcy Cienia nie będą już nas niepokoić. Przez dłuższą chwilę nie mógł pojąć, że żartuję.
- Och - zachichotał w końcu. Hong Tray podniosła wzrok i uśmiechnęła się. Ona pierwsza zrozumiała dowcip. - Rozumiem. Ale ona służy Władcom, nie nam. Każda próba wydostania się stąd wymaga tratew lub łodzi, a te łatwo zauważyć. Poza tym nie uniosą wystarczająco dużo ludzi, aby się przebić.
Staruszek był także generałem.
- Zgadza się. - Wirujący znalazł genialne rozwiązanie dla swoich braków kadrowych. Teraz mógł się zmierzyć z Panią, pewny, że nie wskoczymy mu na plecy.
- Oto dlaczego chciałem się naradzić. W swojej wizji Hong Tray ujrzała wodę wznoszącą się na dziesięć stóp ponad mury obronne.
- To byłoby siedemdziesiąt stóp wody. - Spojrzałem na starą kobietę. Wydawała się obserwować mnie bacznie w sposób, który bynajmniej nie świadczył o ciekawości. - To bzdura.
- Jest jeszcze jeden problem.
- Jaki?
- Próbowaliśmy obliczyć, ile budowli pozostanie ponad linią wody.
- Och, rozumiem. - Dejagore, jak wszystkie otoczone murami miasta, lubowało się w wysokich budowlach, ale niewiele ich przewyższało mur. Poza tym większość z tych, które ocalały, nawet te częściowo spalone, były przez kogoś zajęte. Jeśli miasto zaleje powódź, nie będzie zbyt wiele miejsc nadających się do zamieszkania.
Szczęśliwie dla Starej Gwardii nasza kwatera obfitowała w wiele wysokich domów.
- W rzeczy samej, na tym terenie mamy dość budynków, aby przyjąć naszych paru pielgrzymów, ale gdzie indziej Jaicuri może być ciężko, kiedy czarni ludzie i ich żołnierze się zorientują, jak wiele potrzeba im miejsca.
- Nie ma co do tego wątpliwości. - Zastanawiałem się przez chwilę. Do diabła. Ludzie mogą obozować na murach. Upchanie ich tam nie będzie dużym problemem dla żołnierzy. Cokolwiek jednak zrobimy, życie zamieni się w piekło, jeśli woda podniesie się tak wysoko. - Kłopotliwa sytuacja, prawda?
- Prawdopodobnie bardziej, niż się spodziewasz.
- To znaczy?
- Jeśli natychmiast nie podejmiemy przygotowań, przepadnie większość z tego, co mogłoby się okazać użyteczne. Ale jeśli powiesz o tym Mogabie, to najprawdopodobniej silniejsi ograbią słabszych i zostawią ich na pastwę losu. Nie możemy teraz wystawiać ludzi na próbę z powodu potencjalnego ataku.
- Rozumiem. - Zobaczyłem w wyobraźni, jak tłum grabi sklepy i zagarnia dla siebie wyższe piętra budynków. Uświadomiłem też sobie, że wyciągnięty z trudnego położenia Wirujący pozwoli również Mogabie wykorzystać wewnętrzne zamieszki po swojej myśli.
- Masz jakiś pomysł?
- Chciałbym skorzystać z możliwości czasowego zawieszenia broni. Dopóki Jaicuri nie zostanie uwolnione.
- Czy to także widziała Hong Tray?
- Nie.
Byłem zaskoczony opadającym mnie uczuciem czarnej rozpaczy.
- Nie widziała nic takiego. Rozjaśniłem się odrobinę.
- Niechętnie podejmuję takie zobowiązanie - wyznał Ky Dam. - To pomysł Sahry, nie mój. - Wskazał na piękną herbaciarkę. - Ale z nie wyjaśnionych przyczyn ona ma do ciebie zaufanie i co więcej, jej argumenty brzmią rozumnie.
Hong Tray wyglądała na zamroczoną. Patrzyła na mnie w taki sposób, że widać było, iż widzi więcej, niż pragnie wyznać.
Zadrżałem.
- Jeśli przyjmiemy postawę charakterystyczną dla Nyueng Bao - ciągnął starzec - i będziemy polegać jedynie na sobie, nie ma dla nas nadziei. Dla was też, jeśli Mogaba stwierdzi, że nie potrzebuje już waszej broni.
Wpatrywałem się w dziewczynę, chociaż świadczyło to o braku dobrych manier. Zaczerwieniła się. Siła przyciągania była tak wielka i gwałtowna, że aż się zachłysnąłem. Czułem, jakbym znał ją już w poprzednich wcieleniach.
Co to...? To mi się nigdy nie zdarzało. Już nie, w każdym razie. Nie mam już szesnastu lat... Do diabła, nawet wtedy tak się nie czułem.
Moja dusza próbowała powiedzieć mi, że znam tę kobietę tak, jak żaden mężczyzna nigdy nie znał żadnej, a przecież dopiero co usłyszałem jej imię.
Było w niej coś jeszcze. Coś więcej niż śliczny sen na jawie. Znałem już kogoś tak jak ją. Kiedyś...
I wtedy przyszła ciemność.
Była tak nagła i absolutna, że nie miałem czasu się zorientować, czy to ja się oddalam, czy coś mnie ściąga w dół.
49
Długi czas trwała pozbawiona snów ciemność. Czas bez jaźni. Ani zimny, ani ciepły. Bez uczucia szczęścia, strachu czy bólu. W miejscu, które nie umęczona dusza chciałaby opuścić. Jakaś igła przebiła jednak maleńką dziurkę w tej powłoce. Drobinka światła odnalazła drogę i położyła się na urojonym oku.
Poruszenie.
Pęd w kierunku punktu, który się powiększa i staje się korytarzem do świata czasu, materii i bólu.
Wiedziałem, kim jestem. Potykałem się pod miażdżącym ciężarem chmary wspomnień jednocześnie wypływających na powierzchnię mojej świadomości.
Przemawiał do mnie Głos, ale nie pojmowałem jego słów. Unosiłem się niczym pajęcza sieć poprzez złote jaskinie, a po obu stronach drogi siedzieli starcy, zaklęci w czasie, nieśmiertelni, ale niezdolni poruszyć choćby powieką. Szaleńcy pokryci delikatną siateczką lodu, jakby tysiące pająków zimy rozwinęło nad nimi niteczki zamarzniętej wody. Ponad nimi, z sufitu jaskini, zwieszał się zaczarowany las lodowych sopli.
Ponieważ były we mnie wspomnienia wspomnień wewnątrz wspomnień, przypomniałem sobie czytane niegdyś słowa, jakby coś, o czym nie sądziłem, że zostało już napisane.
- Chodź!
Moc tego wezwania była jak uderzenie pioruna.
Nadeszła ciemność. Odpłynąłem w dal, skurczony do samego ja. Lecz nim zniknąłem z jaskini, poczułem przerażającą obecność czegoś czuwającego w pogotowiu i ze wszystkich sił próbującego mnie odepchnąć.
W jakiś sposób trafiłem do miejsca, gdzie śmiertelnik nie jest mile widziany.
Wspomnienia odpłynęły. Tylko ból nie mijał.
50
Znowu zobaczyłem światło w ciemności. Ponownie stawałem się sobą, ale jeszcze bez imienia. Cofnąłem się od światła. Nie było to przyjemne miejsce. Ból już tam czekał, a jednak gdzieś z głębin wydzierałem się do tego światła niczym tonący, który walczy o życiodajne powietrze.
Stałem się świadomy swego ciała. Czułem moje mięśnie zaciśnięte aż do skurczu. W gardle miałem bolesną suchość. Próbowałem się odezwać.
- Mówco - wycharczałem.
Ktoś się poruszył, ale nie odpowiedział.
Osunąłem się na krześle.
Nyueng Bao nie mieli mebli w swoich domach, przypominających zwierzęce nory. Czyżby przynieśli mnie do moich ludzi?
Zmusiłem się do otwarcia oczu.
Co, do cholery? Co to za miejsce? Lochy? Sala tortur? Czy schwytał mnie Mogaba? Był tu jeszcze chudy, mały Taglianin, przywiązany jak ja do krzesła, i inny mężczyzna, przypięty pasami do stołu.
To był Kopeć, królewski czarodziej Taglian!
Uniosłem się. Zabolało. Bardzo. Więzień na krześle przyglądał mi się ostrożnie.
- Gdzie jestem? - zapytałem.
Jego ostrożność jeszcze się wzmogła. Zacisnął wargi i milczał. Rozejrzałem się wokół. Znajdowałem się w zakurzonej, niemal pustej komnacie, ale pochodzenie kamieni rozwiało moje wątpliwości. Byłem w Taglios, w królewskim pałacu. Na całym świecie nie ma nigdzie takiego kamienia.
Jak to się stało?
Czy widzieliście kiedyś farbę ściekającą po murze? To właśnie zobaczyłem. Kapała i biegła tuż przed moimi oczami. Mężczyzna na krześle wrzasnął i zadrżał. Nie mam pojęcia, co o tym myślał. Ale rzeczywistość odpłynęła i znalazłem się w jakimś szarym miejscu, zagubiony i przepełniony wspomnieniami rzeczy, których nigdy nie widziałem ani nie doświadczyłem. Potem chaos zaczął się porządkować, szarość odeszła i po krótkiej chwili znalazłem się w pokoju gdzieś w pałacu w Trogo Taglios. Kopeć leżał na stole, oddychając powoli i płytko jak zawsze. Na krześle siedział Kłamca. Ponieważ bardzo się pocił, nabrał zwyczaju patrzenia spod przymkniętych powiek. Co ma zamiar zrobić?
Jego oczy lśniły szaleństwem. Co zobaczył, przyglądając mi się?
Wstałem, zdając sobie sprawę, że muszę wrócić do siebie po jednym z moich zaklęć. Ale nie było nikogo, kto by mi w tym pomógł. Czyż wyciąganie mnie z głębin ciemności nie należało do Konowała lub Jednookiego?
Drobinki wspomnień wirowały w głębi mojej świadomości. Trzymałem się ich desperacko. Coś w jaskini. Pieśń mroku. Przebudzenie dawno temu, w przeszłości, ale mimo to tylko chwilę za wcześnie tym razem.
Byłem słaby. To zajęcie było osłabiające. Pragnienie rozdzierało mi wnętrzności.
Mógłbym coś z tym zrobić. Dzban i metalowy kubek stały na stole, za głową Kopcia. Pod kubkiem znalazłem strzępek papieru oddarty z większego kawałka. Widniała na nim wiadomość, zapisana wąskim pismem Konowała
Nie mam teraz czasu się z tobą cackać, Murgen. Jeśli się obudzisz, napij się tej wody. Jedzenie jest w pudełku. Jednooki albo ja wrócimy jak najszybciej.
Świstek mógł pochodzić ze specjalnej dostawy. Stary nie cierpiał marnować ani kawałka czystego papieru. Jest tak cholernie drogi.
Zajrzałem do blaszanego pudełka po drugiej stronie głowy Kopcia. Było pełne ciężkich, przaśnych ciastek, jakie moja teściowa piekła mimo wszelkich prób zniechęcenia jej do tej działalności. Rzeczywiście, nikt inny nie mógł ich upiec. Jeśli przeżyję, Konował ma u mnie niezłego kopniaka.
PS Sprawdź więzy Dusiciela. Raz już prawie się uwolnił.
A więc tym się zajmował, kiedy się przebudziłem. Chciał się wyswobodzić, a więc mógł zabić mnie i mojego kumpla Kopcia, a potem zwiać.
Napiłem się z dzbana. Kłamca spojrzał na mnie z niemal wyczuwalnym utęsknieniem.
- Chcesz łyka? - zapytałem. - Powiedz mi tylko, co tu się dzieje.
Nie był jeszcze gotowy, aby sprzedać swą duszę za łyk wody.
Wkrótce potem rzuciłem się łapczywie na zakalce Matki Goty i poczułem, że wracają mi siły.
- A teraz zwiążę cię ciasno - oznajmiłem swojemu towarzyszowi. - Nie chcemy przecież, żebyś się tu gdzieś włóczył i zrobił sobie krzywdę.
Wpatrywał się we mnie w ciszy, kiedy poprawiałem mu więzy. Nie musiał nic mówić. I tak wiedziałem, o czym myśli.
- Oto ryzyko, jakie podejmujesz, kiedy zaciągasz się do złych ludzi.
Nie sprzeciwił się, ale i nie zgodził ze mną. Zmieszałem się. To ja byłem złym facetem, ponieważ nie walczyłem z całych sił, aby sprowadzić Kinę z powrotem. Poklepałem go po głowie.
- Może masz rację, bracie. Ale mam nadzieję, że nie.
Chwyciłem ubranie i zarzuciłem je na niego. Potem napiłem się jeszcze wody i zjadłem część bułki, a kiedy poczułem się lepiej, postanowiłem powrócić do mojego apartamentu. Było to cholernie subiektywne odczucie, lecz minęły wieki, od kiedy ostatni raz widziałem moją żonę. W rzeczywistości nie minęło więcej niż kilka godzin.
I zgubiłem się.
51
No jasne, że się zgubiłem. To było nieuniknione. Przyszły ja wewnątrz mnie nie przypominał sobie niczego, ale doskonale pamiętał, że mam się zgubić, a potem odnaleźć drogę do miejsca, gdzie nawet nie próbowałem dotrzeć. Zrozumiałem to w chwilę potem, kiedy zdałem sobie sprawę, że nie mam pojęcia, jak się dostać do jakiejkolwiek znanej mi części pałacu. Zatrzymałem się, aby ocenić sytuację.
Miałem teraz tyle aktualnych wspomnień innych Murgenów z innych czasów, że gotów byłem uwierzyć każdemu, aczkolwiek nadchodziły nie powiązane z żadną konkretną sytuacją, która mogłaby mnie wspomóc.
To o zagubieniu niosło ze sobą woń podniecenia niespodziewanymi odkryciami oraz potężne przebłyski bólu. Echo mówiło mi, że nie pragnąłem już odnaleźć mej drogi.
Próbując uparcie wydostać się na zewnątrz, dotarłem do mrocznego holu, w którym czuć było zapach starej magii. Kilka jardów dalej na pojedynczym zawiasie niepewnie wisiały roztrzaskane drzwi.
Rozwiązanie czekało za nimi.
Ruszyłem bez strachu.
Jedno spojrzenie powiedziało mi, że odkryłem tajną bibliotekę Kopcia. Miejsce, gdzie zebrano jedyne ocalałe kopie pierwszych kilkunastu Kronik i zamaskowano je tak, że nikt z Czarnej Kompanii nie miał szansy ich odnaleźć.
Tak bardzo chciałem je przeczytać. Ale nie po to tu przyszedłem. Nie miałem czasu, aby oddzielić ziarno od plew spośród setek książek. Musiałem wracać do rodziny.
Starałem się ze wszystkich sił, ale nie potrafiłem tam dojść. Czując zawrót głowy, próbowałem wracać po swoich śladach. Wyglądało na to, że będę musiał czekać razem z Kopciem, aż pojawi się Jednooki lub Stary. Z łatwością wyprowadziliby mnie stąd i być może dowiedziałbym się, dlaczego nie chcę iść. Nie uświadamiałem sobie tego wystarczająco jasno.
Bez błądzenia udało mi się wrócić do Kopcia. Zacząłem już podejrzewać, że w tej części pałacu rozpostarto sieć zaklęć tak, że żaden przybłęda nie potrafi poruszać się w tym labiryncie bez błogosławieństwa Jednookiego. Być może wszystkie ścieżki wiodły w to samo miejsce. Lub też wszystkie prowadziły gdzieś w nieznane, jeśli nie zmusiło się Kopcia do mówienia.
Nie zdziwiłoby mnie to, choć nie miałem pojęcia, czy Jednooki ma wystarczające umiejętności i moc, żeby to osiągnąć. Nie byłbym też zaskoczony, gdyby się okazało, że zapomniał o rzuconym przez siebie zaklęciu i nie zabezpieczył się przed moim wtargnięciem.
Kiedy wróciłem, Kłamca wiercił się na krześle. Moje kroki były tak ciche, że nie od razu wyczuł moją obecność. Zamarł bez ruchu, kiedy mnie usłyszał. Nie można mu odmówić determinacji.
Usiadłem na pustym krześle. Czekałem, ale nikt nie przyszedł. Wydawało mi się, że trwa to godziny, choć prawdopodobnie minęło tylko kilka długich minut. Wstałem i zacząłem łazić w kółko, tam i z powrotem. Trochę podręczyłem Dusiciela, lecz poczułem się jeszcze gorzej. Przykryłem go i znowu usiadłem.
Wpatrzyłem się w Kopcia. Myślałem o Czarnej Kompanii i jej męczarniach. Pamiętałem, czego potrafi dokonać królewski czarodziej.
Czemu nie? Po prostu dla zabicia czasu? Ale dokąd pójść? Na co patrzeć i kiedy?
A może by tak znowu wielki wróg?
Tym razem poszło łatwo. Wystarczyło zamknąć oczy i pogrążyć się w rozmyślaniach.
Poszedłem nie bez pewnej niechęci. Zbyt wiele czasu spędziłem poza normalnym wymiarem wbrew swojej woli. Czy do tego chaosu miałem dodawać włóczenie się tam z własnego wyboru?
Niemal natychmiast, jak korek wystrzelony z butelki, znalazłem się poza murami twierdzy Przeoczenia. Szalony czarnoksiężnik, Długi Cień, stał na szczycie jednej ze swych wysokich wież, pośrodku odbitego światła, niecałe dziesięć stóp ode mnie. Poczułem przypływ paniki. Patrzył prosto na mnie.
Prosto przeze mnie.
Tuż za nim, naśladując jego pozę, stał ten żałosny Narayan Singh z dzieckiem Konowała, śmiertelnym wcieleniem Kiny, Córką Nocy, Przepowiedzianą, która pojawi się w Roku Czaszek, a na jego końcu nastąpi przebudzenie ich bogini. Singh nigdy nie spuszczał małej z oczu.
Był niebezpiecznym narzędziem, ale Długi Cień potrzebował każdego sprzymierzeńca.
Niewielu chciało się z nim sprzymierzyć przeciwko Czarnej Kompanii.
Postać wynurzająca się z luku wyglądała na czarną jedynie w powodzi mocnego światła otaczającego szalonego czarodzieja. Był to wysoki mężczyzna o hebanowej skórze, gibki niczym pantera. Nie poczułem gniewu, ponieważ w królestwie Kopcia bledną wszystkie emocje. To był Mogaba, najbardziej niebezpieczny spośród dowódców Krainy Cienia.
Podejrzewałem, że Długi Cień bardziej sobie ceni Mogabę za to, że może mu ufać, niż za jego umiejętności. Mogaba nie miał dokąd uciekać. Kompania pilnowała każdej drogi.
Nie mogłem pojąć, dlaczego Konował nie czuł do niego nienawiści. Do diabła, usprawiedliwiał go, a nawet mu współczuł. Bardziej brał sobie do serca wojnę z Klingą.
- Wyjęć przyniósł nowiny. System obronny już nie istnieje - odezwał się Mogaba.
- Widziałem - mruknął Długi Cień. - Moje małe cienie nadal są użyteczne. Przypominam sobie, że przewidziałem, iż szybko to zrozumieją. Czy wiesz może, w jaki sposób Senjak była w stanie odzyskać swoje moce, skoro, zgodnie z wszelkimi zasadami, powinna być na łasce każdego, kto zna jej Prawdziwe Imię?
Miałem wrażenie, że naprawdę chciałby wiedzieć, w jaki sposób Wyjęć zdołał pozostać przy życiu, kiedy Pani odzyskała wszystkie swoje moce, a jej stara, ohydna wiedza pozostała nienaruszona. Długi Cień oglądał świat przez obiektyw paranoi.
Sam zastanawiałem się nad potęgą Pani. Konował przypuszczał, że ma to coś wspólnego z przekroczeniem równika. Nie brzmiało to prawdopodobnie. Goblin i Jednooki nie próbowali nawet zgadywać, a sama Pani odmawiała wyjaśnień na ten temat. Nie miałem pojęcia, co o tym sądziła, i nikt jej nie naciskał. Nie należało tego robić, jeśli miało się ochotę pozostać w przyjaznych stosunkach z kimś takim jak Pani. Jeśli kogoś nie lubiła, stawała się naprawdę nieprzyjemna.
- Nie mam pojęcia - odpowiedział Mogaba. - Nie pojmuję tego. - Było wiele rzeczy, których Mogaba nie pojmował, włączając w to wszystkie tutejsze języki. Komunikował się z Długim Cieniem swym wciąż marnym tagliańskim, aczkolwiek zrobił pewne postępy. - Może zmieniła imię.
Czy oni mogą to robić?
Zdałem sobie sprawę, że uwaga Mogaby była próbą żartu. Długi Cień jednak obracał w myślach ten pomysł, jakby naprawdę w jakiś sposób było to możliwe.
Po chwili spojrzał na Singha.
- Kłamco, dlaczego tutaj jesteś? W jakie machinacje wplątał cię teraz Wyjęć?
- Czarna Kompania zaskoczyła ich w świętym gaju i zabiła wszystkich z wyjątkiem jego i dziewczyny - odpowiedział za Narayana Mogaba. - Twoi tkacze cienia ledwo mieli czas, aby wezwać Wyjca, zanim zginęli. Znalazł tych dwoje kilka mil stąd i zabrał ich tuż przed nosem pościgu.
A więc to tak. To musiało być tuż po naszym napadzie. A to niespodzianka. Byłem przekonany, że Narayan dostał ostrzeżenie od Władcy Cienia. A jednak nie. Jak więc roztoczył usypiający czar?
Wzmianka o tkaczach cienia wzburzyła czarnoksiężnika. Już myślałem, że zaraz wpadnie w jeden ze swoich ataków szału. Ci mali, dziwni ludzie stanowili bogactwo, którego nie ośmielał się trwonić. Całe życie zabrało mu wyszkolenie ich. Przez te wszystkie lata "zaopiekowaliśmy się" sporą ich gromadką.
Długi Cień wziął głęboki oddech i opanował swoje szaleństwo.
- To mój błąd. Nie powinienem ich tam wysyłać. Czy wiesz, jak nasi wrogowie zdołali pojawić się tam w czasie tak dla nich sprzyjającym? - Nikt jakoś nie miał ochoty powiedzieć mu, że cały czas krążyliśmy mu nad głową, wypatrując okazji. - Nie jest dobrze - zauważył Długi Cień. - Każdego dnia zdobywają nowe wsparcie, a nasze z każdym dniem maleje. - Spojrzał na Singha. - Co dostaliśmy od tych Kłamców?
- Szpiega - odpowiedział Mogaba. - Niedługo zajmą się wybranymi zabójcami. Wróg wydaje się niczego nie podejrzewać. Jeśli ich zabójcom się powiedzie, rezultaty okażą się cenniejsze niż wszystko i mogą przesądzić o decydującej potyczce na polu bitwy. - Spojrzeniem dawał do zrozumienia, że oczekuje poparcia, ale Narayan milczał jak zaklęty. - Niestety - stwierdził po chwili - wiadomości, których dostarczają Kłamcy, z każdym raportem stają się coraz bardziej niepewne. Wróg odniósł znaczące korzyści podczas ich prób zlikwidowania kultu. - Wciąż nikt się nie odzywał. - Pani i Konował stali się bardzo bezwzględni dla szpiegów - ciągnął dalej Mogaba. - Wskazuje to, jak przypuszczam, na możliwość poważniejszych posunięć z ich strony.
- Jest zima - rzekł Długi Cień - i moi wrogowie się nie spieszą. Cieszy ich, że mogą mnie nękać. Ten tak zwany Wyzwoliciel nigdy się nie zadowoli wystarczającą liczbą ludzi i broni.
Tu miał rację. Konował zawsze będzie chciał więcej.
Wyjęć podszedł do nich, wydając swój zwyczajowy wrzask.
- Ich bataliony robocze ukończyły brukowaną drogę łączącą Taglios i Stormgard - wychrypiał. - Podobna droga od Stormgard do Światłocienia jest prawie na ukończeniu.
Światłocień leży blisko centrum najbardziej zaludnionego i kwitnącego gospodarczo regionu Krainy Cienia. Swego czasu najwyższą władzę sprawował tam Wirujący. Nominalnie miasto i sąsiednie okolice wciąż winne były posłuszeństwo Długiemu Cieniowi. Mimo to nikt nie przeszkadzał naszym żołnierzom w budowaniu drogi na tym terenie.
Ciekawe dlaczego. Strategiczny plan Konowała tego nie wymagał. Nie miał zamiaru oblegać Światłocienia. To by oznaczało, że zbyt wielu ludzi tkwiłoby w tym samym miejscu przez zbyt długi czas.
- Zewsząd na nas naciskają - utyskiwał Mogaba. - Nie ma dnia, żebyśmy nie usłyszeli o przejęciu jakiegoś miasta czy wioski. W wielu punktach miejscowi w ogóle nie stawiają oporu. Szaleństwem byłoby wierzyć, że Konował i Pani będą mieli wzgląd na porę roku.
Długi Cień zwrócił swoją straszliwą maskę w stronę Mogaby, który aż się cofnął na ten widok.
- Czy zrobiłeś coś, aby nie dopuścić do większej klęski kampanii, generale?
Armia musi wyżywić się z ziemi, jeśli ośmiela się tak bardzo oddalić od domu. Nie można nieść ze sobą żywności i paszy, żeby starczyło na nie wiadomo jak długo.
- Niewiele - Mogaba nie okazał najmniejszej skruchy. - Mam swoje rozkazy i moi wrogowie o nich wiedzą.
- Jakie? - Teraz Długi Cień był rozdrażniony.
- Oczekują, że będę siedział cicho. - Mogaba wskazał na Singha, który niechętnie skinął głową. - Zgodnie z ich taktyką mam bronić jednego, ustalonego punktu. Ponieważ twoje rozkazy nie pozwalają mi na to, wróg rozproszył swoje siły i atakuje ze wszystkich stron. Sam Klinga nie przytrze im rogów. Miasta nie stawiają oporu, ponieważ ludzie wiedzą, że pomoc nie nadejdzie. Mógłbym temu szybko i skutecznie zapobiec, gdyby nasza taktyka radykalnie się zmieniła.
Nie sądzę, pomyślałem z zadowoleniem. Przecież mamy Kopcia.
- Nie! - Długi Cień odwrócił trzęsące się ciało na południe i spojrzał na równinę lśniącego kamienia. - Kwestie militarne będziemy omawiać jedynie w swoim gronie, generale.
Wyjęć wydał z siebie okropny wrzask, w którym brzmiała złośliwa kpina. Singh niemal wypadł przez luk. Jego pogarda dla Władcy Cienia była oczywista dla wszystkich z wyjątkiem samego Długiego Cienia. Chociaż jest bardzo prawdopodobne, że jedynie nie zwracał na nią uwagi. Dla Władcy Cienia Dusiciel był niewiele bardziej użyteczny od termita. Jego zdaniem wszyscy byliśmy jedynie uprzykrzonymi owadami.
Dziewczynka odeszła od nas. Chłodno spoglądała na Długiego Cienia. Jej oczy były stare i złowieszcze jak sam czas. Była przerażającym małym stworzeniem.
Ciekaw jestem, co by pomyślał Stary, gdyby ją zobaczył. Jeśli w ogóle miałby odwagę na nią spojrzeć.
- Myślą, że nie wiem, co robię - powiedział Długi Cień.
- Moi żołnierze się tam marnują - odparł Mogaba. - Tracą tylko zapał.
- Być może masz rację, ale żeby zaatakować gdziekolwiek, musiałbyś utracić ochronę, jaką jestem w stanie ci zapewnić. Bez moich zaginionych towarzyszy nie mogę dotrzeć tak daleko jak kiedyś. Czy zaryzykujesz ich czary bez mojego wsparcia? - Mogaba chrząknął i spojrzał na lśniącą równinę. - Uważasz, że jestem tchórzem, obawiając się tego, generale?
- Przewiduję niebezpieczeństwo. Doceniam wartość twojej ochrony, ale tak czy inaczej mógłbym dokonać więcej. Klindze pozwolono działać w ograniczonym zakresie i osiągnął wiele. Dla pewności pokazuje co jakiś czas, jak upadną Taglianie, jeśli zaatakuje ich słabe miejsca.
- Wierzysz Klindze?
- Całkowicie. Tak samo jak ja nie ma dokąd uciec. Ale do końca nie ufam nikomu, a naszym sprzymierzeńcom najmniej. Ani Wyjęć, ani Kłamca nie dołączyli do nas dla umiłowania naszej sprawy.
- Istotnie. - Najwyraźniej rozbawiony Długi Cień rozluźnił się nieco. - Muszę ci coś wyjaśnić, generale. - Zaskoczenie Mogaby powiedziało mi, że jest to nadzwyczajne wydarzenie. - Nie stoję tu bez ruchu z powodu równiny. Mogę opuszczać Przeoczenie na jakiś czas i zrobię to, jeśli będę musiał. Strażnicy Bram Cienia są silni, godni zaufania i całkowicie mi oddani. Ale jeśli odważę się wyjść, będę musiał zrobić to potajemnie. - Mogaba znowu odchrząknął. - Powód, dla którego tu pozostaję, to mniej pewni uczestnicy tej gry. - Mogaba zmarszczył brwi. Dla mnie również brzmiało to jak bełkot. - Wyjęć wywodzi się z grupy Dziesięciu Schwytanych.
- Wiem o tym.
- Władczyni Burz także ukończyła z dyplomem tę szkołę
niewolników. Kolejną absolwentką jest siostra Senjak. Nazywają ją Duszołap.
- Myślę, że się już spotkaliśmy.
- Tak. Zawstydziła cię w Stormgardzie. Tak naprawdę była to Pani, czyż nie?
Mogaba skinął głową. Byłem zaskoczony. Z czasem widocznie nauczył się hamować swój wybuchowy charakter.
- Parę lat temu okoliczności zmyliły Wyjca i mnie. Pojmaliśmy Duszołap przekonani, że więzimy jej siostrę. Przybrała wtedy postać Senjak, tak więc pomyłka była raczej jej błędem. Uciekła podczas zamieszania, które powstało później. Nie traktowaliśmy jej surowo, a mimo to okazywała niczym nie uzasadnioną złą wolę. Oszukała nas już wcześniej i czeka teraz na okazję wyrządzenia nam większej krzywdy.
- Sądzisz, że jeśli opuścisz Przeoczenie, mogłaby się wprosić do środka i zapomnieć zamknąć za sobą drzwi?
- Właśnie.
Ha! Wyobraźcie sobie kradzież tej niewiarygodnej fortecy.
- Tak więc czy mi się to podoba czy nie, wszystko rozstrzygnie się na równinie Charandaprash - westchnął Mogaba.
- Owszem. Wygrasz?
- Tak. - Mogaba nigdy nie tracił wiary w siebie. - Tak długo, jak Konował jest człowiekiem, jakiego znałem, naznaczonym rysą słabości.
- Jest taki?
- Ukrywa się za wieloma maskami. Łagodność może być jedną z nich.
- A więc nie lekceważ go.
- Wystawiamy na próbę jego siłę, a nie słabość. Pozwalamy mu myśleć, planować i manewrować, nie musi więc być subtelny. Jego siły rosną wszędzie. Wzdłuż granicy ludzie bardziej się boją Czarnej Kompanii niż ciebie. Dla czystej złośliwości nie warto napuszczać go na Singhów. Konował, którego pamiętam, wziąłby więźniów. Przebaczyłby Dusicielom zdecydowanym porzucić swoją religię.
Akurat, pomyślałem sarkastycznie. Potem jednak zastanowiłem się, czy Mogaba nie może mieć racji. Dawno temu Konował przebaczał.
- Może Senjak chce kogoś ukarać dla przykładu.
- Możliwe. Jest twarda. Ale jej wpływ nie wyjaśnia, dlaczego Konował spędza całe życie, próbując dostać Klingę. Co? To było coś nowego.
- Klinga zdezerterował.
- Ja też. I to ja byłem Kompanią. Klinga był tylko poszukiwaczem przygód, nie bratem. Mnie tak nie ścigał, a z Klingą toczy prywatną wojnę.
Kłótnie z Klingą i jego późniejsza ucieczka i zdrada sprawiły zawód wielu ludziom, a zwłaszcza jego kumplom, Cordy'emu i Wierzbie. Moje imię było na początku tej listy. Po kątach szeptano, że Konował odkrył coś poważnego pomiędzy Klingą a Panią. Jakkolwiek było, Konował zaczął ścigać go równie obsesyjnie jak Singha.
Pani nie wtrącała się do tej zemsty, ale również nie śpieszyła z pomocą.
- Co cię martwi?
- Konował. W pewien sposób stał się niebezpiecznie nieprzewidywalny, a równocześnie staje się arcykapłanem legendy Czarnej Kompanii, która nie uznaje żadnych bogów przed jego bezcennymi Kronikami.
To nie była prawda. Konował wykazywał coraz mniejsze zainteresowanie, ale pozwalał Mogabie na przesadę. Chciał coś uzyskać.
- Obawiam się, że mógł się tak zmienić - ciągnął Mogaba - że zaatakuje w zupełnie nowy sposób, a my się zorientujemy, gdy już będzie za późno.
- Jeżeli przyjdzie. Czeka na niego tylko klęska.
- Przyjdzie. Ale czy ostateczny wynik jest taki pewny? Miałem wrażenie, że obu nurtowały znacznie poważniejsze wątpliwości. Zwłaszcza co do siebie nawzajem.
- Wykręcasz się od jasnych odpowiedzi. Przestań. Boisz się go?
- Przeraża mnie. Bardziej niż Pani. Ona nie kryje swojej wrogości. Przychodzi prosto do ciebie z całą swoją siłą. Konował zamydli ci oczy, a potem wbije nóż w plecy. On też przyjdzie ze wszystkim, co ma, ale jak tego użyje? Nie należy do ludzi honoru.
Mogaba nie miał naprawdę na myśli, że Konował postępuje niehonorowo. Nie był jedynie dżentelmenem w takim sensie, jak to pojmował Mogaba, który sam siebie nie mógł już uważać za rycerza.
- Jest szalony - podjął po chwili. - Nie wierzę, że zdaje sobie sprawę z tego, co robi. Musiał stanąć twarzą w twarz z wydarzeniami, o których nie ma mowy w jego Kronikach.
Znowu błąd, koleś. Po czterystu latach można już znaleźć w Kronikach wszystko. Trzeba tylko wiedzieć, gdzie szukać.
- Ma swoje ograniczenia, generale.
- Oczywiście. Taglianie to skłócone pomiędzy sobą warcholstwo.
- I to może być jego zguba. Z politycznego punktu widzenia nie ma wyboru, jak tylko próbować szczęścia w Charandaprash. Tam go zmiażdżymy.
- A jeśli ja to zrobię wcześniej? Powinniśmy zastanowić się nad perspektywą życia bez tej zarazy zwanej Czarną Kompanią.
- O?
- Wygranie jednej bitwy nie wystarczy. Jeśli przeżyje choć jeden z nich i utrzyma Lancę Namiętności, wokół nas wyrosną nowe armie. Pani już to udowodniła.
- A zatem znowu będziesz miał przyjemność ich zniszczyć. Mogaba chciał dyskutować, ale zdecydował, że nie ma co strzępić języka po próżnicy.
- Kiedy Przeoczenie zostanie ukończone, możesz wpakować się w taką awanturę, jaka ci się żywnie podoba. Za moim przyzwoleniem i z pełnym poparciem.
- Awanturę?
- Rozumiem cię lepiej, niż przypuszczasz. Byłeś największym wojownikiem Gea-Xle, ale nadal nie jesteś tego pewny. W Czarnej Kompanii przysłaniał cię cień twego dowódcy i Sen-jak. Teraz musisz dowodzić, aby wykazać swoje kompetencje i talent. Dotychczas wszystkie twoje wysiłki spotykały się z sabotażem lub przekupstwem. Przyszedłeś do mnie, ponieważ Czarna Kompania nie dostarczyła ci sposobności, jakiej potrzebujesz.
Mogaba skinął głową, ale nie wyglądał na zadowolonego z siebie. To mnie zaskoczyło. Myślałem, że jest zbyt zarozumiały, aby przeżywać moralne rozterki.
- Idź. Podbijaj świat, generale. Z radością ci pomogę. Ale najpierw musisz zniszczyć Czarną Kompanię i powstrzymać Taglian, ponieważ jeśli przegram, nie będziesz miał nic. Czy Dusiciel będzie naprawdę pomocny?
- Mógłby być. Mówi dużo o pomocy swojej bogini, ale nie liczyłbym na to. Nigdy nie widziałem, aby bogowie mieszali się w sprawy śmiertelników.
To ciekawe. Bóg Mogaby był boginią Narayana. W każdym razie mniej więcej. Czyżby Mogaba stracił wiarę? Może Dejagore także na nim odcisnęło swoje piętno.
- Wykończ ich. Nie pozwól, aby został choć jeden, który później obróci się przeciwko nam.
Zawsze wyobrażałem sobie Władcę Cienia jako ogromne, cuchnące wcielenie samego diabła, barwnego szaleńca, najgorszego ze Schwytanych na północy. Tymczasem prawdziwy Długi Cień okazał się jedynie starcem o kiepskim poczuciu humoru, obdarzonym zbyt wielką władzą.
- Jeśli stanie się to w Roku Czaszek, chcę, żeby to był nasz rok. Nie ich.
- Zrozumiałem. Co myślisz o dziecku? Długi Cień chrząknął niepokojąco.
- Duch, co? Ma tysiąc lat. Miniatura matki, tylko jeszcze gorsza. Silniejsza. I o wiele głębsza ciemność panuje w jej wnętrzu.
Być może miał rację. Na moje oko dziecko wyglądało zdecydowanie diabelsko i niesamowicie.
- Może będziemy musieli czym prędzej odesłać ją w objęcia jej bogini - zadumał się Władca Cienia.
Mogaba wzruszył ramionami i skierował się do wyjścia.
- Czy chcesz widzieć jeszcze kogoś?
- Wyjca. Zaczekaj!
- O co chodzi?
- Gdzie jest Lanca Namiętności?
- Przypuszczam, że razem z Konowałem albo z Chorążym. To nadal ten wąż Murgen, jak sądzę. Ja też cię kocham, Mogaba.
- Musimy ją zdobyć. Czyżby było to zadanie dla Kłamców? Na dłuższą metę nawet zniszczenie Czarnej Kompanii może się okazać niewystarczające. I jeszcze coś dla Kłamców. Niech się dowiedzą, po co Senjak bambus.
- Bambus? Czy to było echo?
- Od miesięcy plądruje terytoria Taglian, a jej żołnierze wszędzie zbierają bambus.
- To ciekawe. Dowiem się. Przez chwilę podążałem za Mogabą.
- Bambus. A to dopiero - mruknął, mijając parapet.
Próbowałem podróżować na południe od Przeoczenia. Kopeć przeszedł jedynie krótką drogę, zanim utknął. No cóż.
Dowiem się szybciej, niżbym chciał. Po Przeoczeniu i Długim Cieniu równina była następna na liście przeszkód stojących nam na drodze do Khatovaru.
52
Wróciłem do pomieszczenia, gdzie przebywali Kopeć oraz nasz mały, cuchnący Dusiciel. Byłem głodny i spragniony, ale równocześnie tak podniecony, że cały się trząsłem. Nie odkryłem niczego nowego, lecz bogowie! Ile się za tym kryło!
Napiłem się z dzbana i odchrząknąłem, unosząc róg szmaty okrywającej więźnia.
- Jesteś tam? Chcesz pić? Chcesz mi powiedzieć...? - Spał. - No to śpij.
I co teraz? Pomoc nie nadeszła. Wgryzłem się w jedno z ciastek Matki Goty. Złagodziło uczucie głodu, a tego w tej chwili najbardziej potrzebowałem.
Co teraz? Próbować się stąd wydostać, dopóki ktoś mnie nie wybawi? Zobaczyć się z Panią? Szukać Goblina? Zapolować na Klingę? A może dowiedzieć się, gdzie została ukryta Duszołap? Musi tu gdzieś być, chociaż ostatnio nikt się na nią nie natknął. Wrony były wszędzie tam, gdzie znajdował się choć jeden człowiek z Czarnej Kompanii.
Duszołap jest cierpliwa. To jej najbardziej paskudna cecha.
To był mój czas.
Postanowiłem poszukać Duszołap. W tej chwili była największą tajemnicą.
Kopeć podskoczył, ale zaraz zaczął udawać obojętność. Jego duszyczka, czy co tam miał w środku, stawała się coraz bardziej ożywiona, w miarę jak rosła moja niecierpliwość.
- W porządku! Zawsze sprawiała więcej kłopotu, niż mogłem znieść. Znajdźmy teraz jej głupkowatą siostrzyczkę.
Pani w najmniejszym stopniu nie przerażała Kopcia.
Odnalazłem ją w cytadeli w Dejagore. Stała w komnacie narad razem z czterema mężczyznami i pochylała się nad mapą. Linia granic zaznaczona na mapie leżała daleko na południe od Dejagore. Wcześniejsze granice oznaczone były datami.
Potrzebowała nowej mapy. Ta była zbyt zużyta. Wygrała zbyt wiele potyczek.
Pani jest piękna, nawet jeśli wraca prosto z pola bitwy. Wygląda zbyt młodo dla Konowała, chociaż jest o wiele starsza od Jednookiego. Jednooki nigdy nie władał czarem młodości.
Pani towarzyszyło dwóch ludzi z Kompanii - Narowie Gea--Xle pragnący pokazać całemu światu, że Mogaba i jego zdrajcy byli odmieńcami i nikt taki już się nie pojawi. Nie kupiłem tego. Pani i Stary także nie. Byliśmy przekonani, że Mogaba zostawił kogoś na czatach.
"Szukaj kogoś, kto oskarża innego o zdradę. To będzie zdrajca", powiedział mi kiedyś Konował.
Trzecim mężczyzną był Prahbrindrah Drah, panujący książę Taglios. Trudno go było scharakteryzować, tak często się zmieniał. Przez ostatnie cztery lata studiował sztuki wojenne. Teraz dowodził całą dywizją, prawym skrzydłem armii. Pani i Stary zadali sobie tak wiele trudu, aby uwikłać go w swoją wojenną machinę, że miał osobiste powody, aby tu pozostać.
Ostatni był niemożliwy Wierzba-Łabędź. Kiedy skoncentrowałem się na nim, Kopeć był poruszony, co dowodziło, że częściowo jest przytomny. On i Łabędź kochali się jak pies z kotem.
Teraz Wierzba jest kapitanem Straży Królewskiej przydzielonej do Dejagore.
Jasne włosy Łabędzia są dłuższe niż ciemne loki Pani, sięgające do ramion. Czasami Łabędź splata je w warkocz, ale teraz związane są w koński ogon. Włosy Pani także, choć zazwyczaj pozwala im opadać swobodnie. Kiedy tylko może, czesze je i myje.
Jako żołnierz z przypadku Łabędź nie chce zostać bohaterem. Jego straż nie należy do armii i spełnia głównie funkcje żandarmerii. Winni są posłuszeństwo bezpośrednio księciu i jego siostrze.
- Wyjęć przestał atakować wysunięte placówki - odezwała się Pani.
- Mówiłaś, że nie jest głupi - przypomniał Łabędź.
- Podeszłam za blisko, kiedy go zgubiłam. To go przeraziło.
- Nasze wypady muszą im sprawiać kłopoty - zauważył jeden z Narów.
- To mnie sprawiają kłopoty, Isi. Pozwoliłam im na to. - Panią wstrząsnął dreszcz.
- Są skuteczni.
- Bez wątpienia.
- Czy Wyzwoliciel pochwala to? - zapytał książę. Pani odsłoniła w uśmiechu niemal zbyt doskonałe, białe zęby. Wcześniej władała także czarem upiększającym.
- Nie pochwala. Ale nie będzie się wtrącał. Tylko ja tutaj jestem i polegam na własnym doświadczeniu.
- Czy Długi Cień spuści Mogabę ze smyczy? - ponownie zapytał książę.
Na twarzach Narów pojawiło się napięcie. Mogaba przyniósł im ogromny wstyd, pozwalając pysze i próżności odwieść się od starożytnych ideałów Narów. Poza tym okazał się dupkiem w walce.
- Wzięliście na dole jakichś więźniów? - indagował ich Łabędź.
- Tak. Tym, co wiedzą, można sobie tyłek podetrzeć. Nikt normalny nie siedzi tam przy ognisku, dzieląc się tajemnicami z wojskiem.
Łabędź spojrzał na Panią. Jej spojrzenie było skierowane gdzie indziej. Widział niebieskooką kobietę wysoką na pięć i pół stopy. Sto dziesięć idealnie ukształtowanych funtów. Jak na tę część świata była dość wysoka. Wyglądała na nie więcej niż dwadzieścia lat.
Stara czarna magia.
Pani była opanowana, twarda, nieugięta i bardziej zabójcza niż cios miecza, ale ci faceci najwyraźniej byli zgubieni. Zaczęło się od Starego i parada trwa dalej. Ta gorączka dużo kosztowała Klingę.
Pomijając to, co może się przydarzyć Klindze, jestem przekonany, że Pani jest wyłącznie kobietą Kapitana. Cokolwiek się wydarzyło, Konował wziął to sobie do serca. Przybył do wroga jako dobry człowiek i stał się tak chłodny jak sama Pani. W każdym razie od jakiegoś czasu jest istnym wcieleniem boga wojny, tak groźnym, że kiedy warknie, trzęsą się nawet Radisha i książę.
Pani zastanawiała się głośno, jaki cel mają osiągnąć wypady Wyjca. Łabędź wypaplał odpowiedź Kubła.
- Chce dopaść facetów z Czarnej Kompanii. To jasne.
- Isi? - zapytała Pani. - Czy jest coś jeszcze?
- Mogaba nie zmierzyłby się z gorszymi od siebie. Być może Długi Cień chce ich sprzątnąć, żeby móc lepiej manipulować obsesją Mogaby. Albo też próbuje doprowadzić do ostatecznej bitwy przez ciągłe nękanie go - odpowiedział Nar.
Książę pokiwał głową. Teraz on obserwował Panią z błyskiem w oku.
Czy był to ten fatalny urok zła?
- Może chce wyciągnąć do przodu Konowała. Ile już razy w ciągu wieków Pani stała tak jak teraz, szykując się do bitwy?
- Musimy koniecznie przenieść dowództwo bliżej akcji. Opóźnienia w komunikacji są niedopuszczalne. Łabędź, podaj mi tamtą mapę.
Łabędź wydobył mapę z szafki pełnej tajemnych przyborów. Jego ostrożność wskazywała, że uważa je za podejrzane i nie chce mieć z nimi nic wspólnego.
Mapa przedstawiała dalekie południe. Rozległa, pusta przestrzeń po lewej stronie nosiła miano Shindai Kus. Była to pustynia. Poniżej dolnego krańca pustyni dodatkowa pusta przestrzeń zaznaczona była jako Ocean.
Idąc na wschód od Shindai Kus i skręcając na północ, trafiało się na góry powszechnie zwane Dandha Presh. W miarę jak zakręcały, stawały się coraz bardziej strome i nieprzebyte, wyznaczając na wschodzie granice terytorium Taglian. Często się zmienia miejscowa nazwa pasma. Na wschód od Shindai Kus można przejść jedynie przez wysoką przełęcz Charandaprash.
Na odległym krańcu Dandha Presh leżały Długi Cień, Pułapka Cienia i Przeoczenie. Armia Mogaby stanowiła korek blokujący drogę na południe. Od wieków, kiedy oficerowie nie słuchali, popularnym tematem rozmów było, jakie dostaniemy baty, jeśli wpadniemy na Mogabę.
Najwidoczniej na zewnątrz uniosła się rakieta, bo Łabędź doskoczył do okna.
- Kurier - oznajmił. Z zewnątrz nie dobiegał żaden dźwięk i kiedy zerknąłem przez okno, zobaczyłem jedynie szarość. Dziwne.
Pani odepchnęła Łabędzia na bok.
- To nie mogą być dobre nowiny. Sprowadź go, zanim powie za dużo.
Łabędź powrócił po krótkiej chwili.
- Nie jest aż tak źle. Wygląda na to, że ogromna tłuszcza fanatyków Shadarów i Yehdny ściga Klingę i miała nieszczęście go dopaść.
Co? To żadna nowina. Wiedziałem o tym. Władca Cienia o tym wiedział... Jasne. Pani nie miała Kopcia ani wrzeszczącego świra na latającym dywanie. Wiedziałem o tym od niedawna. Może tylko wydawało mi się, że upłynęło tyle czasu, bo dowiedziałem się wszystkiego tak bardzo daleko stąd.
- Co ty pleciesz? - zażądała wyjaśnień Pani.
- Klinga rozdrażnił ponad pięć tysięcy świątobliwych głupków i teraz chcą go ukarać za religijne wybryki.
Klinga był szczególnie cięty na świątynie i kapłanów. Niszczył i mordował, kiedy tylko miał okazję. Jego religijna postawa miała wiele wspólnego z ucieczką. Uczynił sobie śmiertelnych wrogów z kapłanów Taglian na długo przedtem, zanim się pokłócił ze Starym. Dewoci uważali jego upadek za łaskę niebios.
Byłem przekonany, że kapłani skrycie uważali, iż wszystkie nasze porażki są darem aniołów.
- Pięć tysięcy?
- Może więcej. Może być koło siedmiu.
- I włóczą się samopas? Jak do tego doszło? - Ani rządząca
rodzina, ani my nie lubiliśmy ogromnych grup uzbrojonych ludzi
bez dozoru, zdecydowanych naprawić wyrządzone im krzywdy.
- Wynocha! Wszyscy wynocha stąd. Wróćcie za dwie godziny.
Gdy tylko Pani została sama, sięgnęła po przybory z szafki, mrucząc pod nosem coś o szaleństwie Konowała.
Cholernie się pomyliłeś co do Kopcia. Czas może biec do tyłu, jeśli pozwolisz sobie na introspekcję. Fragmenty wszystkich wydarzeń przychodziły do mnie bez żadnego racjonalnego porządku i niemal się pogubiłem, próbując złożyć w całość kawałki tej układanki.
Uświadomienie sobie niebezpieczeństwa, przerażenie i słabość przywiodły mnie z powrotem do miejsca w teraźniejszości, które obserwowałem, kiedy rozproszyła się moja uwaga. Minęły godziny.
Pani wciąż gderała na Starego.
- Co się z nim dzieje? Jak mógł uwierzyć w te przeklęte plotki? - Była wściekła. W szklanej kuli zdołała wyczarować obraz dalekiego pola bitwy zaraz po walce. Widok rzezi rozwścieczył ją jeszcze bardziej. - Przeklęty głupiec! - Była to największa klęska tagliańskiej armii od czasu Dejagore.
Z tajnego zakamarka szafki wydobyła kawałek czarnej materii. Pomimo wnikliwego przeczytania jej Kronik byłem zaskoczony. Była to jedwabna szarfa mistrza Dusiciela. Zaczęła się bawić morderczym szalikiem.
Może to pomagało się jej odprężyć.
Była zła, ponieważ pozostawiono ją na uboczu. Zazwyczaj towarzyszyła Kapitanowi.
Dał ci wskazówkę, kobieto, pomyślałem sobie. Z czasem odsunie od siebie wszystkich.
Szarfa Pani zalśniła. Była dobra. Ciekaw byłem, czy wciąż ma to jakiś związek z Kiną.
Czy tego obawiał się Konował? Nie bez powodu nazywano ich Kłamcami. Uspokoiła się i wysłała po radę.
- Niektórzy przeżyli bitwę - powiedziała, kiedy się zebrali. - Są tam jeszcze i grzebią umarłych. Przyprowadźcie mi kilku.
53
Konował nigdy nie przychodził do tajnej komnaty. Nie zaglądał tu także Jednooki, ani nawet Radisha, żeby torturować więźniów. Nikt mnie nie obudził.
Oddaliłem się stamtąd niemal bez wysiłku, prawdopodobnie przywołany przez własne ciało. Nie było mnie przez długi czas. Dłuższy niż subiektywny czas tak spędzony. Zasięg mej retro-spekcji musiał być większy, niż mi się wydawało.
Burczało mi w brzuchu, ale ciasteczka Matki Goty zniknęły.
Dusiciel znowu zrzucił z siebie szmatę. Przyglądał mi się szeroko otwartymi oczami. Miałem wrażenie, że bliski był zrobienia czegoś, czego bym żałował.
Odkryłem, że zdołał uwolnić jedną rękę.
- Paskudny chłopiec. - Wziąłem tęgi łyk wody i znowu go związałem. Potem zastanowiłem się, czy znowu podjąć ryzyko błądzenia w labiryncie i przynieść trochę trującego żarcia Matki Goty, czy też zostać i jeszcze raz spojrzeć na szeroki świat oczami Kopcia, oczekując pomocy.
- Wody
- Przykro mi, koleś. Raczej nie. Chyba że zechcesz mi powiedzieć, co knują twoi kumple. - Znowu zaburczało mi w brzuchu.
Dusiciel nie odpowiedział. Nie puści farby. Ktoś powinien przyjść go nakarmić.
Było późno. Może Matka Gota śpi i Sarie zajmie się moim posiłkiem. Ona nie gotuje, jakby chciała się na kimś zemścić.
Siedziałem przy drzwiach, próbując podjąć decyzję. Czy był jakiś sposób, żeby zaznaczyć moją trasę i odnaleźć ślady stóp w tym kurzu? Ale przecież nie było światła. Ta część pałacu nie była normalnie wykorzystywana. Nikt nie przyniósł tu świec ani pochodni. Jedynym dostępnym źródłem światła była lampa w komnacie za moimi plecami. Chyba żebym poczekał do świtu, kiedy promienie słońca wkradną się przez szczeliny i maleńkie okienka.
Spojrzałem za siebie na lampę. Paliła się już długi czas. Nikt nie przyszedł, aby dolać oliwy. Powinienem pomyśleć o jej uzupełnieniu, zanim zabrałem się do czegokolwiek.
Z oddali dobiegł mnie metaliczny dźwięk. Obiegł setki zakamarków i potoczył się długimi korytarzami. Pomimo żaru i wilgotności Taglios przeszył mnie chłód.
- Wody.
- Stul pysk.
Znalazłem puszkę oliwy do lampy i pracowałem, nasłuchując. Metaliczny dźwięk już się nie powtórzył.
Nie przykryłem już Dusiciela. Kiedy na niego spojrzałem, jego trupia czaszka rozciągnęła się w obrzydliwym uśmiechu. Był to uśmiech Śmierci.
Uciekłem stamtąd co sił w nogach, rozlewając za sobą oliwę.
Natychmiast znowu się zgubiłem.
54
Zgubienie drogi w pałacu nie było powodem do paniki, toteż nie panikowałem. Muszę jednak przyznać, że poczułem się okropnie sfrustrowany.
Pomyślałbyś pewnie, że w mojej sytuacji zdrowy rozsądek nie miał wielkiego zastosowania. Ja też tak pomyślałem.
Z doświadczenia wiadomo, że nie należy wchodzić do korytarza bardziej zawalonego kurzem niż ten, w którym stoisz. Poza tym jak ognia unikać trzeba skrótów. Nigdy nie prowadziły tam, dokąd chciałem iść. A najważniejsze było nie poddawać się emocjom ani frustracji.
Pałac jest jedynym miejscem na świecie, gdzie przechodząc przez drzwi, możesz się nagle znaleźć na zupełnie innym piętrze. Odkryłem to po wielu trudach. Nie był to bynajmniej żaden rodzaj magii elfów, tylko wynik całych wieków dobudowywania kolejnych fragmentów na bardzo niepewnym podłożu.
Mój niepokój osiągnął stadium, w którym postanowiłem pójść na łatwiznę i zejść na sam dół. Tam odnajdę jedno z tysiąca tylnych drzwi do pałacu, które można otworzyć jedynie od wewnątrz, i wyjdę na ulicę. Wtedy będę już wiedział, gdzie jestem, i pójdę naokoło do wejścia, którego zawsze używałem. No i będę w domu.
W środku nocy jest tu naprawdę ciemno. Odkryłem to, kiedy potknąłem się, schodząc ze schodów, i upuściłem lampę.
Rozbiła się, oczywiście, i przez chwilę na dole było aż nadto światła, ale wkrótce ogień się wypalił.
No cóż. Byłem pewny, że znajdują się tu drzwi wychodzące na ulicę poniżej. Schody skręcały w dół tuż przy zewnętrznym murze. Wychyliłem się przez okno, aby się upewnić, zanim wejdę.
Schodzenie po wiekowych spiralnych schodach nie jest łatwe, kiedy nie ma barierek i nic nie widać. W końcu jednak dotarłem na sam dół, nie łamiąc sobie niczego, chociaż parę razy się pośliznąłem i cierpiałem na nieustający zawrót głowy po przejściu przez kłęby dymu pozostałe po płonącej oliwie.
Wreszcie schody się skończyły. Rozejrzałem się, szukając drzwi. Zmarszczyłem brwi. Co ja tu robię? Dobrą chwilę zabrało mi dojście do siebie i udzielenie sobie odpowiedzi na to pytanie.
Znalazłem drzwi, a na nich staroświecką drewnianą zasuwę. Tego się nie spodziewałem.
Naparłem na nią i pchnąłem. Drzwi otworzyły się płynnym ruchem.
To nie była odpowiedź na twoje kłopoty, Murgen.

Wewnątrz pędu nic się nie poruszało, chociaż czasami lśniły błyski światła, przedzierając się spoza bram snu. Po kątach zalegały cienie. W dole, w samym sercu tego miejsca, w najsłabszym uderzeniu serca ciemności, coś żyło.
Pośrodku komnaty tak ogromnej, że jedynie sionce mogłoby oświetlić ją całą, stał na podwyższeniu potężny, drewniany tron. Na tronie leżało ciało otulone gęstym cieniem, przyszpilone do siedziska srebrnymi nożami, które przeszywały jego stopy i dłonie. Od czasu do czasu ciało wzdychało leciutko we śnie, niepokojone pełnymi goryczy snami, które przepływały przed jego niewidzącymi oczami.
Jest to pewien rodzaj przetrwania.
W nocy, kiedy wiatr nie porusza już ślepymi oknami, nie harcuje po wyludnionych korytarzach ani nie szepcze do milionów skradających się cieni, fortecę wypełnia cisza kamienia.

55
Bez woli.
Bez tożsamości.
W domu boleści.
56
Tu jesteś! Gdzieś się podziewał? Witaj znowu w. Domu boleści?
57
Dom boleści.
Przyszedłem tutaj, ale nie pamiętam samej drogi ani powitania.
Stałem na czworakach na zniszczonym chodniku, a stopy i dłonie paliły mnie jak ogniem. Uniosłem rękę. Była rozcięta. Krew sączyła się z niezliczonych otarć. W głowie miałem pustkę. Uniosłem drugą dłoń i zacząłem zbierać kawałki chodnikowej cegły.
Pięćdziesiąt jardów dalej bok budynku rozjarzył się brudną zielenią. Pulsował. Na zewnątrz wypadł krąg zaprawy i w ciemność wyskoczyły cienie. Gramolili się przez otwór z obnażoną bronią. Ze środka dobiegały krzyki i szczęk metalu.
Wstałem i powlokłem się w tamtą stronę odrobinę zainteresowany, ale nie wiedziałem dlaczego, nie mogę zebrać myśli.
- Hej! - Z otworu patrzył na mnie cień. Nie wrzasnąłem, a więc to musiał być cień.
- To ty, Murgen?
Szedłem dalej, a w głowie miałem kołowrót. Zatoczyłem się w prawo i uderzyłem w ścianę budynku. Wtedy już wiedziałem, gdzie jestem. Niczym pijak posuwałem się naprzód, opierając się jedną ręką o mur.
- Tutaj jest! - Cień wskazał na mnie.
- Świeca?
- Tak. Nic ci nie jest? Co oni ci zrobili? Wszędzie czułem drobne ukłucia bólu. Jakby dźgano mnie nożem, cięto i przypalano.
- Kto? Ktoś coś robił? Oni? Gdzie ja jestem? Kiedy?
- Co ty gadasz?
Ze ściany budynku wynurzył się mężczyzna. Z twarzy owiniętej szalikiem widoczne były jedynie oczy. Przyglądał mi się przez chwilę, po czym wskoczył z powrotem do środka. Ktoś wewnątrz krzyknął.
Na ulicę wyskoczyli ludzie. Niektórzy nieśli zakrwawioną broń. Wszyscy mieli zasłonięte twarze. Dwóch chwyciło mnie za ramiona i pociągnęło za sobą.
Przemykaliśmy przez ciemne ulice nocnego miasta i nikt nie odpowiadał na moje zdyszane pytania. Przez chwilę nie miałem więc pojęcia, gdzie jestem. Potem przecięliśmy otwartą przestrzeń, gdzie uchwyciłem widok cytadeli Dejagore.
Oto była odpowiedź na najbardziej palące pytania.
Pojawiły się jednak nowe. Dlaczego byliśmy poza terytorium Kompanii? Jak się tu dostałem? Dlaczego nic nie pamiętam? Przypomniałem sobie pogawędkę z Ky Damem i ukradkowe, pożądliwe spojrzenia rzucane na jego wnuczkę...
Towarzyszący mi ludzie zdjęli okrycia i maski. To była Kompania oraz Wujek Doj i para elfów Nyueng Bao. Rzuciliśmy się w aleję prowadzącą do terytorium Nyueng Bao.
- Zwolnijcie - wysapałem. - Co się tu dzieje?
- Ktoś cię porwał - wyjaśnił mi Świeca. - Z początku myśleliśmy, że to Mogaba.
- Co takiego?
- Wirujący pognał całą armią za Panią. Mogliśmy odejść, gdybyśmy chcieli. Myśleliśmy, że postanowił wziąć zakładnika. Nie mogłem uwierzyć, że Wirujący zniknął.
- Wujku Doj, ostatnią rzeczą, jaką pamiętam, było popijanie herbatki z Mówcą.
- Zacząłeś się dziwnie zachowywać, Kamienny Żołnierzu. Warknąłem. Nie przeprosił.
- Mówca pomyślał pewnie, że piłeś już przed swoim przybyciem. Polecił Thai Dei zabrać cię do domu. Był obrażony. Okazałeś się tak ciężki, że Thai Dei nie był w stanie się obronić, kiedy was zaatakowano. Był nieźle poturbowany, ale zdołał dotrzeć do domu z wiadomością. Twoi przyjaciele natychmiast zaczęli cię szukać. - Ton jego głosu sugerował, że się dziwi, dlaczego zadali sobie tyle trudu. - Wydają się mądrzejsi, niż udają. Szybko cię namierzyli. Nie było cię w cytadeli, gdzie pewnie zakułby cię Mogaba.
- Jak udało mi się przejść przez całe miasto? - Skrzywiłem się z bólu. W dodatku bolała mnie głowa jak przy kacu. Musieli mnie czymś naszpikować.
Nikt nie znał na to odpowiedzi.
- Czy to ciągle ta sama noc, Wujku?
- Tak. Ale wiele godzin później.
- I to naprawdę nie Mogaba mnie porwał?
- Nie. Nie było tam Narów. W dodatku wkrótce po tym, jak cię porwano, ktoś napadł również na Mogabę. Być może zamierzali go zamordować.
- Jaicuri? - może miejscowi postanowili rozwiązać swój zasadniczy problem.
- Może. - Nie był przekonany. Może powinien wziąć jeńców.
- Gdzie jest Jednooki? - Tylko on mógł wyrąbać taką dziurę w murze.
- Zaciera nasze ślady - odpowiedział Świeca.
- To dobrze. - Niemal już doszedłem do siebie. Oznaczało to, jak sądzę, że jestem tak samo niepewny jak zawsze. Ktokolwiek mnie porwał, wykonał zgrabną robotę, prześlizgując się nie zauważony przez terytorium Nyueng Bao.
Wujek Doj podzielał moje przekonanie.
- Nie mamy pojęcia, jak te łotry zdołały się na ciebie zaczaić ani jak ci drudzy podeszli tak blisko Mogaby. Tamci czterej przypłacili to życiem.
- Zabił ich?
- Ponoć była to bohaterska walka. Czterech na jednego.
- Osłoda dla Mogaby. Nawet on zasługuje na trochę szczęścia w życiu. - Doszliśmy do domów, w których ukryte były kwatery Kompanii. Zaprosiłem wszystkich do środka. Chłopcy rozpalili ogień. Kiedy pojawił się Jednooki, zaproponowałem, żeby znalazł trochę piwa. Słyszałem, że jest jeszcze jakieś, a chętnie byśmy się napili.
Zrzędząc, Jednooki wytoczył się w noc. Niedługo potem razem z Goblinem przytaszczyli beczułkę.
- Moje zdrowie - rozkazałem. Jednooki jęknął. Rozebrałem się i wskoczyłem na stół. Ogień odganiał trochę chłód.
- Jak wyglądam, Jednooki?
- Jak facet po torturach - powiedział tonem człowieka odpowiadającego na głupie pytania. - Nie wiesz, jak się znalazłeś na ulicy?
- Przypuszczam, że usłyszeli, jak nadchodzicie, i porzucili mnie, żeby odwrócić waszą uwagę.
- Nie udało im się. Odwróć się na bok.
Za otwartymi drzwiami zobaczyłem znajomą twarz.
- Wejdź i napij się z nami.
Sindhu wszedł i przyjął podany mu kufel, ale najwyraźniej czuł się bardzo nieswojo.
Zauważyłem, że Wujek Doj przygląda mu się bardzo uważnie.
58
Noc pełna przygód wciąż trwała. Ciągle byłem zdezorientowany, obolały i wyczerpany, ale owiązałem się liną, żeby się zsunąć po zewnętrznej stronie muru.
- Jesteś pewny, że Narowie nie zobaczą nas z bramy wieży?
- Do diabła, Dzieciaku, możesz już iść? Marudzisz bardziej niż teściowa.
Jednooki mógł coś wiedzieć na ten temat. Miał ich kilkanaście.
Zacząłem schodzić. Dlaczego pozwoliłem Goblinowi i Jednookiemu się w to wrobić?
Dwóch tagliańskich żołnierzy czekało, aż dotrę do prymitywnej tratwy, i pomogło mi wejść na pokład.
- Jak tu głęboko? - zapytałem.
- Siedem stóp - odpowiedział wyższy z nich. - Możemy się odpychać żerdzią.
Lina poruszyła się. Przytrzymałem ją. Chwilę potem na tratwę wskoczył Sindhu. Byłem jedynym, który pośpieszył mu z pomocą. Taglianie nie przyjmowali do wiadomości nawet jego istnienia. Szarpnąłem linę trzykrotnie, aby dać znak tym na górze, że ruszamy.
- Zacznijcie pchać.
Tagliańskich ochotników wybrano głównie dlatego, że byli wypoczęci. Byli zadowoleni, że opuszczają miasto i przygnębieni, bo zmuszano ich do odejścia.
Uważali tę wyprawę za eksperyment. Jeśli nam się uda prześliznąć przez linie południowców i wrócić do Dejagore jutro w nocy albo pojutrze, wkrótce będą próbowały szczęścia całe flotylle uciekinierów.
Jeżeli wrócimy. Jeżeli nie pochwycą nas ludzie Wirującego. Jeżeli odnajdziemy Panią, co było częścią misji, ale o tym żołnierze nie wiedzieli...
Jednooki i Goblin wymusili na mnie poszukiwanie Pani. Nie miej im tego za złe, Dzieciaku. Nie są źli. Sindhu był tutaj, ponieważ Ky Dam uważał, że dobrze będzie odesłać go z Dejagore. Samego Sindhu nikt nie pytał o zdanie. Taglianie zaś mieli mnie strzec i zabezpieczać tyły. Wujek Doj też chciał iść, ale nie zdołał przekonać Mówcy.
Przepłynęliśmy bez przeszkód. Kiedy wyszliśmy na brzeg, wyjąłem maleńką zieloną skrzynkę z drewna i uwolniłem ćmę. Miała wrócić z powrotem do Goblina, co będzie oznaczało, że dotarliśmy bezpiecznie.
Miałem jeszcze kilka takich skrzyneczek, każdą w innym kolorze. Każda zawierała ćmę, która miała zostać uwolniona w określonych okolicznościach.
Kiedy ruszyliśmy na zwiad, Sindhu na ochotnika zgłosił się na prowadzenie.
- Mam w tym doświadczenie - oznajmił i uwierzyłem mu bez zastrzeżeń. Poruszał się bardzo powoli, ostrożnie i bezszelestnie.
Ja też sobie radziłem, ale nie tak dobrze. Obydwaj Taglianie mogli mieć równie dobrze krowie dzwonki uwieszone na szyjach.
Nie uszliśmy daleko, kiedy Sindhu syknął ostrzegawczo. Zamarliśmy bez ruchu, a na naszej drodze, dwadzieścia jardów wyżej, pojawili się gderający Cieniarze. Uchwyciłem tylko tyle, że zdecydowanie wolą ciepły koc od nocnych patroli po wzgórzach. A to dopiero niespodzianka. Można by myśleć, że w innych armiach nie jest tak samo jak we własnej.
Godzinę później natknęliśmy się na następny patrol. On także przeszedł, nie odkrywając naszej obecności.
Byliśmy już za pasmem, kiedy ze wschodu zaczął nadciągać świt - niebezpiecznie było iść dalej.
- Musimy znaleźć jakąś kryjówkę - powiedział Sindhu.
Zwykła procedura na nieprzyjacielskim terytorium. Nie stanowiło to problemu. W wąwozach gęsto porośniętych krzakami można było zniknąć bez trudu, jeśli oczywiście pamiętało się o ściągnięciu pomarańczowej koszuli nocnej.
Zniknęliśmy więc. W sekundę po dotknięciu głową ziemi zacząłem chrapać i nigdzie już nie poszedłem.
Obudził mnie zapach dymu. Usiadłem. Niemal w tej samej chwili podniósł się Sindhu. Jakaś wrona obserwowała mnie z tak bliskiej odległości, że musiałem zrobić zeza, aby zobaczyć ją wyraźnie. Taglianin, który miał trzymać wartę, spał. A mieli być wypoczęci. Nie odezwałem się. Sindhu też nie.
W chwilę później moje obawy się potwierdziły.
Ktoś krzyknął w południowym dialekcie. Odpowiedział mu inny głos. Wrony wybuchnęły śmiechem.
- Wiedzą, że tu jesteśmy? - wyszeptał Sindhu. Chyba miał kłopoty z uwierzeniem w to.
Położyłem palec na ustach, nakazując milczenie. Nasłuchiwałem. Uchwyciłem kilka słów.
- Wiedzą, że ktoś tu jest, ale nie wiedzą kto. Są niezadowoleni, bo nie mogą po prostu nas zabić. Władca Cienia chce jeńców.
- Nie próbują nas zmylić?
- Nie wiedzą, że ktoś z nas rozumie ich dialekt. - Wrona albinos zakrakała i zerwała się do lotu ponad krzyki. Jakieś dwadzieścia następnych poleciało za nią.
- Jeśli nie możemy ich ominąć, musimy się poddać. Nie wolno nam walczyć. - Sindhu był w tej chwili bardzo nieszczęśliwym młodym człowiekiem.
Zgodziłem się z nim. Też czułem się młody i nieszczęśliwy. Tagliańscy żołnierze również.
Niczego i nikogo nie uniknęliśmy. Wrony uznały nasze wysiłki za zabawne.
59
Czas nie miał znaczenia. Obóz Władcy Cienia leżał gdzieś na północ od Dejagore. Całą czwórką trafiliśmy pomiędzy najwcześniej schwytanych więźniów, ale wkrótce dołączyli do nas inni. Mnóstwo ludzi Mogaby chciało się wydostać z miasta.
Będzie mu łatwiej wykarmić pozostałych.
Wyglądało na to, że Jednooki i Goblin trzymali naszą część miasta w ryzach. Nie spotkałem wśród jeńców nikogo znajomego.
Nie wysłałem już żadnej ćmy, wiedzieli więc, że zamiast Pani znalazłem kłopoty.
Nawet nasi strażnicy nie mieli pojęcia, co Wirujący zamierza z nami zrobić. Prawdopodobnie lepiej było nie wiedzieć.
Spędziłem niezliczone dni w całkowitej nędzy. Prosięta w chlewie żyły lepiej niż my. Przybywało coraz więcej jeńców. Jedzenie nie nadawało się do spożycia. Po kilku posiłkach wszyscy dostali biegunki. Nie było tu żadnej kanalizacji ani nawet prymitywnej latryny. Nie pozwolili nam jej wykopać. Może nie chcieli, żebyśmy przyzwyczaili się do luksusu.
W rzeczywistości nasze życie nie było wiele lepsze od życia Cieniarzy. Nie mieli już nic i nie mogli niczego oczekiwać. Pomimo sławy Władcy Cienia dezerterowali w straszliwym tempie. Nienawidzili Wirującego za to, że doprowadził ich do takiego stanu, a swój gniew wyładowywali na nas.
Nie wiem, jak długo tam byliśmy. Straciłem rachubę. Byłem śmiertelnie zajęty umieraniem na dyzenterię. Pewnego dnia dostrzegłem jedynie nieobecność wron. Tak byłem przyzwyczajony do ich widoku, że zauważyłem tylko, kiedy zniknęły.
Przypływałem i odpływałem. Ataki dawały mi się we znaki. Były teraz częstsze i pozostawiały po sobie emocjonalne spustoszenie. Biegunka natomiast rujnowała mnie fizycznie.
Gdybym tylko mógł na chwilę zasnąć...
Obudził mnie Sindhu. Drgnąłem pod jego dotykiem. Był nadspodziewanie zimny, jakby gadzi. Byłem jedynym człowiekiem w obozie, którego znał, chciał więc być moim kumplem, a ja chciałem się obejść bez przyjaciela. Podał mi kubek wody. Był to całkiem ładny, blaszany kubek. Gdzie go dostał?
- Pij - powiedział. - To czysta woda. Wszędzie wokół nas leżeli jeńcy, rzucając się konwulsyjnie w pełnym koszmarów śnie. Ktoś krzyknął.
- Coś się wydarzy - ciągnął Sindhu.
- Co?
- Czuję tchnienie bogini.
Ja także przez chwilę poczułem coś poza odorem wymiocin, nie mytych ciał, trupów i kału.
- Ach - wyszeptał Sindhu. - To już się dzieje.
Spojrzałem we wskazanym przez niego kierunku.
Coś się działo wewnątrz wielkiego namiotu należącego do Władcy Cienia. Błyskały tam i zapalały się światła o dziwnej barwie.
- Może przygotowuje dla kogoś coś specjalnego. - Może dostrzegł Panią.
Sindhu parsknął. Wydawało się, że kwitnie w tych warunkach.
Minęło sporo czasu, ale nikt nie zwrócił uwagi na dziwne zjawisko. Zaczynałem być podejrzliwy. Miałem przy sobie lek Goblina przeciwko zaklęciu snu. Och...? Dowlokłem się do obozowego ogrodzenia. Kiedy nikt nie walnął mnie w plecy drzewcem włóczni, nabrałem pewności. Obóz był w mocy czaru.
Woda Sindhu dodała mi sił i w moich szarych komórkach zawrzało. Dotarło do mnie, że skoro nikt nie ma zamiaru mnie zatrzymywać, to nadszedł wreszcie czas, żeby podziękować Wirującemu za gościnę. Zacząłem się przeciskać pomiędzy prętami ogrodzenia.
Mój żołądek zaburczał na znak protestu, ale zignorowałem go. Sindhu chwycił mnie za ramię. Uścisk miał żelazny.
- Zaczekaj - powiedział.
Zaczekałem więc. Co, do cholery? To było jedno z moich ulubionych ramion. Nie chciałem pozbawiać się jego towarzystwa.
Na wschodzie pojawił się księżyc, niczym stare, zgniecione, pomarańczowe jajo. Sindhu ciągle mnie trzymał, wpatrując się w wielki namiot.
Z wysoka, ponad naszymi głowami, spłynął jakiś wrzask.
- Psiakrew - wymamrotałem. - Tylko nie on. Sindhu również zaklął. Był tak zaskoczony, że puścił mnie i spojrzał w górę.
- To Wyjęć - oświeciłem go. - A to oznacza naprawdę złe wieści. Wirujący mógłby pobierać od niego lekcje okrucieństwa dla zaawansowanych.
Bok namiotu Wirującego otworzył się i wypadła z niego grupa ludzi niosąca coś, co musiało być kiedyś częściami ludzkich ciał. Niektórych z nich rozpoznałem. Ludzi, rzecz jasna. Któż mógł nie rozpoznać Łabędzia z rozwianym, złotym warkoczem? Albo Pani, która niosła kilka głów, trzymając je za rzadkie włosy? I Klingi ledwie parę kroków za nią, którego hebanowa skóra lśniła w świetle księżyca? Pozostałych nie znałem.
Czar snu, położony raczej niedbale, pękł i południowcy skoczyli na równe nogi, pytając, co się dzieje. Szczęknął metal, kiedy zlokalizowano broń i kolczugi.
Jeden z towarzyszy Pani, ogromny Shadar, zaczął wrzeszczeć coś o pokłonie przed prawdziwą Córką Nocy.
Sindhu zachichotał. Wyglądało na to, że nie widzi w tym nic niepokojącego. Mógłby znieść wszystko.
Już mnie nie trzymał, ale ja nie miałem ani siły, ani ochoty wybierać się dokądkolwiek.
60
Udało im się. Pani i jej przeklętej bandzie. Zuchwalstwo popłaca. Wśliznęli się do obozu, zamordowali Wirującego, a kiedy zostali złapani, przekonali południowców, że tak było przeznaczone i że nie powinni się sprzeciwiać. Nie mogłem być świadkiem nawrócenia tłumów. Moje kiszki przezwyciężyły pragnienie oglądania tego zjawiska. Większość czasu spędziłem zajęty własnymi kłopotami.
W pewnym momencie nasi dawni strażnicy postanowili zaprowadzić nas do Pani, aby zaskarbić sobie jej względy.
Kiedy wyprowadzili nas z obozu, rozpoznał nas Klinga.
Klinga wyglądał jak urodzony Nar. Podobnie jak oni był wysoki, czarny i muskularny, bez grama zbędnego tłuszczu. Mówił niewiele, ale umysł miał bystry. Jego przeszłość okryta jest cieniem. Uciekł razem z Łabędziem i Cordym Matherem, który uratował go z paszczy krokodyli kilka tysięcy mil na północ od Taglios. Wszyscy wiedzieli, że nienawidzi kapłanów, a Klinga nie robił nic, aby to ukryć. Nie znosił wszystkich razem i każdego z osobna, bez względu na wiarę, jaką wyznawali. Kiedyś myślałem, że jest ateistą, który nienawidzi samej idei boga i religii, ale po dalszych rozważaniach zdecydowałem, że nie znosił jedynie handlarzy religią. To zaś wskazywałoby na gwałtowne wydarzenia w przeszłości.
Teraz to już nieważne. Klinga odebrał mnie i Sindhu strażnikom.
- Cuchniesz, Murgen.
- Zawołaj kobiety. Niech przygotują mi kąpiel. - Nie pamiętałem już swojej ostatniej kąpieli. W Dejagore nie marnowaliśmy wody na tak przyziemne rozrywki.
Teraz marzyliśmy tylko o kąpieli, nawet gdyby woda była brudna.
Klinga przyniósł nam świeże ubrania, zrabowane jakimś południowym oficerom, zadbał o kąpiel i sprowadził lekarzy polowych, których Konował próbował wyszkolić dla tagliańskich oddziałów. O powstrzymaniu biegunki mieli jeszcze mniejsze pojęcie niż ja.
Kiedy zobaczyła mnie Pani, był dzień. Wiedziała już, że jeńcy są uciekinierami z miasta. Była wściekła.
- Dlaczego uciekłeś, Murgen?
- Nie uciekłem. Postanowiliśmy, że ktoś powinien cię odnaleźć. Straciłem wybór... Eee... - Była w ponurym nastroju, najwidoczniej chora. Nie przejmuj się, Murgen. - Jednooki i Goblin uznali, że jestem jedynym godnym zaufania facetem, który ma szansę tego dokonać. Oni nie mogli odejść.
- Dlaczego uważaliście, że trzeba kogoś wysłać?
- Mogaba obwołał się bogiem. Z tą całą wodą wokół i południowcami na tyłach nie musiał się męczyć z nikim, kto się z nim nie zgadzał.
- Czarny człowiek wierzy, że służy bogini, Pani. Ale to żałosne herezje. Stali się gorsi niż niewierzący - powiedział Sindhu.
Nastawiłem uszu. Może dowiem się czegoś o bandzie Sindhu. Miałem z nimi na pieńku. Nie znalazłem jeszcze żadnego dowodu, że to nie oni mnie porwali i napadli na Mogabę.
Wciąż jednak nie miałem pojęcia, dlaczego mieliby to robić.
Sindhu rozmawiał z Panią. Jej pytania brzmiały odrobinę doktrynalnie, a jego odpowiedzi nie miały sensu.
Raz Pani przerwała przesłuchanie, żeby zwymiotować. Mały, chudy głupek o imieniu Narayan, który kręcił się w pobliżu, wyglądał na nadzwyczajnie zadowolonego. Zauważyłem, że Sindhu okazywał mu ogromny szacunek.
Ja nie byłem zadowolony. Wiedziałem trochę na temat ich religii i to dawało mi pewność, że nie mam najmniejszej ochoty, aby mieli wpływ na moich dowódców.
Przesłuchanie zostało zakończone. Kumple Klingi zabrali mnie ze sobą. Chciałem zostać z Łabędziem i Cordym, co oznaczało, że przez chwilę mogę porozmawiać z kimś w normalnym języku, ale szybko poczułem się niepotrzebny.
- Co robimy? - zapytałem Łabędzia.
- Nie wiem. Cordy i ja po prostu łazimy za Jej Wysokością i udajemy, ze jej nie pilnujemy ze względu na Prahbrindraha Draha i Radishę.
- Udajecie?
- Trudno być szpiegiem, jeśli wszyscy wiedzą, że nim jesteś, nie? Tak czy inaczej, to zmartwienie Cordy'ego. To on robi słodkie oczy do Kobiety.
- To znaczy, że nie są to tylko złośliwe plotki?
- Trudno uwierzyć, co? Ona ma odwagę... Hej! Cordy! Gdzie są karty? Przysłali nam frajera, który myśli, że potrafi grać.
- Myśli? Łabędź, jeśli zaczniesz ze mną grać, przekonasz się, że to ja wymyśliłem tę grę.
Mathera trudno było opisać. Był średniego wzrostu i miał rude włosy. Wyróżniał się jedynie tym, że był biały w kraju, gdzie jedynie dziewczęta z haremów, od urodzenia ukrywane przed słońcem, miały jasną skórę.
- Wierzba znowu się przechwala? - zapytał.
- Może i tak. Zjadłem zęby na tej grze. Do diabła! Wykopią cię z Czarnej Kompanii, jeśli nie nauczysz go grać. Mather wzruszył ramionami.
- Dobra. Umowa stoi. Zobaczę, czy potężny generał Klinga zechce mnie zastąpić.
- W ten sposób nie będzie się gapił na Panią - prychnął Łabędź.
Czyżby kwaśne winogrona? Uśmieszek Cordy'ego potwierdził moje domysły.
- Co tu się dzieje? - zapytałem. - Każdy cholerny głupek, który jest w stanie o własnych siłach podejść do niej choćby na pięć minut, zaczyna latać z wywieszonym jęzorem i obijać się o sprzęty. Byłem przy niej przez pięć lat. Widzę, że ma wszystko na właściwym miejscu, ale nie podnieciłbym się, nawet gdyby to nie była Pani i żona Starego. - Nie była to zupełna prawda. Ale oni byli tu niemal na noże.
- Skończyłeś? - Łabędź nie patrzył mi w oczy. Skończyłem. Jak zawsze. Jednooki mnie tego nauczył.
- Naprawdę cię nie bierze? - zapytał. - Człowieku, ona tylko przejdzie obok, a w głowie mi się kręci. No i jest teraz wdową, więc...
- Nie sądzę.
- Co?
- Nie jest wdową. Konował jeszcze żyje.
- Cholera. Takie już moje szczęście. Chcesz wykiwać Ma-thera, pozwolić mu myśleć, że wygrywa, a potem go wykończyć? - Pokręciłem głową. Chciał wiedzieć, skąd przyszło mi do głowy, że Konował żyje. Wykręcałem się od jasnej odpowiedzi, dopóki nie wrócił Mather.
- Klinga jest zbyt zajęty szukaniem miejsca, gdzie mógłby czarować. Znowu mnie wykiwałeś, Wierzba? Nie? Bzdury. Pozbieraj karty i przetasuj je.
- Czyż to nie jest historia mego życia? - gderałem. - Patrzcie. - Miałem dwa asy, parę dwójek i trójkę. Nigdy nie wygram. - I oczywiście nic do pomocy.
- Nie przejmuj się - parsknął Łabędź. - I tak nie masz nic innego do roboty.
- Racja. A może byście przyszli do Dejagore? Postawię wam kufel piwa roboty Jednookiego.
- Aha! Konkurencja, co? - Łabędź i Mather zaczęli produkować piwo, kiedy tylko przybyli do Taglios. Teraz już przestali. Między innymi dlatego, że kapłani wszystkich miejscowych religii potępiali picie alkoholu.
- Wątpię. Jedyną zaletą ich piwa jest to, że można się nim upić.
- To była także jedyna zaleta tych szczurzych szczyn, które my robiliśmy - powiedział Mather. - Mój drogi tatuś piwowar przewracał się w grobie za każdym razem, kiedy otwieraliśmy beczkę.
- Nigdy nie składowaliśmy piwa - zaprzeczył Łabędź. - Jak tylko dojrzało, zgarnialiśmy pianę i wlewaliśmy Taglianom do gardeł. I nie wierz w te brednie o jego tatusiu. Stary Mather był taksatorem i to tak głupim, że nie chciał brać łapówek.
- Zamknij się i rozdawaj. - Cordy wyrwał mu karty. - Warzył swoje własne piwo. A stary Łabędzia był pomocnikiem murarza.
- Ale przystojnym, Cordy. I miał powodzenie u kobiet. Odziedziczyłem po nim urodę.
- Wdałeś się w matkę. I jeśli nie zrobisz czegoś z tymi włosami, wylądujesz w czyimś haremie.
Nie znałem ich od tej strony, ale też nigdy nie spędzałem z nimi czasu na nieróbstwie. Nie należeli do Kompanii. Trzymałem gębę na kłódkę i skupiłem się na kartach, pozwalając im gadać, kim to oni byli, zanim pył nieznanych dróg nie osiadł im na butach i nie zaczęli wędrować po całym świecie.
- A ty, Murgen? - zapytał Łabędź, kiedy zauważył, że wygrywam więcej niż powinienem. - Skąd pochodzisz?
Opowiedziałem im więc o dorastaniu na farmie. W moim życiu nie działo się nic ciekawego, dopóki nie zdecydowałem, że gospodarzenie nie należy do moich ulubionych zajęć. Zaciągnąłem się do jednej z armii Pani, odkryłem, że nie podoba mi się to, co się tam działo, zdezerterowałem i zaciągnąłem się do Czarnej Kompanii, która była jedynym miejscem chroniącym mnie przed żandarmerią.
- Nigdy nie żałowałeś, że uciekłeś z domu? - zapytał Mather.
- Każdego cholernego dnia, Cordy. Każdego przeklętego dnia. Sadzenie i zbieranie ziemniaków było nudne, ale żaden kartofel nigdy nie próbował wbić mi noża w plecy. Rzadko byłem głodny i rzadko marzłem, a właściciel ziemski był w porządku. Zanim wziął, co mu się należało, upewniał się, czy jego wieśniacy mają dość dla siebie. Nie żył wiele lepiej od nas. A jedyną magią, jaką widywaliśmy, były przedstawienia wędrownych kuglarzy na targu w miasteczku.
- No to dlaczego nie wracasz?
- Nie mogę.
- Jeśli jesteś ostrożny, nie wyglądasz na bogatego i nie próbujesz nikogo wkurzać, możesz wszędzie podróżować bezpiecznie. Nam się udało.
- Nie mogę wrócić do domu, bo go już tam nie ma. Armia rebeliantów przeszła tamtędy parę lat po moim odejściu. - Później jeszcze przeszła tamtędy Kompania, maszerując z jednego paskudnego miejsca do następnego. Cały kraj obrócono w perzynę w imię wolności od tyranii Pani.
61
Po sześciu dniach Pani przysłała po mnie. Wykaraskałem się już z biegunki i jadłem na tyle dobrze, że przybyło mi znowu parę funtów, które straciłem w obozie. Ciągle jednak wyglądałem jak uciekinier z piekła. I doprawdy byłem nim.
Pani nie wyglądała dobrze. Zmęczona, blada, z trudem trzymała się na nogach. Najwidoczniej jeszcze zmagała się z chorobą, która wtedy spowodowała wymioty. Nie traciła czasu na wstępy.
- Odsyłam cię do Dejagore, Murgen. Otrzymaliśmy niepokojące raporty na temat Mogaby.
Kiwnąłem głową. Ja też coś słyszałem. Każdej nocy coraz więcej tratew przepływało jezioro. Dezerterzy i uciekinierzy byli niezmiennie zdumieni, dowiadując się, że Wirujący nie żyje, a Pani przejęła kontrolę nad jego armią. Chociaż i ona topniała z powodu dezercji.
Pani była twarda. Domyślałem się, że chce, aby problem Mogaby sam się rozwiązał. Nieważne, ile by to kosztowało Taglios i Czarną Kompanię.
- Dlaczego? - To nie było mądre posunięcie. Wszyscy Taglianie, którzy się tutaj znaleźli, zostawili w domach jakichś krewnych. Wielu z nich było ludźmi zamożnymi, na wysokich stanowiskach, którzy na ochotnika zgłosili się do obrony Taglios.
- Po prostu chcę, żebyś wrócił i był sobą. Ale zapisuj wszystko. Wykorzystaj swój talent. Zbierz Kompanię i bądź przygotowany na wszystko.
Chrząknąłem. Nie to chciałem usłyszeć. Zwłaszcza że oblężenie mogło się skończyć lada chwila.
Pani wyczuła moją rezerwę. Uśmiechnęła się blado i wykonała błyskawiczny ruch ręką.
- Spij, Murgen.
Natychmiast upadłem.
Ciągle ta sama, stara wiedźma.
Moje wspomnienia są niejasne. Taglianie, którzy pomogli mi opuścić Dejagore, przypominali zombi. Nic nie mówili i zachowywali się jak ślepcy.
- Padnij! - warknąłem. - Patrol nadchodzi. - Wykonali polecenie jak ludzie kompletnie zamroczeni narkotykami.
Patroli w ciągu dnia było niewiele. Łatwo było je ominąć. Zresztą nie do nich należało zatrzymywanie ludzi. Bez przeszkód dotarliśmy nad brzeg jeziora.
- Wypocznijcie - rozkazałem. - Zaczekamy, aż się ściemni. - Nie byłem pewny, dlaczego przeszliśmy wzgórza za dnia. Nie przypominam sobie początku marszu. - Czy zachowywałem się jak świr? - zapytałem.
Wyższy Taglianin powoli i niepewnie pokręcił głową. Był bardziej zmieszany ode mnie.
- Czuję się, jakbym niedawno wynurzył się z mgły - powiedziałem. - Pamiętam, że mnie pojmano. Pamiętam też, że trzymali nas w obskurnym obozie. Wiem, że była walka, ale nie pamiętam, jak się wydostaliśmy.
- Ja też nie, sir - odezwał się niższy żołnierz. - Mam mocne przeczucie, że powinniśmy szybko wrócić do swoich towarzyszy, ale nie wiem dlaczego.
- A ty?
Wyższy skinął głową i zmarszczył brwi. Z ogromnym wysiłkiem usiłował sobie coś przypomnieć.
- Może Wirujący coś z nami zrobił i pozwolił nam odejść - rozmyślałem głośno. - Warto to przemyśleć. Zwłaszcza że coś nie daje wam spokoju i gna naprzód.
Po zmroku ruszyliśmy wzdłuż brzegu, a kiedy znaleźliśmy łódź, wskoczyliśmy do środka i skierowaliśmy się w stronę Dejagore. Natychmiast też odkryliśmy, że posługując się żerdziami, nigdzie nie dopłyniemy. Woda była zbyt głęboka. Przepłynięcie jeziora przy użyciu żerdzi i połamanych desek w roli prymitywnych wioseł zajęło nam pół nocy. A potem, naturalnie, i tak wszystko poszło w diabły.
Na warcie stał Jednooki i zabijał czas, pieszcząc beczułkę piwa. Usłyszał plusk wody oraz ludzi wołających o pomoc i doszedł do wniosku, że atakują go diabelskie hordy. Zaczął więc miotać na oślep kule ognia, tak że każdy łucznik w pobliżu mógł nas ustrzelić.
Jednooki rozpoznał mnie dopiero, gdy trzy lub cztery strzały świsnęły mi koło ucha. Wrzasnął, żeby przerwać ogień, ale było już za późno. Narowie przy Bramie Północnej już nas zobaczyli.
Byliśmy na tyle daleko, że nie mogli rozpoznać twarzy, ale możliwość kontaktowania się Starej Gwardii z kimś z zewnątrz mogła wzbudzić zainteresowanie Mogaby.
- Hej, Dzieciaku, dobrze cię znowu widzieć - powiedział Jednooki, kiedy wgramoliłem się na mury. - Myśleliśmy, że nie żyjesz. Mieliśmy zamiar urządzić pogrzeb za parę dni. W wolnej chwili, oczywiście. Zwlekałem z tym, bo gdybyśmy oficjalnie uznali cię za martwego, musiałbym przejąć Kroniki. - Wielkodusznie poczęstował mnie piwem ze swego nie mytego od dwóch tygodni kubka. Uprzejmie podziękowałem za ten zaszczyt. - Dobrze się czujesz, Dzieciaku?
- Nie wiem. Może ty mi powiesz. - Opowiedziałem mu, co zapamiętałem.
- Masz inne zaklęcie?
- Gdybym miał, ci faceci mieliby to samo.
- Ciekawe. Wpadnij z tym do mnie jutro.
- Jutro?
- Za dziesięć minut schodzę z warty i mam zamiar się przespać. Ty też potrzebujesz snu.
Mój kumpel. Nie wiem, co bym zrobił, gdyby Jednooki się o mnie nie zatroszczył.
62
Obudził mnie Kubeł.
- Przyszedł jeden z ludzi Mogaby, Murgen. Mówi, że Jego Wysokość chce cię widzieć.
- Czy tu musi być tak jasno? - jęknąłem. Nie chciało mi się zejść na dół do kwater.
- Jest wściekły. Udawaliśmy, że jesteś tutaj, ale nie możesz z nim rozmawiać. Goblin i Jednooki od czasu do czasu pokazywali na murach twój fałszywy obraz, więc Narowie mogli cię zobaczyć.
- A teraz, kiedy macie z powrotem prawdziwego Murgena, chcecie go rzucić wilkom na pożarcie.
- Eee... no... On nie chce nikogo innego. - Co oznaczało, że nie chce Goblina ani Jednookiego. Od tej dwójki chciał się trzymać z daleka.
- Znajdź moich fałszywych kolesiów i powiedz, że ich potrzebuję. Natychmiast.
Czarodzieje, rzecz jasna, oddawali się błogiemu nieróbstwu.
- Położycie mnie na nosze i wytaszczycie z cytadeli. Przyznamy, że kłamaliście na mój temat, ale tylko dlatego, że jestem beznadziejnie chory. A ostatniej nocy na tratwie braliśmy kąpiel. Myśleliście, że mądrze będzie wystrzelić parę ognistych kul, żeby nikt nie zobaczył mojego gołego tyłka.
Jednooki zaczął narzekać, ale przerwałem mu, warcząc.
- Nie spotkam się z Mogabą bez tej przykrywki. Nie ma już żadnych powodów, żeby być miłym.
- Nie będzie w dobrym nastroju - przepowiedział Goblin. - Były zamieszki. Poważnie zaczyna brakować żywności. Będzie oszczędzał każde ziarenko ryżu. Nawet jego wyborowi Taglianie zaczynają dezerterować.
- To jego koniec - powiedziałem. - Chciał panować i pokazać-światu cuda, ale jego poddani nie wytrzymują rządów żelaznej ręki.
- A my niby jesteśmy braćmi filantropami? - mruknął Jednooki.
- Nigdy nie zabiliśmy nikogo, kto by się o to nie prosił. No, do roboty. I bądźcie gotowi na wszystko. Obaj.
Najpierw jednak weszliśmy na mury, abym mógł zobaczyć świat w świetle dnia i aby Narowie przy Bramie Północnej mogli zobaczyć, jak bardzo jestem chory, bo na takiego właśnie starałem się wyglądać.
Poziom wody zatrzymał się osiem stóp poniżej wałów. Było to więcej, niż przewidywała Hong Tray.
- Jakieś przecieki?
- Mogaba jakoś uszczelnił bramy. Jaicuri z wiadrami pracują na zmianę, jeśli coś się przesączy.
- Ładnie z jego strony. A co na dole?
- Są przecieki w katakumbach, ale niewielkie. Zbieramy wodę do wiader.
Chrząknąłem. Patrzyłem na jezioro Wirującego. Zobaczyłem więcej ciał, niż mogłem zliczyć.
- A ci chyba nie nawiali z cmentarza, co?
- Mogaba wyrzucał ludzi za mury podczas rozruchów - wyjaśnił Goblin. - Niektórzy mogli też trafić tu z przewróconych i rozbitych tratew.
Zmrużyłem oczy. Mogłem stąd dojrzeć konny patrol po drugiej stronie wody. Światło dnia zaskoczyło właśnie tratwę pełną Jaicuri. Ludzie na jej pokładzie wiosłowali rękami, usiłując się oddalić od czekającego patrolu.
Pojawił się Thai Dei, wiedzieliśmy więc, że jego ludzie obserwowali nas. Myślałem, że chce, abym złożył wizytę Mówcy, ale nie odezwał się.
- Zabierzcie mnie do jego wielebności - rozkazałem swoim tragarzom. - Cytadela wygląda jak wyjęta żywcem z opowieści o duchach - zauważyłem, kiedy się zbliżyliśmy.
Rzeczywiście tak wyglądała. Niebo poza nią pokryte było chmurami, a wokół roiło się od wron. Dejagore było dla nich rajem. Były tak tłuste, że nie mogły latać. Może i my przytyjemy, jedząc je.
Narowie przy wejściu nie pozwolili Jednookiemu i Goblinowi wejść do środka.
- A więc zabierzcie mnie do domu - rozkazałem.
- Zaczekaj!
- Odpuść sobie, koleś. Nie muszę się babrać w gównie Mogaby. Porucznik żyje i Kapitan prawdopodobnie także, a Mogaba niech szuka gówna we własnym łbie, bo gdzie indziej go nie ma.
- Mogłeś przynajmniej pyskować, zanim się zatrzymaliśmy na odpoczynek. - Jednooki skręcił w boczny korytarz, odwrócił się i skierował z powrotem w stronę schodów.
Zanim dotarliśmy do ulicy, dogonił nas Ochiba. Był odlany z tej samej formy co wszyscy Narowie. Twarz miał niewzruszoną.
- Przyjmij przeprosiny, Chorąży. Czy zechcesz się jeszcze zastanowić?
- Nad czym? Nie mam szczególnej ochoty widzieć się z Mogabą. On żre czarodziejskie grzybki i żuje sobie zielsko, a ja od ponad tygodnia wysrywam sobie flaki. Nie mam zdrowia na zabawę z żadnym szaleńcem o sadystycznych skłonnościach.
W ciemnych oczach Ochiby błysnął jakiś ognik. Może się ze mną zgadzał. Może i w jego wnętrzu toczyła się jakaś wojna. Walka pomiędzy dotrzymaniem wierności największemu Narowi Gea-Xle lub własnemu człowieczeństwu.
Nie miałem ochoty być jej świadkiem. Jakikolwiek znak zainteresowania z zewnątrz popchnąłby wahających się w stronę stwierdzenia: "Tak było zawsze".
Taki był punkt drugi, a potem następowało nieśmiałe kwestionowanie posunięć Mogaby. Jeśli ci ludzie w niego zwątpią, sprawy przybiorą gorszy obrót, niż myślałem.
- Jak sobie życzysz. Pozwólcie wejść niosącym nosze - rozkazał strażnikom.
Wszyscy wkoło nie omieszkali zauważyć, kim są moi noszowi. To było oczywiste.
Poczułem się w pełni usatysfakcjonowany.
63
Czy Mogaba był zadowolony, ujrzawszy Goblina i Jednookiego w tak dobrej kondycji? Lepiej założyć, że nie. Nie okazał jednak niezadowolenia. Odnotował coś tylko w swojej chorej mózgownicy. Postara się, żebym się poczuł jeszcze bardziej niezadowolony, niż to sobie zaplanował. Później.
- Czy możesz usiąść? - zapytał niemal z troską.
- Tak. Próbowałem już. Miedzy innymi dlatego trwało to tak długo. Chciałem być pewny, że potrafię jasno rozumować.
- O?
- Przez ponad tydzień cierpiałem na straszliwą gorączkę i dyzenterię. Zeszłej nocy wynieśli mnie na zewnątrz i wrzucili do wody, abym ochłonął. Pomogło.
- Rozumiem. Podejdź do stołu, proszę.
Goblin i Jednooki pomogli mi usiąść na krześle, urządzając przy tym niezłe przedstawienie.
W komnacie narad było tylko sześciu ludzi. Mogaba, my, Ochiba i Sindawe. Przez okno za plecami Mogaby widziałem wodę i wzgórza. I wrony. Kłóciły się o miejsce na parapecie, ale żadna nie wleciała do środka. Albinos spojrzał na mnie żałośnie różowym okiem.
Przypuszczam, że wyglądaliśmy na zbyt głodnych.
Przez jedną krótką chwilę ujrzałem ten sam pokój w innym czasie. Panią i te same twarze przy tym samym stole. Mogaby nie było pomiędzy nimi. Okno poza nimi otwierało się na szarość.
Jednooki uszczypnął mnie w ucho.
- Teraz nie czas na to, Dzieciaku. Mogaba obserwował nas uważnie.
- Nie w pełni jednak odzyskałem siły - wyjaśniłem. Zastanawiałem się, co oznacza wizja. Musiała to być wizja, bo jak na twór wyobraźni była zbyt wyrazista.
Mogaba usadowił się na krześle naprzeciwko mnie. Tym razem, porzucając swą zwykłą pewność siebie, udawał zaniepokojonego.
- Mamy przed sobą wiele bardzo poważnych problemów, Murgen. Nie dotyczą one zupełnie naszych wewnętrznych animozji.
Do licha! Chciał zrobić na mnie wrażenie swoim rozsądkiem?
- Dopadną nas - ciągnął Mogaba - niezależnie od tego, czy Porucznik i Kapitan żyją. Musimy się z nimi zmierzyć, ponieważ nie mam nadziei na prędką odsiecz.
Nie sprzeczałem się.
- Lepiej nie liczyć na interwencję Pani - zakończył. - Jesteśmy odizolowani i schwytani w pułapkę, ponieważ Władca Cienia został zmuszony do kierowania dwoma frontami.
Przytaknąłem. Byliśmy w gorszej sytuacji. Z drugiej strony nie będzie już wyjących hord próbujących co noc przedostać się przez mur. No i Mogaba nie będzie już ciskał ludźmi tam i z powrotem, nie dbając o ich życie, po to tylko, żeby sprowokować południowców do jakiegoś głupstwa.
Mogaba zerknął przez okno. Widać było przez nie dwa patrole Cieniarzy wznoszące kurz na wzgórzach.
- Może wykończyć nas głodem - odezwał się znowu.
- To możliwe.
- Tak? - Mogaba skrzywił się, ale zapanował nad złością.
- Mam irracjonalną pewność, że nasi przyjaciele uwolnią nas stąd.
- Muszę przyznać, że ten rodzaj wiary wciąż jest dla mnie obcy. Aczkolwiek doceniam znaczenie wzbudzania optymizmu wśród żołnierzy.
Czy miałem zaprzeczyć? Miał więcej racji, niż chciałem mu przyznać.
- A więc, Murgen, jak przeżyjemy przeciągające się oblężenie, kiedy większość zapasów żywności jest na wyczerpaniu? Jak odzyskamy sztandar, kiedy już wykaraskamy się z tych tarapatów?
- Nie znam odpowiedzi na twoje pytania, choć uważam, że sztandar jest teraz w przyjaznych rękach. - Dlaczego go to interesowało? Niemal za każdym razem, kiedy coś mówił, pytał o sztandar. Czyżby wierzył, że posiadanie go usankcjonuje jego pozycję?
- Jak to? - Był zaskoczony.
- Prawdziwy sztandar nosił Stwórca Wdów, który był tu za pierwszym razem.
- Jesteś pewien?
- Tak.
- A zatem podziel się swoją opinią na temat żywności.
- Moglibyśmy spróbować łowić ryby. Dowcipy przy Mogabie nie były dobrym pomysłem. Doprowadzały go jedynie do wściekłości.
- To nie żart - warknął Goblin. - Woda spływa tutaj z normalnych rzek. Muszą być ryby.
Ten mały gnojek nie był taki głupi, jak czasami udawał. Mogaba zmarszczył brwi.
- Czy mamy kogoś, kto się zna na łowieniu? - zapytał Sindawe.
- Wątpię. - Miał oczywiście na myśli tagliańskich żołnierzy. Narowie są wojownikami od wielu pokoleń. Nie splamią się tak niebohaterskim zajęciem.
- Zapomniałem o czymś. Nie wspomniałem, że Nyueng Bao pochodzą z krainy, gdzie rybołówstwo stanowi prawdopodobnie podstawę ich życia.
- To jest myśl - ucieszył się Mogaba. - No i są zawsze pieczone wrony. - Spojrzał ponownie na okno. - Ale większość Taglian nie będzie jadła mięsa.
- To dziwne - zgodziłem się z nim.
- Nie poddam się. - Nic dodać, nic ująć. - Wy także nie macie żadnych zapasów?
- Mniej niż wy - skłamałem. Mieliśmy jeszcze trochę ryżu z katakumb, ale niewiele. Ograniczaliśmy się na wszystkie możliwe sposoby zgodnie ze wskazówkami zawartymi w Kronikach. Nie wyglądaliśmy jak ofiary głodu. Jeszcze nie.
Zauważyłem, że wyglądamy na gorzej odżywionych niż Narowie.
- Pomysły na zredukowanie nieproduktywnych gąb do wyżywienia? - zapytał.
- Pozwoliłbym każdemu wykończonemu Taglianinowi i każdemu miejscowemu budować tratwy i odpłynąć, jeśli mają ochotę. Nie pozwoliłbym im jednak zabierać niczego ze sobą.
Znowu powściągnął gniew.
- Przez to ubyłoby nam cennego drewna. Ale jest to kolejny pomysł godny rozważenia.
Obserwowałem Sindawe i Ochibę. Czarne, nieruchome figurki. Wydawało się, że nawet nie oddychają. Nie wyrazili swojej opinii.
- Obawiałem się, że to spotkanie niczego nie przyniesie. Nawet nie zacytowałeś Kronik. - Mogaba spojrzał na mnie.
- Kroniki to nie czary. Na temat oblężeń podają jedynie racjonalne wskazówki. Bądź wytrwały. Oszczędzaj jedzenie. Nie karm nieprzydatnych do pracy. Zapobiegaj rozprzestrzenianiu się plag. Nie wystawiaj na próbę cierpliwości wroga, jeśli nie ma nadziei, że go przeżyjesz. Jeśli poddanie się jest nieuniknione, poddaj się, dopóki wróg chce jeszcze pertraktować.
- Tego nam nigdy nie zaproponują.
Zastanawiałem się nad tym, aczkolwiek Władca Cienia nie miał skłonności do wielkoduszności przypisywanej bogom.
- Dziękuję ci, Murgen. Zbadamy nasze możliwości i będziemy cię na bieżąco informować o naszych zamiarach.
Goblin i Jednooki pomogli mi podnieść się z krzesła i usadowili mnie na noszach. Mogaba nie powiedział nic więcej, a i ja nie miałem mu już nic do powiedzenia. Pozostali Narowie stali tylko jak kukły i patrzyli, jak wychodzimy.
- Jaki miał w tym cel? - zapytałem, kiedy już byliśmy sami. - Spodziewałem się wrzasków i gróźb.
- Chciał czymś zająć twój umysł - stwierdził Goblin.
- Żeby spokojnie zadecydować, czy ma cię zabić - pogodnie dodał Jednooki.
- Dodaliście mi otuchy.
- On już postanowił, Murgen. Nie chciałbyś tego usłyszeć. Musimy być bardzo ostrożni.
64
- Nie musicie mnie tak wlec aż do Wujka Doja. Goblin i Jednooki byli u stóp schodów prowadzących na mury. Doj stał na szczycie i spoglądał w dół.
- Nie mam zamiaru nosić twego tyłka nigdy i nigdzie więcej - oznajmił Jednooki. - Chyba że tylko dla kamuflażu. Wujek Doj zaczął schodzić na dół. Spojrzałem na mur. Spływały po nim maleńkie strużki wilgoci, ale tylko dlatego, że kamień chłodniejszy był od powietrza, a nie ze względu na przecieki wody.
Władcy Cienia byli znakomitymi budowniczymi.
- Kamienny Żołnierzu, dobrze się czujesz?
- Nieźle jak na faceta z biegunką. Jestem gotów zatańczyć na twoim grobie, grubasku. Masz coś do mnie?
- Mówca chce cię widzieć. Twoja wyprawa się nie powiodła? - Wskazał głową poza mury.
- Jeśli dwa tygodnie w gościnie Władcy Cienia nazywasz sukcesem, to nie spędziłem ich najlepiej, Wujku. Udało mi się jedynie zachorować, stracić na wadze, a potem na tyle odzyskać przytomność, żeby uciec, kiedy jacyś Taglianie napadli na obóz Wirującego. Wszystko w porządku, dojdę. - Tylko nie pozwól mi wpaść w jakąś króliczą norę.
Mogłem swobodnie dojść do domu Mówcy o własnych siłach, ale po co rezygnować ze słabości, która przynosi korzyści?
U Mówcy nic się nie zmieniło. Brakowało tylko jednego zapachu. Zauważyłem to natychmiast, gdy wszedłem do środka. Chociaż nie potrafiłbym określić brakującej woni.
Mówca był gotów. Hong Tray na swoim miejscu. Piękna dziewczyna parzyła herbatę.
- Thai Dei odszedł. - Ky Dam uśmiechnął się. Zauważył ciekawość w moich oczach i drgające nozdrza. - Danh wreszcie podjął decyzję. Zakończyły się ponure lata dla tego domu.
Nie mogłem się opanować. Spojrzałem na młodą kobietę i odkryłem, że ona też na mnie patrzy. Natychmiast uciekła spojrzeniem, ale nie dość szybko, żebym nie poczuł się winny, kiedy znowu odwróciłem się do Mówcy.
Nic się nie ukryło przed wzrokiem starego człowieka. Nie ekscytował się czymś, co najlepiej zignorować. Był mądry. Był Ky Damem.
Okazałem szacunek, który ułagodził starego.
- Nadeszły ciężkie czasy, Chorąży, a jutro będzie jeszcze straszliwsze. - Opisał mi przebieg mojej rozmowy z Mogabą na tyle szczegółowo, aby przekonać mnie, że ktoś nas obserwował.
- Dlaczego mi to mówisz?
- Aby cię przekonać, że śledzimy czarnych ludzi. Po twoim odejściu rozmawiali wyłącznie w swoim ojczystym języku, a potem wysłali posłańców do trybunów kohort i pozostałych starszych Taglian. Zbiorą się w porze kolacji.
- Brzmi imponująco.
Stary człowiek skłonił się lekko.
- Chciałbym, abyś sam coś zobaczył. Znasz tych ludzi lepiej niż ja. Możesz potwierdzić, czy moje podejrzenia są trafne.
- Chcesz, abym szpiegował na tym spotkaniu?
- Coś w tym rodzaju. - Stary nie opowiedział mi wszystkiego. Chciał, abym pozostał spokojny. - Doj cię poprowadzi.
65
I Doj poprowadził mnie przez cele połączone takim samym labiryntem przejść jak nasze, ale tunele nie były tak starannie wykopane. Ludzie, którzy wykonywali tę pracę, chcieli się przez nie jedynie prześliznąć. Nie mieli zamiaru się tu ukrywać. Musieli to być Jaicuri kolaborujący z administracją Władczyni Burz i działający dla niej. W razie czego chciała mieć zabezpieczone wyjście.
- Zdumiewacie mnie - zwróciłem się do Wujka Doja. - Nigdy bym nie pomyślał, że bagienni ludzie mają swoje podziemia. Nie przypuszczałem, że w delcie rzeki jest tyle tuneli.
- Nie aż tyle. - Uśmiechnął się.
Przypuszczałem, że znaleźli drogę ucieczki ślepym trafem. Możliwe, że naprowadziły ich na to podejrzenia co do sposobu działania Cienia Burzy.
Wejście do cytadeli nie stanowiło już potem problemu, chociaż przez jakiś czas trzeba się było czołgać. Architekci nie przejęli się zbytnio dostojeństwem władczyni. Nie było mi łatwo. Nie wróciłem jeszcze do formy.
Wyszliśmy na niewielki otwarty plac pod drabiną, która wznosiła się w nieskończoność, co udało mi się ujrzeć w świetle drgającego płomienia świecy. Odniosłem wrażenie, że świeca jest luksusem postawionym tu tylko dla mnie, gdyż Nyueng Bao chodzili tędy w zupełnych ciemnościach.
Nie zniósłbym tego. Nienawidziłem zamkniętych pomieszczeń z całego serca, pomimo że sam w takich mieszkałem. Zamknięte pomieszczenia, ciemności, powracające ataki i wizje zdecydowanie mnie nie kusiły.
Ostatnio jestem bardziej stanowczy, zauważyłem.
Położyłem dłoń i stopę na drabinie.
Wujek Doj chwycił mnie za nadgarstek i pokręcił głową.
- Co? Czy to nie jest droga do komnaty rady? - mój szept zaszeleścił niczym stado uciekających myszy.
- Nie to Mówca miał na myśli. - Doj szeptał, niemal nie oddychając. - Chodź.
Tym razem nie trzeba było pełzać. Szliśmy bocznymi uliczkami, zbyt wąskimi dla mojego przewodnika. Od ocierania o mury rozboli go pewnie brzuch.
Dowiedziałem się, że cytadela Władczyni Burz jest o wiele większa, niż mi się wydawało, kiedy spędzałem tu te parę miesięcy. W dole pod nią, poniżej otaczających ją placów, znajdowały się niezliczone magazyny i więzienne cele, zbrojownie i pomieszczenia dla żołnierzy, zbiorniki na wodę i kuźnie.
- Mają tu zapasy na lata - wyszeptałem, mając na myśli Narów i ich faworytów zamkniętych w cytadeli. Władczyni Burz odłożyła ogromne zapasy na czarny dzień.
A więc Mogaba kłamał, próbując się tylko dowiedzieć, w jakim stanie jest Stara Gwardia.
Czy to właśnie chciał mi pokazać Stary?
Czy dlatego Nyueng Bao tak dobrze się powodziło, podczas gdy każdy inny stawał się coraz chudszy? Czyżby buszowali po tych magazynach niczym myszy, biorąc to tu, to tam po trochu, tak że ich grabież nie została zauważona?
- Szybciej - rzucił Wujek Doj. Niebawem usłyszałem odległe zawodzenie.
- Możemy nie przybyć na czas, Wojowniku. Pośpiesz się.
Nie wykończyłem go tylko dlatego, że rakieta obudziłaby czujność śpiewających.
Wiedziałem, że to Narowie, zanim jeszcze cokolwiek ujrzałem. Słyszałem już kiedyś tę melodię i znałem ten rytm, choć nie słyszałem nigdy tego właśnie wiersza. Niegdyś zawsze w ich pieśniach przy pracy i wszelkich uroczystościach brzmiała radość. Ta pieśń była zimna i posępna.
Wujek Doj zostawił świecę i pociągnął mnie za łokieć. Dalej szliśmy bocznymi uliczkami, aż nagle znaleźliśmy się w zwykłym przejściu pomiędzy domami, a nie w ciasnych, tajnych przesmykach za murem. Nic nie zasłaniało wejścia do ukrytej drogi. Zwykły, ocieniony kąt, nie wzbudzający niczyich podejrzeń.
Na zewnątrz paliły się świece w nie przysłoniętych lichtarzach. Pomimo swego bogactwa ludzie z dowództwa byli oszczędni.
Wujek Doj położył palec na ustach. Byliśmy blisko niebezpiecznych ludzi, którzy w jednej chwili mogli nas odkryć. Opadł na kolana i poprowadził mnie prosto do dużej komnaty, gdzie zebrała się większość Narów. Nie było tu oświetlenia. Doj stanął za kolumną, a ja przycupnąłem jak najniżej za zakurzonym stołem stojącym w przejściu. Żałowałem, że nie jestem tak śniady jak Narowie. Moje czoło lśniło pewnie jak księżyc w pełni.
Tutaj życie czyni cię twardym. Widziałeś już tak wiele, że kiedy spotyka cię znowu coś strasznego, nie wrzeszczysz i nie biegasz w kółko za własnym ogonem. Większość z nas jednak nadal nie może znieść widoku potworności.
A to było potworne.
Stał tam ołtarz. Mogaba i Ochiba odprawiali jakąś ceremonię. Nad ołtarzem stała niewielka figurka z ciemnego kamienia. Przedstawiała tańczącą kobietę o czterech ramionach. Stałem zbyt daleko, aby dostrzec szczegóły, ale byłem niemal pewny, że ma wampirze kły i sześć piersi. Na szyi nosiła chyba naszyjnik z czaszek niemowląt. Narowie mogli nadać jej inne imię, ale to była Kina. Pisma Jaicuri nie opisy wały jednak czci oddawanej jej przez Narów.
Kłamcy nie chcieli rozlewu krwi. Dlatego nazywano ich Dusicielami.
Narowie natomiast nie tylko przelewali krew w imieniu swej bogini, ale też pili ją. Wyglądało na to, że robią to już od jakiegoś czasu w tym miejscu. Pozbawione krwi ciała wisiały obok. Ich ostatnie ofiary, nieszczęsnych Jaicuri, powieszono z tamtymi wkrótce po moim przyjściu.
Narowie byli praktyczni w swoich wierzeniach. Po ponurej ceremonii zaczęli oprawiać jedno z ciał.
Zbiegłem na dół i wyczołgałem się stamtąd. Gówno mnie obchodziło, co sobie pomyśli Wujek Doj.
Widziałem wiele, odkąd przystałem do Kompanii. Tortury i okrucieństwa przekraczające ludzkie pojęcie i zezwierzęcenie, które nie mieściło mi się w głowie, ale nigdy nie widziałem społecznie usankcjonowanego ludożerstwa.
Nie zwymiotowałem ani nie wybuchnąłem wściekłością. To byłoby głupie. Po prostu odsunąłem wszystko od siebie, dopóki nie byłem w stanie mówić, nie martwiąc się, że ktoś może nas podsłuchiwać.
- Dość już widziałem. Chodźmy stąd.
Wujek Doj odpowiedział bladym uśmiechem i uniósł brew.
- Muszę o tym opowiedzieć. Muszę o tym napisać. Możemy nie przeżyć tego oblężenia. Oni tak. Przetrwa też słowo o tym, kim są. - Przyglądał mi się uważnie. Czyżby się zastanawiał, czy tak samo rozkoszujemy się pieczoną wieprzowiną?
Prawdopodobnie tak.
Tego rodzaju wydarzenia mogłyby tłumaczyć niechętne powitanie nas w tych stronach.
Mogaba tego nie przeczyta. Gdyby się nie dowiedział, że mroczne tajemnice Narów wyszły na jaw, mógłbym zostawić zapis w Kronikach, aby ocaliła je Pani albo Stary.
- Wszyscy są na dole - powiedział Wujek. - Wrócimy więc krótszą drogą. - Znaczyło to, że będziemy przechadzać się zaułkami, jakbyśmy tu mieszkali.
- Co to za hałas? - zapytałem.
Ruchem ręki nakazał mi ciszę. Podkradliśmy się naprzód.
Trafiliśmy na grupę tagliańskich żołnierzy zamurowujących bramę wypadową, którą moglibyśmy stąd wyjść. Dlaczego to robili? Wrót nie można było otworzyć z zewnątrz. Ciągle jeszcze chroniło je zaklęcie Władczyni Burz.
Wujek pociągnął mnie do tyłu i ruszył w przeciwnym kierunku. Najwyraźniej nieźle znał cytadelę. Nietrudno mi było wyobrazić sobie, jak wałęsa się tu całymi dniami dla samego cholernego wałęsania. Wyglądał na takiego.
66
- Wyglądasz, jakby ktoś zeżarł ci ulubionego szczeniaczka - stwierdził Goblin. Podobne dowcipy słyszało się teraz bez przerwy. Nie było już psów. Zostały tylko dwa źródła mięsa i oba eksploatowali Narowie. My ograniczaliśmy się do głupich wron.
Opowiedziałem Goblinowi i Jednookiemu, co widziałem. Wujek Doj stał za moimi plecami i gderał pod nosem, bo przed wizytą u Mówcy chciałem zobaczyć swoich ludzi. Byłem prawie w połowie opowieści, kiedy przerwał mi Jednooki.
- Musisz to opowiedzieć całej Kompanii, Dzieciaku. - Był poważny jak nigdy dotąd.
I jak nigdy dotąd Goblin zgodził się z nim bez marudzenia i jęczenia, jak ciężkie jest życie.
- Musisz przekazać tylko tyle, ile mają wiedzieć. Będzie dużo gadania, a nie chcesz przecież, żeby narosły plotki.
- No to zbierz wszystkich. Zaczekam i przejrzę tamte księgi Jaicuri. Może znajdę coś jeszcze, co będę musiał im powiedzieć.
- Pozwolicie, że się dołączę? - zapytał Wujek Doj.
- Nie. Idź i powiedz Staremu, że przyjdę, jak tylko będę mógł. To sprawa rodziny.
- Jak sobie życzysz. - Powiedział coś do Thai Deia i oddalił się dumnym krokiem.
Kubeł przerwał mi czytanie.
- Zebrałem ich, Murgen. Wszyscy z wyjątkiem Cletusa. Poszedł na dziwki i nawet jego bracia nie wiedzą, gdzie go szukać.
- W porządku.
- Coś nie tak? Dziwnie wyglądasz.
- Aha.
- Czy może być jeszcze gorzej, niż jest?
- Za chwilę dowiesz się wszystkiego.
Po upływie pięciu minut stanąłem przed sześćdziesięcioma mężczyznami i snułem swoją opowieść, dziwiąc się, że tak słaba i nieliczna grupka może budzić taki strach. Dziwiłem się też, że jest nas tak wielu - niecałe dwa lata temu całą Czarną Kompanię stanowiło siedmiu z nas.
- Może byście zaczekali, aż skończę? - Wiadomości wywołały ponure poruszenie. - Słuchajcie. Oto, co wam powiem. Oni składają ofiary z ludzi i jedzą ich ciała. Ale to jeszcze nie wszystko. Od kiedy dołączyli do nas w Gea-Xle, przebąkiwali coś, albo nawet mówili wprost, że mają nas, ludzi z północy, za heretyków. A to znaczy, że ich zdaniem cała Kompania robiła kiedyś to samo co oni.
Wszyscy zaczęli naraz gadać i wrzeszczeć.
Walnąłem murarskim młotem w kawał drewna.
- Zamknąć się, idioci! Nigdy tak nie było. Narowie nigdy nie mieli żadnych Kronik. Gdyby tak było, wiedzieliby. Ale oni nie umieją nawet czytać.
Nie mogłem być całkowicie pewny, że składanie ofiar z ludzi nigdy nie należało do rytuałów Kompanii. Straciliśmy kilka wczesnych tomów Kronik i podejrzewałem, że nasi dawni współbracia służyli mrocznym i wiecznie głodnym bogom z takim zapałem i okrucieństwem, że nawet ustny przekaz wystarczał, żeby utrzymać tubylców w strachu.
Większość z tych facetów miała w nosie te podejrzenia. Byli wściekli, bo Narowie utrudniali im życie.
- To jeszcze jedna sprzeczność pomiędzy nami - stwierdziłem. - Chcę, abyście zdali sobie sprawę, że być może będziemy musieli walczyć z nimi, zanim się stąd wydostaniemy. Od dziś przywracam pewną tradycję, którą zaniedbaliśmy, od kiedy Konował został Kapitanem. Będziemy regularnie czytać Kroniki, abyście wiedzieli, gdzie wasze miejsce. Zaczniemy od Księgi Kette. Spisał ją prawdopodobnie Kronikarz Agrip, kiedy Kompania była na służbie Bolesnego z Cho'n Delor.
Nasi współbracia przetrwali wtedy długie i uciążliwe oblężenie, chociaż było ich wtedy więcej. Dodatkowo postanowiłem także czytać księgi, które Konował spisał na Równinie Strachu, kiedy to Kompania przez długi czas żyła w podziemnych kryjówkach.
Odesłałem wszystkich na kolację.
- Jednooki, nie chcę więcej słyszeć żadnych jęków, kiedy zapowiadam czytanie. Zrozumiano? Ci faceci nie żyli w tamtych czasach.
- Mnie też jeszcze nie było za czasów Cho'n Delor.
- A więc też musisz o tym usłyszeć.
- Dzieciaku, słuchałem tego przez dwieście lat. Każdy cholerny Kronikarz babrze się z lubością w opowieściach o koszmarze Cho'n Delor. Chciałbym dopaść tego gościa, który napisał Księgę Kette. Wiesz, że Kette nie był nawet Kronikarzem? Był...
- Goblin, złap Otto i Hagopa. Chcę pogawędzić z najstarszymi ze Starej Gwardii.
Zebraliśmy się w piątkę i przypomnieliśmy sobie wszystkie stare sztuczki.
- Zobaczę, co myśli o tym Mówca - stwierdziłem, kiedy ustaliliśmy plan.
67
Ky Dam wysłuchał mnie z cierpliwością dorosłego, który pragnie oświecić dziecko przychodzące z genialnym, ale niewykonalnym pomysłem.
- Zdajesz sobie sprawę, że to może wzniecić zarzewie walki? - zapytał.
- Jasne, ale to nieuniknione. Doj twierdzi, że Mogaba postanowił tak na naszym spotkaniu. Goblin i Jednooki zgadzają się z tym. - Tak samo jak Otto i Hagop. Żaden z nas długo się nad tym nie zastanawiał. - Jest nas więcej niż Narów. - Tylko że ich Taglianie byli liczniejsi od naszych i nie sposób było przewidzieć, jak się zachowają.
Stary człowiek odwrócił się do Hong Tray. Pytające spojrzenie uwydatniło zmarszczki w kącikach jego oczu.
Ky Sahra uklękła przy mnie, aby podać herbatę. Poprzednim razem nie doszedłem tak daleko. Jej wzrok napotkał moje zdumione spojrzenie. Chyba się nie zaśliniłem.
Hong Tray obserwowała nas bez ruchu. Była spokojniejsza niż ja. Spojrzała na swego męża i skinęła głową.
- Będzie walka. Już wkrótce. Jaicuri powstaną - oznajmił starzec.
Nie to chciałem usłyszeć.
- Czy będą niepokoić twoich albo moich ludzi? - zapytałem. Nie powinienem z tym wyskakiwać. Przeprosiłem natychmiast.
Ky Sahra dolała mi herbaty, zanim jeszcze obsłużyła dziadków.
Ky Gota zachowywała się jak demon, któremu związano paskudny jęzor. Warknęła szorstko na córkę.
Stary spojrzał na nią i wyrzekł jakieś jedno, ostre słowo. Hong Tray wyartykułowała całe zdanie, z którego wyłowiłem jedynie ostry świst. Wyglądało na to, że me umie mówić inaczej.
Ky Gota skuliła się. W rodzinie Ky panowała określona hierarchia i jasno wytyczone granice.
Spojrzałem na piękną kobietę. Ponownie napotkała mój wzrok i spłonęła rumieńcem.
Co tu się dzieje? Czyżby próbowali mną manipulować?
To nic nie da. Żadna kobieta, nawet ona, tu nie pomoże. Ky Dam wiedział o mnie wystarczająco wiele, żeby się tego domyślić.
Jeśli chciał się mną posłużyć, powinien raczej powiedzieć mi wprost, dlaczego, do ciężkiej cholery, wszyscy sikają w gacie na samą wzmiankę o Kompanii.
On i stara wymienili pośpieszne szepty.
- Wspomożemy cię w tym przedsięwzięciu, Chorąży. - odezwał się nagle. - Tymczasem Hong uważa, że walka pomiędzy Jaicuri a żołnierzami czarnych ludzi wisi na włosku. Będzie zażarta, ale być może nie dotknie reszty z nas. To odciągnie ich uwagę. Muszę jednak nalegać, aby Doj miał możliwość odłączenia się, jeśli zaistnieje ryzyko, że uwaga nieprzyjaciela skieruje się na naszych ludzi.
- Doskonale. Oczywiście. Umowa stoi. Chociaż i tak próbowałbym bez ciebie.
Ky Dam pozwolił sobie na delikatny uśmiech, zarówno z powodu mojego entuzjazmu, jak i perspektywy utrudnienia życia Mogabie.
Po zmroku, zakładając, że zaczną się zamieszki, okradniemy go z zapasów żywności.
68
Zaczęło się jak w dobrze zaplanowanym przedstawieniu, w którym ludzie Mogaby rozpaczliwie próbowali zadowolić publiczność. Rozruchy - to jest to. Wujek Doj i ja utworzyliśmy grupy robocze, aby zyskać przewagę. Weszliśmy do magazynów bez problemów. Dziesięciu ludzi ze Starej Gwardii i dziesięciu Nyueng Bao. Zaczęliśmy wyciągać worki ryżu, mąki, cukru i fasoli. Zamieszki od samego początku były bardzo poważne. Pochłonęły całą południową część Dejagore. Mogaba wysłał tam wszystkich ludzi, aby stłumili rebelię. A każdy mężczyzna i chłopiec Jaicuri chciał dopaść Narów, nawet jeśli mieliby poświęcić cały Pierwszy Legion.
Moi ludzie byli w pogotowiu, obsadzeni na mocnych pozycjach na długo przed zapadnięciem nocy. Podobnie jak Nyueng Bao, którzy nie mieli pilnych zadań. Zaczailiśmy się na motłoch. Deszcz pocisków ze wszystkich stron przemówił im delikatnie do rozumu.
Ludzie Mogaby mieli więcej kłopotów. Nie byli przygotowani. Co gorsza, byli podzieleni na grupy robocze i patrole.
Przez jakiś czas wszyscy żartowali, mądrzyli się i zastanawiali, jakie będą pierwsze słowa Mogaby po walce, kiedy odkryje splądrowane piwnice.
Wracając po raz drugi, natknąłem się na Kubła.
- Fasola - powiedziałem, rzucając mu ogromny wór. - Zmiana diety dobrze nam zrobi.
- Tym razem to prawdziwe piekło, Murgen. Mogaba dwa razy prosił o wsparcie. Powiedzieliśmy mu, że nie możemy cię znaleźć.
- I trzymajcie tak dalej. Dopóki się nie okaże, że musimy mu pomóc, bo będzie gorzej.
- To mało prawdopodobne. Ma większość broni. Jego ludzie zrzucili z murów setki, nie patrząc, czy to rebelianci, czy nie. Mężczyzn, kobiety, dzieci.
- To sposób Mogaby. A co z pożarami? - Było ich kilka. Kiedy tylko wybuchają rozruchy, ktoś coś podpala.
- Sami się wykurzają.
- A zatem wszystko zgodnie z planem. Ale miej na wszystko oko.
Wróciłem do swoich łupów, szczęśliwy jak prosię w kałuży. To mógł być koniec Mogaby. Zniknie jak wrzód z tyłka.
Chwilę później dopadł mnie w magazynie Wujek Doj.
- Niektórzy tagliańscy żołnierze porzucili swoje pozycje, aby wzmocnić bezpieczeństwo twierdzy. Musimy skończyć, bo nas złapią.
- Dobra. Jeśli nas nie złapią, Mogaba oskarży tubylców znających te przejścia. - Ten wypad pozbawił nas możliwości wyśledzenia miejsca spotkań sztabu.
Ale warto było.
Czy jutro, kiedy Mogaba zacznie szukać swoich zapasów, będę myślał tak samo? Kiedy będę miał pełny brzuch?
- Jest mały kłopot, Chorąży - powiedział Wujek Doj chwilę później. Każdy z nas uginał się pod ciężarem ostatnich worków ryżu. Zamykaliśmy bandycki pochód.
- O co chodzi?
- Wieści o naszym sukcesie na pewno się rozejdą.
- Dlaczego? Wie o tym tylko kilku ludzi. W ich interesie leży trzymać gęby na kłódkę.
- Ktoś rozgadał o tym, co ci pokazałem.
- O czym?
- O ponurej ceremonii. Ktoś rozgadał. Plotki roznieciły dzisiejsze zamieszki.
- Nie wierzę. Były za bardzo skoordynowane.
- Oczywiście część była zorganizowana, ale to powstanie rozprzestrzeniło się o wiele bardziej i wymknęło się spod kontroli.
- Skąd możesz to wiedzieć? - Spędził ze mną cały wieczór. Nie miał okazji obserwować zamieszek.
Wujek Doj wyskoczył z ciemności, zanim zdążył mi odpowiedzieć. Cofał się jak szalony, nie zważając na ciasnotę miejsca. Jeśli zgasi świecę, zaduszę go. Jak tylko go znajdę.
- Co się dzieje?
- Czarni ludzie próbują wyważyć Bramę Północną i zalać miasto.
- Co takiego? - W porządku, były rozruchy. Ale nawet Mogaba nie posunąłby się tak daleko. A może?
Wytężyliśmy wszystkie siły, dźwigając worki z ryżem. Założę się, że wyglądaliśmy jak idioci.
69
- Otto, Hagop, Jednooki, Goblin, Świrus, Czubek, Kubeł i Świeca. Idziecie ze mną. Pomoże nam drużyna al-Khul. Astmatyk poszedł ich szukać. Pójdziemy wzdłuż murów. Jeśli Narowie wejdą nam w drogę, stratujemy ich. Jeśli zaczną walkę, zabijemy ich. Zrozumiano?
Nawet Goblin i Jednooki nie próbowali dyskutować. Znajdowaliśmy się wśród ludzi, których Mogaba zamierzał utopić.
Przybyli Taglianie. Byli wyznawcami Yehdny i najlepszymi, którzy związali się z Kompanią. Godni zaufania i nastawieni niemal przyjacielsko. Z sześciuset, którzy przyszli na południe z Taglios całe miesiące temu, zostało około sześćdziesięciu.
Wyjaśniłem, co się dzieje, czego chcę i jak mają nam pomóc. Dopadną każdego, kto spróbuje otworzyć bramy, kiedy Goblin i Jednooki zdołają je nadwerężyć.
- Nie rańcie nikogo, chyba że was do tego zmuszą.
- A to dlaczego? - domagał się wyjaśnień Świeca. - Oni nas ranią.
- To Mogaba. Ci faceci jedynie wypełniają rozkazy. Założę się, że kiedy tam dojdziemy, nie znajdziemy ani jednego Nara. I założę się, że kiedy otworzą bramy, sami zostaną zranieni. Mogaba już ich nie potrzebuje.
- Lepiej weźmy się do roboty - zrzędził Goblin. - Albo wracajmy i napijmy się piwa.
Odesłałem ich.
Być może moje ataki obudziły we mnie dar proroctwa. Nie było Narów przy Bramie Północnej. Walka była tak krótka i bezładna, że nie zdążyła się nawet zacząć. Pracujący tam Taglianie uciekli. Do licha! Mogaba dowie się, kto udaremnił jego najnowsze świństwo.
- To koniec udawania, że jesteśmy kumplami - oznajmiłem Jednookiemu.
- Aha. Pokaż mi, jak się wśliznąć do cytadeli. Rzucę na niego zaklęcie snu, a potem posiekam na kawałki w tej potwornej świątyni.
Niezły pomysł.
Nie mieliśmy jednak okazji wprowadzić go w życie.
Ktoś mnie wołał. Spojrzałem na dół, w mrok. To był Wujek Doj. Nie włączyłem w to żadnych Nyueng Bao. Nie widziałem potrzeby, żeby także ich skłócić z Mogaba.
- O co chodzi?
- To była dywersja! - krzyknął. - Prawdziwa powódź zacznie się o...
- Psiakrew! No tak. - Mogaba znał mnie na tyle, żeby przewidzieć mój ruch. - Chodźcie! - warknąłem. - Wszyscy! - Wypadłem na ulice. - Gdzie? - zapytałem Wujka Doja.
- Przy Bramie Wschodniej.
Czy Mogaba przewidział również, że przemierzę miasto, aby zepsuć mu zabawę, i wpakuje się w powstanie Jaicuri?
Mógł to zrobić. Miał pewnie nadzieje, że moja załoga wpadnie w pułapkę, zostanie napadnięta albo zabita. Nie sposób było przewidzieć, co mógł pomyśleć. Był szalony.
Goblin i Jednooki przeprowadzili nas przez bandy Jaicuri i Tag-lian. Dwa razy starliśmy się z Jaicuri. Nasza liczebność i czary okazały się skuteczne. Światła pożarów rzucały wszędzie przerażające, roztańczone cienie.
Doskonały moment dla Władcy Cienia, aby wypuścić na scenę swoje straszydła.
Natknęliśmy się na barykady wzniesione dla ochrony przed żołnierzami próbującymi otworzyć wrota. Tym razem zmierzyliśmy się także z Narami. Wokół rozbrzmiewały krzyki. Niektórzy z Taglian wyznających kult Gunni próbowali uciekać, kiedy nasi Yehdna przekonali ich, że Mogaba chce wszystkich zatopić. Narowie wykończyli kilku niedoszłych dezerterów.
- Przeszkodzisz im, jeśli zechcą otworzyć bramę - rozkazałem Goblinowi. - Reszta niech próbuje ich odpędzić. Celujcie najpierw w Narów.
W chwilę później strzała utkwiła w oku Nara imieniem En-dibo. Inny Nar przeszył włócznią Świrusa - niesłychanie przystojnego młodzika, który dołączył do Kompanii kilka lat temu, kiedy przemierzaliśmy sawanny na północ od Gea-Xle. To Jednooki przyczepił mu takie niepochlebne przezwisko. Nosił je z dumą i nie chciał reagować na żadne inne.
Po raz pierwszy w dziejach, od kiedy sięgam pamięcią, brat z Kompanii ciął mieczem brata w walce podjętej z własnej woli.
Czubek, którego łączyło ze Świrusem braterstwo krwi, ciął Nara odpowiedzialnego za śmierć Świrusa. Nigdy się nie dowiedziałem, jak miał na imię, nie mogę więc go tutaj wspomnieć.
Większość Pierwszego Legionu Taglian się wycofała. Wielu żołnierzy al-Khul także nie chciało walczyć, mimo że pozostali Taglianie należeli do Gunni. Szybko i cicho przyjaciele siekli rzekomych przyjaciół.
Zerknąłem za siebie i zauważyłem, że obserwują nas uzbrojeni Jaicuri. Wujek Doj ruszył na nich samotnie w nieco dziwnej, ale najwyraźniej pełnej gotowości postawie, z uniesionym pionowo długim mieczem.
- Niech to szlag! - pisnął Goblin. - Psiakrew! Zobacz!
- Co?
- Spóźniliśmy się. Nadchodzi.
Coś zaczęło skrzypieć i jęczeć, jakby poluzowały się wszystkie zawiasy świata. Kamienie blokujące bramę wybrzuszyły się do wewnątrz.
Walczący nagle znieruchomieli i popatrzyli na wrota.
Przez wybrzuszenie trysnął nagle gwałtowny strumień wody.
Wszyscy rzucili się do tyłu. Narowie, Czarna Kompania, Gunni i Yehdna, Jaicuri i jedyny Nyueng Bao pryskali na boki i rozdzielali się, kierując w różne strony, gdzie mogliby się poczuć bezpiecznie, byle dalej od bramy.
Kamienie wydały z siebie ostatni, potężny jęk i woda, rycząc triumfalnie, wdarła się do środka.
70
Woda przedarła się przez bramę, ale nie doszła jeszcze do miejsca, gdzie stałem. Byłem więc w dobrym nastroju. Mijając cytadelę, zobaczyłem Narów próbujących tak wymanewrować, żeby wejść do środka bez Taglian. Zachichotałem pod nosem. Mogaba chciał się pozbyć bezużytecznych ludzi, kiedy odkrył wodę w piwnicach.
Teraz zrozumiałem, dlaczego żołnierze zamurowywali wrota. Powódź nie była bezpośrednim powodem tego posunięcia. Mogaba musiał przemyśliwać nad tym od chwili, kiedy Wirujący wykorzystał wodę do odcięcia Dejagore.
- Płyń i wpadnij do nas kiedyś - rzuciłem Wujkowi, kiedy się rozdzieliliśmy.
Piętnaście minut później zwątpiłem w wodoodporność naszych kwater. Od początku ich budowy przedsięwzięliśmy środki zaradcze, ale tego nie przewidzieliśmy. Braliśmy pod uwagę nieprzyjaciela posługującego się dymem i ogniem.
- Longo, przeszukaliście cale katakumby? Są wszędzie zamknięte?
Dziwne, że Władczyni Burz nie trafiła na nie, budując cytadelę. Może słuchała rad mądrych miejscowych.
- Nic nie widziałem. Tynki są grube, bo znajdują się poniżej poziomu równiny, ale jeśli na zewnątrz jest siedemdziesiąt stóp wody, a na ulicach następne trzydzieści, to prędzej czy później puszczą. Najlepiej solidnie zaprzeć otwory.
- Może je zacementować?
- Moglibyśmy spróbować, ale nie martwiłbym się tym, dopóki nie grozi nam zalanie. Zamknęliśmy je i zatkaliśmy szczeliny. Woda nie ma gdzie przeciekać.
Wzruszyłem ramionami.
- Czy wszystko, co może zostać zniszczone, jest już na górze?
Zaczęli się przygotowywać na najgorsze, kiedy woda zalała równinę. Nie byliśmy zbytnio obładowani przedmiotami.
- Wszystko w porządku. Możemy jeszcze długo wytrzymać. Chociaż być może będziemy chcieli trochę umocnić nasze fortyfikacje.
- Róbcie, co się da. - Longo i jego bracia zawsze robili trochę więcej, niż się dało.
71
Kiedy woda sięgała ledwie do kostek, a miasto dopiero wpadało w panikę, Mogaba ruszył do kontrataku. Wykorzystał wszystkich swoich Taglian, zachęcając ich do jak największych okrucieństw. Nastąpiła potworna rzeź.
Mógłbym nigdy nie odkryć prawdy o ataku na Nyueng Bao. Mówiło się, że trybun Taglian, Pal Subhir, mylnie zrozumiał rozkazy. Inni, tacy jak ja, wierzyli, że odpowiedzialność ponosi Mogaba. Prawdopodobnie podejrzewał, że to Nyueng Bao zrabowali jego zapasy.
Wiem, że był poinformowany o grabieży. Odkrył ją, kiedy wysłał do piwnic żołnierzy, żeby sprawdzili, czy woda nie wdarła się do środka. Przepytując paru więźniów Jaicuri, dowiedział się, że żaden miejscowy nie był zamieszany w wyniesienie tony żywności. Także ktoś z mojego wypadu mógł coś chlapnąć.
Tak czy inaczej kohorta Pala Subhira, przerzucona na inne miejsce dla przywrócenia sił, zaatakowała Nyueng Bao. Trybun nie mógł być tego świadkiem. Padł wcześnie. Co prawda wielu Taglian zginęło podczas ataku, posiłki jednak ciągle nadchodziły i pewnie dlatego Mogaba zorganizował masakrę.
Z początku nic o tym nie wiedziałem. Nie umieściłem pozycji poza naszym obwodem. Nie sposób było się upewnić, że nasi ludzie będą tam bezpieczni. A kiedy dotarliśmy do granicy terytorium Nyueng Bao, nie było wątpliwości, że otrzymamy wystarczające ostrzeżenie.
Thai Dei był jak zawsze w pobliżu. Wszedłem na szczyt wieży na flance, aby popatrzeć na otulone nocą wzgórza, i zadumałem się. Czy pomoc kiedykolwiek nadejdzie? Ostatnio nie nadchodziły z zewnątrz żadne wieści.
Mnóstwo ludzi chciało opuścić miasto. Teraz także słyszałem jakichś, którzy pragnęli spróbować swych sił z Władcą Cienia. Odrobina głodu i napięcia, a zupełnie zapominali o wolności.
- Co to jest? - Thai Dei zdumiał mnie niepomiernie, zadając całe pytanie. Popatrzyłem, gdzie wskazywał.
- Wygląda jak pożar.
- To obok domu mojego dziadka. Muszę iść.
- Pójdę z tobą - zaproponowałem bardziej zaciekawiony niż podejrzliwy.
Próbował się sprzeciwiać, ale w końcu wzruszył ramionami.
- Tylko bez żadnych ataków. Nie mogę się tobą zająć.
A więc Nyueng Bao wiedzieli o moich odejściach. I najwyraźniej podejrzewali epilepsję. Interesujące.
Thai Dei z pewnością dużo się dowiedział, po prostu przebywając w pobliżu i trzymając buzię na kłódkę. Moi ludzie już prawie nie zwracali na niego uwagi.
Woda nigdzie nie sięgała mi wyżej niż do kolan. Ale pętała mi nogi, kiedy próbowałem biec, a Thai Dei się śpieszył. Był pewny, że dzieje się coś złego. I miał rację.
Biegliśmy ulicą, na której wcześniej się potknąłem i zostałem wciągnięty do piekła. Przez sekundę myślałem, że uciekam z Dejagore w kolejny nocny koszmar.
Tagliańscy żołnierze wywlekali kobiety, dzieci i starców Nyu-eng Bao z domów i rzucali ich żołnierzom na ulicach. Tamci cięli i uderzali z twarzami wykrzywionymi przerażeniem, ale już nie panowali nad sobą. Dawno już minął moment, w którym jeszcze mogli się zatrzymać. Odbłyski pożarów czyniły cały obraz jeszcze bardziej diabolicznym i surrealistycznym.
Widziałem już takie sceny. Moich własnych braci, tam, na południu postępujących w ten sam sposób. Zapach krwi zawładnął nimi, zabijał rozum i uśmiercał duszę tak, że nie pozostawało już nic ludzkiego.
Thai Dei wydał z siebie okrzyk udręki i rzucił się w stronę domu, który zajmowała rodzina Ky, wywijając mieczem ponad głową. Nie było tu widać żadnych śladów najścia. Pobiegłem za nim z gotowym do cięcia ostrzem, nie wiedząc właściwie, dlaczego to robię. Pomyślałem jednak przelotnie o kobiecie imieniem Sahra. Prawdopodobnie działałem bez namysłu, jak większość tamtych Taglian.
Zastąpili nam drogę. Thai Dei zaprezentował coś w rodzaju tanecznego podskoku i dwóch żołnierzy upadło, a z ich gardeł trysnęła krew. Uderzyłem mieczem innego, pozostawiając mu na ciele piękną kolekcję siniaków i lekcję pojedynku z facetem o stopę wyższym i pięćdziesiąt funtów cięższym.
Potem Taglianie byli już wszędzie, ale przeważnie nie zwracali na nas uwagi. Nie miałem kłopotów z obroną. Byli mniejsi, słabsi i mieli krótsze ręce. To, co zdołałem zdobyć brutalną siłą, Thai Dei osiągał taktyką. Prawie nikt się nami nie interesował, dopóki nie dotarliśmy do drzwi Mówcy.
A więc źle odgadłem. W środku było pięciu lub sześciu Taglian. Nie mieli zamiaru wyjść. Nie na własnych nogach.
Thai Dei warknął coś w języku Nyueng Bao. Odpowiedział mu jakiś głos. Wziąłem ogromny zamach na ostatniego, szczególnie głupiego Taglianina, i końcem klingi zostawiłem ślad na jego szyszaku. Potem zatrzasnąłem i zaryglowałem drzwi. Rozejrzałem się wokół za czymś, żeby je zabarykadować. Niestety, rodzina Ky była tak biedna, że najlepsze ich meble stanowiły wystrzępione, trzcinowe maty.
Zapłonęła lampa. Potem jeszcze jedna i jeszcze jedna. Po raz pierwszy ujrzałem całe pomieszczenie, które zajmowali Ky. Zobaczyłem zmaltretowane ciała kilku najeźdźców. Zanim wykończyli pozostałych, skupili się na kobiecie.
Ky Gota wciąż kaleczyła ich ciała.
Nie wszystkie jednak należały do Taglian. Stanowili najwidoczniej jedynie maleńki procent napastników.
Sahra przyciskała dzieci do piersi, ale żadne z nich nie poczuje już strachu. Oczy Sahry były puste.
Thai Dei wydał z siebie dźwięk przypominający kwilenie kociaka. Rzucił się do kobiety. Leżała twarzą w dół na dwóch małych ciałkach, które próbowała osłonić własnym ciałem. Jej wysiłki nie poszły na marne. Młodsze dziecko, niespełna roczne, płakało.
Wyglądało na to, że żaden z Taglian nie ma ochoty podejść do drzwi. Opadłem na kolana w miejscu, gdzie tak często siedziałem, rozmawiając z Mówcą. On i Hong Tray zauważyli nadejście śmierci i przyjęli ją z godnością. Stary człowiek leżał z głową i ramionami na podołku Hong Tray, ale reszta ciała pozostała jeszcze w pozycji siedzącej. Jego żona osunęła się na niego.
Na zewnątrz pojawiła się rakieta.
- Thai Dei! - ryknąłem. - Zbieraj dupę, człowieku.
Co takiego? Stara kobieta jeszcze oddychała, wydając z siebie zgrzytliwy dźwięk. Uniosłem ją delikatnie.
Żyła i była przytomna. Wzrok także miała przytomny i nie wydawała się zaskoczona moim widokiem. Uśmiechnęła się.
- Nie trać na mnie czasu - zdołała wyszeptać, mimo że krew zalewała jej usta. - Zabierz Sahrę i dzieci.
Uderzenie mieczem przeszyło jej prawą pierś i przeszło przez płuco. W jej wieku było cudem, że jeszcze żyła.
- Bądź dla niej dobry, panie - wyszeptała i uśmiechnęła się raz jeszcze.
- Będę - przyrzekłem, nie rozumiejąc, o czym mówi. Hong Tray zdołała mrugnąć i skrzywić się z bólu. Pochyliła się ponownie nad Ky Damem.
Znowu wystrzeliła rakieta.
- Thai Dei! - Pochyliłem się nad ciałami i chwyciłem za stopę, która wystawała zza jego pleców. - Jeśli nie zbierzesz się do kupy i nie ruszysz tyłka, nikomu nie pomożemy. - Zauważyłem jeszcze dwójkę przerażonych dzieci. Jedno z nich zapaliło lampę. Poza Sahrą i jej matką chyba nikt z dorosłych nie przeżył. - Sahra! - warknąłem. - Wstawaj! - uderzyłem ją. - Złap te dzieciaki. - Były zbyt przerażone, żeby mi zaufać, nawet gdyby mnie znały. Wciąż byłem obcym.
Thai Dei i jego siostra nie potrzebowali więcej ponagleń. Ich wszechświat nagle odzyskał strukturę i kierunek, chociaż nie widzieli w nim sensu. Potrzebowali tylko, żeby ktoś zmusił ich do działania.
Znaleźliśmy jeszcze jedno żyjące dziecko, ale żadnych dorosłych.
- Thai Dei! Utrzymasz te dzieciaki razem, kiedy wybiegniemy na ulicę? - Taglianie przestaną być problemem, jeśli nam się to uda. Gdyby tylko stary utrzymał tę watahę, zanim nadejdzie pomoc.
- Są zbyt przestraszone i paskudnie pobite - potrząsnął głową.
Tego się obawiałem.
- No to je poniesiemy. Możesz zająć się swoją matką? Będzie potrzebowała pomocy. Sahra, weź dziecko. Ja poniosę dziewczynkę. Właź na plecy. Muszę mieć wolne ręce. Powiedz jej, żeby trzymała się mocno, ale nie łapała mnie za twarz. Jeśli nie potrafi, lepiej niech się teraz o tym dowiem. Zwiążemy jej nadgarstki.
Sahra skinęła głową. Minął już histeryczny atak. Uklękła obok Hong Tray, przytuliła na chwilę starą kobietę, po czym zdjęła z jej ramienia jadeitową bransoletę. Z głębokim westchnieniem i widoczną niechęcią wsunęła klejnot na lewy przegub. Potem odwróciła się do Ky Goty i zaczęła ją uspokajać.
Thai Dei przemawiał do dzieci, tłumacząc moje polecenia. Nagle zdałem sobie sprawę, że Sahra nigdy się nie odezwała, nawet szeptem.
Dziewczynka, którą miałem nieść, miała jakieś sześć lat. I nie chciała iść.
- No to ją przywiąż, do cholery! - warknąłem. Zaczynałem się trząść. Nie wiedziałem, jak długo jeszcze uda mi się utrzymać pełną świadomość. - Czas ucieka.
Tylko jedno dziecko nie było ranne.
Chlapnęła woda i ktoś na zewnątrz wrzasnął. Czyjeś ciało naparło na drzwi, które zatrzeszczały i puściły nieco. Sahra uderzyła dziewczynkę, aby ją uspokoić, i posadziła mi ją na plecach.
- Jak twoja matka? - zapytałem.
Zresztą nieważne. Troll był już z nami. Na biodrze trzymała dwulatka nieokreślonej płci, w prawej dłoni mocno ściskała ostrze ułamanej włóczni. Była gotowa na przyjęcie Taglian.
Przygotowania trwały krócej niż wypowiedź.
Sahra niosła dziecko. Thai Dei przywiązał sobie do pleców rannego chłopca i chwycił miecz. Podeszliśmy do drzwi. Zerknąłem przez szczelinę pomiędzy potrzaskanymi deskami. Obok domu przechodził zataczający się żołnierz.
- Kto pierwszy? - zapytałem. - Ty czy ja? Jeden na prowadzenie, drugi na tylnej straży.
- Ja. Od dziś zawsze ja.
- Co?
- Cofnij się! - parsknął. Zauważył pędzący kształt w tym samym czasie co ja. Przesunął się na prawo, a ja na lewo od drzwi. Drzwi otworzyły się z trzaskiem. Skoczyliśmy na intruza, rozpoznając go w ostatniej chwili.
- Wujek Doj?
Miał szczęście. Ciężar niesionych przez nas dzieci spowolnił nas na tyle, że zdążyliśmy dostrzec, kto wpadł do środka.
- Idziemy - powiedziałem do Thai Deia. Nie było się nad czym zastanawiać.
Thai Dei natychmiast natknął się na dwóch Taglian. Wyskoczyłem i odepchnąłem jednego z nich. Ky Gota posuwała się za nami chwiejnym krokiem. Wbiła koniec włóczni w gardło najbliższego z napastników. Potem poprawiła dziecko na biodrze i ruszyła na drugiego.
Obok nas prześliznęła się biała wrona, chichocząc jak stado małp.
Taglianin, któremu udało się przeżyć, nie był głupcem. Natychmiast skierował się w stronę najbliższej bandy swoich współplemieńców.
- Już! Już! - warczałem na Thai Deia. - Gota, Sahra, idźcie za Thai Deiem. Wujku! Gdzie jesteś? Bo zostawimy tu twój tyłek!
Wujek Doj wyszedł na zewnątrz, kiedy młody Taglianin właśnie wskazywał nas swoim kompanom.
- Zabierz dzieci, Chorąży. Różdżka Popiołu będzie twoją tarczą.
Wykonał zadziwiający popis, chociaż udało mi się dostrzec jedynie kilka szaleńczych ruchów. Ten zabawny, mały grubasek natarł na całą watahę Taglian i w ciągu paru sekund zabił sześciu z nich. Reszta uciekła.
Rzuciliśmy się w uliczkę i chwilę później byliśmy bezpieczni. Jednooki zajmował się rannymi dziećmi, choć nie był tym zachwycony. Nie miałem wątpliwości, że poszedłby za nami, gdyby "omyłkowy" atak Nyueng Bao odniósł sukces.
Walki trwały, dopóki woda nie była zbyt głęboka.
Pomimo perswazji Jednookiego i pozostałych, że ochrona Nyueng Bao nie jest naszą sprawą, ocaliłem jedną trzecią pielgrzymów, czyli około sześciuset ludzi. Bilans Mogaby był bardziej gorzki. Następnego ranka pozostali Taglianie odkryli, że muszą się opowiedzieć za lub przeciw Mogabie.
Ci, którzy byli z nami od początku, zostali. Tak samo ci, którzy zdezerterowali, aby do nas dołączyć. Coraz więcej przechodziło na naszą stronę, ale nawet nie jedna dziesiąta tego, czego się spodziewałem. Prawdę mówiąc, byłem rozczarowany. Lecz Mogaba umiał przemawiać do wojska, kiedy zechciał.
- Znowu to stare przekleństwo - stwierdził Jednooki. - Nawet teraz bardziej obawiają się jutra niż teraźniejszości. A woda wciąż się podnosiła.
Zaprowadziłem Nyueng Bao na dół do naszych kryjówek. Wujek Doj był zdumiony.
- Nigdy byśmy nie przypuszczali.
- To dobrze. A zatem nasi wrogowie także nie. Ich inteligencja nie dorównuje waszej. - Zabrałem również na dół Starą Gwardię. Rozlokowaliśmy ludzi tak wygodnie, jak tylko się dało. Dla sześćdziesięciu mężczyzn piwnice były dość przestronne. Ale dodatkowych sześciuset Nyueng Bao powodowało już tłok.
Musieliśmy się także nauczyć rozpoznawać się nawzajem. Moi ludzie byli nauczeni natychmiastowego atakowania każdej nieznajomej twarzy, na którą natknęliby się pod ziemią.
Po zapadnięciu zmroku wyszedłem z powrotem na zewnątrz. Thai Dei i Wujek Doj poszli za mną. Zebrałem tagliańskich oficerów, którzy przyłączyli się do Starej Gwardii.
- Sądzę, że zrobiliśmy tu wszystko, co było możliwe. Czas zacząć ewakuować wszystkich, którzy pragną wydostać się z tego piekła. - Nie wiedzieć czemu, byłem przekonany, że niewiele wysiłku będzie nas kosztowało uniknięcie lub też przechytrzenie wartowników Cieniarzy strzegących brzegu. - Wyślę jednego ze swoich czarowników, aby was osłaniał.
Nie dali się przekonać. Jakiś kapitan zastanawiał się głośno, czy przypadkiem nie chcę ich oddać w niewolę, aby tym łatwiej wyżywić własnych ludzi.
Tego nie przewidziałem. Nie zastanawiałem się nad trudnościami. Zapomniałem, że wielu z tych ludzi dołączyło do nas, ponieważ wierzyli, że to najlepsze, co mogą zrobić, aby przeżyć.
- Nie ma sprawy. Jeśli chcecie zostać i umrzeć razem z nami, będzie nam miło mieć was przy sobie. Chciałem jedynie zwolnić was z żołnierskiej przysięgi, żebyście mieli jakąś szansę.
Po zapadnięciu nocy wypuściliśmy Nyueng Bao do domu, żeby poszukali ratunku oraz tych, którzy przeżyli i zapasów. Nie znaleźli wiele. Żołnierze Mogaby przeszukali już wszystko, a podnosząca się woda przykryła resztę.
Na dłubankach i tratwach ludzie Mogaby zaczęli atakować Jaicuri, zajmując budynki jeden po drugim i zabierając zapasy zabezpieczone przed wodą.
Swoje Mogaba zatopił.
73
Wepchnąłem wszystkich braci do środka, kiedy byłem pewny, że nikt tego nie zauważy. Zamknęliśmy rygle i zasuwy i zostawiliśmy Dejagore jego losowi. Zabraliśmy pozostałych przy życiu Nyueng Bao. Pozostawiając kilku ludzi trzymających wartę w punktach dostępnych jedynie od środka, powlekliśmy się w najgłębsze i najlepiej ukryte partie piwnic, aż za pułapki dla kretynów, tajemne drzwi i sieć plączących zaklęć rozrzuconą przez Goblina i Jednookiego, którzy zostawili jedynie niewielki płomyk oznaczający nasze przejście.
Dzieliłem moją kwaterę z ośmioma innymi gośćmi.
- Przejdźmy się - zaproponowałem Wujkowi po paru godzinach.
Z całą tą bandą Nyueng Bao powietrze stało się ciężkie i nieświeże. Świece porozstawiane były tak rzadko, że można się było zgubić, idąc od jednej do drugiej.
Wujek Doj był bliski szaleństwa ze strachu.
- Ja też tego nie cierpię - pocieszyłem go. - Siłą powstrzymuję się, żeby nie wrzeszczeć. Ale damy radę. Od lat tak żyjemy.
- Nikt nie da rady żyć w ten sposób. Nie długo.
- Ale Kompania potrafiła. To było straszne miejsce. Nazywano je Równiną Strachu i nie bez powodu. Roiło się tam od szalonych stworzeń, a każde mogło zabić cię w mgnieniu oka. Bez przerwy ścigały nas armie prowadzone przez czarowników gorszych od Wirującego. Ale przyzwyczailiśmy się i przeżyliśmy. Nawet tutaj, w tych tunelach, znajdziesz ludzi, którzy przeżyli i mogą ci coś opowiedzieć. - Było za ciemno, żeby mu czytać, ale i w świetle dnia byłoby to trudne. - Oszaleję, jeśli wszyscy u mnie zostaniecie - wyznałem mu. - Potrzebuję miejsca. A teraz nikt nie może się odwrócić, żeby na kogoś nie nadepnąć.
- Rozumiem, ale nie wiem, co mógłbym zrobić.
- Mamy puste pokoje. Thai Dei i dziecko mogą zająć jeden. Ty też. Sahra może mieszkać z matką.
- Jesteś otwarty i szczery. - Uśmiechnął się. - Ale nie przywiązujesz wagi do sposobu myślenia Nyueng Bao. Wiele się wydarzyło tej nocy. Pomogłeś Thai Deiowi uratować tę rodzinę.
- Trochę - prychnąłem.
- Uratowałeś wszystkich, których dało się uratować.
- Dobry chłopiec ze mnie.
- Nie miałeś żadnych zobowiązań ani długów honorowych. - Użył słów "honor" i "zobowiązania", zamiast pojęć Nyueng Bao o podobnym, ale nie identycznym znaczeniu, które zawierały odcień dobrowolnego udziału w boskich machinacjach.
- Zrobiłem to, co wydawało mi się słuszne.
- Istotnie. Bez przymusu i zobowiązań. A teraz jesteś w kłopotliwym położeniu.
- Chyba czegoś nie rozumiem.
- Ponieważ nie jesteś Nyueng Bao. Thai Dei nie opuści cię teraz. Jest najstarszym mężczyzną i winny ci jest sześć istnień ludzkich. Jego dziecko go nie opuści. Sahra cię nie opuści, ponieważ pozostaje pod opieką brata, dopóki nie wyjdzie za mąż. A jak widzisz, dopiero co przeszła koszmar. W tym mieście, odbywając pielgrzymkę, której nigdy nie pragnęła odbyć, straciła wszystko, co miało dla niej znaczenie. Z wyjątkiem matki.
- Można by powiedzieć, że bogowie sprzysięgli się przeciwko niej - zauważyłem. Miałem nadzieję, że nie zabrzmiało to przemądrzale.
- Może i tak. Jedynym wynagrodzeniem za tę straszną noc jesteś dla niej ty. Przylgnie do ciebie tak, jak zrozpaczony pływak chwyta się kamienia w pędzącym potoku wody.
Ostrożnie. Gdzieś w środku poczułem pragnienie, aby to przylgnięcie nie było tak metaforyczne.
- A Ky Gota i pozostałe dzieciaki?
- Dzieci mogą zostać adoptowane przez rodziny ich matek. Ky Gota z pewnością może się przeprowadzić - mamrotał pod nosem Doj, co było u niego nietypowe. Wyglądało, jakby chciał przenieść ją o tysiące mil stąd. - Chociaż nie będzie zadowolona.
- Nie mów mi, że także jesteś oczarowany Ky Gotą.
- Nikt nie jest oczarowany tą wściekłą jaszczurką.
- A kiedyś myślałem, że jesteście małżeństwem.
- Zwariowałeś! - Zatrzymał się jak skamieniały.
- Pomyliłem się?
- Hong Tray, stara czarownico, czego chcesz ode mnie?
- Co?
- Mówię do siebie, Chorąży. Prowadzę nieustanną dyskusję. Ta kobieta, Hong Tray, kuzynka mojej matki, była czarownicą.
Czasami spoglądała w przyszłość i jeśli widziała coś, co jej nie zadowalało, pragnęła to zmieniać. Miała dziwne pomysły.
- Mam nadzieję, że wiesz, co mówisz.
- Niezupełnie. Czarownica bawiła się naszym przeznaczeniem, ale nigdy nic nie wyjaśniała. Może była ślepa na swój własny los.
Pozwoliłem sobie na zmianę tematu.
- Co zrobią teraz twoi ludzie?
- Przeżyjemy. Jak twoi Żołnierze Ciemności. Oto, co zrobimy.
- Jeśli naprawdę myślisz, że jesteś mi coś winny za przy-wleczenie was tutaj, powiedz mi, co to znaczy. Żołnierze Ciemności. Żołnierze Kamienia. Wojownicy. Co to znaczy?
- Jesteś przekonujący.
- Spójrz na to inaczej. Jeśli naprawdę wiem, o czym mówisz, niczego nie tracisz, mówiąc mi to, co już wiem.
Nie byłem pewny w tym nikłym świetle, ale Wujek Doj chyba się uśmiechnął.
- Mądrala - powiedział. I nie wyjaśnił mi niczego.
74
Wujek Doj uwolnił mnie od większości moich gości. W końcu dzieliłem już tylko moją kwaterę z Thai Deiem, jego synem To Tanem i Sahrą. Sahra pomagała przy dziecku i bardzo się starała przyrządzać nam jakieś posiłki, mimo że kuchnia Kompanii mogła służyć wszystkim w piwnicach. Potrzebowała nieustannego zajęcia. Thai Dei chodził za mną niemal wszędzie. Oboje z Sahrą byli apatyczni, jakby pogrążeni w letargu i mało rozmowni. Wydawało się, że uszła z nich połowa życia.
Zaczynałem się martwić. Należeli do twardych ludzi, przywykłych do okrutnych doświadczeń. Powinni okazywać jakieś oznaki powrotu do równowagi.
Zebrałem nasze mózgi: Cletusa, Loftusa, Longinusa, Goblina i Jednookiego oraz Ottona i Hagopa.
- Mam parę pytań.
- Czy on musi tutaj być? - Goblin miał na myśli Thai Deia.
- Jest w porządku. Nie zwracaj na niego uwagi.
- Jakich pytań? - wyrwał się Jednooki.
- Jak do tej pory nie było w Kompanii poważniejszych kłopotów ze zdrowiem. Ale na zewnątrz jest cholera i tyfus, nie wspominając już o staromodnej biegunce. Nic nam nie jest?
Goblin mruknął coś i głośno puścił gazy.
- Barbarzyńca - prychnął Jednooki. - Nic nam nie jest, bo przestrzegamy przepisów Konowała niczym świętych przykazań. Ale długo tak nie wytrzymamy. Paliwo prawie się skończyło. No i ci wszyscy Nyueng Bao. Nie przejmują się gotowaniem wody i utrzymywaniem czystości. Srają tam, gdzie mieszkają. Na razie z nimi wytrzymujemy, ale długo to nie potrwa.
- Słyszę, że od paru dni się chmurzy. Zbieramy deszczówkę?
- Wielu z nas - odezwał się Loftus. - Ale to nie wystarczy dla nas i dla nich. Nie da rady napełnić cystern na zapas.
- Tego się obawiałem. Chodzi mi o paliwo. Wiecie, jak przyrządzić ryż i fasolę, żeby je strawić bez gotowania? Nikt nie wiedział.
- Może namoczenie jej w wodzie na długi czas coś by pomogło - zaproponował Longinus. - Moja matka tak robiła.
- A niech to. Chcę, żebyśmy przez to przeszli. Ale jak? Goblin pozwolił sobie na mały, tajemniczy uśmieszek, jakby miał jakiś konkretny pomysł. Wymienili spojrzenia z Jednookim.
- Macie coś?
- Jeszcze nie - powiedział Goblin. - Nadal prowadzimy eksperyment.
- No to do roboty.
- Po spotkaniu. Potrzebujemy twojej pomocy.
- Wspaniale. Dobra. Czy ktoś może mi powiedzieć, co myśli reszta miasta o naszym zniknięciu?
Hagop zakaszlał i odchrząknął. Zazwyczaj nie mówił wiele, wszyscy więc nadstawili uszu.
- Trzymam wartę w punktach obserwacyjnych. Słyszy się to i owo. Nie sądzę, żeby to pomogło naszej opinii. Nie sądzę też, że kogokolwiek zmyliliśmy. Nie mówią o nas dużo, ale nikt nie wierzy, że po prostu zniknęliśmy. Myślą, że w jakiś sposób wykopaliśmy dół, napełniliśmy go winem, kobietami i żarciem i nie wrócimy, dopóki reszta z nich żyje.
- Ludzie! Próbowałem dostać wino, kobiety i urządzić bankiet, ale znalazłem tylko tę dziurę.
- Woda opada - odezwał się z ciemności Otto.
- Co?
- Naprawdę, Murgen. Opadła już pięć stóp.
- Czy zatopienie miasta powoduje taką dużą różnicę? Nie? Dlaczego więc?
Goblin i Jednooki wymienili znaczące spojrzenia.
- O co chodzi?
- Po eksperymencie.
- Dobra. Reszta wie, o co chodzi. Idźcie sprawdzić, czy coś możemy z tym zrobić.
75
- Mówcie - rozkazałem karłowatym czarodziejom.
- Uważamy, że coś ci zrobiono, kiedy tam byłeś - powiedział Goblin, wskazując brodą na brzeg.
- Co? Bez żartów! Ja...
- Nie żartujemy. Nie było cię przez długi czas. Zmieniłeś się. Jak wiele ataków ci się przydarzyło, od kiedy wróciłeś? Zastanowiłem się.
- Tylko jeden. Chyba. Kiedy zostałem porwany. Nic z tego nie pamiętam. Jestem pewny, że czymś mnie naszpikowali. Piłem herbatę z Mówcą, a potem ocknąłem się na ulicy, gdzie mnie znaleźliście. Nie mam pojęcia, jak się tam znalazłem. Przypominam sobie niejasno zapach dymu i przechodzenie przez drzwi, które zaprowadziły mnie do jakiegoś nieznanego miejsca. Pamiętam też mgliście pobyt w domu bólu.
- Torturowali cię.
- Tak. - Wciąż miałem blizny i siniaki. Nie miałem pojęcia, co chcieli wiedzieć. Podejrzewam, że za moim uprowadzeniem kryli się kumple Sindhu, tak samo jak za napadem na Mogabę.
Jeśli tak było, ich żywot przybierze nieprzyjemny obrót, jeżeli Kompania ich znajdzie.
- Obserwowaliśmy cię - powiedział Goblin. - Czasami zachowywałeś się bardzo dziwnie. Chcemy cię uśpić i sprawdzić, czy zdołamy dotrzeć do tej części ciebie, która była tam, kiedy to się wydarzyło.
- Nie pozwolę wam.
- Nie musisz. Po prostu nie masz innego wyjścia.
- Jesteście pewni?
- Jesteśmy pewni.
Ale w ich głosach nie było pewności.
Obudziłem się na moim własnym sienniku. Byłem spocony. Ktoś wycierał mi rozpaloną twarz zimną, mokrą szmatką. Otworzyłem oczy. W świetle maleńkiej świecy Sahra wyglądała piękniej niż kiedykolwiek. Wyglądała lepiej niż w wyobraźni. Nie przestawała wycierać mi twarzy.
I znowu miałem podobny do kaca ból głowy. Co oni mi zrobili? Powinienem przynajmniej zaznać trochę radości przed tym bólem.
To Tan zaczął marudzić. Sypiał w koszu, owinięty w śmierdzące łachmany, pod moim stołem do pisania. Sięgnąłem i wziąłem go za rękę. Przestał płakać, zadowolony z dotyku ludzkiej dłoni. Już nie płakał za matką.
Drugą ręką ująłem dłoń Sahry. Odsunęła ją delikatnie. Nigdy nic nie mówiła. Nigdy nie słyszałem jej mówiącej. Nawet do własnych dzieci.
Rozejrzałem się wokół. Thai Dei wyszedł. Ale nie pozbyłem się mego cienia. Thai Dei był tutaj, nawet w ciemnościach.
Chciałem usiąść. Sahra przytrzymała mnie dwoma palcami. Byłem zbyt słaby, żeby się ruszyć. A moja głowa wydawała się dwukrotnie większa.
Sahra podała mi drewniany, rzeźbiony kubek pełny czegoś tak cuchnącego, że łzy napłynęły mi do oczu. Bagienne lekarstwo Nyueng Bao. Wypiłem. Smak miało jeszcze gorszy od zapachu.
Ciągle ocierała mi twarz. Drżałem i trząsłem się. Ból odszedł. Zaczynałem się odprężać. Wracał optymizm i energia. Lekarstwo działało. Może dlatego tak cuchnęło i smakowało, żeby ludzie nie pili go bez przerwy.
Przez długi czas patrzyliśmy na siebie bez słowa, dochodząc do porozumienia, którego nasze świadome umysły nie potrafiły jeszcze w pełni rozpoznać. Hong Tray przemknęła przez moje myśli z uśmiechem przyzwolenia.
Tym razem zdołałem się uśmiechnąć, kiedy usiadłem. Bez sprzeciwów z jej strony.
- Mam robotę.
Sahra pokręciła głową. Schyliła się pod stół i wyciągnęła To Tana z jego koszyka. Rozpaczliwie potrzebował kąpieli i przewinięcia. Sahra pociągnęła mnie za palec.
- Nie robiłem tego od dwudziestu lat. - To znaczy, kiedy byłem dzieckiem i miałem małych braci, siostry i kuzynów do przewijania. - Przestań się wiercić, gówniarzu. Od dzisiaj masz znać mores. - To Tan spojrzał na mnie wielkimi, poważnymi oczami. Nie rozumiał, co mówię, ale uchwycił ton głosu.
Umyliśmy go i przebrali w łachmany, których wstydziłby się nawet żebrak.
- Idę kogoś zabić i przyniosę mu coś lepszego do ubrania. Lekko przytrzymała moje ramię.
- To był żart, skarbie. Chodzisz ze mną, to słyszysz przecież takie głupoty. Nie mówiłem tego dosłownie. Będę teraz pracował.
Na miękkich nogach powlokłem się do korytarza. Sahra poszła za mną, taszcząc na biodrze To Tana. Po chwili natknęliśmy się na Kubła, który chwiejnie podążał w stronę swego siennika.
- Widziałeś Goblina i Jednookiego? - zapytałem.
- Poszli na górę ze swoimi magicznymi śmieciami. Do dużego czatownika.
- Dzięki.
- Mówił ci Longo, że woda weszła do katakumb? - zawołał, zanim uszliśmy pięć stóp.
Westchnąłem i potrząsnąłem głową, nasłuchując cichego burczenia w żołądku i zastanawiając się, czy ktoś znalazł sposób na ugotowanie czegoś do żarcia. Przebiłem się przez labirynt drabin, które doprowadziły mnie na górę do Goblina i Jednookiego.
Światło dnia może dobrze mi zrobi. Jeśli starczy mi sił, żeby dojść tak daleko. Od dawna nie widziałem słońca.
76
Nie zobaczę słońca jeszcze przez jakiś czas.
Sahra wniosła To Tana przez zapadowe drzwi. Znowu spał. Przypuszczam, że dużo się śpi, będąc dzieckiem umierającym z głodu.
Był dzień, ale padał ulewny deszcz. Hagop siedział wyprostowany na krześle, oplatając ramionami oparcie i ponuro wpatrując się w deszcz.
- Jak długo już tak pada? - zapytałem.
- Dzień albo trzy.
- Mamy z tego jakąś świeżą wodę?
- Prawie tak dużo, jak się da.
- Co robią ci dwaj? - Goblin i Jednooki siedzieli po turecku na podłodze, na środku pokoju, jak najdalej od wpadającego do środka deszczu. Nie patrzyli na nas.
- Czarodziejskie sztuczki. Nie przeszkadzaj im. Odgryzą ci nogi.
- A ktoś straci parę uszu, jeśli nie przestanie gadać - mruknął Jednooki.
Hagop i ja wydobyliśmy z naszych uszczuplonych zapasów salut wykonany jednym palcem. Jednooki nie przyjął hołdu do wiadomości.
Czatownik miał okna wychodzące we wszystkich kierunkach. Podszedłem do największego.
Deszcz nie żłobił wprawdzie wąwozów, jak bywało u nas w domu, ale i tak był ulewny. Czułem niejasno grozę bijącą od otaczających nas wzgórz. Gdybym wyciągnął rękę, mógłbym dotknąć powierzchni wody. Była nisko, pomimo deszczu. Jej szary kolor był chorobliwy.
W oddali ujrzałem tratwę Jaicuri, tak załadowaną ludźmi, że ledwie unosiła się na powierzchni. Mężczyźni wiosłowali ostrożnie, za pomocą krótkich desek prowadząc ją do brzegu.
Obszedłem również pozostałe okna, obserwując miasto. Z zadowoleniem stwierdziłem, że nasi Taglianie są na swoich pozycjach, tak jak ich nauczono.
- Wystarczy ich liczebność - zgodził się Hagop. - Zostawiają ich w spokoju.
- Mogaba?
- Wszyscy. Walka trwa.
Ulice i drogi zamieniły się w kanały. Wszędzie widziałem unoszone przez wodę ciała. Odór był przytłaczający. Jednak poziom wody był niższy, niż się spodziewałem. Ze wschodniego okna widziałem cytadelę. Na jej szczycie, nie zważając na pogodę, stali Narowie. Chodzili wzdłuż blanków, obserwując naszą część miasta.
Hagop zauważył, że na nich patrzę.
- Martwią się o nas. Myślą, że moglibyśmy pójść i zrobić z nimi porządek.
- I tak zrobimy.
- Są przesądni, gdy w grę wchodzi Goblin i Jednooki.
- Co wykazuje, jak niebezpieczna może być ignorancja.
- Słyszałem - burknął Jednooki.
Mogłem się założyć, że on i Goblin prowadzą jakąś nieczystą gierkę. Zdecydowanie wolałem, kiedy wyczarowywali wielkie błyskawice, które skakały, roztrzaskując wszystko wokół i paląc. Zniszczenie byłem w stanie pojąć.
Sahra wydawała się zmęczona targaniem To Tana, wiec wziąłem go od niej. Uśmiechnęła się z wdzięcznością. Oświetliłem czatownik.
Jednooki i Goblin przerwali, żeby wymienić spojrzenia pomiędzy sobą i Hagopem.
- Co robicie? - zapytałem
- Okazało się, że mieliśmy rację.
- Tak? To chyba po raz pierwszy. W czym niby mieliście rację?
- W tym, że ktoś dobrał się do twojej głowy.
Zadrżałem od nagłego chłodu. To nie była miła wiadomość.
- Kto? I jak?
- Nie jesteśmy w stanie stwierdzić jak. Mogło się to zdarzyć na kilka sposobów. O wiele bardziej interesuje nas kto i dlaczego.
- Gadajcie.
- Kto to Pani, a dlaczego dotyczy tego, że jej tu nie ma.
- Słucham?
- Trochę trudno tu rozmawiać, zwłaszcza że pętają się tu jacyś turyści i ich dziewczyny. Ale wygląda na to, że to Pani i Taglianie są za to odpowiedzialni. Ich obóz znajduje się po drugiej stronie wzgórz, nad północną drogą. Patrole południowców to posiłki, które donoszą Pani.
- Wytłumacz to jeszcze raz. Goblin powtórzył.
- Pracujcie dalej - powiedziałem. - Ja siądę tu w kącie i pomyślę chwilę.
77
Wujek Doj i Thai Dei byli już z powrotem, kiedy wróciliśmy, i patrzyli na Sahrę i na mnie spode łba, ale żaden nie powiedział ani słowa. Hong Tray ciągle miała wpływ na rodzinę Ky. Thai Dei wziął na ręce swego syna. Mały natychmiast się rozpromienił.
- Moi ludzie to nie grzyby - odezwał się Wujek Doj. - Nie wytrzymają tu długo. Wy, Żołnierze Kamienia, byliście hojni aż do przesady i nie szukaliście zwady, ale i tak będą konflikty. Zranione zwierzę obróci się w końcu nawet przeciwko najbardziej kochającemu panu.
- Wyjdziemy stąd szybciej, niż planowałem. - Nie byłem w dobrym nastroju. Miałem ochotę przełożyć Panią przez kolano i złoić jej skórę. - Już wydałem rozkazy.
- Wyglądasz na zdenerwowanego.
- Jestem zdenerwowany. - Pani wykorzystała mnie w politycznej grze z Mogabą, ani przez chwilę nie biorąc pod uwagę dobra Kompanii. Nie należała już do Kompanii, tak samo jak on.
W drzwiach pojawił się Longo.
- Słyszałeś o zalaniu katakumb, Murgen?
- Kubeł mi powiedział. Ile czasu to zajmie?
- Cztery do pięciu dni. Może więcej. Chyba że przeciek się powiększy.
- Odejdziemy stąd. Twoi bracia i Jednooki są w dużym czatowniku. Idź, dowiedz się, co się dzieje.
Longo wzruszył ramionami i poszedł, narzekając, że musi się wspinać.
- Kto przemawia teraz za Nyueng Bao? - zapytałem.
- Jeszcze nie dokonaliśmy wyboru - odpowiedział Wujek Doj.
- Możecie to zrobić? Szybko? Przyjdzie tu Lanore Bon-harj - tagliański generał, który dowodzi teraz wyzwolonymi niewolnikami oraz sprzyjającymi nam Taglianami i Jaicuri. Potrzebujemy jakiegoś Nyueng Bao, aby omówił z nami plany ewakuacji. - Chciał coś powiedzieć, ale ciągnąłem dalej: - Wygląda na to, że Władca Cienia nie stanowi już problemu, tyle że nikt się nie pofatygował, żeby n a m o tym powiedzieć. Nasi tak zwani przyjaciele użyli nas do politycznych rozgrywek. Możemy odejść w każdej chwili. Nie wiem na jak długo.
Całą winę za naszą niewiedzę składałem na Goblina i Jednookiego. Czarodzieja można zawsze obwinie, a ludzie ci uwierzą.
Sahra usiłowała upichcić jakiś posiłek z tego, co mieliśmy. Dotknąłem jej ręki, kiedy przechodziła. Uśmiechnęła się.
- Ostatni raz musimy to robić - powiedziałem jej.
Miałem taką nadzieję.
Myliłem się.
Wszystko wymaga czasu.
Lanore Bonharj schodził za mną do piwnic. Był zdumiony i przerażony równocześnie. Należał do wysokiej kasty Gunni. Na górze było źle, ale nędza, którą ujrzał na dole, przekraczała granice jego wyobraźni. Rozmawialiśmy. Wujek Doj przemawiał w imieniu Nyueng Bao. Dobiliśmy targu. Porozumienie zostało zawarte i szybko ułożono plan. Zaczęły się przygotowania.
78
W ciemnościach nocy i strugach deszczu Czarna Kompania przekradała się naprzód, przekraczając rozklekotany mostek i wchodząc na schody prowadzące na mury, gdzie czekali Tag-lianie z drużyny al-Khula. Z Goblinem na czele przemknęliśmy wzdłuż muru i przechwyciliśmy Bramę Północną i barbakan należące do Narów i ich Taglian. Ułatwiło nam to senne zaklęcie Goblina. Nikt nie został ranny w naszej gromadzie.
Zanim ostatnie ciało wpadło z pluskiem do wody za murami, Goblin, ja i trzon Kompanii skierowaliśmy się z powrotem, aby przechwycić Bramę Zachodnią i jej barbakan.
Mając bramy w swoich rękach, mogliśmy działać nie zauważeni przez ludzi Mogaby.
Loftus i jego bracia mieli pracować wewnątrz obok trzech wież pomiędzy bramami. Mur zbudowany był z kamienia wypełnionego gruzem, wieże jednak nie były tak mocne. Ich ściany miały otwory pozwalające kusznikom zasypać mur gradem pocisków. Chłopcy mieli przebić dziurę w podłodze, jak najbliżej obecnego poziomu wody.
Nyueng Bao wynieśli na powierzchnię to, co zostało z naszych zapasów. Kobiety użyły resztek tagliańskiego opału, żeby ugotować strawę dla wszystkich. Chciałem, aby wszyscy nabrali sił. Wielu z nas wyglądało jak szkielety.
Kiedy następnego ranka wzeszło słońce, Narowie na szczycie cytadeli zobaczyli to samo co poprzedniego dnia. Padało tylko trochę mniej. Nie otrzymali żadnych sygnałów z północnego ani zachodniego barbakanu, ale nie wydawali się tym zaniepokojeni.
- Nie ma dziś wiele wron - zauważył Goblin, kiedy światło dnia zaczęło przygasać.
- Może zjedliśmy już wszystkie.
Z nastaniem nocy wszyscy wrócili do pracy. Uderzenia młotów, kucie i odgłos wpadających do wody kamieni słychać było w całym mieście, ale nikt nie mógł zobaczyć, co robimy, i kiedy wstało słońce, po naszej pracy nie było śladu. Zniknęło jedynie kilka opuszczonych budynków.
Jezioro dalej powoli opadało. Ciągle padał deszcz.
Na zewnątrz przy murach pływały tratwy zbudowane przez cieśli. Wszystko, co utrzymywało się na wodzie, zostało wykorzystane do ich budowy. Nawet przypadkowe puste beczki po piwie.
Po południu udało nam się zdobyć użyteczny budulec, kiedy Mogaba wysłał trzy tratwy do Bramy Północnej, aby się dowiedzieć, dlaczego nie odpowiadano na jego sygnały.
Nie uniknęliśmy zasadzki i zobaczyli nas z cytadeli. Mogaba nie tracił już czasu ani budulca.
Loftus i jego bracia postanowili, że najlepsza tratwa będzie długa i wąska, żeby wielu ludzi mogło wiosłować, pokonując opór wody. Pracując w głębokiej na trzy stopy wodzie, trzej bracia i kilku zdolnych Taglian budowało jedną tratwę za drugą, a każda mogła pomieścić dziesięciu albo i więcej dorosłych ludzi. Wykorzystując wszystko, co udało im się znaleźć, zbudowali ich czterdzieści jeden. Przypuszczali, że cała flotylla uniesie siedmiuset ludzi, z czego ponad pięćset można wysadzić na brzeg, a reszta przyprowadzi tratwy z powrotem i ponownie zdąży je załadować jeszcze przed świtem.
Tak więc około tysiąca dwustu ludzi mogło uciec w ciągu nocy. Dość, aby stanowili w miarę mocny przyczółek, bo przecież nie mogliśmy być pewni, co czeka nas na brzegu.
Był pewien problem. Liczba ludzi, których musieliśmy po kryjomu wyprawić, była większa, niż się spodziewałem. Miałem czterdziestu ze Starej Gwardii, ponad sześciuset Nyueng Bao i mnóstwo Taglian, wyzwolonych niewolników i ochotników Jaicuri.
Lanore Bonharj chciał przeprawić ponad tysiąc ludzi i dworzan. Nie sposób było załadować wszystkich w jedną noc.
- Zrób tak - odezwał się Jednooki. - Pierwszej nocy weź tylko jeden kurs. Wybierz ich losowo. W ten sposób nie będą włazić jeden na drugiego i nikt nie wpadnie w panikę. Przeprowadź losowanie tak, żeby z każdej grupy popłynęło dość dużo ludzi. Wtedy nikt nie będzie psioczył. Wypraw pięciuset z poleceniem, aby przygotowali obóz. Upewnij się, że tratwy wrócą i dobiją do brzegu. Następnej nocy wyprawisz dwie tury.
- Ten facet jest geniuszem - powiedziałem. - Ty i Goblin będziecie musieli iść. Na wszelki wypadek.
- To nie powinno być konieczne.
- Niby dlaczego?
- Nie ma już takiego niebezpieczeństwa.
- A więc nie ma potrzeby zaczynać od nas. Możemy najpierw wysłać Nyueng Bao i dworzan.
- Wszystko pójdzie świetnie.
- Kobiety, dzieci i starcy? To zadziała. Założę się. Dołącz tagliańskich dworzan. Powstrzymaj Jaicuri albo będziemy mieli tu kolejkę z całego tego przeklętego miasta. Policzmy, ilu ich jest, a potem niech wylosują resztę.
Okazało się, że za pierwszym razem można wysłać trzydziestu Taglian, pięciu ludzi z Czarnej Kompanii i piętnastu wojowników Nyueng Bao.
Wujek Doj zrzędził na ten plan, ponieważ przez jedną noc nie będzie w stanie utrzymać w całości swojego plemienia.
- Sprytnie, Żołnierzu Ciemności. - A więc znowu do tego wracamy? - Trzymasz nas jako zakładników.
- Idź, jeśli chcesz. Jest was więcej niż nas. Weźcie tratwy. Popatrzył spode łba.
- To jedna noc, Wujku, i pojedzie z nimi piętnastu wojowników. Ty też możesz wyciągnąć los.
Jednooki i Goblin nie chcieli płynąć.
- Nie płynę dzisiaj - oznajmił mi Jednooki.
- Ani ja - uparł się Goblin.
Widziałem już to chytre spojrzenie łasicy, kiedy pracowali pod pokładem.
- Dlaczego nie? - Wyglądali jak uosobienie szczerości.
- Tam nie jest bezpiecznie - powiedział Jednooki, kiedy Goblin przestał mnie wreszcie przekonywać o ich altruistycznym pragnieniu uchronienia świata przed szaleństwem Mogaby. - Ta suka spod Jałowca, Lisa Daele Bowalk, czeka tam na nas.
- Kto? - Nic mi to nie mówiło.
- Lisa Bowalk. Z Jałowca. Mała, paskudna suka. Uciekła z Marronem Shed. Shifter wziął ją jako swoją asystentkę, kiedy Kompania wyruszyła w drogę. Była tam, kiedy dopadliśmy Shiftera. Stary pozwolił jej odejść. No i jest tam. Czyha na zdobycz i na okazję, żeby wyrównać rachunki. Próbowała już dwa razy.
- I dopiero teraz mi o tym mówicie? - Kiedy Jednooki wścieka się z jakiegoś powodu, dobrze mieć pod ręką zdrową porcję sceptycyzmu.
- Do tej pory nie było z nią problemu.
Po co się kłócić? Prawda była oczywista. Ci dwaj zrabowali zapasy i nie chcieli zostawić ich bez dozoru. Nie chcieli też, aby ktoś inny został z nimi sam na sam.
- A więc spróbujecie szczęścia z pozostałymi.
Bonharj, Wujek Doj, Goblin i Jednooki utkwili we mnie groźne spojrzenia.
- Nie powinienem losować - stwierdziłem.
- Może i nie - zachichotał Jednooki. - Ale to ty powiedziałeś, że wszyscy mamy spróbować szczęścia.
Nie ciągnąłem jeszcze losu. Kłopot w tym, że wynik był przesądzony. W słoiku pozostał tylko jeden kamyk. Pięć czarnych kamieni przeznaczonych było dla Kompanii, a wyciągnięto tylko cztery.
Ruszę na ląd w pierwszej turze.
Dlaczego moi dowcipni kumple wyglądali na takich zadowolonych z siebie?
- Weź swój kamyk i pakuj tyłek - powiedział Goblin. Chyba nie oszukali losów, co? Nie. Nie ci dwaj. Byli wszak uosobieniem uczciwości.
- Ktoś chce kupić? - wyciągnąłem przewidziany czarny kamyk.
- Wypchaj się, Dzieciaku - powiedział Jednooki. - Poradzimy sobie bez ciebie. Znowu. Zresztą co może się stać przez jeden dzień?
- Pod waszym dowództwem? - Moje odejście, zanim ostatni brat z Czarnej Kompanii wyjdzie z miasta, nie wydawało mi się właściwe.
- Po prostu zbierz łachy i idź - warknął znowu Goblin. - Za godzinę będzie ciemno.
Ciągle siąpiła mżawka. Ciemność zapadnie wcześnie, chociaż nie na tyle, aby zdążyć przepłynąć jezioro dwukrotnie i powrócić z tratwami, zanim ktoś zauważy. Niech to szlag.
Sahra znosiła na dół odzież oraz sześć funtów ryżu i fasoli. Ja taszczyłem tobół zawierający namiot Nyueng Bao, koce, przeróżne klamoty potrzebne na polu i To Tana usadowionego na moim biodrze. Nigdy me widziałem dzieciaka, który by był tak nie-kłopotliwy jak on.
Thai Dei nie wyciągnął czarnego kamyka.
Zamierzałem cieszyć się jego nieobecnością.
Wyszliśmy z piwnic, wspięliśmy się po schodach, przekroczyliśmy mur, weszliśmy na górę, przeszliśmy umocnienia i wdrapaliśmy się na środkową wieżę. Wystarczyło mi tej gimnastyki.
Poza mną i Rudym wszyscy na tratwie byli Nyueng Bao. Nyueng Bao cierpliwie czekali na swoją kolej. Ludzie z wieży, zajmujący się marnym oświetleniem, także czekali cierpliwie. Morale nie szwankowało.
- Ostrożnie - powiedział Cletus, kiedy postawiłem stopę na pokładzie. Zaczął podawać mi dzieci. - Wybrałem ci dobrą tratwę, szefie, ale przewróci się, jeśli nie będziesz zachowywał równowagi. Proszę paniusiu. - Pomógł Sahrze wejść na pokład. Przyjęła jego uprzejmość z olśniewającym uśmiechem.
- Dzięki, Cięte. Zobaczymy się jutro wieczorem.
- Nie ma sprawy. Postaraj się o mięso i tancerki.
- Znajdę je.
- Uklęknij. Środek ciężkości musi być nisko, żeby to cholerstwo się nie wywróciło.
Rozejrzałem się wokół. Byliśmy gotowi do odpłynięcia.
Na pokładzie znajdowało się sześciu mężczyzn Nyueng Bao. Wiosłowali. Pięciu przyprowadzi tratwę z powrotem. Pozostali - Rudy, ja i kaleki Nyueng Bao około pięćdziesiątki - byli jedynymi dorosłymi płci męskiej na pokładzie. Było tam jeszcze piętnaścioro czy szesnaścioro dzieci i prawie tyle samo kobiet. Było nas za dużo, ale Nyueng Bao nie ważyli wiele. Chciałem pomóc przy wiosłach, lecz ich mężczyźni nagle stracili zdolność pojmowania tagliańskiego.
- Jeśli chcą być ważni i zadzierać nosa, to niech się pocą za nas - prychnął Rudy.
- Dobra, ale nie wrzeszcz tak. Mamy być cicho jak myszy pod miotłą.
Okazało się, że Nyueng Bao są zdolnymi wioślarzami, co nie powinno nas dziwić, zważywszy na ich pochodzenie.
Plusk wioseł był cichy jak spadające liście. Posuwaliśmy się błyskawicznie. Tratwy przed nami miały tagliańskich wioślarzy, którzy nie dość, że byli wolni, to robili jeszcze wiele hałasu. Moi z cichym szeptem skręcili w prawo i zaczęli mijać Taglian.
I cisza się skończyła. Trzasnęły wiosła, ludzie przewracali się i utyskiwali, wpadając jeden na drugiego i zderzając się z pozostałymi tratwami. Lecz takie odgłosy dochodziły z jeziora każdej nocy, a dzisiaj jeszcze mżawka zalała rakietę. No i, rzecz jasna, uciekaliśmy z miasta. Światło na wieży było nam latarnią.
Być może moi wioślarze nie obserwowali jednak światła zbyt uważnie. Odpłynęliśmy za daleko i straciliśmy je całkiem z oczu.
Ktoś syknął.
Wiosła przestały się zanurzać. Ucichło nawet kwilenie maluchów, kiedy poczuły na ustach matczyną pierś lub dłoń.
Nic nie słyszałem.
Czekaliśmy.
Sahra delikatnie położyła dłoń na moim ramieniu na znak zaufania.
Potem usłyszałem niewprawne wiosłowanie. Ktoś był dalej niż my... Tyle że jego tratwa kierowała się w przeciwną stronę.
Na to było za wcześnie.
Dźwięk był coraz głośniejszy.
Tratwa zrównała się z nami. Była tak blisko, że pomimo ciemności i deszczu można z niej było nas dojrzeć.
Jakiś głos powiedział cicho parę słów. Słychać w nich było zdenerwowanie. To był język Gea-Xle. Znałem w nim może jakieś dwadzieścia słów, ale nie rozpoznałem żadnego z nich.
Nie musiałem ich jednać rozumieć. Wiedziałem, czyj to głos.
To był Mogaba.
Nie zauważono, aby wychodził w ciągu dnia. Z północnego i zachodniego barbakanu można było obserwować prawie całą powierzchnię jeziora.
Znaczyło to, że uciekł co najmniej poprzedniej nocy. A to z kolei wyjaśniałoby, dlaczego nikt nie odpowiedział na nasze przechwycenie umocnień.
Co Mogaba mógł mieć tutaj do załatwienia?
Narowie powiosłowali w ciemność. Podjęliśmy przerwaną podróż. Z rozmyślań wyrwało mnie szarpnięcie, kiedy tratwa osiadła na dnie.
Sahra i ja podnieśliśmy To Tana oraz nasze pakunki i wyszliśmy na brzeg. Malec spał, jakby ramiona jego ciotki były królewskim łożem.
Po chwili okazało się, że moi towarzysze, chociaż zupełnie nie znali tagliańskiego, oczekiwali, iż tu także przejmę dowodzenie. Bez wątpienia był to pomysł Wujka Doja, ale tylko dopóki on sam się nie pojawi.
- Rudy, zajmij się założeniem obozu - poleciłem.
Wpłynęliśmy z powrotem w główny trzon flotylli i dobiliśmy do brzegu, gdzie pozostali smakowali cud życia poza murami Dejagore.
Jakkolwiek włóczenie się w środku nocy po burzy nie wydawało mi się dużym postępem.
- No dalej, ludzie. Nie możemy tutaj tak sterczeć. Zacznijcie rozbijać obóz. - Mieliśmy namioty, które Nyueng Bao nieśli podczas swojej pielgrzymki. Mieliśmy też koce wewnątrz namiotów, tak że pozostały suche. - Niech ktoś nazbiera chrustu i rozpali ogień. - Łatwiej powiedzieć, niż zrobić przy tej pogodzie. - Bubba, rusz się. Weź ludzi i postawcie ogrodzenie. Ty, Joro! Tak się nazywacie, sierżancie? - zwróciłem się do jednego z tagliańskich żołnierzy. - Wyślij patrol. Dalej! Dalej! Nie wiem, czy nie ma tu jakichś ludzi, którzy chcieliby nas zabić. - Kiedy jesteś zmarznięty, mokry i zmęczony, zaczyna ci to być obojętne.
Byłem tak zmęczony, że ledwie trzymałem się na nogach, ale postanowiłem dawać przykład. Sahra poszła w moje ślady i pomagała mi. Warczałem na ludzi, kiedy zajęliśmy się dzieckiem. Oczyma wyobraźni ujrzałem jednego z większych tyranów w dziejach, na przykład Khrombaka Strasznego, jak rozkazuje swoim hordom, trzymając na ręku zasikanego dzieciaka.
To Tan był dobrym dzieckiem, ale bez przerwy wymagał przewijania.
Wkrótce każdy uwijał się jak w ukropie. Postawiono namioty. Nacięto gałęzi na ognisko. Zabłysnął mały ogień i sypnął iskrami, aż rozpalił się na tyle, że można było zagotować wodę na ryż. Zebraliśmy deszczówkę do dzbanów opróżnionych z wina. Było nam już bez różnicy, czy zmokniemy jeszcze bardziej.
Wysłaliśmy nawet niewielki ładunek drewna na opał tratwą, która wracała do miasta. Nasi przyjaciele także będą mogli coś ugotować.
79
Przez długi czas zaznaliśmy tyle nędzy, że ta noc była tylko jeszcze jedną smutną harówką. Mieliśmy jako takie schronienie, kiepskie żarcie i odrobinę ciepła dla wszystkich. Potem wróciło światło, a deszcz zmienił się w kapuśniaczek. Sahra, To Tan i ja wpełzliśmy do namiotu i opatuliliśmy się kocami. Przez chwilę byłem niemal szczęśliwy.
To Tan był nadzwyczajny. Większość czasu był równie cichy jak Sahra, chociaż potrafił dać się we znaki marudzeniem, jeśli chciał. Zadowolony, zasnął natychmiast. Po raz pierwszy od tygodnia miał pełny brzuszek.
Ja także.
Zaznałem czterech godzin idealnie doskonałego snu, gdy zaczął się koszmar.
Najpierw przybrał kształt Ky Goty. Nie widziałem matki Sahry, od kiedy Wujek Doj pochlebstwami nakłonił ją do opuszczenia mojej kwatery. Nie brakowało mi jej.
Ponieważ spałem, nie byłem świadkiem jej wdarcia się do namiotu. Kiedy się obudziłem, parskała już i wyła w mieszaninie mowy Nyueng Bao i bardzo kiepskiego tagliańskiego. Sahra siedziała z otwartymi ustami i łzami w oczach.
To Tan zaczął płakać.
Ky Gota nie była nieczuła na łzy dziecka. Za paskudnym charakterem kryła się dusza babuni. Daleko za nim. Powiedziała coś do dzieciaka. Łagodnie!
Do namiotu wpadł Rudy.
- Chcesz, żebym wrzucił ją z powrotem do jeziora, Murgen?
- Co?
- Przed chwilą wypełzła z wody. Twierdzi, że ktoś próbował ją zamordować. Prawdopodobnie zepchnęli ją z tratwy, na której płynęła. Myślę sobie, że pewnie się o to prosiła.
- Pewnie tak. - Sahra patrzyła na mnie z zaskoczeniem. Pomimo łez w oczach. - Ale muszę być miły. To prawie rodzina.
- Człowieku - powiedział tylko Rudy i wyszedł, potrząsając głową.
Sahra zaczęła gestykulować do matki. W jej ruchach widać było rozdrażnienie. To Tan patrzył na babcię, ssąc kciuk. Poczułem znany zapach.
- Idź do Buni - szepnąłem. - Pokaż, jak ślicznie chodzisz. - Nie zrozumiał mnie, ale ona tak. Wyciągnęła ramiona.
Mogę się założyć, że To Tan był jedyną osobą na świecie, która lubiła Ky Gotę. Podreptał do niej chwiejnym kroczkiem, a babcia natychmiast zapomniała, że jest mokra, zmarznięta i nieznośna.
Sahra spojrzała na mnie twardo. Wzruszyłem ramionami, wyszczerzyłem zęby i zrobiłem głupią minę.
- Znowu trzeba go przewinąć.
Rudy znalazł mnie, kiedy patrzyłem na miasto. Nad naszą częścią unosił się znowu dym.
- Bubba właśnie wrócił z patrolu, Murgen.
- Cholera. Dlaczego więc nie składa raportu...?
- Mówi, że wiedzą, iż tu jesteśmy. Zwęszyli nas. Jest z nimi ta kanalia Łabędź.
- A więc Jednooki miał rację. Są ranni?
- Jeszcze nie.
- Dobrze. Dobrze. Czy widzieli obóz? - Nyueng Bao na wszelki wypadek zamaskowali obozowisko. Mogli wiedzieć, gdzie jest obóz, ale nie znali jego wielkości.
- Myślę, że widzieli tylko dym. Według Bubby byli naprawdę zaskoczeni.
- Widzieli go?
- Tak.
- Szkoda. Może go nie rozpoznali. - Wzruszyłem ramionami. - Nic się nie da zrobić. Zajmę się nimi. Zaczekaj. - Wpadłem na Sahrę i jej matkę. - Cicho! - warknąłem, zanim stara zdążyła otworzyć usta. - Mamy kłopoty. Kto mówi za Nyueng Bao? - Nie wiedziałem, kogo innego mogę o to zapytać. Ci dziwni ludzie robili, co im kazałem, jeśli to miało korzystny wpływ na naszą sytuację, ale się nie odzywali.
Stara położyła dziecko i wstała. Zmrużyła oczy. Miała słaby wzrok.
- Tam Dak! - szczeknęła.
Pojawił się kruchy starowinka. Oprócz ciężaru wieku dźwigał jeszcze na barkach ogromną wiązkę drewna na opał. Ky Gota przyzwała go władczym gestem. Stary pognał w naszą stronę nad wyraz szybkim krokiem.
Wyszedłem mu na spotkanie.
- Witaj, ojcze. Jestem tym, który kontaktował się z Mówcą - powiedziałem głośno i powoli.
- Nie jestem głuchy, chłopcze - odpowiedział w tagliańskim, lepszym niż mój. - I wiem, kim jesteś.
- Dobrze. A zatem przejdę do rzeczy. Żołnierze odkryli naszą obecność. Nie wiemy, jaki może być ich stosunek do ludzi. Jeśli są w złym humorze, nie pomogę wiele. Twoi wojownicy poszli na zwiad. Czy potraficie znikać?
Patrzył na mnie przez kilka sekund. Spojrzałem za siebie. Sahra podeszła i stanęła przy mnie. Za naszymi plecami To Tan chichotał, bawiąc się z babcią. Starzec przeniósł spojrzenie na Sahrę. Przez chwilę wydawał się spoglądać w przeszłość. Zadrżał. Wyraz twarzy miał nieodgadniony.
- Potrafimy.
- To dobrze. Zróbcie to, kiedy będę z nimi. - Wskazałem kciukiem na wzgórza. - Prześlę wiadomość przez Doja. Znajdzie was.
Tam Dak wciąż spoglądał chłodno. Nie wrogo, ale bez zrozumienia. Nie zachowywałem się jak przykładny obcy.
- Powodzenia. - Zwróciłem się teraz do Rudego. - Oto plan. Nyueng Bao potrzebują prochu. Ja pójdę z Łabędziem. Będę kluczył, kiedy dotrę do jego obozu. Kiedy zobaczysz, że Nyueng Bao ruszyli, urządzisz wszystko tak, jakbyśmy oczekiwali tych ludzi dziś w nocy. - Stary słyszał każde słowo. - Nigdy ich tu nie było - ciągnąłem.
- Ale...
- Zrób to. I niech zabiorą większość jedzenia. My możemy objadać bandę Pani. - Miałem taką nadzieję.
Rudy spojrzał na Sahrę. Wszyscy wydawali się myśleć, że to ona jest przyczyną. Wzruszył ramionami.
- Ty tu rządzisz. Chyba nie muszę wszystkiego rozumieć. Jak masz zamiar jej to wyjaśnić?
- Nie muszę. - Ruszyłem w stronę, gdzie otoczono patrol Łabędzia.
Sahra przystanęła, żeby chwycić To Tana, i ruszyła za mną.
- Zostań tutaj - rozkazałem jej. Popatrzyła na mnie tępo, porażona nagłą głuchotą. Zrobiłem parę kroków i ona także. - Musisz zostać z twoimi ludźmi.
Nikły uśmiech wykrzywił jej usta. Pokręciła głową.
Hong Tray nie była jedyną wiedźmą w rodzinie.
- Ky Gota... Bęc!
- Ty, Żołnierzu Ciemności! Popsułeś ją, a teraz nie jest wystarczająco dobra? Moja matka była okrutną wiedźmą, ale... - Zaczęła szwargotać niezrozumiale, lecz ani o ton ciszej. Spojrzałem na Tam Daka. Stał nie wzruszony, ale założę się o moje miejsce w niebie, że miał ochotę parsknąć śmiechem.
- Pieprz to, Rudy! Znajdź rzeczy Sahry i zabierz je do naszego namiotu. Chodź, kobieto.
80
- A niech to - mruknął Łabędź, kiedy mnie zobaczył. - Nic dziwnego, że wróciłeś.
- Łapy przy sobie, przystojniaku. Ej, Nyueng Bao! Jeśli stąd wyjdziesz, idź się zobaczyć z Tam Dakiem. To ważne. Taglianie, pogadajcie z Rudym z Kompanii. - Odwróciłem się do Łabędzia. - Tam. Mamy tam paru snajperów. Tak na wszelki wypadek.
Zatrzymał się, gapiąc się na Sahrę.
- Przepraszam. Znalazłeś prawdziwe cacko, co? - Był na tyle uprzejmy, że uczynił tę uwagę w forsberskim.
- Tak. Znalazłem. Co się tu dzieje? Ocknąłem się tamtego dnia, kiedy moi czarodzieje przeprowadzili na mnie eksperyment i odkryłem, że ktoś się wpakował do mojej głowy i namieszał mi we wspomnieniach. Okazuje się, że jestem z powrotem w tej piekielnej kuchni, poluję na szczury i walczę z kanibalami, a tymczasem moi tak zwani przyjaciele obijają się i nawet nie mówią mi, że Władca Cienia nie żyje.
Łabędź spojrzał na mnie tępo.
- Ale... Wiedziałeś o tym, Murgen. Byłeś tam, kiedy zabiliśmy tego gnojka. Byłeś tam jeszcze przez tydzień.
- Zabiliście go? Zaczęło świtać.
- Nie chciałeś wracać z powrotem? Powiedziała ci...
- Nie. Nie chciałem. Kiedy znalazłem się na tamtej drodze, pomyślałem, że uciekam przed Wirującym. Naprawdę sądziłem, że nie dotarłem do was. Tak myślę. - Kiedy próbowałem to zrozumieć, wszystko stawało się coraz bardziej poplątane.
Ktoś krzyknął coś w języku Nyueng Bao. Moi wojacy nie słuchali rozkazów.
- Czy może pan tu przyjść, panie Murgen? - zawołał ktoś inny po tagliańsku.
- Nie wiem, co się dzieje - powiedziałem do Łabędzia. - Trzymaj się mocno. Ci faceci są bardzo drażliwi.
- Nie mam innego celu w życiu.
- Mówię poważnie. To naprawdę szaleńcy. Zrozumiałbyś, gdybyś spędził tu ostatnie kilka miesięcy. - Wdrapałem się na strome zbocze, gdzie jakiś Taglianin klęczał w poplątanych krzakach razem z piętnastoletnim Nyueng Bao.
Chłopiec wskazał ręką, chcąc pierwszy przekazać złe wieści.
Nad Dejagore unosił się świeży dym. Z północnego barbakanu, jak mi się wydawało. Wyglądało na to, że toczy się tam walka.
Fiołkoworóżowy błysk powiedział mi, że są w to wmieszani Goblin i Jednooki.
Mogaba musiał podjąć próbę odzyskania barbakanu.
Zauważyłem także błyski przy Bramie Zachodniej.
- Przeklęty Mogaba. Dzięki, chłopcy. Nic nie możemy z tym zrobić, niestety. - Miałem nadzieję, że Goblin i Jednooki wy-rzeźbią Mogabie nową pochylnię. - Wracajcie do obozu, dobrze? Jest dużo pracy.
Pani odeszła. Dowodził Klinga i po prostu się lenił, zbierając uciekinierów z miasta i pilnując, żeby nie gadali o Wirującym. Sam się do tego przyznawał.
- Ona tego właśnie chce. - Zdawał się nie zwracać uwagi na Sahrę, w przeciwieństwie do pozostałych mężczyzn w obozie.
- Ma szczęście, że jej tu nie ma - burczał. - Przełożyłbym ją przez kolano.
Ponieważ nie było nic innego do roboty, obijałem się razem z nim, Łabędziem i Cordym, dopóki nie zaczęło się ściemniać. Ktoś znalazł To Tanowi szczeniaczka do zabawy.
- Lepiej wracajmy do naszych - powiedziałem, kiedy zrobiło się późno. - Będą się niepokoić.
- Nie można, koleś - oznajmił Mather.
- Powiedziała, że nie ma wyjątków - dorzucił Klinga.
Powietrze ochłodziło się. Obdarzyłem ich spojrzeniem Nyueng Bao. Łabędź i Mather odwrócili wzrok. Klinga skrzywił się tylko.
Sahra wydawała się spokojna. Przypuszczam, że po Dejagore trudno jej było wyobrazić sobie coś jeszcze gorszego. Uśmiechała się nawet.
- Domyślam się, że więzienie jest tam, gdzie zawsze. - Doskonale pamiętałem tę część mojej ostatniej wizyty.
- Ulokujemy cię o wiele wygodniej - obiecał Klinga.
- Pokażę ci, gdzie będziesz spał - zaofiarował się Mather. Łabędź sądził, że jesteśmy zbyt daleko, aby coś usłyszeć.
- Przyjrzałeś się jej? - zapytał Klingę. - To jedna z nawiedzonych.
Zerknąłem na Sahrę. Założę się, że ona też to słyszała, ale zachowała niewzruszony wyraz twarzy.
Jeśli Klinga coś odpowiedział, zrobił to tak cicho, że nie dosłyszałem.
Obserwowałem Sahrę uważnie i zastanawiałem się, co zobaczył Łabędź.
81
Namiot był zupełnie przyzwoity. Musiał należeć do jakiegoś średniego rangą oficera Cieniarzy. Nie byliśmy byle jakimi gośćmi. Dostaliśmy także człowieka, który miał zadbać o naszą wygodę i kolację. Wyglądało na to, że wojsko Klingi nieźle sobie radziło z grabieniem żywności. Od dawna tak dobrze nie jadłem.
- Do pełnego szczęścia brakuje mi tylko... kąpieli - oznajmiłem naszemu człowiekowi, którego imienia nigdy nie udało mi się zapamiętać. Sahra obdarzyła go uśmiechem, który stopiłby stalowy pancerz. Pomysł bardzo się jej spodobał. - Jestem tak brudny, że moje pchły dostały wszy.
Musieli chyba się czuć bardzo winni, bo godzinę później ukazało się kilku żołnierzy uginających się pod ciężarem kamiennej wanny. Razem z nimi przyszli ludzie niosący wiadra gorącej wody.
- Pewnie umarliśmy i zmartwychwstaliśmy jako książęta - rzekłem z uśmiechem do Sahry.
Nasz namiot był wystarczająco obszerny, żeby pomieścić wannę z wodą, a i tak jeszcze zostało dużo miejsca.
- I co ty na to? - zapytał Łabędź.
- Gdyby nie to, że moi przyjaciele walczą tam i umierają, poprosiłbym o dożywocie.
- Spokojnie, Murgen. Wszystko się wyjaśni.
- Wiem, Łabędź. Wiem. Ale niektórzy z nas nie będą z tego zadowoleni.
- No cóż. Dobranoc.
To była dobra noc. Poczynając od kąpieli, Sahra określiła jasno charakter naszej znajomości. Okazała się taka, jak niektórzy podejrzewali lub się tego obawiali. Zdumiała mnie jej zdolność do porozumiewania się bez słów. Byłem zachwycony, że w samym środku tego nieustającego piekła zakwitł tak piękny kwiat i przeciwstawił się nocy.
Od miesięcy nie spałem tak długo i dobrze. Może jakaś moja cząstka pozwoliła sobie się rozluźnić. Obudziła mnie woda na twarzy.
- Co jest? - Uchyliłem powieki i podskoczyłem natychmiast. Sahra także usiadła. - To Tan? Co ty, dziecko, wyprawiasz? - Mały, przechylony przez krawędź wanny, rozchlapywał wodę. Spojrzał na mnie, uśmiechnął się i powiedział coś w dziecinnej mowie Nyueng Bao, co zabrzmiało jak "tata".
- Co się dzieje?
Sahra wzruszyła ramionami. To Tan znowu powiedział: "Tata" i wyszedł z namiotu.
Coś się działo na zewnątrz. Chwyciłem ubranie, wbiłem się w nie i wytknąłem głowę z namiotu.
- Psiakrew! Skąd się tu wzięliście? - Przed namiotem siedzieli Thai Dei i Wujek Doj. Na kolanach trzymali miecze. Dzięki bogu nie obnażone. Grupki Taglian przechodziły obok, żeby im się przyjrzeć. Domyśliłem się, że przybyli niedawno i nie poprosili o pozwolenie wejścia do obozu i zajęcia tych pozycji.
Pojawili się Łabędź i Mather.
- Tylko jedna grupa wydostała się ostatniej nocy - relacjonował Wujek Doj. - Czarni ludzie zaatakowali. Jest wielu rannych. Zniszczono wiele tratew. Ale ich żołnierze nie chcieli walczyć i wielu chciało się dołączyć do Bonharja.
- Kim, do cholery, są ci faceci? - dopytywał się Łabędź. - Jak tu weszli?
- Reszta rodziny. Sądzę, że się zakradli. Są w tym dobrzy. Pewnie twoje ogrodzenia szwankują. Klinga wrzasnął coś z daleka.
- Gówno - burknął Łabędź. - Co znowu? - Pobiegł do Klingi.
Mather rzucił okiem na Thai Deia i Wujka Doja, wzruszył ramionami i pobiegł za Łabędziem. Wujek Doj powiedział coś do Sahry. Skinęła głową. Pewnie chciał wiedzieć, czy nic jej nie jest.
To Tan wdrapał się ojcu na kolana.
- Zrobiłeś dobrze - powiedział Doj. - Zrobiłeś więcej, niż musiałeś. Nasi ludzie są bezpieczni daleko stąd, a ci nic o nich nie wiedzą.
- Tak? Świetnie. A co z moimi ludźmi?
- Nie wyszli. Czarownicy chcą się zemścić na Mogabie. Może wrócą dziś w nocy.
82
Jednak nie pojawili się tej nocy. Nie pojawili się także następnej, chociaż w miejsce Kompanii przysłali mnóstwo Taglian i Jaicuri.
Dwa dni później Mather w końcu powiedział mi, o co chodziło, kiedy Klinga przerwał nam debatę nad Wujkiem Dojem i Thai Deiem.
- Za godzinę lub dwie będzie tu Konował, Murgen. Może będziesz mógł pogadać.
- Co?
To nie była godzina i to nie był sam Stary. Konował podróżował z Prahbrindrahem Drabem we własnej osobie. Wyglądał, jakby wiele przeżył. Ruszyłem w jego kierunku, zatrzymując się co chwila, niepewny, jak się zachować po tak długim czasie.
- To ja. Jestem prawdziwy - odezwał się, zeskakując z konia.
- Ale przecież widziałem twoją śmierć.
- Nie. Widziałeś, jak dostałem. Kiedy uciekałeś, jeszcze oddychałem.
- Tak? Byłeś w takim stanie, że żadną miarą...
- Wiem. To długa historia. Wyjaśnimy to sobie kiedyś przy piwie. - Skinął ręką. Jakiś żołnierz nadbiegł kłusem. Konował chwycił swoją włócznię, długą niemal jak pika, i podsunął mi ją. - Masz. Zostawiłeś to, kiedy uciekłeś zabawić się ze Stwórcą Wdów.
Nie mogłem w to uwierzyć. Nie od razu. To było drzewce sztandaru.
- Nie weźmiesz go?
- Naprawdę! Byłem prawie pewny, że przepadło. - Pomimo tego, co powiedziałem Mogabie. - Nie masz pojęcia, jak się czułem winny. Chociaż wydawało mi się, że widziałem je pewnego razu... To naprawdę ty? - Przyjrzałem mu się uważniej. Pamiętając iluzje wyczarowane przez Goblina i Jednookiego, nie byłem jeszcze w stanie uwierzyć własnym oczom.
- To ja. Naprawdę. Żywy i w dobrym nastroju, żeby skopać czyjś tyłek. Ale nie teraz. Gdzie Pani?
Biedaczek. Klinga przekazał mu złe wieści. Jego ukochana odeszła ponad tydzień temu, kierując się na północ. Minęli się po drodze.
Łabędź i Mather przejęci byli obecnością księcia, ich przypuszczalnego szefa.
Po co właściwie przyjechał?
Zauważyłem, że ciężkie spojrzenie Konowała spoczęło na Sindhu, który dowodził po odejściu Pani.
- Przestań się pieścić z tym cholerstwem, Murgen - warknął Stary. - Muszę ją dogonić. Jest niedaleko. Czy ktoś zabierze tę cholerną kobyłę? - Żołnierz chwycił wodze wierzchowca. - Zejdźmy z tego słońca.
- Chcę usłyszeć twoją historię - powiedziałem. - Póki świeża.
- Chcesz ją wpisać do Kronik? Wciąż je prowadzisz?
- Próbowałem. Ale musiałem zostawić je w mieście. - Mnie też się to nie podobało. Jednooki zaklinał się, że będzie ich pilnował, lecz czy je przywiezie?
- Nie mogę się już doczekać Księgi Murgena. To dzieło twego życia.
Łabędź powiedział, że Pani zamierza napisać własną książkę, jeśli znajdzie trochę czasu. Konował cisnął kamieniem we wronę. Widziałem je po raz pierwszy od nocnego spotkania z albinosem. Może sam je sprowadził. W skrócie opowiedziałem, co się działo w Dejagore.
- Domyślam się, że nikomu nie było do śmiechu. Wygląda na to, że główny problem stanowi Mogaba. Lepiej jechać za nim. Ilu tam jeszcze jest ludzi?
- Moim zdaniem on i Narowie mają tysiąc do pięciuset ludzi. Nie wiem, ilu ja mam. Każdej nocy ktoś przychodzi, ale straciłem rachubę, od kiedy zostałem mianowany więźniem. Są tu jeszcze Goblin, Jednooki i większość Kompanii. - Miałem nadzieję, że Wujek Doj i Thai Dei skorzystają z okazji i ruszą w drogę razem z Sahrą i To Tanem.
- Dlaczego zostali?
- Nie chcą odejść. Mówią, że będą czekać, aż Pani zbierze na powrót wszystkie swoje siły. Mówią, że na zewnątrz coś na nich czeka.
- Zbierze siły?
- Tak właśnie się dzieje - twierdził Klinga.
- Hm. No to czego się obawiają, Murgen?
- Uczennicy Zmiennokształtnego. Tej suki z Jałowca. Raz już prawie dopadła Jednookiego... - Dlaczego teraz wierzyłem temu małemu szczurowi, a nie chciałem uwierzyć, kiedy mi o tym powiedział?
Przez sekundę ujrzałem Jednookiego przedzierającego się przez noc. Kły śmierci były coraz bliżej. Wizja była tak wyraźna jak niedawne wspomnienie.
- Pamiętam ją. Prawdziwa diablica. Marron Shed powinien się był nią zająć, kiedy miał okazję.
- Najwidoczniej chce wyrównać z nami rachunki, idąc w ślady Zmiennego. Może być także uwięziona w kształcie forwalaki. Zresztą nikogo by to nie wystraszyło, jak sądzę. Ale jeśli chcesz znać moje zdanie, to myślę, że ona jest tylko wymówką. Chcą tu zostać, bo inaczej mogliby zostawić coś za sobą.
- Na przykład co?
- To Goblin i Jednooki. - Wzruszyłem ramionami. - Mają dużo czasu na kradzieże i spekulacje.
- Opowiedz mi o Mogabie.
Teraz zaczęła się ponura opowieść.
Zanim dobiegła końca, nawet paskudny Sindhu potępiał Nara.
- Skończę z tym. Chcesz zanieść wiadomość Mogabie? Spojrzałem przez ramię, żeby zobaczyć faceta, do którego mówił. Ale nikogo tam nie było.
- Kpisz sobie? Nie, dopóki to nie będzie rozkaz, choć też nie na pewno. Mogaba chce mojej głowy. Nie wspominając o sercu i wątrobie na śniadanie. Jest teraz tak szalony, że rzuciłby się na mnie, nawet gdybyś stał tuż za mną.
- Znajdę kogoś innego.
- Świetny pomysł.
- Ja pójdę - zaofiarował się Łabędź i wdał się w kłótnię z Matherem. Najwidoczniej Łabędź chciał sobie coś udowodnić, a Cordy nie chciał uwierzyć, że nie powinien się martwić.
83
Moja pozycja w obozie zmieniła się radykalnie. Nagle nie byłem już więźniem i nie zabraniano mi robić niczego, co służyłoby wspólnemu dobru.
Jedynym problemem było zimno w namiocie. Wszystko, co mi zostało po Sahrze i Nyueng Bao, to jadeitowy amulet, który Sahra wzięła od Hong Tray, zanim wyniosła dziecko z miejsca rzezi.
- Gotowy? - dopytywał się Konował, kiedy spotkał mnie przed namiotem mozolącego się nad sztandarem. Pokazałem mu, co zrobiłem.
- Może być?
- Świetny. Jesteś gotów.
- Jak nigdy. - Dotknąłem jadeitowego amuletu.
- Jest aż tak ładna?
- Bardzo.
- Chcę usłyszeć wszystko o jej ludziach.
- Może kiedyś.
Przeszliśmy przez wzgórza i zeszliśmy na brzeg. Sporych rozmiarów łódź była już na jeziorze. Żołnierze Klingi przenieśli ją lądem po nieudanej próbie przeprowadzenia kanałem z najbliższej rzeki do jeziora. Zajęliśmy z Konowałem pozycje na wyższym pagórku. Rozpostarłem sztandar. Zobaczą go w mieście, nawet jeśli nie rozpoznają mnie ani Starego.
Mogaba chciał wiedzieć, gdzie jest sztandar? Proszę bardzo, niech sam zobaczy.
W czasie gdy łódź przecięła jezioro i powróciła, zastanawialiśmy się z Konowałem, dlaczego Mogaba i Pani tak bardzo chcą dowodzić.
- Wygląda na to, że Łabędź jest skuteczny. Widzisz, co się dzieje?
- Chyba ktoś czarny wsiada do łodzi. Tym kimś okazał się Sindawe.
- Ten facet był zawsze wobec nas w porządku. Na tyle, na ile mógł, mając Mogabę za szefa - powiedziałem do Starego. - Ochiba, Isi i jeszcze paru też nie byli źli. Ale nie odmówiliby wykonania rozkazu.
Sindawe wysiadł na brzeg. Konował pozdrowił go. Odpowiedział niepewnie i spojrzał na mnie, czekając na wskazówki. Wzruszyłem ramionami. Był sam. Nie miałem pojęcia, do czego to zmierza.
Sindawe upewnił się, że stoi twarzą w twarz z prawdziwym Kapitanem.
- Zejdźmy z widoku i porozmawiajmy - zaproponował, kiedy zadowoliło go to, co ujrzał.
Stary uczynił niewielki gest, który dał mi do zrozumienia, że powinienem zostawić ich zupełnie samych. Obeszli pagórek i usiedli na skale. Długo rozmawiali przyciszonymi głosami. W końcu Sindawe podniósł się i poszedł z powrotem do łodzi. Wyglądał jak człowiek przygnieciony niewiarygodnie wielkim ciężarem.
- Co się dzieje? - zapytałem Konowała. - Wygląda, jakby przybyło mu dwadzieścia lat i właśnie wyrwał się z oblężenia.
- Okrutne czasy, Murgen. Poczucie, że jest się moralnie zmuszonym do zdrady kogoś, kto od dzieciństwa był twoim najlepszym przyjacielem...
- Co?
Nie chciał powiedzieć już nic więcej.
- Pójdziemy tam. Zamierzam się spotkać z Mogabą nos w nos.
Pomyślałem o tysiącu argumentów przemawiających przeciw, ale dałem sobie spokój. Nie posłuchałby.
- Beze mnie. - Zadrżałem. Poczułem na plecach chłód, który ponoć pojawia się, kiedy ktoś przejdzie po miejscu, w którym wykopią ci grób.
Konował spojrzał na mnie twardo. Energicznie wbiłem drzewce sztandaru w ziemię, co znaczyło: "Zostaję tutaj". Chrząknął, odwrócił się i zszedł do łodzi. Ta kreatura Sindhu wypełzł nie wiadomo skąd i dołączył do nas. Byłem ciekawy, ile zdołał podsłuchać z rozmowy Sindawe i Konowała. Prawdopodobnie ani słowa. Stary posługiwał się dialektem Miast Klejnotów.
Kiedy łódź znalazła się na wodzie, usiadłem koło sztandaru, przywarłem do drzewca i próbowałem zrozumieć, co uniemożliwia mi powrót do miasta.
84
Przez jakiś czas nie miałem ataków. Już nie miałem się na baczności. Ten zaczął się zdradziecko. Po prostu straciłem ostrość widzenia i odpłynąłem w leniwy sen na jawie. Patrzyłem na Dejagore, ale tak naprawdę nie widziałem już miasta. Myślałem o kobiecie, która wkroczyła w moje życie, i o tej niegdysiejszej, która już z niego odeszła. Tęskniłem za Sahrą i poważnym To Tanem.
Biała wrona usiadła na poprzeczce sztandaru i zakrakała na mnie. Zignorowałem ją.
Stałem na skraju lśniącego łanu pszenicy. Na środku pola, trzydzieści jardów ode mnie, wyrastał poskręcany i połamany, czarny pień drzewa. W oddali lśniły zaczarowane wieże Przeoczenia. O dzień drogi stąd. Rozpoznałem je, nie rozumiejąc, w jaki sposób.
Nagle wrony wzbiły się i zaczęły krążyć wokół, a potem poleciały w tamtym kierunku, tworząc nietypowe dla wron stado. Albinos kołował, trzymając się za nimi.
Pień rozbłysł i zgasł.
Stała tam kobieta. Była bardzo podobna do Pani, ale jeszcze piękniejsza. Wydawała się patrzeć na wskroś mnie. Albo wewnątrz mnie. Uśmiechała się złośliwie, figlarnie, uwodzicielsko, a może obłąkańczo. Na chwilę biała wrona przysiadła na jej ramieniu.
- Jesteś niemożliwy.
Jej uśmiech rozsypał się kaskadą śmiechu.
Jeżeli nie byłem zupełnie, nieuchronnie szalony, mogła to być tylko jedna osoba. Umarła na długo przedtem, zanim przyłączyłem się do Kompanii.
Duszołap.
Konował był przy jej upadku.
Duszołap.
To by wiele wyjaśniało. To rozjaśniało mrok wielu tajemnic. Ale jak to możliwe?
Ogromna, czarna bestia, podobna trochę do hebanowego tygrysa, przeszła obok mnie i przysiadła obok kobiety. W jej zachowaniu nie było nic służalczego.
Bałem się. Jeśli Duszołap żyła i zamierzała wmieszać się w koniec tego świata, mogła się stać dla niego największym zagrożeniem. Była potężniejsza niż Długi Cień, Wyjęć czy nawet Pani. Ale jeśli pozostała taka jak w dawnych czasach, wolała używać swoich talentów nieznacznie, dla czystej złośliwości lub zabawy.
Mrugnęła do mnie. Potem okręciła się wokół i zniknęła, zostawiając za sobą śmiech tnący powietrze. Jej radość udzieliła się białej wronie.
Forwalaka znudził się przedstawieniem i odszedł.
Zemdlałem.
85
Nad moją głową zakrakała wrona.
Czyjaś dłoń niezbyt łagodnie potrząsnęła mnie za ramię.
- Nic panu nie jest? Wszystko w porządku?
- Co? - Siedziałem na kamiennym stopniu, trzymając się kurczowo masywnych, drewnianych drzwi. Wrona albinos przechadzała się tam i z powrotem po ich górnej krawędzi. Człowiek, który trzymał mnie za ramię, próbował przegonić ptaka, używając do tego wolnej ręki i soczystych przekleństw. Był ogromny i owłosiony.
Był środek nocy. Światło pochodziło z latarni, którą człowiek ustawił na kocich łbach ulicy. Dawało wrażenie oczu lśniących nisko nad ulicą. Przez chwilę myślałem, że widzę przemykające obok ogromne stworzenie podobne do kota.
Mężczyzna był Shadarem z patrolu. Wyzwoliciel zatrudnił ich, aby przemierzali po zmroku ulice, utrzymywali porządek i mieli oko na podejrzanych przybyszów.
Z ciemności dobiegł czyjś śmiech. Patrolujący nie sprawił się dobrze. To ja miałem tu być dobrym facetem. A ona była podejrzanym przybyszem.
Byłem w Taglios!
Poczułem zapach dymu. Latarnia?
Nie. Zapach dochodził z klatki schodowej za moimi plecami.
Przypomniałem sobie upuszczenie lampy. Przypomniałem sobie miejsce i czas.
- Nic mi nie jest. Zwykły zawrót głowy. Znowu śmiech z drugiej strony ulicy. Cień zerknął w tył, ale pozostał obojętny. Nie chciał uwierzyć w moją historię. Chciał natychmiast, tu i teraz, znaleźć coś złego.
Nie lubił obcych. A my z północy byliśmy wszyscy pijakami i szaleńcami. Ale. niestety, mieliśmy także dobre układy z pałacem.
Wstałem. Musiałem iść. Mój umysł był jasny. Wracała prawda. Rozpaczliwie pragnąłem odszukać stare, znajome wejście do pałacu. Musiałem szybko znaleźć się w swoim pokoju.
Księżyc rzucił nagle światło na ulicę. Musiało być po północy. Kobieta przyglądała mi się z przeciwnej strony ulicy. Chciałem powiedzieć coś do Shadara, ale z oddali dobiegł nas ostry dźwięk gwizdka. W tamtą stronę ruszył potwór. Inny patrolujący potrzebował wsparcia.
- Uważaj na siebie, cudzoziemcze - powiedział Shadar i pobiegł w tamtą stronę.
Ja też pobiegłem, nie zatrzymując się przy zamkniętych drzwiach.
Dotarłem do wejścia, którego zawsze używałem. Coś było nie tak. Straże Mathera powinny pełnić tu służbę.
Poza nożem nie miałem żadnej broni. Wyciągnąłem go, wyobrażając sobie, że jestem groźnym komandosem. Ludzie Mathera nigdy nie zostawiliby nie chronionych drzwi. Nie można ich było przekupić.
Znalazłem wartowników w stróżówce. Byli uduszeni.
Nie ma już potrzeby przesłuchiwać więźnia. Ale kto był celem? Stary? Prawie na pewno. Radisha? Być może. Nikt inny nie był tak ważny.
Zwalczyłem napad paniki i zdołałem się powstrzymać od gnania na oślep przed siebie. Tak czy inaczej byli tu Thai Dei i Wujek Doj.
Zdarłem koszulę z jednego z martwych strażników i owinąłem sobie gardło. To powinno stanowić jakąś ochronę przeciwko rumlowi Dusicieli. Potem skoczyłem na górę niczym górska kozica, która wyszła z wprawy. Dotarłem na swoje piętro tak osłabiony, że się musiałem oprzeć o ścianę i opanować mdłości. Nogi miałem jak z waty.
Wszędzie rozbrzmiał alarm. Zaczęło się, kiedy tam stałem. Odzyskałem oddech, wyszedłem na korytarz i potknąłem się o martwego mężczyznę.
Był brudny i potwornie wychudzony. Ostrze miecza pozostawiło cięcie od lewego barku do prawego biodra. Jego prawa dłoń leżała dziesięć stóp dalej, wciąż ściskając czarny rumel. Wszędzie była krew. Jeszcze sączyła się z ciała.
Patrzyłem na szal. Martwy człowiek mordował wiele razy. Teraz Kina zdradziła go.
Taka zdrada jest jedną z najmilszych cech bogini.
Tak czysto i głęboko mogła ciąć jedynie Różdżka Popiołu.
Kolejny trap leżał przy drzwiach mojego pokoju. Trzeci leżał w samych drzwiach, nie pozwalając się im zamknąć.
Krew była świeża. Ciała jeszcze krwawiły. Na razie much było niewiele.
Mimo że nie chciałem tego robić, wszedłem do swojej kwatery, gotów zatopić zęby we wszystkim, co się poruszy.
Poczułem jakiś zapach.
Odwróciłem się i zamachnąłem nożem, kiedy ktoś drobny, śniady i brudny skoczył na mnie, uderzył i odrzucił mnie do tyłu. Czarny rumel okręcił się wokół mojej szyi, ale koszula przeszkodziła dusicielowi w wykonaniu zadania.
Zatoczyłem się na swój stół. W tyle głowy poczułem ostry ból.
- Już nie! - krzyknąłem bezgłośnie.
Zapadła ciemność.
Obudził mnie ból. Moje ramię płonęło.
Upadając na stół, przewróciłem lampę. Moje papiery i Kroniki płonęły. Ja także. Zerwałem się, wrzeszcząc i uderzając się po ramieniu, a kiedy zdusiłem ogień, zacząłem miotać się dokoła, próbując ocalić papiery. Niczego nie widziałem i o niczym innym nie myślałem. Moje życie uchodziło z dymem. A poza tym dymem był tylko dom bólu, tylko ponure lata.
Daleko po drugiej stronie długiego, strasznego tunelu ujrzałem Wujka Doja klęczącego u boku Thai Deia. Pomiędzy nami leżało trzech martwych ludzi. Podłoga zalana była ich krwią. Dwóch zmarłych miało charakterystyczne, precyzyjne cięcia Różdżki Popiołu. Trzeci padł od ciosu zadanego w poprzek korpusu. Rana miała nierówne brzegi. Widać mordercę opanowała niepohamowana wściekłość.
Wujek Doj trzymał głowę Thai Deia na piersi. Lewe ramię
Thai Deia zwisało, jakby było złamane, a prawe obejmowało kolana Doja. Głowa pięciolatka przekrzywiona była pod dziwacznym kątem. Twarz Thai Deia była blada. Jego umysł znajdował się w innym świecie.
Wujek Doj wstał, podszedł do mnie, spojrzał mi w oczy i potrząsnął głową. Potem podszedł bliżej i otoczył mnie swymi mocarnymi ramionami.
- Było ich zbyt wielu. Wszystko stało się za szybko.
Upadłem.
To była teraźniejszość. To było dzisiaj. To było nowe piekło, w którym nie chciałem być.
...szczątki...
...jedynie poczerniałe szczątki, przesypujące się pomiędzy moimi palcami.
Pożółkłe rogi stron, na których widnieje parę słów spisanych niewprawną dłonią. Wyrwane z dawno zapomnianego kontekstu.
To wszystko, co pozostało z dwóch tomów Kronik. Tysiące godzin pracy. Cztery lata historii. Przepadły na zawsze.
Wujek Doj chce czegoś. Ma zamiar napoić mnie jakąś miksturą Nyueng Bao.
Szczątki...
...wszędzie wokół szczątki mojej pracy, mojego życia, miłości i bólu, porozrzucane w tych ponurych latach...
Ciemność. A w tej ciemności skorupy czasu...

Hej tam! Witajcie w mieście śmierci...

86
Mój pokój zapełnił się strażnikami.
Co się dzieje? Nie byłem niczego pewny. Kolejny atak?
Dym. Krew. Teraźniejszość. Trudny czas dyszący bólem, niczym smok ogniem.
Uświadomiłem sobie obecność Kapitana. Wyszedł z tyłu kwatery, potrząsając głową. Zerknął z ciekawością na Wujka Doja. Wpadł Cordy Mather, spoglądając jak człowiek, który zetknął się właśnie z najgorszym koszmarem w swoim długim i nieszczęśliwym życiu. Podszedł prosto do Kapitana.
- ...wszędzie martwi ludzie - usłyszałem tylko. Nie uchwyciłem odpowiedzi Konowała.
- ...był za tobą?
Konował wzruszył ramionami.
- Wychodziłeś ostatni...
Wpadł Strażnik i szepnął coś do Mathera.
- Słuchajcie! - warknął Cordy. - Są tu jeszcze żywi. Bądźcie ostrożni. - On i Stary podeszli trochę bliżej. - Zgubili się w labiryntach. Potrzebujemy Jednookiego, żeby odnaleźć wszystkich.
- To zamieszanie nigdy się nie skończy, prawda? - Konował był naprawdę zmęczony.
- Oni tylko zaczęli płacić - odezwał się Wujek Doj. Jego tagliański był doskonały, zważywszy na to, że jeszcze wczoraj nie mógł powiedzieć ani słowa.
Za nami pojawiła się Matka Gota, zgarbiona i człapiąca powolutku. Typowa kobieta Nyueng Bao, radząca sobie z katastrofą parzeniem herbaty. To był prawdopodobnie najgorszy dzień jej życia.
Kapitan posłał Wujkowi kolejne badawcze spojrzenie i ukląkł przy mnie.
- Co tu się stało, Murgen?
- Nie jestem pewny. Wlazłem w sam środek. Dźgnąłem faceta nożem. Tamtego. Upadłem na stół. Potknąłem się i spadłem przez dziurę w czasie. Chyba. Ocknąłem się w ogniu. - Wokół mnie ciągle walały się zwęglone stronice. Ramię bolało jak diabli. - Wszędzie były trupy. Straciłem przytomność. Następne, co pamiętam, to ta chwila.
Konował uchwycił spojrzenie Mathera. Machnął prawą dłonią, wskazując Wujka Doja.
Cordy poprosił Doja, żeby opowiedział swoją historię. Mówił doskonale w języku Nyueng Bao.
Doprawdy była to noc niespodzianek.
- Ci Kłamcy byli fachowcami. Weszli bezszelestnie. Obudziłem się na chwilę przedtem, zanim dwóch skoczyło na mnie. - Wyjaśnił, jak uniknął śmierci, łamiąc karki i kręgosłupy. Opis był kliniczny, a nawet odrobinę krytyczny.
Surowo mówił o sobie i Thai Deiu. Miał sobie za złe, że pokusił się o ściganie Kłamców, kiedy uciekali. Ich ucieczka świadczy o dywersji. Thai Dei, który został na miejscu, został skrytykowany za chwile wahania, która kosztowała go złamane ramię.
- Tanio się wykpił - zauważył Konował.
Wujek Doj skinął głową, nie zauważając sarkazmu Kapitana. Musiał się zmierzyć z własną okrutną lekcją za to, że pozwolił się oszukać.
W moim pokoju znajdowało się teraz czternaście ciał, nie licząc zamordowanych Kronik. Dwunastu Kłamców. Jedno z nich to ciało mojej żony i mojego nowego siostrzeńca. Sześciu zginęło z ręki Różdżki Popiołu, trzech - Thai Deia. Matka Gota wypatroszyła dwóch, a ja wchodząc, zarżnąłem jednego.
- Wojownik nie zarzyna kobiet i dzieci - powiedział Wujek Doj, ściskając pocieszająco moje ramię. - To robota bestii. Kiedy bestia zabija ludzi, wszyscy mężczyźni muszą ją ścigać i zabić.
- Ładna gadka - odezwał się Konował. - Ale Kłamcy nigdy nie twierdzili, że są wojownikami. - Przemowa Wujka Doja nie zrobiła na nim wrażenia.
- To religia, Staruszku. - Na Cordym też nie. - Ich Ścieżka. Są kapłanami śmierci. Płeć ani wiek ich ofiar nic dla nich nie znaczą. Ofiary idą prosto do raju i nigdy już nie pojawią się w kole życia, nieważne, jak zepsuta była ich karma.
Nastrój Wujka Doja pogarszał się z każdą chwilą.
- Znam tooga - mruknął. - Nigdy więcej tooga. - Nikt nie odkrywał przed nim tajemnic.
Cordy uśmiechnął się złośliwie do mistrza miecza.
- Wy pewnie zdobyliście najwyższą lokatę na ich wymarzonej liście, zabijając tak wielu. Dla Kłamcy to awans zabić kogoś, kto zabił tylu ludzi.
Słyszałem gadaninę Mathera, ale nie uchwyciłem w niej sensu.
- Tooga nie jest bardziej szalona od jakiejkolwiek innej tutejszej religii - wymamrotałem.
Wyglądało na to, że wszyscy poczuli się obrażeni.
I dobrze.
Mather zaczął psioczyć na Strażników. Moje nieszczęście było teraz jednym z wielu. Inne ciągle się wydarzały.
- Przed tym nie można się obronić, Mather - stwierdziłem beznamiętnie. - Ci goście nie byli komandosami. - Uderzyłem najbliższego trupa zwęglonymi papierami, które trzymałem w dłoni. - Przyszli tutaj, spodziewając się wejść do raju przed północą. Prawdopodobnie nie mieli nawet przygotowanego planu ucieczki. Kapitanie, lepiej zajrzyj do Kopcia - powiedziałem już ciszej.
Konował zmarszczył brwi, ale zapytał tylko:
- Potrzebujesz czegoś? Chcesz, żeby ktoś tu został? - Wiedział, ile Sarie dla mnie znaczyła.
- Pochodzę stąd. Mam rodzinę, Kapitanie. Uspokoją mnie, jeśli zacznę walić głową w mur. Naprawdę chcesz pomóc? Opatrz ramię Thai Deiowi, a potem rób, co masz robić.
Konował skinął głową. Zrobił nieznaczny gest, który normalnie oznaczał: "Idziemy!", ale teraz znaczył o wiele więcej.
- Narayan Singh obudzi się pewnego dnia i stwierdzi, że znalazł się w trąbie powietrznej. To już nie jest dla niego bezpieczne miejsce.
Wstałem. Posępnie powlokłem się do sypialni. Za moimi plecami Thai Dei jęknął, kiedy Konował zajął się jego ramieniem. Stary nie poświęcił mu już ani jednej myśli. Był zajęty wydawaniem rozkazów, a to oznaczało wzmożenie działań wojennych.
Wujek Doj poszedł za mną.
Rzeczywistość okazała się bardziej bolesna, niż przewidywałem. Próbowałem znaleźć ulgę w bezcelowym geście zdjęcia rumla z szyi mojej żony. Stałem tam ze zwisającym z dłoni szalem i patrzyłem. Ten Dusiciel musiał być prawdziwym mistrzem. Nie złamał jej karku, a na szyi nie było siniaków. Wyglądała jak pogrążona we śnie. Ale kiedy jej dotknąłem, nie wyczuwałem pulsu.
- Wujku Doj, czy mogę zostać sam?
- Oczywiście. Ale najpierw wypij to. Pozwoli ci odpocząć. - Podał mi jakiś płyn o paskudnym zapachu.
Czy nie robiliśmy już tego?
Odszedł, a ja po raz ostatni położyłem się obok Sarie. Tuliłem ją, kiedy lekarstwo zaczynało działać, przywołując sen. Przychodziły mi do głowy normalne w takich wypadkach myśli, karmione równie naturalnym uczuciem nienawiści. Myślałem o tym, co nie do pomyślenia. Być może dobrze, że stało się to, zanim Sahra dowiedziała się, co naprawdę oznacza należeć do Kompanii.
Sięgnąłem pamięcią wstecz do największego cudu, jakim było nasze małżeństwo. Nigdy nie powinno się zdarzyć, ale ani przez chwilę nie żałowaliśmy niczego. Małżeństwo stworzone przez coś tak ulotnego, jak nie wypowiedziany kaprys starej kobiety nawiedzanej histerycznymi, niewiarygodnymi wizjami przyszłości.
Snułem szaleńcze i chore rozmyślania, rozpoczynając - nieunikniony po każdej przedwczesnej śmierci - proces beatyfikacji. Zasnąłem. Ale nawet w Nod nie byłem w stanie uciec przed bólem. Śniłem sny pełne okrucieństwa, których nie pamiętałem po przebudzeniu. Było to niemal tak, jakby sama Kina naśmiewała się ze mnie, mówiąc, że ten triumf jest tylko kosztownym oszustwem.
Kiedy się obudziłem, Sarie zniknęła, a głowa bolała mnie, jakbym miał klasycznego kaca. Ruszyłem przed siebie chwiejnym krokiem, aż natknąłem się na Matkę Gotę, zrzędzącą nad herbatą i gadającą do siebie w sposób, w jaki zawsze przemawiała do całego świata.
- Gdzie jest Sahra? - zapytałem. - Poproszę herbaty. Co się z nią stało?
Popatrzyła na mnie jak na szaleńca.
- Nie żyje. - Powstrzymałem się od uderzenia jej.
- Wiem. Jej ciało zniknęło.
- Zabrali ją do domu.
- Co? Kto to zrobił? - Zaczynała narastać we mnie złość. Kto to był? Jak śmieli...?
- Doj. Thai Dei. Jej kuzyni i wujowie. Zabrali Sahrę i To Tana do domu. Ja zostałam, żeby cię pilnować.
- Była moją żoną. Ja...
- Była Nyueng Bao, zanim została twoją żoną. I teraz znowu jest Nyueng Bao. Jutro też będzie Nyueng Bao. Fantazje Hong Tray tego nie zmienią.
Powstrzymałem się przed wybuchem, Gota miała rację. Z punktu widzenia Nyueng Bao.
Poza tym niewiele teraz mogłem zrobić. Musiałbym mieć o wiele więcej energii niż tego ranka. Jedyne, czego chciałem, to siedzieć i użalać się nad sobą.
Wróciłem z herbatą do swego pokoju. Usiadłem na naszym łóżku i wziąłem do ręki jadeitowy amulet, który należał do Hong Tray. Wydawał się ciepły tego ranka, o wiele bardziej żywy. Nie nosiłem go przez długi czas. Teraz wsunąłem go na przegub.
Wyładuję swoją złość na Wujku Doju, kiedy wróci.
Jeśli wróci.
87
Drużyna Dusicieli nie osiągnęła swego taktycznego celu, ale mimo to ich atak był sukcesem z psychologicznego punktu widzenia. Przeraził miasto. Wstrząsnął dowództwem, a do rzeczywistych zniszczeń dodał jeszcze falę terroru.
Konował pochwycił okazję i odwrócił ją na swoją korzyść.
Następnego ranka, kiedy większość z nas zmagała się jeszcze z emocjami, przemówił do tagliańskiego motłochu w swojej starej masce Wyzwoliciela. Ogłosił nową, gwałtowną erę totalnej i niezmordowanej wojny przeciwko Władcy Cienia i tooga, aczkolwiek nie ujawnił wszystkich faktów o napadzie w pałacu. To sprawiło, że ulicami przebiegła nowa fala plotek i wznieciła nowy gniew. Lata całe wojna była czymś tak odległym w starej Krainie Cienia, że większość ludzi zapomniała o związanych z nią emocjach. Najazd Kłamców sprowadził ją z powrotem i odrodził dawny zapał.
Wyzwoliciel oznajmił tłumowi, że zakończyły się lata przygotowań. Czas wymierzyć sprawiedliwość niegodziwym.
Natychmiastowy wymarsz oznaczał zimową kampanię. Zapytałem Starego, czy naprawdę zamierza to zrobić.
- Tak, do cholery. Mniej więcej. Wiesz, że się lenią tam na dole. Śledziłeś Kopcia. Wiec kto będzie na tyle szalony, żeby podejść do Dandha Presh, kiedy wokół pada śnieg?
Kto, doprawdy?
- To oznacza większe obciążenie dla żołnierzy.
- Jeśli daje sobie radę taki stary pierdziel jak ja, to oni też potrafią.
Zgadza się. Tyle że niektórzy z nas znoszą to lepiej od innych. Niektórzy z nas mają obsesję.
Do diabła. My, faceci z Czarnej Kompanii, mamy dość obsesji i nienawiści dla wszystkich.
Praca stała się dla mnie wszystkim. Minęły złe czasy. Nie zapadałem się już w okrucieństwa przeszłości, żeby uciec przed okrutnym dniem dzisiejszym. Nie sypiałem jednak najlepiej. Za ścianą snu nadal czaiło się piekło. Zatopiłem się w Kronikach, odtwarzając wszystko, co pochłonął ogień. Uciekałem, prowadząc Kopcia w przeszłość, kiedy tylko mogłem, żeby powstrzymać swoje wspomnienia.
Arsenał Jednookiego zwiększył produkcję. Stary doprowadzał bogatych do szaleństwa, próbując wydobyć od nich pieniądze na opłacenie wszystkiego.
Wieść o nowej erze rozniosła się po terytorium Taglian lotem błyskawicy.
Pani zaczęła gromadzić siły i szkolić ludzi do zmierzenia się z ciemnością, od której zyskali swoje miano Władcy Cienia.
Dopiero po kilku tygodniach od tych wydarzeń uświadomiłem sobie, że Goblin zupełnie zniknął z widoku. Bałem się, że został zamordowany, ale Konował nie wydawał się tym przejmować.
Jednooki był w zrzędliwym nastroju. Strasznie pragnął zobaczyć swego kompana u boku mojej teściowej, ale nie mógł wpaść na trop małej ropuchy.

W nocy, kiedy wiatr nie porusza już ślepymi oknami, nie harcuje po wyludnionych korytarzach ani nie szepcze do milionów skradających się cieni, fortecę wypełnia cisza kamienia.
Zimne, okrutne sny wirowały w umyśle postaci przykutej do tronu, tak starej, że wyschły już rozkładające się fragmenty ciała. Drobne migotanie przerodziło się w blask. Postać westchnęła, wchłonęła światło i z jej ust uniosła się kula snów, która odnalazła drogę poprzez kręte korytarze fortecy i wychynęła na świat w poszukiwaniu podatnego umysłu. Nad samą równiną cień zawirował niczym drobna rybka wyczuwająca nadejście wielkiego myśliwego.
Gwiazdy zerkały w dół z zimną ironią.
Zawsze jest jakaś droga.

88
Dom bólu?
Drwiący śmiech.
Jest piękna. O, tak. Niemal tak piękna jak ja. Ale nie jest dla ciebie.
Kobieta otuliła dziecko na noc. Każdy jej najmniejszy nawet ruch świadczył o ogromnym wdzięku.
Ja... Nagle to było ja.
NIE! Nie dla ciebie!
Ona jest moja!
Twoje jest tylko to, co ci daję. A daję ci ból. To jest dom bólu.
Nie! Czymkolwiek jesteś...
Idź!
89
- Ouu! - Otworzyłem oczy. Po obu stronach przykucnęli przy mnie Wujek Doj i Thai Dei, spoglądając z troską. Pokręciłem głową, zaskoczony, że tak szybko widzę ich z powrotem.
Leżałem na podłodze w swojej pracowni, ale ubrany byłem jak do snu.
- Co ja tu robię?
- Chodziłeś we śnie - wyjaśnił Doj. - I mówiłeś, co nas zaniepokoiło.
- Mówiłem? - Nigdy nie mówiłem przez sen. Ale i nie chodziłem. - Niech to licho! Czy miałem kolejny atak? - Tym razem pamiętałem co nieco. - Muszę to zapisać. Natychmiast. Zanim zapomnę. - Powlokłem się przez pokój. Po chwili już bazgrałem.
Kiedy skończyłem, zdałem sobie sprawę, że nie rozumiem niczego. Odrzuciłem pióro.
Pojawiła się Matka Gota. Niosła dzbanek z herbatą. Obsłużyła mnie, a potem Doja i Thai Deia. Śmierć Sahry głęboko nią wstrząsnęła. Zapomniała nawet o swoim swarliwym usposobieniu. Poruszała się jak automat.
Tak będzie przez parę dni.
- O co chodzi? - zapytał Wujek Doj.
- Tutaj nic nie ma. Pamiętam doskonale, ale nie umiem niczego wyjaśnić.
- Zatem musisz odpocząć. Przestań się zmuszać. Thai Dei, przynieś miecze.
Chciałem krzyczeć, że to nie jest odpowiednia chwila, ale taki był jego sposób na wszystkie stresy. Miecze. Rytualne ćwiczenia. Parada kroków. Wymaga to absolutnej koncentracji. I zawsze działa, niezależnie od tego, jak bardzo brak mi wiary.
Nawet Gota do nas dołączyła, chociaż była mniej biegła niż ja.
90
W tamtą noc, kiedy usiłowałem znaleźć wyjście z kryjówki Kopcia, zastanawiałem się, czy Jednooki nie rzucił tam plączących drogi zaklęć. Dowiedziałem się, że tak. Rozrzucił też w przypadkowych miejscach pułapki we wszystkich nie używanych częściach pałacu, tak że nie uchowało się nawet to okropne miejsce. Podarował mi amulet zrobiony ze splecionych razem zaczarowanych wełnianych nitek w różnych kolorach, który miałem nosić na przegubie dłoni. Dzięki niemu miałem przejść przez zaklęcia nie bardziej zagubiony niż zazwyczaj.
- Bądź ostrożny - ostrzegł mnie. - Teraz, kiedy stale pracujesz nad Kopciem, zmieniam zaklęcia codziennie. Nie chcę, żeby ktoś się tam napatoczył, kiedy jesteś poza ciałem. Zwłaszcza Radisha.
To miało sens. Wartość królewskiego czarodzieja była nieoceniona. Nigdy przedtem nie istniało tak cenne narzędzie szpiegostwa. Nie mieliśmy prawa ryzykować odkrycia go.
Stary dał mi listę kontroli, które chciał regularnie przeprowadzać. Była na niej także staranna obserwacja Klingi. Nie wykorzystał jednak natychmiast wszystkich informacji. Przypuszczałem, że zwleka, aż Klinga odzyska pewność siebie. Od czasu do czasu pozwalał mu także rozprawić się z naszymi religijnymi problemami.
Nie pytałem wprawdzie, ale jestem pewny, że ta taktyka została zastosowana z rozmysłem. Kapłani stanowili nasze główne polityczne wyzwanie. Wykorzystanie ich też miało dla mnie sens.
Ja również miałem swoją prywatną listę śledztw. Miały zaspokoić moją ciekawość i ustalić prawdziwą wersję wydarzeń, które musiałem zapisać w Kronikach. Spędzałem nad księgami około dziesięciu godzin dziennie. Nie sypiałem długo ani dobrze, ponieważ nie miałem ochoty bawić długo w domu bólu.
Wujek Doj postanowił nie wracać na swoje bagna. Podobnie Matka Gota. Przeważnie schodzili mi z drogi. Ale byli tu, cały czas. Obserwowali. Mieli swoje oczekiwania.
To tutaj rozpoczęła się nowa faza wojny. Postanowili mieć w niej swój udział. Dla nich oznaczało to, że okrucieństwa Kłamców zostaną pomszczone okrucieństwami Nyueng Bao.
Jednym z większych problemów szpiegostwa, jak odkryłem, jest domyślić się, gdzie szukać upragnionych informacji. Kiedy chciałem się czegoś dowiedzieć z Kronik, wiedziałem zazwyczaj, kiedy i gdzie się to stało oraz kto był w to zamieszany. Mógłbym się w ten sposób cofnąć i po dwakroć sprawdzić swą pamięć, którą uznałem za zdumiewająco niegodną zaufania.
Najwidoczniej nikt z nas nie pamięta niczego dokładnie. A rozbieżności częstokroć są proporcjonalne do wielkości ego i liczby pobożnych życzeń.
Jednooki ma, rzecz jasna, problemy ze swym ego. Może dlatego właśnie nie pozwala mi się włóczyć po swojej wytwórni broni. Chyba że ma to coś wspólnego z ochroną tajemnic warsztatu przed inwigilacją. Niedługo się okaże, że zamyka interes.
Jednooki wiele dźwiga na swoich barkach. Między innymi również funkcję ministra zbrojeń. Ma całą, obwarowaną część miasta, gdzie dogląda wytwarzania wszystkiego, od grotów strzał po ogromne machiny oblężnicze. Wiele z tego pakuje się i wysyła prosto do doków. Tam ładuje się broń na barki, które płyną w dół rzeki do delty, gdzie siecią prymitywnych kanałów przedostają się na wody rzeki Naghir. Dalej zmierzają Naghirem i jej dopływami do zbrojowni w pobliżu granic. Nie miałem wątpliwości, że niektóre partie towaru nie docierały do miejsc przeznaczenia. Przypuszczam, że Jednooki czerpie z tego jakieś zyski. Mam nadzieję, że ma dość rozumu, żeby nie handlować z wrogiem. Konował przyłapie go na tym i Jednooki przekona się, że Klinga został potraktowany jak psotne dziecko.
Mój pierwszy wypad do arsenału był tylko psychiczny. Królestwo Jednookiego, złożone niegdyś z niepodobnych do siebie i nie powiązanych konstrukcji, połączyło się teraz w obłąkańczy labirynt. Zamurowano wszystkie okna i większość drzwi. Kilku pozostałych wejść pilnowali ludzie starannie dobrani ze względu na wzrost, paskudny charakter i brak wyobraźni. Nie pozwalali nikomu wejść ani wyjść. Na ulicy przed wejściem załadunkowym dzień i noc panował tłok. Kolumny wozów i fur ciągniętych przez umęczone woły poruszały się powoli do przodu, aby rozładowali je i załadowali umęczeni ludzie obserwowani pilnie przez pozbawionych wyobraźni strażników, którzy pienili się z wściekłości, jeśli woźnice i tragarze zamienili choćby słowo. Wokół roiło się od posłańców niosących długie żerdzie, z których zwisały skopki wypełnione gorącą strawą dla robotników. Strażnicy sprawdzali każdy skopek. Sprawdzali nawet siebie nawzajem.
Taglios prowadziło zróżnicowaną, kompleksową i wysoce wyspecjalizowaną gospodarkę. Jedni wieśniacy zarabiali na swój sposób, a inni wieśniacy wynajmowali im pomieszczenia. Tuż obok pałacu znajdował się bazar przeznaczony całkowicie dla świadczących usługi i zaopatrujący w żywność głównie urzędników pałacowych. Jeden facet zajmuje się wyłącznie przycinaniem włosów w nosie. Tuż obok, pracując na przestrzeni nie większej niż cztery stopy, stoi starzec, który naoliwionymi srebrnymi narzędziami rozłożonymi na maleńkim stoliku wyjmie ci woskowinę z uszu. Zajmuje się także powtarzaniem plotek. Interes znajduje się w rodzinie od pokoleń. Jest smutny, bo nie ma syna, który by po nim dziedziczył. Kiedy odejdzie, jego rodzina straci miejsce na jarmarku.
Wszystko to są symptomy ogromnego przeludnienia i rozpaczliwych prób przetrwania na dnie. Nie chciałbym być Taglianinem niskiej kasty.
Na szczęście nie musiałem mieć do czynienia ze zbirami Jednookiego. Najwidoczniej nie było tu zabezpieczeń przed magicznym szpiegostwem. Wskoczyłem do środka. Myślę, że Jednooki nie kłopotał się o to, ponieważ Długi Cień nie mógł już wysyłać swoich pupilków aż tak daleko. Ale co z Wyjcem? Mógł nas śledzić, kiedy tylko chciał.
Próba deptania Wyjcowi po piętach była jednym z moich codziennych obowiązków.
Robotnicy w arsenale robili to, co zwykle. Wytwarzali groty do strzał i ostrzyli je. Wyrabiali strzały i zaopatrywali je w bełty. Składali armaty. Usiłowali masowo produkować lekką jak piórko zbroję dla piechoty, która bez wątpienia nie będzie jej używać, ponieważ jest w niej gorąco, niewygodnie, a wleczenie jej za sobą to męczarnia.
Zaskoczyli mnie jedynie dmuchacze szkła.
W tym dziale pracowały dwa tuziny robotników, z czego większość zatrudniona była przy wyrabianiu małych, wąskich flaszek. Cały oddział czeladników podsycał ogień, ogrzewał krzemionkę, która stawała się surowym szkłem, i wynosił całe tace butelek, kiedy tylko wystygły. Kilka pak szło za granicę na długich wozach, ale większość wędrowała na front.
Ki diabeł?
W biurze Jednookiego wisiała duża łupkowa tablica, a na niej, w Forsbergu, wypisano kredą zamierzone wyniki produkcji. Pięćdziesiąt tysięcy butelek. Trzy miliony strzał. Pół miliona oszczepów. Dziesięć tysięcy kawaleryjskich lanc. Dziesięć tysięcy szabli. Osiemset siodeł. Sto pięćdziesiąt tysięcy krótkich mieczy dla piechoty.
Niektóre z tych cyfr były wręcz absurdalne i absolutnie nie do osiągnięcia w arsenale Jednookiego. Ale produkcja odbywała się na całym terytorium Taglian - najczęściej w jednoosobowych kuźniach. Głównym zadaniem Jednookiego było nadawanie właściwego kierunku. Według mnie przypominało to bardzo udzielanie lisowi pozwolenia na nocleg w kurniku.
Lista zawierała także spis zwierząt, wozów i budulca na setki barek. Większość z tego była zrozumiała, ale pięć tysięcy latawców gotowych do montażu, dwanaście stóp na trzy? Tysiąc jardów jedwabiu w motkach wysokich na sześć stóp?
Nie dostanie tego.
Poszedłem się przejść, aby zobaczyć, co jeszcze przygotowywano dla Mogaby i jego przyjaciół.
Zobaczyłem obozy szkoleniowe, gdzie drużyny komandosów przygotowywano na wszelkie możliwe okazje i rodzaje terenu. Na południu Pani przeprowadzała swój własny program, tworząc oddziały szkolone do działań zaczepnych na czarodziejskich polach bitew.
Wyłuskała każdego, kto posiadał choćby najmniejsze magiczne umiejętności, i wyszkoliła na tyle, żeby wykorzystać ich w programie, którego nie mogłem zgłębić, choćbym nie wiem gdzie węszył. Jak zauważył Długi Cień, odarła całe tagliańskie terytorium z bambusa. Cięto go na kilka standardowych długości i rozżarzonymi do czerwoności prętami wypalano wewnątrz kolanka. W ten sposób Pani uzyskiwała rury wypełnione małymi, gąbczastymi, kolorowymi kulkami stworzonymi przez jej brygadę pokątnych czarowników.
Kolejna gra, żeby zbić z tropu Władcę Cienia? Połowa naszych działań była tylko dymem i lusterkami mającymi za zadanie zmylić przeciwnika i sprawić, żeby zmarnował swoje środki albo ustawił się na niewłaściwych pozycjach. Ja byłem wszak bardziej zagubiony niż Długi Cień.
Pani sypiała mniej niż Kapitan. Konował rzadko spał więcej niż pięć godzin dziennie. Jeśli zwyczajna jazda pokona Mogabę i Władcę Cienia, z pewnością będziemy zwycięzcami.
Zarówno Pani, jak i Stary tak wiele zatrzymywali dla siebie, że nawet po tych wszystkich latach nie miałem pewności, jak rozumują. Bardzo się kochali, ale rzadko się z tym ujawniali.
Pragnęli odnaleźć swoją córkę i zemścić się na Kłamcach, ale nigdy publicznie nie mówili o dziecku. Konował zdecydowany jest poprowadzić Kompanię do mitycznego Khatovaru, aby odkryć jej korzenie, choć nigdy o tym nie mówi.
Z zewnątrz wygląda to, jakby tych dwoje żyło tylko dla wojny.
Poszybowałem z powrotem do fabryki Jednookiego. Niechętnie opuszczałem Kopcia. Wiedziałem, że gdybym spóźnił się jeszcze trochę, powróciłbym do wyczerpanego, umierającego z głodu i okropnie odwodnionego ciała. Najmądrzejszym sposobem wykorzystywania czarodzieja są krótkie podróże przeplatane wieloma powrotami na drobną przekąskę i coś do picia. Lecz tutaj trudno było o tym pamiętać, zwłaszcza kiedy w moim własnym wycinku rzeczywistości czekało tyle bólu.
Tym razem odkryłem pokój, który wcześniej przeoczyłem. W środku, pomiędzy tuzinem ceramicznych wanien, poruszali się leniwie robotnicy Yehdna. Niektórzy nosili wiadra, z których wlewali co jakiś czas do wypełnionych filiżankami wanien jakiś płyn. Płyn pochodził z kadzi, w której mieszał jeden człowiek, jeśli akurat nie dodawał wody albo jakiegoś białego proszku.
Nie zauważyłem w tych wannach niczego szczególnego. Roztwór dodawano z jednego końca, a z drugiego płyn ściekał do szklanej rury umieszczonej wewnątrz ogromnego, glinianego dzbana. Napełniony dzban niesiono ostrożnie i składowano na półkach. W przeciwieństwie do wina słoje układano w pozycji stojącej. Co ciekawe, lampy w tym pomieszczeniu płonęły nadspodziewanie jasno.
Przyglądając się jednej z wanien, zauważyłem maleńkie bąbelki unoszące się z końca, gdzie robotnicy dolewali płyn. Na drugim końcu, tuż pod powierzchnią, znajdowało się tuzin krótkich prętów pokrytych srebrzystobiałą substancją. Na dnie wanny leżało kilka szklanych filiżanek bez ucha. Używając porcelanowych narzędzi, robotnik w rękawicach przesuwał filiżankę pod pręt i zdrapywał z niego białą substancję. Potem drewnianą łopatką wyjmował filiżankę z wanny. Niósł ją z nadzwyczajną ostrożnością, ale i tak zdołał się potknąć.
Substancja zeskrobana z pręta wystawiona na działanie powietrza jaskrawo świeciła. Musiałem powrócić do ciała. Musiałem coś zjeść. Wkrótce będę się musiał spakować, ponieważ już naprawdę niedługo wszyscy będziemy zmierzali na południe. Następna faza wojny nabierała rozpędu.
91
Po niezliczonych, irytujących opóźnieniach na ostatnim odcinku rzeki, który powinien być najłatwiejszą częścią podróży, Otto i Hagop wreszcie wrócili. Ukrywali się w tym samym frontowym magazynie Shadara, w którym trzymałem jeńców z Lasu Przeznaczenia. Jednooki zabrał mnie z kwatery. On, ja i mój brązowy cień skierowaliśmy się w stronę rzeki.
Tam dopadł nas Stary. Kiedy chciał, potrafił się przyczepić naprawdę do wszystkiego.
- Dobrze się czujesz, Murgen?
- Jakoś sobie radzę.
- Spędza zbyt wiele czasu z Kopciem - odezwał się Jednooki.
- To nie brzmi dobrze. Zatroszczycie się o tych facetów? - Miał na myśli Ottona i Hagopa, chociaż pozostali z ich wyprawy także tłoczyli się w tym magazynie i nie byli zbytnio zachwyceni oddzieleniem od rodzin.
Prawie trzy lata.
I jeden, i drugi niewiele się zmienili.
- Prawie postawiłem na was krzyżyk - powiedziałem do Hagopa. Uścisnęliśmy sobie dłonie. - Już myślałem, że szczęście was opuściło.
- Byliśmy blisko, Murgen. Wiele go zużyliśmy.
- No cóż - odezwał się Stary. - Czemu to trwało tak długo?
- Tak naprawdę to nie ma wiele do opowiadania. - Hagop patrzył dziwnie na Konowała, jakby upewniając się, że rozmawia z prawdziwym Starym. Konował był w swym przebraniu Shadara. - Pojechaliśmy, zrobiliśmy, co było do zrobienia, i wróciliśmy. - Jakby cztery tysiące mil podróży było banalną sprawą. Nie chełpiliśmy się w Kompanii wielkimi dokonaniami. - Niedużo zwiedziliśmy.
Kiedy Hagop mówił, Otto obszedł drzwi i okna.
- Mamy się przejmować szpiegami?
- To jest Taglios - odpowiedział Konował. Tutaj wszyscy obserwowali wszystkich, aby zyskać przewagę.
- Domyślamy się zatem, że wszystko już przygotowaliście.
- Jest dużo do uporządkowania. Szpiedzy Cieniarzy. Taak, nie są problemem. Pani, Goblin i Jednooki już się nimi zaopiekowali.
- Nadal mamy kapłanów - przypomniałem. Coś w wyrazie mojej twarzy ostrzegło Hagopa, żeby nie szedł tym śladem. Nie teraz.
- A zatem, jak idzie wojna?
- Powoli - odpowiedział mu Konował. - Później możemy o tym porozmawiać. Zrobiliście dla nas coś dobrego tam w górze?
- Szczerze mówiąc, niewiele.
- Psiakrew!
- Zebraliśmy garść informacji do Kronik. Murgen, będziesz chciał pewnie nad tym popracować. Materiał o tym, co robią inni ludzie, żeby pomóc nam lepiej zrozumieć to, co my zrobiliśmy. Sądzę, że mógłbyś umieścić to pomiędzy partiami napisanymi przez Konowała. W ten sposób ci, którzy przyjdą po nas, zobaczą obie strony. Co ty na to?
- Może ty powinieneś się tym zająć - zaproponowałem cierpko.
- Naucz mnie czytać i pisać. Jestem za stary na tamto gówno.
- Mógłbym to zrobić. - Spojrzałem na Konowała. - Jeśli nie będziesz mnie cenzurował. Stary wyszczerzył zęby.
- Dobre zagranie, Murgen - zachichotał Hagop. - Nie ja. Hej! Dowiedziałem się wszystkiego, co się wydarzyło po naszym wyjeździe stamtąd. Nie uwierzyłbyś, jakie zamieszanie. Kulawiec jeszcze raz powrócił. Nie przejmuj się. Wszystko już się uspokoiło. Teraz w cesarstwie panuje nuda.
- Prawie chciałbym wrócić do domu, jak tego słucham.
- Czy naprawdę weszliście do Wieży? - zapytał Konował.
- Spędziliśmy tam sześć miesięcy. Z początku głównie powtarzaliśmy w kółko to samo.
- I?
- W końcu przekonaliśmy ich, że Pani zbiera na powrót swoje siły. Stali się bardziej skłonni do współpracy. Wieśniacy w Wieży nie mają ochoty znowu jej spotkać.
- Rany! To złamie jej serce - powiedziałem.
- Tak. - Hagop uśmiechnął się szeroko. - Nie przyślą nam żadnej pomocy. Mówią, że nie zamierzają robić sobie nowych wrogów. Pewnie dlatego, że nie chcą, aby Pani zatęskniła za starymi dobrymi czasami i nie skierowała się z powrotem na północ.
- Domyślaliśmy się tego. Chcą jedynie utrzymać Panią z daleka od siebie - powiedział Konował. - Co dostaliście?
- Otworzyli swoje biblioteki. Użyczyli nam tłumaczy. Wpuścili nawet do grobów, kiedy poprosiliśmy.
- Sami mogli być ciekawi, kto tam został pochowany.
- Jasne, że tak. Musieli zmienić bieliznę, kiedy powiedzieliśmy im, kto tutaj okazał się żywy. Największy strach przeżyli, kiedy powrócił Kulawiec i niemal rozdarł cię na sztuki.
- Ten gość ma na nas większą chrapkę niż Duszołap - zauważyłem. Musieliśmy dodać Kulawca do naszej listy wrogów. - Co z moimi nasionami rzepy?
- Tym razem upewnili się co do Kulawca. Całkowicie - powiedział Hagop. - Mam twoje nasiona. Rzepa, pasternak i nawet ziemniaki do sadzenia, jeśli nie zgniły.
- Upewnią się co do Kulawca. - Konował zauważył unik Ottona. Otto był niespokojny, niepewny. - A więc pozwalali wam wtykać wszędzie nos i nawet wam w tym pomagali. Czego się dowiedzieliście? - Dochodziliśmy do sedna. Może dowiedzieli się czegoś, co moglibyśmy tutaj wykorzystać.
- Niewiele. Nie wydaje się prawdopodobne, żeby Długi Cień był kiedykolwiek jednym ze Schwytanych.
Byłem o tym przekonany. Miałem pewność, że do tej pory zdradziłby samego siebie przy Wyjcu, gdyby w przeszłości byli sprzymierzeńcami.
- Te ziemniaki. Wziąłeś te małe... Hagop spojrzał na mnie groźnie.
- Jest niewielka szansa, że mógłby być Człowiekiem Bez Twarzy, Pożeraczem Księżyca albo Nocnym Pełzaczem, chociaż wszyscy tam są pewni, że cała trójka już dawno gryzie ziemie. Nie znaleźliśmy jednak żadnych ciał.
- A co z jednym z późniejszych Schwytanych? - zastanawiał się Konował.
- Przeżyło pięcioro. Podróż, Szept, Pęcherz, Pełzacz i Szperacz. Ale Pani wszystkich odarła z mocy. W obecności świadków.
- Tylko że Pani potrafiła odzyskać swoją moc - sprzeciwiłem się.
- Zgadza się. Z drugiej strony, wiemy dokładnie, którego dnia się pojawili Władcy Cienia. Znamy nawet godzinę. Wszyscy późniejsi Schwytani działali wciąż na północy. Tak naprawdę większość z nich nie była wtedy jeszcze Schwytanymi.
Wymieniłem spojrzenie ze Starym. Zaczął chodzić tam i z powrotem.
- Kiedy Duszołap trzymała mnie jako więźnia, powiedziała mi, że jeden z Władców Cienia, który zmarł w Dejagore, nigdy nie był Schwytanym.
- Wirujący też nie - dodałem.
- Mogli nam jedynie powiedzieć, że nie mają pojęcia, czy Długi Cień był jednym ze starej zgrai - powiedział Hagop. - Źródła pisane to potwierdzają.
Konował chodził w tę i z powrotem, o włos unikając zderzenia z Ottonem, ale trzymając się z daleka od grupki nieszczęśliwych Taglian, czekających, aż spełni się ich najgorętsze pragnienie i będą mogli wrócić do domu. Czy rozpoznali go w przebraniu Shadara po tak długim czasie? Prawdopodobnie tak.
Byłem pewny, że myśli teraz, iż ta wojna nie jest zwykłą walką i że stawką jest coś więcej niż tylko przetrwanie.
- Wykończyliśmy tych trzech gnojków, ale Długi Cień jest najgorszy. Najbardziej szalony. Pracuje nad Przeoczeniem dzień i noc...
- Nadal?
- Nadal. Ten żałosny kretyn jest żywym dowodem na to, że wszystko zabiera więcej czasu i trwa dłużej, niż się to na początku wydaje. Nawet magia tego nie przezwycięży. Ale jest dużo bliżej końca niż przed waszym wyjazdem. A jeśli uda mu się skończyć, zanim go dopadniemy, będziemy mogli tylko pocałować się w tyłek na do widzenia. To będzie koniec świata.
On chce zasypać za sobą dziurę i wypuścić na zewnątrz wszystkie psy piekieł. Potem wyjdzie i pozbiera resztki tego, co zostało.
- Słyszałem to już kiedyś - mruknąłem. Nigdy nie traktowałem tego całkowicie serio, niezależnie od postaci zaangażowanych w dane wydarzenie. Wyglądało jednak na to, że Konował wierzy, iż Długi Cień jest do tego zdolny. Może jego przygoda z Kopciem ukazała mu coś, czego ja do tej pory nie dostrzegłem.
Tak więc koniec świata był nieunikniony. Zarówno za sprawą Kiny i jej Kłamców, jak i Długiego Cienia. I znowu tylko Czarna Kompania mogła temu zapobiec.
No jasne.
Stary, chciałem powiedzieć Konowałowi, jesteśmy tylko Czarną Kompanią. Jesteśmy bandą nieprzystosowanych do życia facetów, którzy umieją tylko wynajmować swoje miecze. Jasne, wdaliśmy się w z góry przegraną walkę z kilkoma dziwadłami, ale za sto lat nikogo to już nie będzie obchodziło. Wplątaliśmy się w honorową sprawę, bo złożyliśmy obietnicę, i Dusiciele porwali twego dzieciaka. Ale nie próbuj wmawiać nikomu, że zbawiamy świat.
Bałem się, że Stary może paść ofiarą megalomanii, jak Długi Cień, Mogaba, Wyjęć i Kina - wszystkie diabły naszych czasów. Jednym z obowiązków Kronikarza jest przypominać Kapitanowi, że nie jest on półbogiem. Nie miałem jednak wprawy. Do diabła, nie potrafiłem nawet zatrzymać Wujka Doja, kiedy chciał iść.
- Potrzebuję czegoś, co da mi przewagę, Hagop - powiedział Konował. - I to bardzo. Powiedz mi, że coś znalazłeś. Cokolwiek.
- Znalazłem nasiona rzepy dla Murgena.
- Niech to...
- Najlepszą radą, jaką dla nas mieli, była ta, że moglibyśmy spróbować odnaleźć tych, którzy przeżyli z Kręgu Osiemnastu.
- Hm. To ciekawe.
Konował zatrzymał się. Spojrzał na mnie, jakbym był w stanie coś mu wyjaśnić. Widziałem, jak jego oczy stają się niewidzące. Wspominał bitwę pod Urokiem.
Osiemnastu poprowadził wtedy ogromną armię rebeliantów, aby pokonać Panią. Kulminacyjna bitwa pod Urokiem była najkrwawszą w historii. Krąg nie zwyciężył.
- Zabiliśmy Hardena i Rakera. Pani zamieniła Szept w Schwytaną. To daje troje - powiedział Konował.
- O wiele więcej po prostu zaginęło, kiedy sprawiliśmy im lanie - zauważyłem. Moje "my" wywołało uśmiechy Ottona, Hagopa i Starego. Miałem wtedy może jakieś dwanaście lat i nawet nie słyszałem o Czarnej Kompanii.
- Byliśmy zbyt dokładni, szefie - odezwał się Hagop. - Poszliśmy ich szukać i nie znaleźliśmy żadnych weteranów rebelii. Nie mogliśmy nawet odnaleźć imion siedmiu z Osiemnastu. Ale w Wieży znaleźli się ludzie, którzy byli wtedy młodszymi oficerami i twierdzili, że widzieli na własne oczy śmierć wszystkich Osiemnastu. Z wyjątkiem tego, którego zwano Trin-ket i który później został Schwytanym. Jeden z siedmiu, którego imienia nie mogliśmy się dowiedzieć.
- Trinket. - Konował znowu zaczął chodzić. Zamyślił się. - Pamiętam Trinket. Ale tylko imię. Byliśmy na Stopniu Łzy. Dowiedzieliśmy się, że Trinket został otoczony. Na wschodzie. Zajęci byliśmy Hardenem. Nie wiem, czy nawet wspomniałem o tym w Kronikach.
Ha! Okazja, żeby się pochwalić.
- Wspomniałeś. Jednym zdaniem. Napisałeś, że Szept zabrała Rdzę, a Trinket został otoczony.
- Szept. Tak. Była Schwytaną tylko przez chwilę. - Był tam, żeby pomóc przygotować Schwytanie. - To coś dla Pani. Będzie wiedziała, jeśli między tymi dwojgiem coś było.
- Trinket to kobieta - sprostował Hagop. - A Długi Cień? Konował zmarszczył brwi.
- Nigdy nie latał całkiem nago, ale jestem całkowicie pewny, że Długi Cień to on. Fizycznie - stwierdziłem. Stary przeszył mnie wzrokiem. Cholera! Taglianie jednak dąsali się w kącie. Nikt z nich nie usłyszał mojej wpadki. Chociaż Hagop także nie znajdował się na liście trzech. Poprawiłem się czym prędzej: - Ale Kopeć jest jedynym, który widział go w ciele. Tyle że nic nie mówi.
- Jeszcze żyje? - zapytał Hagop.
- Ledwo - wyjaśnił Konował. - Utrzymujemy go przy życiu. Ludzie już kiedyś wychodzili ze śpiączki. To wszystko, Hagop? Tyle czasu i cala ta podróż. Tylko tyle masz dla mnie?
- Tak to czasami bywa, szefie. - Hagop wyszczerzył zęby. - A, byłbym zapomniał. Dali mi pudło pełne papierzysk i jakichś rzeczy, które mogły należeć do kogoś, kto być może zamienił się w Długiego Cienia, jeśli kiedykolwiek był jednym z Osiemnastu. Wszystko jest popakowane i podpisane, w razie gdyby jakiś czarodziej zdecydował się tego użyć.
Twarz Konowała rozjaśniła się jak pochodnia.
- Ty draniu! - wrzasnął, uśmiechając się szeroko. - Otto, może byś wysłał tych ludzi do domu? Bonharj i reszta, po co się tu, do cholery, pętacie? Twoi ludzie chcą cię widzieć - zwrócił się do mnie. - Chyba powinniśmy wysłać te rzeczy do Pani. Będzie wiedziała, co z tym zrobić.
Otto wygonił Taglian z magazynu. Wydawali się zbici z tropu hojnością Wyzwoliciela. Ja także.
- A może teraz wy powiecie, co tu się dzieje? - zaproponował Hagop.
- Całe mnóstwo - odparłem. - Ale nic wielkiego ani dramatycznego. Szarpiemy ich ze wszystkich stron.
- Czy Mogaba naprawdę jest głównym Ważniakiem w armii Długiego Cienia?
- Zdecydowanie tak. Jest też cholernym sukinsynem, tyle że Długi Cień nie daje mu wolnej ręki. Przeważnie wysyła do nas drugi gatunek i pozwala Klindze odwalać brudną robotę.
- Co? Klindze? Temu Klindze od Mathera i Łabędzia?
- O, tak. - Zerknąłem na Starego, którego twarz przybrała kamienny wyraz. - Tak. Klinga nabrał nieprzyjemnych cech, kiedy odjechaliście.
- Wracajmy do pałacu, Murgen - odezwał się Konował. - Mamy robotę.
92
Po drodze Konował nie mówił wiele, chociaż nie warczał na ludzi, którzy ośmielali się gapić na Shadara i jego białą, diabelską kompanię. Nas, ludzi z północy, jest tak niewielu, że nawet po tylu latach mało kto nas widział. Rzecz jasna nie robimy też wiele, żeby zmienić swoją paskudną reputację.
Niektórzy mądrale spośród kapłanów twierdzą, że przyjaźń dzisiejszej Czarnej Kompanii jest dla Taglios tak samo śmiertelnie niebezpieczna jak dawna wrogość.
Ich narzekania mogą mieć uzasadnienie.
Doszliśmy do pałacu. Konował ciągle burczał coś pod nosem, głównie z powodu niewielkich efektów wyprawy. Była jego oczkiem w głowie i razem z nią rozwiały się jego oczekiwania.
- Jak długo twoi teściowie będą się tu kręcić? - zapytał. Nie miałem zamiaru go uszczęśliwiać.
- Dopóki to trwa. Chcą uszczknąć swój kawałek Narayana Singha. - Stary nie dowierzał Wujkowi Dojowi.
- Wiedzą o Kopciu?
- Jasne, że nie! Psiakrew...!
- I niech się nie dowiedzą. Znalazłeś już swoją bibliotekę? Wspomniałem mu kiedyś, że się na nią natknąłem.
- Jeszcze nie. - Co prawda czyniłem  w tym kierunku jedynie symboliczne wysiłki. Miałem zbyt wiele na głowie. Wiedział o tym.
- Postaraj się lepiej. Nie spędzaj tyle czasu z Kopciem. Poza tym myślę, że dobrze by było zajrzeć do tych starych Kronik, zanim pójdziemy na południe.
- Jak to się stało, że sam nigdy nie szukałeś tej biblioteki? Miałeś na to całe lata.
- Słyszałem, że została zniszczona w tę noc, kiedy pobito Kopcia. Teraz wygląda na to, że chodziło o inne pomieszczenie. Radisha nie oszukałaby mnie w takiej sprawie. A może?
Przystanęliśmy na chwilę, gdy regiment konnych Yehdna przechodził inspekcję przed pałacem. Przybyli gdzieś z zachodu kraju i właśnie paradowali przed wyjściem w pole. Ich stroje i turbany były czyste i zbytkowne. Na lancach wisiały jaskrawe proporce. Ich włócznie lśniły, a wierzchowce były niezwykle piękne, nadzwyczajnie wyszkolone i doskonale utrzymane.
- Tacy pięknisie nie wygrywają wojen - zauważyłem. Czarna Kompania nie była piękna.
Konował chrząknął. Spojrzałem na niego i zaskoczony ujrzałem coś, co mogło być łzą w kąciku oka.
Wiedział, co czeka tych dzielnych, młodych ludzi. Ostrożnie przeszliśmy za jeźdźcami.
Jednooki spotkał nas w korytarzu przed komnatą Konowała.
- Jakie wieści?
- Żadnych magicznych odpowiedzi. - Konował pokręcił głową.
- Nigdy nic łatwo nam nie przychodzi.
- Powinienem poszukać biblioteki, którą znalazłem tamtej nocy - wyjaśniłem mu. - Masz coś, żebym się nie zgubił? Spojrzał na mnie, jakbym żądał nie wiadomo czego.
- Już ci dałem. - Wskazał na przędzę na moim przegubie.
- To były twoje zaklęcia. Ale zostało tam pewnie też coś Kopcia.
Karzeł zastanowił się.
- Być może. Daj mi to. - Jego spojrzenie spoczęło na moim amulecie, kiedy zdjąłem przędzę. - Jadeit? - Przytrzymał na chwilę mój przegub.
- Tak sądzę. Należał do babki Sarie, Hong Tray. Nigdy jej nie spotkałeś. Była żoną starego Mówcy.
- Nosisz to przez te wszystkie lata i nigdy go nie zauważyłem?
- Noszę go, od kiedy Sarie... Od tamtej nocy. Sarie nosiła go czasami, kiedy chciała się wystroić.
- A tak. Przypominam sobie. - Zmarszczył brwi, jakby chciał sobie coś przypomnieć, a potem wzruszył ramionami, cofnął się w cień i przez chwilę mamrotał coś do włókien. - To powinno cię przeprowadzić przez czyjekolwiek plączące zaklęcia - oznajmił po powrocie. - Może z wyjątkiem twoich własnych.
- Co?
- Miałeś ostatnio jakieś ataki?
- Nie. A przynajmniej nic nie pamiętam - dodałem to wyjaśnienie, ponieważ już wcześniej miewałem ataki i niczego nie pamiętałem. Najwidoczniej.
- Masz jakieś nowe pomysły, kto jest ich przyczyną? Albo na kogo się natykasz, kiedy wracasz do Dejagore?
- Uciekałem przed bólem po stracie Sarie.
Jednooki obdarzył mnie jednym ze swoich głębokich spojrzeń. Jednym z tych, którym wydobywał mnie z przeszłości. Najwidoczniej nie był przekonany.
- To znowu takie ważne? - zapytałem.
- Nigdy nie przestało być ważne, Murgen. Po prostu ostatnio nie było czasu się tym zajmować. Teraz też go nie było.
- Musimy tylko - dodał karzeł - pozwolić ci się zająć samym sobą, żeby cię obserwować i odpowiednio zadziałać we właściwym momencie.
Jednooki całkowicie poważny? To ciekawe.
Konował przestał się nami interesować. Był znowu przy swoich mapach i wykresach.
- Chcę zobaczyć te księgi, zanim wyruszymy - powiedział jednak.
Rozumiem aluzje. Czasami.
- Już idę, szefie.
93
Zatrzymałem się, żeby sprawdzić, czy Kopeć jeszcze oddycha. Nakarmiłem go. Karmienie go i mycie było teraz moim pretekstem do przebywania tutaj. Ktoś taki jak Radisha powinien kiedyś zbadać sieć zaklęć Jednookiego. Od kiedy zacząłem pracować ze starym czarodziejem, sieć znacznie się powiększyła. Potem spróbowałem przypomnieć sobie różne zakręty i kółka, które robiłem tej nocy, kiedy odnalazłem bibliotekę Kopcia. Moje wspomnienia były niejasne. Wszystko było tak dawno i tak wiele się wydarzyło od tamtego czasu.
Pewny byłem, że znajdowała się na tym samym poziomie. Nie wchodziłem ani nie schodziłem po żadnych schodach. I był to fragment pałacu najwidoczniej nie używany od ostatniej wizyty Kopcia. Kurz i pajęczyny tworzyły gruby dywan.
Dotarcie do opuszczonego miejsca nie zajęło mi dużo czasu. Było niemal tak, jakby najgłębsze wnętrze pałacu stało się ogromnym, zakurzonym labiryntem, który nie potrzebuje do ochrony żadnych plączących zaklęć.
Minęła ledwie chwila, odkąd zostawiłem Kopcia, gdy znalazłem martwego mężczyznę. Najpierw poczułem, oczywiście, charakterystyczny zapach i usłyszałem brzęczenie much. Dzięki temu wiedziałem, co się wydarzy, zanim cokolwiek zobaczyłem. Tajemnicą było jedynie, kto jest zmarłym. W ograniczonym świetle mojej lampy ukazał się Dusiciel. Uciekł tutaj, aby umrzeć od poniesionych ran, schwytany w pułapkę ciemności i zaklęć.
Zadrżałem. To poruszyło we mnie najgłębsze pokłady lęku, źródło nocnych koszmarów, potworny strach przed ciasnymi, ciemnymi podziemiami.
Zastanawiałem się, czy jego niestała bogini znalazła zadowolenie w tak żałosnym końcu swego wyznawcy.
Ostrożnie obszedłem trupa, odwracając oczy i zaciskając nos. Po śmierci wciąż służył awatarowi zepsucia Kiny.
Wkrótce potem znalazłem świadectwo, że przynajmniej jeszcze jeden Dusiciel zaplątał się w labiryntach pałacu. Niemal na niego nadepnąłem, kiedy powstrzymały mnie muchy.
Zatrzymałem się. Uuu. Ten wyglądał całkiem świeżo. Może jeszcze tu krążył szaleniec pragnący tańczyć dla swojej bogini.
Ruszyłem znacznie wolniej i ostrożniej, z ręką na gardle. Zacząłem wyobrażać sobie hałasy. Wróciły do mnie wszystkie historie o duchach, które kiedykolwiek słyszałem. Co kilka kroków przystawałem i odwracałem się, wypatrując blasku oczu w świetle lampy. Dlaczego postanowiłem przyjść tutaj sam?
Zacząłem dostrzegać pierwsze ślady. Ukląkłem i odnalazłem coś, co wyglądało na moje wcześniejsze ślady odbite w kurzu. Ktoś przechodził tędy od tamtego czasu, uzbrojony w całą baterię świec. Wszędzie widać było zastygłe krople wosku. A potem też ktoś tu był. Prawdopodobnie się czołgał. Zjadał zastygłe krople wosku, które znalazł.
Nasłuchiwałem ciszy. W tych lochach nawet robaki były rzadkością. Mogły tylko się zjeść nawzajem.
Ostrożnie podążyłem dalej po śladach tych, którzy przyszli tu po mnie. Serce waliło mi, jakby miało wyskoczyć z piersi.
Zacząłem kichać. Po pierwszym kichnięciu po prostu nie mogłem przestać. Wytrzymałem chwilę, ale tym potężniejsze było następne.
Potem zacząłem słyszeć przeróżne dźwięki. I nie byłem w stanie uspokoić się na tyle, żeby przekonać samego siebie, iż to tylko moja wyobraźnia, albo żeby ustalić źródło hałasów, jeśli były prawdziwe. Zniszczony dywan kurzu sugerował, że ktoś odwiedził to miejsce przede mną.
Ostrożnie, nie dotykając niczego, okrążyłem drzwi i wszedłem do komnaty.
- Cholera!
Wszystko było w strzępach. Na półkach lub w swoich schowkach pozostało jedynie parę ksiąg i zwojów. Nie zniszczone pozycje, o ile mogłem odczytać ich tytuły, zawierały jedynie zwykłe spisy towarów, zapisy podatkowe lub wyrywkową historię miasta o małym znaczeniu. Zastanawiałem się, dlaczego Kopeć się o nie zatroszczył. Może w ten sposób chciał ukryć także dobre rzeczy? Może dlatego, że był zarówno ogniomistrzem, jak i królewskim czarodziejem?
W każdym razie wszystkie wartościowe pozycje przepadły. To nie tylko tak długo wyczekiwane Kroniki, które mogły gdzieś tu leżeć, ale i spora liczba czegoś, co wyglądało na magiczne teksty, kiedy je ostatnio przeglądałem.
- Szlag! Szlag! - Miałem ochotę niszczyć wszystko, łamać i rozbijać kamienie na łbach tych łotrów. Przedtem jednak znalazłem pojedyncze pióro na ziemi i wiedziałem już, co się stało.
Podniosłem je.
W drodze powrotnej naprawdę słyszałem dźwięki, które nie były wytworem mojej wyobraźni. Nie zatroszczyłem się, żeby sprawdzić ich pochodzenie. Jakiś człowiek próbował iść za światłem mojej lampy, ale nie mógł nadążyć.
94
Konował spojrzał zaskoczony, kiedy położyłem przed nim białe pióro.
- Księgi przepadły - powiedziałem. - Są tam też zagubieni Kłamcy. Przynajmniej jeden martwy i przynajmniej jeden jeszcze żywy.
- Przepadły? - Strącił pióro z dokumentu, który studiował.
- Ktoś je zabrał.
Jego rozpacz można było rozpoznać tylko po drżeniu rąk.
- Jak?
- Po prostu weszli tam z ulicy i wynieśli je. - Ani przez chwilę nie brałem pod uwagę możliwości, że ktoś z pałacu mógł odwiedzić bibliotekę Kopcia.
Przez chwilę nic nie mówił.
- Doskonałe wyczucie czasu. - Znowu cisza. - Co to za pióro?
- Być może wiadomość. A może tylko zgubione pióro. Znalazłem jedno takie, kiedy odkryłem, że z kryjówki w Deja-gore zniknęła zbroja Stwórcy Wdów.
- Białe pióro?
- Wrony albinosa. - Przebiegłem w myślach swój katalog znajomych, prawdziwych i prawdopodobnie wyobrażonych. Jego dłonie znowu zadrżały.
- Nigdy naprawdę jej nie spotkałeś. Ale rozpoznałeś ją? Była tam, kiedy Kłamcy zaatakowali? I nigdy nic nie powiedziałeś?
- Zapomniałem o tym. To była najgorsza noc mego życia, Kapitanie. Tej nocy wszystko wokół mnie zawirowało...
Gestem nakazał mi milczenie. Myślał. Patrzyłem na niego. Oto był prawdziwy Konował, który był lekarzem Kompanii i Kronikarzem, kiedy do nich dołączyłem.
- To musi być to - mruknął po chwili.
- Co? Głos, który spotykałeś, kiedy zostałeś wciągnięty z powrotem do Dejagore. Pomyśl. Czy był zawsze ten sam?
- Nie rozumiem.
- Czy to nie mogli być różni ludzie mówiący cały czas? Teraz chwyciłem.
- Chyba nie. Miewał różne cechy i styl.
- Suka. Podstępna suka. Zawsze gra inaczej. Nie mam zupełnej pewności, Murgen, ale uważam, że za twoim potykaniem się o krawędź czasu stoi Duszołap.
Nie była to dla mnie całkiem oryginalna teoria. Duszołap miała wysokie notowania na mojej liście podejrzanych. Bodźcem był mój wielki problem. Nikogo nie mogłem zapytać: "Dlaczego Murgen?" Duszołap także nie.
- Gdzie ona teraz jest? - zapytał Konował.
- Nie mam najmniejszego pojęcia.
- Możesz się dowiedzieć?
- Kopeć przeszkadza mi za każdym razem, kiedy próbuję ją wyśledzić.
- Spróbuj jeszcze raz.
- Ty jesteś szefem.
- Tak długo, jak to służy powszechnej wygodzie. Jesteś pewny, że twoi teściowie nie pójdą do domu?
- Pójdą tam gdzie ja.
- To powiedz im, że ruszamy pod koniec tygodnia.
- Czekam tego jak zbawienia. - Wziąłem swoje białe pióro i wyszedłem z godnością na spotkanie z ogniomistrzem.
95
Nie poszedłem tam od razu. Zatrzymałem się przy kwaterze i zabrałem flaszkę herbaty, galon wody, koszyk z pieczonym kurczakiem i rybą, ryż oraz specjalne, kamienne wypieki Matki Goty. Spodziewałem się długiego pobytu. Poza poszukiwaniami Duszołap, które i tak pewnie zakończą się niepowodzeniem, chciałem załatwić jeszcze parę innych spraw.
Kopeć wydawał się nie zmieniony. Jak zawsze. Chciałbym wiedzieć, co będzie pamiętał, jeśli któregoś dnia, jak to się czasami zdana, przebudzi się ze śpiączki. Słyszałem, że ludzie budzili się nawet po latach.
Zanim wyszedłem, napełniłem sobie brzuch wodą. Kiedy dotarłem do Kopcia, przyjąłem jeszcze więcej płynów. Zabrałem się do pracy.
Dryfowanie. Szybki przegląd wszystkich łotrów. Mogaba i Długi Cień, Wyjęć i Narayan Singh z Córką Nocy. Wszyscy usadowieni w Przeoczeniu albo Charandaprash. Klinga wlókł się Shindai Kus z dwunastoma setkami ludzi, próbując dopaść Prahbrindraha Draha, ale książę miał ze sobą lekką kawalerię, co wystarczyło, aby go odstraszyć. Ten człowiek miał talent.
Zanim wypełniłem swoje zobowiązanie poszukiwania Duszo-łap, cofnąłem Kopcia w czasie, aby zobaczyć, jak daleko mogę sięgnąć i wyśledzić niektórych przeciwników. Chciałem zobaczyć, co wydarzyło się tamtej nocy, kiedy zostałem uwięziony i poddany torturom. Pragnąłem wydobyć na jaw szczegóły zdrady Mogaby.
Okazało się, że nie mogę się cofnąć tak daleko.
Przypomniałem sobie tamtą tratwę na jeziorze i Mogabę przeklinającego w ciemnościach. To musiało być to. Nie powinien tam być. Cóż za uczciwa misja mogła przywieść go na brzeg? Czy zmienił mocodawców, dalej zatrzymując Dejagore dla dobrych facetów? Czyżby dobił już targu, kiedy Konował przycisnął go do ziemi? Czy spotkał Wyjca tak daleko stąd, że Goblin i Jednooki nie mogli wyśledzić latającego dywanu czarodzieja?
Być może. To mogłoby wyjaśniać, dlaczego nawet Sindawe i Ochiba pragnęli go opuścić.
Wszyscy bylibyśmy martwi, a wojna trwałaby długo, gdyby Długi Cień był wtedy na odpowiedniej pozycji, żeby wykorzystać tamten moment.
Zimne szpony śmierci mogły być bliżej, niż podejrzewałem.
Gdybym miał choć świadectwo naocznego świadka...
Kopcia można oszukać. Można też nim kierować, mając odpowiednio silną wolę.
Od granic przeszłości pomknąłem w kierunku nocy mojej rozpaczy. Nie poprowadziłem go jednak w sam środek koszmaru. Zamiast tego zwolniłem i przesunąłem się we wcześniejsze godziny, kiedy Dusiciele dotarli najpierw do pałacu i w najlepszym stylu Kłamców wykorzystali dwóch spośród siebie przebranych za święte nierządnice Bashry, aby wykonały swoje obowiązkowe rytuały radości, żeby dostać się bliżej Straży.
To nie była jednak historia, którą chciałbym znowu oglądać. Pociągnąłem go dalej, do chwili mojego własnego interludium na schodach do bramy wypadowej. Obserwowałem, jak wyłaniam się z pałacu, na próżno zmagając się z kamieniem. Atak trwał ledwie chwilę, a całe wieki spędziłem w koszmarze ubiegłego roku.
Teraz zręczny ruch. Spojrzenie na kobietę ukrytą w mroku po drugiej stronie ulicy, za plecami włochatego Shadara. Długie, uważne spojrzenie pomimo rosnącego niepokoju Kopcia i prób wyśliźnięcia się.
Nigdy nie poznałem czarodzieja, kiedy żył pełnią życia, ale wszystko wskazywało na to, że był potwornym tchórzem, opierającym się niezmiennie wszystkiemu, co mogło grozić najmniejszym ryzykiem dworskiemu magowi i ogniomistrzowi. Tchórzostwo musiało opanować najgłębsze tajniki jego istnienia, bo cały czas wił się jak robak na haczyku, kiedy obserwowałem Duszołap plądrującą jego bibliotekę.
Ona nie miała problemów z plączącymi zaklęciami. Z Dusicielami także nie, chociaż natknęła się na ich bandę. Przez chwilę gapili się na nią z otwartymi ustami, po czym zdecydowali, że w ich najlepiej pojętym interesie jest ruszyć w innym kierunku.
W przeciwieństwie do tamtej sytuacji w łanach zboża, teraz nie wydawała się świadoma moich obserwacji. Czy możliwe, że nie miała pojęcia o tajemnicy czarodzieja?
Czyż to nie byłoby piękne?
Obserwowałem ją przez długi czas, nawet po wyjściu z pałacu. Kopeć bez przerwy stawiał opór.
W końcu wróciłem, napiłem się i przekąsiłem co nieco, zanim zabrałem się do ciekawszego zajęcia: śledziłem Goblina, zaspokajając swą ciekawość. Chciałem się przyjrzeć ostatniemu starciu pomiędzy Konowałem i Klingą. Nie byłem w stanie znaleźć świadka ostatniego wybuchu.
96
Żeby odnaleźć ślady Goblina, wróciłem do chwili, kiedy ostatni raz widziałem karła na własne oczy, a potem podążyłem za nim przez czas.
Wkrótce po wyciągnięciu mnie z jednego z moich upadków w przeszłość Goblin wyszedł ze swojej kwatery i z niedużą torbą powędrował nad rzekę, zaokrętował się na barkę kierowaną przez zaufanych Taglian, którzy zostali zawodowymi żołnierzami, i popłynął w dół rzeki. Właśnie w tej chwili - czyli mniej więcej dzisiaj - był w samym sercu delty, przenosząc ładunek barki na pełnomorski statek noszący zupełnie mi nie znane flagi i proporce. Na brzegu roiło się od dzieciaków Nyueng Bao i leniwych dorosłych gapiów, jakby zajęcie obcych było największą rozrywką, jaka się im przydarzyła od lat. Znałem wprawdzie to plemię, ale wszyscy wydawali się obcy i nieodgadnieni. Bardziej niż w Dejagore, gdzie nikt z nas nie był u siebie.
Z niejasnych dla mnie powodów, nigdy nie odwiedziłem świata Sahry. Po prostu powitałem ją w swoim i rozkoszowałem się tym cudem.
Zachowanie Goblina nie było tak interesujące jak jego otoczenie, mogłem to teraz stwierdzić. Dlaczego więc nie zobaczyć, jak wygląda życie Nyueng Bao? Wujek Doj zawsze podkreślał, że delta to istny raj.
Być może. Jeśli nie było się w towarzystwie komarów. Zakląłem. Od pożarcia chroniło mnie tylko to, że byłem pozbawionym ciała punktem widzenia. Goblin był wystarczająco dobry, żeby zabezpieczyć siebie i swoją załogę potężnymi zaklęciami, które wzmacniał jeszcze smród. Ale Nyueng Bao zmuszeni byli radzić sobie z tymi krwiopijcami zdolnymi zabić małe dziecko. Przypomniałem sobie, że widziałem już wszelkie możliwe robactwo, idąc na południe przez rodzinną dżunglę Jednookiego, i było prawdopodobne, że ludzie Sarie doskonale dają sobie radę bez jej męża.
Przepłynąłem przez ten teren, ciekawy jak żyła, zanim spotkała mnie. Mała wioska, ryżowe poletka, bawoły wodne, łodzie rybaków. Tak samo jak wczoraj, zeszłego roku, zeszłego wieku. I tak samo, jak będzie jutro. Każdy, kogo widziałem, wyglądał jak ktoś, kogo mógłbym spotkać w Dejagore albo wśród Nyueng Bao służących teraz w Kompanii.
A to co?
Przemknąłem jak wypuszczona jaskółka. Ujrzałem w przelocie twarz, całe mile od rzeki, gdzie Jednooki i jego załoga wyciskali z siebie siódme poty. Moje serce zadrżało. Po raz pierwszy, będąc z Kopciem, cieszyłem się z silnych emocji. Gdybym był we własnym ciele, pewnie roniłbym krokodyle łzy.
Potwory ludojady również były atrakcją delty.
Rzuciłem się w tył i krążyłem, ścigając twarz tak podobną do Sahry, że mogłaby należeć do jej bliźniaczki. Gdzieś w dole, blisko starej świątyni.
Nie. Chyba nie. Zobaczyłeś to, co chciałeś zobaczyć, Murgen. To prawdopodobnie jakaś inna dziewczyna Nyueng Bao, ledwie co kobieta, obdarzona tym niewiarygodnym pięknem, które jest im dane przez cztery czy pięć lat pomiędzy dzieciństwem a stromym upadkiem na dno rozpaczy.
Rzuciłem się raz jeszcze, rozpaczliwie pragnąc odnaleźć odbicie Sahry. I oczywiście niczego nie znalazłem. Ból stał się tak ogromny, że uciekłem stamtąd i poszedłem szukać miejsca i czasu, gdzie bogowie byli mi bardziej przychylni.
97
Musiałem się cofnąć w czasie, gramoląc się z zadowoloną miną w kierunku tego okresu mojego życia, kiedy byłem całkowicie szczęśliwy, a doskonałość była porządkiem wszechświata. Dotarłem do godziny, która była moją przewodnią gwiazdą, moim centrum, moim ołtarzem. Do chwili, o której marzy każdy żyjący. Tej jednej minuty, kiedy wszystkie sny i fantazje mają moc spełnienia, a ty musisz tylko rozpoznać tę chwilę i pochwycić ją w ułamku sekundy, aby twoje życie stało się pełne. Taka chwila nadeszła dla mnie prawie w rok po zakończeniu oblężenia w Dejagore. I niemal ją zmarnowałem.
Potem, prawie przez cały czas, Nyueng Bao byli częścią mojego życia. Ledwie w trzy tygodnie, od kiedy Konował ujawnił zamiary Mogaby i tym samym spowodował jego ucieczkę, ci zaś, którzy przeżyli, dalej wlekli się na północ w kierunku Taglios, udając zwycięskich bohaterów, którzy uwolnili przyjacielskie miasto i oczyścili świat z bandy łotrów, obudziłem się któregoś dnia i odkryłem, że znajduję się pod wątpliwą i stałą ochroną Thai Deia. Nie był bardziej gadatliwy niż zwykle, ale w paru słowach stwierdził stanowczo, że ma u mnie dług i zostanie przy mnie na zawsze. Myślałem, że to przenośnia.
Chłopie, jaki byłem wzruszony. Nie byłem w nastroju, żeby poderżnąć mu gardło, więc pozwoliłem mu się pętać wolno. Poza tym miał siostrę, którą pragnąłem widywać częściej niż jego, chociaż nigdy nie starczyło mi odwagi, żeby mu o tym powiedzieć.
A nawet gdyby...
Tak więc usadowiony z powrotem w pałacu, w moim maleńkim pokoju, z moimi papierami i książkami, z Thai Deiem sypiającym na trzcinowej macie przed moimi drzwiami, utrzymującym, że To Tan jest pod dobrą opieką swojej babci, wiodłem niepewny żywot, próbując wyobrazić sobie, co się stanie z nami wszystkimi, i doprowadzić do ładu pisaninę Pani. Nie myślałem całkowicie jasno, kiedy dotarł do mnie dżentelmen o imieniu Bahn Do Trang, który był krewnym jednego z pielgrzymów Dejagore. Miał dla mnie wiadomość. Była tak zaszyfrowana, że można by ją uznać za jedną z najbardziej ogłupiających sybillińskich przepowiedni wszechczasów.
- Jedenaście wzgórz, ponad skrajem, ona całuje go - oznajmił mi brat Bahn, okraszając wszystko szerokim, zupełnie nietypowym dla Nyueng Bao uśmiechem. - Ale inni nie są do wynajęcia.
Postanowiłem podać hasło.
- Sześć błękitnych ptaszków na krzewie mięty wyćwierkuje niemrawe limeryki.
- Co? - Uśmiech zgasł.
- To mój wierszyk, dziecino. Powiedziałeś chłopakom na dole, że masz dla mnie niezwykle ważną wiadomość. Wbrew zdrowemu rozsądkowi pozwoliłem ci wejść na górę i zaraz po wejściu zaczynasz gadać bzdury. Tamal! - wrzasnąłem na porządkowego, który pilnował mnie i kilku innych pracujących w sąsiednich pokojach. - Wskaż temu błaznowi drogę do wyjścia.
Do Trang chciał się opierać, ale spojrzał na mego przybocznego i spuścił z tonu. Thai Dei przyjrzał się uważnie staruszkowi, nie wyglądało jednak na to, że poczytywałby sobie za zaszczyt osobiste wywleczenie jego enigmatycznego tyłka na ulicę.
Biedny Bahn. To musiało być dla niego ważne. Poczuł się chyba dotknięty.
Tamal był ogromnym Shadarem podobnym do niedźwiedzia. Był kosmaty, miał cuchnący oddech i pomrukiwał. Najchętniej okładałby Nyueng Bao pięściami przez całą drogę na ulicę, a stamtąd na skraj miasta. Bahn wyszedł bez sprzeciwu.
Niecały tydzień później otrzymałem podobną wiadomość. Była to odręcznie spisana notatka, wyglądająca, jakby nabazgrał ją sześciolatek. Przyniósł ją na górę jeden ze strażników Mathera.
- Wychłoszczcie tego starego głupca i powiedzcie mu, żeby nie zawracał mi głowy - rozkazałem po jej przeczytaniu.
Strażnik spojrzał na mnie rozbawiony. Zerknął na Thai Deia i wyszeptał:
- Ani stary, ani on, ale pewnie głupi. Na twoim miejscu zająłbym się tym.
Zrozumiałem. W końcu.
- A zatem sam natrę mu uszu. Thai Dei, spróbuj nie wpuszczać tu złych ludzi. Będę za parę minut.
Nie posłuchał oczywiście, ponieważ nie mógł strzec mnie na odległość, ale zaskoczyłem go na tyle, że wystartowałem z przewagą. Zszedłem na dół i chwyciłem Sahrę w ramiona, zanim mnie dogonił czy wyprzedził. Potem już nie mówił wiele. A moja sprytna pani przyniosła To Tana, aby odwrócić jego uwagę.
Thai Dei nie mówił wiele, ale nie oznaczało to, że był głupi. Wiedział, że nie wygra przy obecnym rozkładzie kart.
- Sprytnie - powiedziałem Sahrze. - Myślałem, że już nigdy cię nie zobaczę. Cześć, bąblu - odezwałem się do To Tana, który mnie nie pamiętał. - Sahra, kochanie, obiecałaś mi. Nigdy więcej szyfrów w stylu dziadzi Dama. Jestem tylko prostym żołnierzem.
Wprowadziłem Sahrę do środka i na górę do mojej nory w murze. Przez następne trzy lata rozkoszowałem się każdym rankiem, kiedy budziłem się u jej boku, i każdą minutą w ciągu dnia, kiedy ją widziałem. Stała się sensem mego życia, moją opoką, podporą, moją boginią i każdy z moich przeklętych braci zazdrościł mi do granic nienawiści, chociaż Sahra nawróciła ich wszystkich na swoich oddanych przyjaciół. Mogłaby dawać Pani lekcje, jak zmiękczać serca twardych mężczyzn.
Dopiero kiedy przybyli z wizytą Wujek Doj i Matka Gota, odkryłem, że Sahra uczyniła więcej, niż to określają obyczaje Nyueng Bao. Zignorowała kategoryczne zakazy starszych plemienia i sama uczyniła się żoną Żołnierza Ciemności. Odważna, mała wiedźma.
Bezzębni starcy nie przykładali większej wagi do życzeń "wiedźmy" Ky Hong Tray.
Uważam, że realnie patrzyłem na to, kim i czym jestem, dlatego zdumiewa mnie, że Sahra myślała o mnie tak bardzo, jak ja o niej.
98
Łyknąłem trochę wody, zjadłem i pomyślałem sobie, że po raz pierwszy bez problemów opuściłem świat Kopcia. Ból nie osłabiał mnie, kiedy poszedłem zobaczyć Sarie.
Co tam robiłem?
Musiałem zbadać jeszcze jedną tajemnicę, zanim pozwolę Konowałowi wciągnąć się w następną ucieszną fazę naszej wielkiej przygody. Chciałem wiedzieć, co się wydarzyło pomiędzy nim a Klingą.
Kluczyliśmy z Kopciem tam i z powrotem przez czas. Zatrzymywaliśmy się na chwilę, halsowaliśmy na wietrze czasu, podążaliśmy jakimś tropem i wypatrywaliśmy nieporozumień pomiędzy Klingą a moim szefem. Wiedziałem mniej więcej, kiedy nastąpił wybuch, szukałem więc potwierdzających moją tezę faktów.
Można przebyć wiele czasu w szybkiej podróży z Kopciem. Nie zabrało nam wiele ustalenie, że poza wszelkimi wątpliwościami stosunki między Panią a Klingą były wyłącznie poprawne, aczkolwiek z jego strony zabarwione marzeniami. Pani nigdy nie dostrzegła zaślepienia Klingi - ani nikogo innego. Wydawała się zbyt do tego przyzwyczajona, żeby zwracać na to większą uwagę.
A więc co się stało?
Tropiłem jak wściekły pies usiłujący wykopać szczura z nory. Kopeć nie pomagał w najmniejszym stopniu. Do niektórych miejsc, czasów i zakamarków po prostu odmawiał wejścia. Próbowałem na różne sposoby wyprowadzić go w pole. Chciałem tylko sprawdzić, dlaczego nie może czy też nie chce iść tam gdzie ja. Bez większych rezultatów.
Może szczekałem pod niewłaściwym drzewem.
Obecne rozbijanie sobie łbów było co najmniej nieefektywne i miało znikomy sens, kiedy patrzyło się z innego punktu widzenia w czasie. Jedyną sensowną informacją było to, że Klinga i Konował popijali jakieś mocne, domowego wyrobu piwo, zanim zaczęli szaleć.
Docinki zmieniły się we wściekłe aluzje, które u Starego przeszły w pogróżki. A piwo płynęło nieprzerwaną strugą.
Muszę stwierdzić, że Konował był zdecydowanie niemiłym facetem. Albo głupim. Nie dawał za wygraną, podczas gdy Klinga ze wszystkich sił starał się uniknąć ugryzienia.
To tylko rozwścieczyło Konowała. Sypnął pogróżkami, po których Klinga mógł już tylko uciec.
Cofnąłem się, wstydząc się za mojego Kapitana. Nigdy bym nie pomyślał, że może się okazać takim kompletnym dupkiem. Nie rozumiałem, dlaczego jest tak niepewny Pani. Żal mi było Klingi i musiałem zmienić zdanie o jednym z moich bohaterów.
Kiedy nad tym teraz rozmyślałem, przypomniałem sobie nieprzyjemności, które od czasu do czasu spotykały Łabędzia, a które nie miały uzasadnienia. Konował pokłócił się nawet raz z Prahbrindrahem.
Wszystko układało się we wzór. Nie chciałem tego widzieć, ale był zbyt wyraźny.
Konował miał obsesję na punkcie tej kobiety. Odsunąłby każdego, kto zwróciłby na nią zbyt wiele uwagi, niezależnie od skutków.
Cholera. Dlaczego? To nie była Sarie.
Straciliśmy już Klingę. Nie miałem wiele pożytku z Łabędzia, który był zbyt ładny i zbyt blond, ale za żadne skarby świata nie chciałbym ujrzeć Kompanii po przeciwnej stronie księcia tylko dlatego, że Stary nie jest pewny swojej kobiety.
Łuski opadły mi z oczu i zostawiły po sobie rozczarowanie.
Musiałem omówić to z najstarszymi ze starych: Jednookim, Ottonem i Hagopem. Goblin był za daleko, a Pani i za daleko, i nieodpowiednia ze względu na osobiste zaangażowanie. Kapitan, który myśli jajami, zamiast mózgiem, doprowadzi do śmierci zbyt wielu ludzi.
Sam nie czciłem żadnych bogów, aczkolwiek niektórzy pewnie istnieją na swój sposób. Muszę natomiast wierzyć, że wszyscy oni pękają czasami ze śmiechu, ponieważ jeden z nich był na tyle naiwny, że stworzył ludzki seksualizm. Nawet chciwość i żądza władzy nie prowadzą do takiej głupoty, jak bycie mężczyzną i kobietą.
Ale z drugiej strony widzę wiele wspaniałości, które rodzi ten podział.
Sama powiedz, Ky Sahro.
Bogowie, Murgen, musisz uciekać od tego na wpół martwego starca. Jesteś wynajętym mieczem. Żołnierzem. Nie powinieneś się bawić w filozoficzne gierki. Nawet z samym sobą.
99
Przerwałem kontakt z Kopciem.
- Już czas, Jednooki. Ona odeszła.
Mały czarodziej popchnął miniaturową sowę w ciemny korytarz. Nie tknięta przez plączące zaklęcia, skierowała się do tej części miasta, gdzie znajdowało się jej gniazdo. Nie szukała nikogo szczególnego. To nie była jej misja. Za to wielu szukało jej. Kiedy przefrunęła obok, dwa tuziny weteranów Czarnej Kompanii i ich ochroniarze Nyueng Bao wzięli szturmem budynek, który powinien zostać zrównany z ziemią sto lat przedtem, zanim Władcy Cienia trafili do tego zakątka świata.
Znowu odnalazłem ślad Duszołap wracającej do tego budynku z wypadu do biblioteki Kopcia. Czuła się tam tak bezpieczna, że niemal lekceważyła środki ostrożności. Od lat przedostawała się tam bez przeszkód.
Kiedy odkryje, że nie miała takiej władzy, jak sobie wyobrażała, będziemy mieli jeszcze jednego nieszczęśliwego gracza.
Obserwowałem z zadowoleniem, jak żołnierze Czarnej Kompanii przejmują budynek tak sprawnie, że nawet Kapitan nie miałby powodów do narzekań. Teraz nawet potrafili wykonać swoją robotę bez potykania się o Nyueng Bao, którzy byli gorsi od stada kotów, kiedy się na nich nadepnęło. Po prostu trzeba ich było wykorzystać jako swoje cienie.
Prawie nikt bezpośrednio zamieszany w sprawę nie zauważył moich ludzi. Weszli do środka, rozbiegli się, przekopali wszystko, znaleźli, co chciałem, zabrali to i wrócili na długo przedtem, zanim Duszołap odkryła, że została wyprowadzona w pole.
Wypadem kierowali Otto i Hagop. Powierzając im dowództwo, mogłem z powrotem przywrócić ich do rodziny. A ponieważ byli dobrymi żołnierzami, zrozumieli moje zamiary i nie wymietli kryjówki Duszołap do czysta. Zabrali tylko jej ulubioną białą wronę. Wyrwali jej dwa pióra i zostawili je na miejscu ksiąg, związane pasmem włosów wyrwanych z głowy młodej Duszołap dawno temu, po czym przybyli z łupem na południe.
To powinno ją rozwścieczyć.
Może powinienem zaznajomić Konowała i Panią ze swoim planem. W ten sposób uczyniłbym wszystko w ich imieniu. Ale to stało się zbyt osobiste. Miałem coś do powiedzenia w imieniu Murgena. Nie było też czasu na konsultacje i narady.
Kopeć i ja dopadliśmy ludzi, kiedy dźwigali swój łup w stronę pałacu. Chciałem dać księgi Konowałowi, jak tylko dotrą. Będzie mógł z nimi zrobić, co zechce, co prawdopodobnie oznacza, że trafią z powrotem do mnie, aby zniknęły z oczu wszystkim łotrom i łotrzycom, a ja pewnie nie ukryję ich lepiej niż zbroi Stwórcy Wdów.
Zastanawiałem się, czy nie posunąłem się za daleko w swojej bucie. Duszołap będzie wiedziała, kto jej zaszkodził. Była może rok młodsza od Pani, co dawało jej nade mną całe wieki przewagi, jeśli chodzi o paskudne sztuczki i charakter.
Lecz co miałem do stracenia? Jedyne, co kiedykolwiek kochałem, odeszło na zawsze. Mogłem już całkowicie pogrążyć się w żalu i rozpaczy. Duszołap nie może już uczynić niczego, co zraniłoby mnie bardziej niż utrata Sahry.
Czy naprawdę?
Czasami człowiek sam się oszukuje.
100
Na godzinę przed wschodem słońca i na cztery dni przed zimowym przesileniem, nie biorąc pod uwagę ani wygody zwykłego śmiertelnika, ani czarodzieja, boga ni bogini, ziemia przesunęła się i zadrżała. W Taglios naczynia pospadały z półek, śpiący obudzili się w panice, psy zawyły, a na starych murach, których fundamenty kładziono bez specjalnego wysiłku, czy też myśli o trzęsieniu ziemi, pojawiły się rysy. Starczyło tego na półgodzinną sensację.
W Dejagore budynki osłabione wcześniejszą powodzią lub też ukrytymi defektami budowlanymi poddawały się pokusie ziemskiego przyciągania. Dalej na południe skutki były o wiele poważniejsze. Poza Dandha Presh, gdzie góry schodziły w doliny ze srogim rykiem triumfu, trzęsienie pozostawiło po sobie wspomnienie koszmaru. Kiaulune zostało zniszczone. Ucierpiało nawet Przeoczenie, chociaż jego mury wytrzymały najgorsze. Długi Cień wpadł w panikę, dopóki nie stało się jasne, że konwulsje ziemi nie złamały jego bram i potrzasków cieni. Potem wpadł w szał, ponieważ zniszczenia i straty w ludziach w Pułapce Cienia opóźnią o całe miesiące jego budowlane zapędy.
101
Miałem niejasne uczucie, że ktoś zagląda mi przez ramie, chociaż nikt nie mógł tego uczynić, skoro byłem tylko unoszącym się na wietrze punktem widzenia. Nie było tutaj głosu, ale odczucie czyjejś obecności było takie samo jak podczas moich pierwszych skoków w koszmar Dejagore z naigrawającym się ze mnie duchem, którym musiała być Duszołap.
Tej obecności towarzyszył jedynie zapach. Odór jakby...Jakby smród martwego Dusiciela, którego znalazłem w głębiach pałacu. Jak odór, który tak bardzo stał się nieodłączną częścią życia w Dejagore, że zauważało się go tylko wtedy, kiedy zniknął. Był to zapach śmierci.
Mimo że byłem odrętwiały Kopciem, odczułem cały ogrom bólu w delcie rzeki, wyobrażając sobie, że widzę żywą Sahrę pomiędzy Nyueng Bao. Teraz doświadczałem całego ogromu strachu, choć mnie tam nie było.
Gdybym miał ciało, powiedziałbym, że zacząłem się powoli obracać. Obróciłem się drugi, trzeci i czwarty raz, za każdym razem szybciej i bezładniej. I za każdym razem widziałem południe. Zauważyłem coś ogromnego i ciemnego, potwornego, za każdym razem coraz wyraźniejszego, aż za ostatnim okrążeniem ujrzałem czarną kobietę wysoką aż pod niebo. Była naga. Miała cztery ramiona, sześć piersi i kły niczym wampir. To z jej ust wydobywał się ten odór. Jej oczy płonęły jak okna piekieł, ale patrzyły w moje, trzymając je na uwięzi. Przemówiła do mnie lekko znudzona i obiecująca. Była samym żarzącym się erotyzmem. Nie zaznałem czegoś takiego nawet z Sahrą.
Krzyknąłem.
Wyskoczyłem z wszechświata Kopcia.
Czarodziej także chciał krzyczeć. Sądzę, że niemal obudził się z przerażenia.
- Wystarczająco chłodno, Dzieciaku? - śmiał się Jednooki. Ociekałem wodą. Bardzo zimną wodą.
- Co, do cholery?
- Znowu próbowałeś zostać tam na zawsze. Odmroziłem ci tyłek dla twojego dobra. Zacząłem się trząść.
- O, psiakrew. Zimno. - Nie powiedziałem mu, co widziałem i dlaczego naprawdę się trzęsę. Tak czy inaczej pewnie to moja wyobraźnia znów sobie ze mnie zadrwiła. - Ty gnojku, chcesz mnie doprowadzić do zawału czy co?
- Nie. Próbuję tylko powstrzymać cię przed zagubieniem. Sam byś się nie odnalazł.
- Myślę, że już jestem zgubiony, staruszku.

Gwiazdy zerkały w dół z Modną ironią.
Zawsze jest jakaś droga.
Wiatr wyl i zawodził mroźnym tchnieniem poprzez lodowe kły. Nad równiną lśniącego kamienia trzaskały i syczały błyskawice. Wściekłość jest czerwoną, niemal ożywioną siłą, nabrzmiałą litością niczym zdychający z głodu wąż. Kilka cieni skakało pomiędzy stellami. Wiele zostało przywołanych, tu i tam.
Samo serce równiny poszarpane jest bliznami kataklizmu. Postrzępiony piorun światła pozostawił na jej obliczu długą rysę. W żadnym miejscu pękniecie to nie jest tak szerokie, aby nie przeszło przez nie dziecko, a jednak wydaje się bezdenne. Unoszą się nad nim smugi mgły. Niektóre są lekko zabarwione.
Powierzchnie ogromnej, szarej połaci szpecą szczeliny. Po drugiej stronie rysy upadła wieża. Z twierdzy dobiega głębokie, powolne uderzenie niczym dudnienie serca świata, zakłócające ciszę kamienia.
Drewniany tron osunął się na bok i przechylił odrobinę. Postać do niego przybita nie siedzi już jak dawniej. Twarz wykrzywiła w grymasie agonii. Powieki drżą, jakby bliska była przebudzenia.
Jest to pewien rodzaj nieśmiertelności, ale płaci się za nią srebrem bólu.
A nawet czas może się zatrzymać.



1


