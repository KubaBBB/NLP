   Nikły poblask słońca oświetlał dalekie krańce zachodniej górskiej doliny, ku której przywiódł Briksję jej tułaczy szlak. To miejsce, odległe od leżących na wschodzie Ziem Spustoszonych, mogło dać odrobinę wytchnienia i przynajmniej złudzenie poczucia bezpieczeństwa, choć tu także trzeba się było mieć na baczności. Siedząca w kucki dziewczyna z grymasem niechęci przypatrywała się napływającym z oddali, z kierunku wschodniego, chmurom zapowiadającym niepogodę. Przesuwała cienkim ostrzem noża tam i z powrotem po kamieniu, coraz to z niepokojem spoglądając na połyskującą srebrzyście sfatygowaną stal. Ileż razy ta klinga była już ostrzona! Choć solidna i mocna, wykuta została przed wieloma laty - jak wieloma, Briksja nawet nie próbowała sobie teraz przypomnieć. Wiedziała, że musi postępować ostrożnie, inaczej ten nie szerszy od palca kawałek metalu gotów się złamać, co pozbawiłoby ją narzędzia i broni zarazem.
   Ręce miała ogorzałe od słońca i pokryte bliznami, a pod połamanymi paznokciami zalegały obwódki brudu, którego nie mogło usunąć do końca nawet szorowanie piaskiem. Pomyślała z goryczą, że kiedyś te dłonie były po to, by trzymać wrzeciono lub tkackie czółenko, albo też za pomocą
igły i kolorowych nici wyczarowywać misterne obrazy na grubych materiach mających zdobić ściany wieży. Dziewczyna, która przed przybyciem najeźdźców prowadziła w High Hallack tak spokojny, bezpieczny żywot, wydawała jej się teraz kimś zupełnie obcym. Kimś, kto umarł już dawno - a nastąpiło to w czasie ciągnącym się za Briksją niczym długi korytarz, którego daleki koniec zaledwie majaczył się w jej umyśle, toteż z trudem przychodziło jej przypomnieć sobie cokolwiek.
   Przeżyła, zdołała uciec przed wrogami, którzy wdarli się do wieży będącej dotąd jej domem - to uczyniło ją twardą i wytrzymałą jak ten kawałek metalu, który teraz miała w ręku. Nauczyła się, że czas to jeden dzień, któremu musi stawić czoło od wschodu słońca aż do chwili, gdy zdoła znaleźć dla siebie jakieś schronienie przed nadejściem zmroku. Nie było dla niej świąt, nie używała nazw kolejnych miesięcy - istniał jedynie czas upału i czas chłodu, kiedy bolały ją wszystkie kości, kiedy zanosiła się kaszlem, kiedy przenikliwy ziąb odbierał nadzieję, że kiedykolwiek znów będzie jej ciepło.
   Ruchów Briksji nie krępował nadmiar ciała; była szczupła i mocna jak cięciwa łuku. I - w swoisty sposób - podobnie śmiercionośna. To, że kiedyś chodziła w szatach z delikatnych wełnianych tkanin, że nosiła bursztynowy naszyjnik, a na palcach miała pierścienie z jasnego, pochodzącego z zachodu, złota - to wszystko teraz wydawało jej się snem, snem trudnym do zniesienia.
   Ostatnio nie odstępował jej na krok strach, do którego w końcu tak przywykła, że gdyby ją nagle opuścił, poczułaby się osamotniona i zagubiona. Niekiedy, na widok skalnych ścian jaskini albo wyginających się ponad jej głową gałęzi drzew, przymykała tylko oczy, gotowa wyrzec się swojej żelaznej woli przetrwania i pogodzić ze śmiercią,
która podążała jej tropem niczym ogar za zranioną już przez myśliwego, opadającą z sił zwierzyną.
  A jednak wciąż tliło się w niej owo zdecydowanie, będące dziedzictwem rodu - nie na darmo w jej żyłach płynęła krew Torgusa! Wszyscy w południowych dolinach High Hallack znali Pieśń Torgusa i dzieje jego zwycięstwa nad Mocą Kamienia Llana. Dom Torgusa nie miał może licznych ziem i bogactw, ale na pewno nikt nie mógłby odmówić jego członkom wielkiego hartu ducha i ciała.
   Podniosła rękę, by zgarnąć nieposłuszny kosmyk spłowiałych od słońca włosów, nierówno obciętych przy szyi. Złote sploty, tchnące atmosferą niewieściej komnaty, nie były przeznaczone dla oczu próżniaków wałęsających się po tym odludziu. Ostrząc nóż nuciła pqd nosem Wyzwanie Llana - tak cichutko, że jedynie ona mogła wyłowić uchem melodię. Ale i tak nie było w pobliżu innego słuchacza - spenetrowała dokładnie okolicę, gdy tylko wstał świt. Chyba żeby uznać za audytorium czarne ptaszysko kraczące groźnie z wierzchołka pochylonego od zimowych wichrów drzewa.
   No, niech będzie - sprawdziła efekt swoich starań na owym niesfornym pasemku włosów, które wciąż wchodziło jej do oczu. Naostrzona stal bez trudu przecięła pukiel, pozostawiając pomiędzy palcami Briksji słomkowozłoty pierścień. Dziewczyna rozwarła dłoń i kosmyk natychmiast porwał wiatr. Nagle znów wstrząsnął nią spazm strachu. W tej obcej krainie bezpieczniej było spalić taką cząstkę własnego ciała. Jeśli wierzyć starym opowieściom, złe moce mogłyby skwapliwie przechwycić włosy albo też paznokcie bądź ślinę i wykorzystać je do swoich niecnych czarów.
   Jednak tu nie trzeba się tego obawiać, pomyślała zaraz. W bliskim sąsiedztwie Odłogów zachowały się bowiem pamiątki po niegdysiejszych władcach tej krainy - Dawnych Ludziach. Pozostawili oni po sobie osobliwe kamienne
bloki, stanowiące bądź zaproszenie, bądź ostrzeżenie dla ludzkiej duszy.
  Ale były to jedynie martwe świadectwa prastarej mocy wszystkich mocy. Ci, którzy się nią posługiwali, już dawno odeszli. Czarne ptaszysko, jakby chcąc zaprzeczyć tym myślom Briksji, znów zaskrzeczało chrapliwie.
  - Hej, ty, czarnopióry - dziewczyna przerwała śpiew, żeby popatrzeć na ptaka. - Nie bądź tak zuchwały. Miałbyś odwagę zmierzyć się z Utą? - Briksja znów przykucnęła i ściągnąwszy usta wydała niezbyt głośny, ale przenikliwy gwizd.
  Ptaszysko zakrzyczało gwałtownie, jak gdyby wiedziało dobrze, że Briksja mówiła do niego. Naraz zerwało się, by runąć na ukos w dół, a potem przelecieć nieomal dotykając skrzydłami ziemi.
   Spomiędzy kęp zielonej trawy - na wzgórzach nie było owiec, które wyskubałyby każde źdźbło - wyłonił się puszysty koci łepek. Zwierzę nagle prychnęło, a po chwili oczy zwęziły mu się w szparki i błysnęły gniewnie, gdyż ptak odbił raptownie i odleciał, kracząc jeszcze z oddali.
   Po chwili, z właściwym swemu rodowi dostojeństwem, kotka przydreptała do Briksji. Dziewczyna podniosła dłoń w geście powitania. Już od dawna wędrowały razem, sypiały na jednym posłaniu i w głębi duszy Briksji schlebiało, że Uta zdecydowała się jej towarzyszyć w tej beznadziejnej tułaczce.
   - Czy polowanie się powiodło? - spytała kotkę, kiedy ta, ułożona na wyciągnięcie ręki, zdawała się być bez reszty pochłonięta lizaniem tylnej łapy. - A może szczury wyniosły się stąd, bo w tej wyludnionej okolicy nie miały komu podkradać jedzenia? - Rozmowy z Utą dawały jej jedyną okazję usłyszenia własnego głosu w tej samotnej włóczędze, w której tylu rzeczy musiała się wystrzegać.
Usadowiwszy się wygodnie, Briksja zwróciła spojrzenie
na rozłożone poniżej zabudowania. Pozostałości świadczyły o tym, że niegdyś ta dolina była dobrze zagospodarowana. Warowny dwór z wieżą obronną - teraz pozbawiony dachu, noszący ślady pożaru na rozpadających się ścianach - musiał być kiedyś całkiem przytulnym gniazdkiem. Naliczyła dwadzieścia chat (rozpoznawała je jedynie po zarysach ścian, bo tylko tyle z nich zostało), a ponadto dostrzegła stos kamieni, które mogły być kiedyś karczmą. Pomiędzy chatami wiła się wstęga gościńca, wiodącego - jak domyślała się Briksja - ku najbliższej przystani rzecznej. Wszyscy kupcy, skoro już zawitali w tak odległe okolice, musieli podążać tą drogą. Zaś ci obcy, niezbyt mile widziani włóczędzy, którzy wałęsali się po Odłogach i w pobliżu siedzib Dawnego Ludu poszukiwali kruszców, mieli tutaj targowisko, gdzie można było dogodnie sprzedać swój urobek.
   Briksja nie wiedziała, jaką nazwę żyjący tu niegdyś ludzie nadali swojej osadzie. I mogła jedynie zgadywać, co było przyczyną takiego spustoszenia. Najeźdźcy; którzy obrócili w perzynę całe High Hallack, nie zapuszczaliby się tak daleko w głąb kraju. Ale wojna zrodziła inne jeszcze zło, którego źródłem nie byli ani sami najeźdźcy, ani sama Dolina, ale które powstało z obu tych stron naraz.
   Odkąd Dolinianie musieli wysłać do walki swój kontyngent wojska, dwunożne hieny - zbójcy z Odłogów łupiły i równały wszystko z ziemią bezkarnie. Briksja nie miała wątpliwości, że gdyby zeszła na dół i pogrzebała trochę, znalazłaby ślady mówiące, dlaczego ta osada przestała istnieć. Została splądrowana; możliwe nawet, że potem i ruiny przeczesywano nieraz. Nie ona jedna tułała się po tych bezdrożach. Miała jednak nadzieję, że zostało tam jeszcze coś przydatnego, choćby jakiś sponiewierany garnuszek.
   Briksja zmarszczyła brew, gdy, wycierając w pewnej chwili dłonie o spodnie, zauważyła, że na jednym kolanie materiał jest już tak cienki, iż prześwituje przezeń ciało. Minęło sporo czasu, odkąd zamieniła niewieście szaty na wygodniejszy strój leśnego zwiadowcy. Trzymając w jednej ręce nóż, sięgnęła po swoją drugą broń - mocną myśliwską włócznię. Jej grot również został niedawno naostrzony. Briksja wiedziała dobrze, jak się tym przedmiotem posługiwać.
   Tobołek postanowiła zostawić ukryty w zaroślach. Nie było potrzeby bawić długo wśród ruin; zdawała sobie sprawę, że szperanie tam może się okazać zwykłą stratą czasu. Uta ostrzegłaby ją, gdyby wyczuła, że w rumowiskach kryje się coś większego niż szczur albo skoczek łąkowy, więc Briksja miała jednak nadzieję, że coś znajdzie. W końcu jej włócznia też pochodziła z pewnej zburzonej wieży.
   Mimo że, jak okiem sięgnąć, w dolinie nie było śladu żywego ducha, Briksja niezmiennie zachowywała ostrożność. Na nieznanym terenie zawsze mogą czekać jakieś przykre niespodzianki. Ostatnie trzy lata nauczyły ją, że między życiem a śmiercią przebiega bardzo cienka granica.
   Nie chciała myśleć o przeszłości. Nie chciała pamiętać. Osłabiało to jej ducha. Przyszły czasy, w których żeby przetrwać, trzeba było mieć bystry umysł i być czujnym. Za to, że przeżyła i bez szwanku dotarła aż do tego miejsca, mogła sobie złożyć wyrazy uznania. Kiedyś w wieży podobnej do tej miała dom; kiedyś na ciele, które dopiero niedawno zrobiło się tak umięśnione i wychudzone z niedostatku pożywienia, nosiła szaty z delikatnych, kunsztownie utkanych i fantazyjnie barwionych wełnianych materii. Ale teraz nie miało to znaczenia. Nawet jej obecne ubranie było - jak włócznia - znaleziskiem...
Niemal doszczętnie wytarte spodnie zrobione były z gru
bej i szorstkiej tkaniny. Kaftan - z niedokładnie wyprawionych skórek skoczka, które zresztą sama pozszywała rzemieniami. Noszoną pod spodem koszulę odkryła w tobołku jakiegoś martwego Dolinianina, na którego ciało natknęła się w miejscu zasadzki urządzonej przez zbójców. Ów nieszczęśnik zabrał swoich wrogów ze sobą. Briksja włożyła na siebie koszulę przedstawiając ją sobie jako dar walecznego człowieka. Chodziła boso, choć na cięższą drogę trzymała w tobołku parę sandałów o drewnianych podeszwach. Skórę na stopach miała twardą i grubą, a paznokcie u nóg - zrogowaciałe i połamane.
   Ponieważ nie miała innego grzebienia prócz własnych palców, włosy utworzyły na jej głowie zmierzwioną, sztywną gęstwę. Niegdyś były koloru jabłecznika, mocne, gładkie, lśniące, zaplecione w warkocz. Teraz, spłowiałe od słońca, przypominały raczej obumarłą jesienną trawę. Briksja mogła się już szczycić jedynie siłą i sprytem, które pozwoliły jej przetrwać.
   Gdy przyglądała się, jak kotka przebiega od jednej kępy zarośli i drzew do następnej (zawsze czujnie nasłuchująca, wypatrująca i węsząca wokoło), przemknęło jej przez myśl, że do Uty lepiej pasuje teraz określenie dama". Jak na domowego kota była ogromna. Ale mogła też nigdy wcześniej nie wygrzewać się przy roznieconym ręką człowieka ognisku - mogła urodzić się jako zwierzę dzikie. Tylko że wówczas jej niezwruszone przywiązanie do Briksji byłoby jeszcze dziwniejsze.
   Zdarzyło się to pewnej nocy przed mniej więcej rokiem jeśli obliczenia Briksji, nie posługującej się przecież kalendarzem, były właściwe. Przebudziwszy się z bardzo niespokojnej drzemki, nagle spostrzegła siedzącą przy jej ognisku kotkę; oczy Uty odbijały światło niczym wielkie, czerwonawe, zawieszone w powietrzu monety. Briksja korzystała wtedy ze schronienia użyczonego jej przez
porosłe mchem, pozbawione dachu ruiny jednej z budowli, jakie pozostawił po sobie Dawny Lud. Zauważyła, że owe relikty przeszłości zbytnio nie przyciągały uwagi tych włóczęgów, których musiała nazywać swoimi wrogami. Zresztą mury nic na tym nie straciły - same szybko zagłębiały się w ziemi.
   Przy pierwszym spotkaniu odniosła się do Uty trochę nieufnie. Gdyby nie to nieruchome, przenikliwe spojrzenie, którym Briksja czuła się prześwietlona na wylot, nie byłoby powodu, żeby widzieć w tej kotce coś nadzwyczajnego. Sierść miała ciemnoszarą, na głowie prawie czarną; łapy i ogon w słońcu nabierały niebieskawego odcienia. Futerko było gęste i miękkie niczym zbytkowne tkaniny, jakie kupcy przywozili zza mórz w tych bezpowrotnie straconych latach, zanim wzniecona przez najeźdźców wojna obróciła Krainę Dolin od krańca do krańca w popiół, a jej mieszkańców porozrzucała w różne strony tak, że może nigdy już tym, co przeżyli, nie będzie dane się połączyć.
   Osadzone w ciemnej mordce oczy Uty miały dziwny kolor, niekiedy niebieski, niekiedy zielony, a nocą zawsze błyskały w nich czerwone iskierki. To były mądre oczy. Gdy czasem spoglądały na Briksję, dziewczyna czuła się nieswojo jak przy pierwszym spotkaniu; odnosiła wtedy wrażenie, że za tymi zwężonymi źrenicami kryje się umysł pokrewny jej własnemu, który bada ją beznamiętnie i bezstronnie.
   Dziewczyna i kotka posuwały się teraz w kierunku krzewów rozrośniętego, zaniedbanego żywopłotu otaczającego ruiny budowli, która kiedyś przypuszczalnie była karczmą. Noszące ślady pożaru i rozpadające się szczątki dwóch ścian sięgały dziewczynie do ramienia. Dół w ziemi, niegdyś pełniący rolę piwnicy, był teraz prawie zupełnie zasypany, toteż wcale nie miała zamiaru się w nim grzebać.
   Nie - bó najlepszym miejscem do poszukiwań był dwór pana. Mimo że, oczywiście, splądrowano go w pierwszej kolejności. Jednak, jeśli ogień rozprzestrzenił się, zanim rabusie skończyli, wtedy...
   Briksja uniosła głowę. Jej nozdrza rozszerzyły się, chwytając niepokojący zapach. W dziczy, jak zwierzęta, uzależniona była od zmysłu powonienia i, choć sobie tego nie uświadamiała ani też nigdy nie myślała za wiele o podobnych sprawach, węch miała znacznie bardziej wyostrzony, odkąd wojna zmusiła ją do wędrowania.
Tak! Płonące drewno!
   Padła na kolana i na czworakach, z ostrożnością myśliwego, zaczęła podkradać się wzdłuż bocznej ściany karczmy, szukając w opasującym ruiny żywopłocie jakiejś przerwy. Wreszcie w jednym miejscu zatrzymała się, położyła się plackiem i wysuwając do przodu cal po calu swoją służącą do polowań na dziki włócznię, podniosła zwieszające się nisko gałęzie, poszerzając w ten sposób pole widzenia.
   Ogień o tej porze roku, kiedy nie zdarzały się sypiące iskrami burze z piorunami, mógł oznaczać tylko obozowisko ludzi, czyli w tej krainie zazwyczaj - zbójców. Albo też mogli tu wrócić jacyś dawni mieszkańcy, by zobaczyć, czy nie da się czegoś uratować... Rozważała taką możliwość i wcale jej nie odrzuciła.
   Nawet gdyby to byli Dolinianie, też mogli się okazać jej wrogami. Właściwie wystarczyłby tylko rzut oka na nią, a już stałaby się ich ofiarą. W łachmanach nie różniła się od zbójców, którzy napadli na osadę. Przybysze łatwo mogli wziąć ją za zwiadowcę innej podobnej watahy.
   Briksja z wytężoną uwagą powiodła dokoła wzrokiem, ale nie dostrzegła żadnych śladów obozowiska. Doszła do przekonania, że dom był zbyt zniszczony, żeby mógł dać komuś schronienie. Za to wieża wciąż wznosiła się ponad ruinami i - choć okiennice były otwarte, więc najpewniej
od dawna wichry i burze bez trudu wdzierały się przez wąskie otwory do wnętrza - wcale nie wyglądała na doszczętnie zdemolowaną.
   Jeśli rzeczywiście ktoś się tu skrył, to z pewnością właśnie w wieży. Ledwie doszła do takiego wniosku, zauważyła przy wejściu jakiś ruch, a po chwili jej oczom ukazała się sylwetka człowieka, który wyszedł na zewnątrz. Briksja napięła wszystkie mięśnie.
   Był to młodzieniec - niewysoki, z jasną czupryną, równie rozczochraną jak u niej. Za to ubranie miał całe, w zupełnie niezłym stanie. Składały się na nie ciemnozielone spodnie, wysokie buty i skórzany kaftan z długimi rękawami, na który naszyte były metalowe kółka. Do boku miał przypasaną pochwę, z której wystawała niewyszukana rękojeść miecza.
   W pewnej chwili odrzucił do tyłu głowę, włożył palce do ust i zagwizdał. Uta poruszyła się; zanim Briksja zdołała ją zatrzymać, jednym susem wyskoczyła z ukrycia i z podniesionym sztywno ogonem popędziła na dziedziniec przed wieżą. Nie ona jedna odpowiedziała na wezwanie. Zza wieży przykłusował koń i stanął przy nieznajomym; opuściwszy głowę uderzył nią w pierś swego pana, który zatopił palce głęboko w grzywie wierzchowca i drapał go pieszczotliwie.
   Uta, znalazłszy się w zasięgu wzroku młodzieńca, przysiadła starannie zawijając koniuszek ogona wokół przednich łap. Przypatrując się jej z daleka, Briksja rozpoznała badawcze spojrzenie kotki, które sama nieraz czuła na sobie. Dziewczynę bardzo rozgniewała ta ucieczka Uty. Kotka tak długo była jej jedynym towarzyszem; niekiedy nawet Briksja zapominała, że to tylko zwierzę. A jednak teraz Uta opuściła ją i pobiegła na spotkanie z nieznajomym.
Mars na czole Briksji pogłębił się. Nic tu po niej 
niczego już nie znajdzie. Jeśli w ogóle cokolwiek zostało, odkryje to ten intruz. Najlepiej wynieść się stąd jak najszybciej, pozostawiając Utę własnemu losowi. Ostatecznie wszystko wskazywało na to, że nagle zapragnęła zmienić sobie pana.
   Młodzieniec popatrzył na kotkę. Puściwszy wolno konia, przyklęknął na jedno kolano i wyciągnął rękę.
   - Piękna pani... - mówił z akcentem charakterystycznym dla mieszkańców tej części Krainy Dolin. Na dźwięk jego słów dziewczyna doznała dziwnego uczucia. Od tak dawna przecież nie słyszała ludzkiego głosu poza swoim własnym.
- Podejdź... pani... - Jartar?
   Zobaczyła, że młodzieniec, spojrzawszy do tyłu przez ramię na drzwi wieży, znieruchomiał.
   - Jartar... - Głos był niski i brzmiał tajemniczo; Briksja, wciąż leżąc w ukryciu, zatkała sobie ręką usta, żeby nie krzyknąć, i niemal przestała oddychać.
   Czyli jest ich przynajmniej dwóch. Lepiej na razie nie wychylać się z kryjówki, pomyślała, choć była prawie pewna, że zwinność, jaką wyrobiło w niej trudne tułacze życie, pozwoliłaby jej wycofać się cichaczem.
   Młodzieniec podniósł się i wrócił do wieży. Po wybrukowanym dziedzińcu przebiegł kłusem podrzucając głową koń i skierował się w stronę kępy smacznej trawy. Natomiast Uta podążyła truchtem ku pozbawionemu drzwi wejściu do kamiennej budowli.
   Briksja poczuła wzbierającą w niej złość. Oni mieli tak wiele - ubranie, miecz, konia, a ona nic - prócz Uty. Teraz wyglądało na to, że nawet ją może stracić. Najwyższy czas oddalić się chyłkiem. A jednak ciągle tkwiła bez ruchu.
   Tak długo była sama. Wiedziała, że właśnie samotność zwiększa jej bezpieczeństwo, ale nagle ożyły wspomnienia.
Patrzyła na wejście do wieży wzrokiem pełnym tęsknoty. Młodzieniec nie wyglądał przecież groźnie. Miał miecz, ale któż na tej ziemi nie nosił takiej broni, jaką akurat udało mu się znaleźć? Ostatnimi czasy w ogóle nie istniało prawo, żaden pan nie mógł nikomu w swej Dolinie zapewnić ochrony. Każdy sam musiał troszczyć się o własną skórę siłą i zręcznością. Jednak... Mimo że dobiegł ją ż wieży tylko jeden głos, basowy, męski, nie musiało to oznaczać, że nie ma tam nikogo więcej.
   Rozsądek podpowiadał natychmiastowy odwrót. Cóż z tego, kiedy dała o sobie znać zrodzona z tęsknoty ducha potrzeba, nękająca Briksję podobnie jak głód dręczył jej wychudzone ciało. Chciała słyszeć ludzkie głosy, patrzyć na ludzi; aż do tej chwili nie zdawała sobie sprawy, jak silne było to pragnienie.
   To szaleństwo, skarciła się w myślach. A jednak, stopniowo, poddawała się mu. Aż w końcu na wycofanie się z ukrycia było już za późno.
   Naraz bowiem w drzwiach powstał jakiś ruch. Uta, która właśnie dotarła do progu, odskoczyła z wdziękiem na gościniec i znów ułożyła ogon wokół łap. Po chwili Briksja ujrzała wychodzącego na zewnątrz młodzieńca, tym razem podtrzymującego swego towarzysza.
   Był to wysoki mężczyzna, a przynajmniej wydawał się taki przy chłopcu. Poruszał się jakoś dziwnie, powłócząc nogami, z pochyloną do przodu głową, patrząc uważnie, gdzie stąpa. Ręce zwisały mu bezwładnie i - choć podobnie jak młodzieniec miał na sobie kolczugę (starannie wykonane cacko, a nie jakieś toporne połączenie pierścieni i skóry) w przypasanej do boku pochwie nie nosił miecza.
   Był barczysty, wąski w pasie i biodrach. Włosy miał ostrzyżone, ale wcale nie tak niedawno, bo za uszami i trochę na karku zdążyły się już pofalować; taka fryzura odsłaniała opalone czoło. Włosy były bardzo ciemne,
podobnie brwi, których linia biegła ukośnie ku górze. Rysy twarzy tego mężczyzny wydały się Briksji znajome. Kiedyś, dawno temu, widziała już kogoś takiego...
   Wiązała się z nim jakaś historia - po raz pierwszy od wielu miesięcy Briksja zagłębiła się ostrożnie, po omacku, w swoją udręczoną, sparaliżowaną pamięć, starając się ją pobudzić. Ależ tak! Co tam szeptano o tym człowieku, lordzie z zachodu, który raz przenocował w wieży, a przy jedzeniu zajmował zaszczytne miejsce dla honorowych gości po prawicy jej ojca? Że był... półkrwi. Wreszcie zardzewiała pamięć podsunęła właściwe określenie. Ów człowiek to jeden spośród tych, na których Dolinianie patrzyli nieufnie, ale z którymi postępowali delikatnie; jeden z tych, których ojcowie poślubili obce niewiasty z Dawnego Ludu - i dla nich, w większości, dawno, dawno temu opuścili High Hallack, podążając na północ albo na zachód - w okolice, gdzie żaden rozsądny człowiek by się nie zapuszczał. O tych mieszańcach zawsze krążyły różne ciche pogłoski. Powiadano, że posiadają moce, które jedynie oni rozumieją. Ale jej ojciec obdarzył gościa szczerą przyjaźnią i okazał, że jest zaszczycony, przyjmując go pod swój dach.
   Po chwili dostrzegła, że zamglony obraz tego człowieka w jej pamięci różni się od widoku, jaki przedstawiał mężczyzna, który wyszedł właśnie z ruin wieży. Postąpiwszy parę kroków nie uniósł głowy, żeby się rozejrzeć, ale przystanął i trwał w bezruchu ze wzrokiem wbitym w ziemię. Jego twarz miała dziwnie pusty wyraz. Nie było na niej śladu zarostu (może tę cechę odziedziczył po przodkach). Dolna warga otwartych ust zdawała się zwisać bezwładnie, choć podbródek trzymał się jędrnie. Gdyby nie to nieobecne, otępiałe spojrzenie; mógłby uchodzić za przystojnego.
   Młodzieniec trzymał go pod ramię i wręcz wlókł za sobą, zaś mężczyzna poddawał się temu posłusznie, ani na chwilę
nie podnosząc wzroku. Przyciągnąwszy go do stosu kamieni, jego młody towarzysz delikatnie skłonił go, żeby tam usiadł.
- Całkiem przyjemny ranek...
   Briksja zauważyła, że głos młodzieńca był wzburzony: słowa padały zbyt szybko, brzmiały zbyt głośno.
   - Jesteśmy w domu, w Eggarsdale, panie. Naprawdę w Eggarsdale... - powiedział, popatrzył na lorda, a potem zaczął rozglądać się niepewnie, jak gdyby szukając jakiegoś wsparcia.
   - Jartar... - Mężczyzna odezwał się po raz pierwszy. Podniósł teraz głowę, jednak tępy wyraz jego twarzy pozostał, gdy lord głośno wypowiadał to słowo: - Jartar... - Jartar... odszedł, mój panie.
   Młodzieniec ujął mężczyznę pod brodę, próbując nakłonić skośne oczy, by popatrzyły na niego. Choć głowa poruszyła się nie stawiając oporu, Briksja widziała, że nie było żadnej zmiany, żadnej iskierki w martwym spojrzeniu.
- Jesteśmy w domu, mój panie!
   Młody towarzysz położył mu ręce na ramionach i potrząsnął nim.
   Ciało mężczyzny zwiotczało w tym mocnym uścisku i pod wpływem wstrząsów. Nadal było uległe. Ten człowiek wciąż nie rozpoznawał ani młodzieńca, ani słów, ani miejsca, w którym się znajdował. Jego młody towarzysz, westchnąwszy, cofnął się o krok i ponownie obiegł wzrokiem dziedziniec, jakby chciał wezwać kogoś na pomoc, żeby zdjął z jego pana coś, co ciążyło na nim niczym zły urok.
   Po chwili uklęknął, wziął w swoje ręce jego dłonie i przycisnął do piersi.
   - Mój panie - Briksja potrafiła sobie wyobrazić, ile wysiłku kosztowało go opanowanie głosu - to jest Eggarsdale. - Każde słowo wypowiadał wolno i wyraźnie, jakby
mówiąc do głuchego, który jednak może usłyszałby cokolwiek, gdyby ktoś bardzo się postarał. - Jesteś u siebie, mój panie. Nic nam nie grozi. To twój własny dom, bezpieczny dom.
  Nagle Uta podniosła się, przeciągnęła i chyżo pobiegła przez dziedziniec do mężczyzny i młodzieńca. Zbliżywszy się do starszego z nich od prawej strony, oparła się o jego udo przednimi łapami i tak stojąc wbiła w niego wzrok.
   Po raz pierwszy na obliczu, na którym brak było dotąd jakichkolwiek oznak myślenia czy odczuwania, zaszła pewna zmiana. Mężczyzna zaczął powoli obracać głowę. Walczył z sobą, żeby wykonać najmniejszy choćby ruch. Jednak nie zdołał zwrócić twarzy ku kotce. Wyraźnie zaskoczony młodzieniec obserwował tę scenę z napiętą uwagą.
   Usta jego pana poruszyły się. Zapewne chciał coś powiedzieć. Długo próbował. Aż w końcu skupienie jeśli były nim te nikłe usiłowania - wyczerpało się. I znów twarz mu zmartwiała, stając się zwierciadłem spustoszonego umysłu, podobnego tym smutnym resztkom, które młodzieniec nazwał jego domem.
   Uta opuściła przednie łapy. Przez chwilę wodziła wzrokiem za szybującym motylem, by zaraz rzucić się za nim figlarnie, co rzadko się jej zdarzało. Młodzieniec wypuścił dłoń mężczyzny i pobiegł za kotką, ale Uta przemknęła zwinnie przed jego wyciągniętymi rękami i uszła mu, wślizgując się między dwa kamienie.
- Kici, kici!
   Młodzieniec skakał wokół kamieni, zaczajał się i nawoływał gorączkowo, jakby od ponownego ujrzenia kotki zależało jego życie.
   Briksja uśmiechnęła się kwaśno. Wiedziała dobrze, że te wysiłki są daremne. Uta chadzała własnymi drogami.
Początkowo ludzie z wieży wzbudzili w kotce zainteresowanie. Teraz, kiedy ciekawość została zaspokojona, mogli jej już nigdy więcej nie zobaczyć.
   - Kiciu! - młodzieniec walił pięścią w ułomek zwalonej ściany. - Kiciu! Ja... Jemu już coś zaświtało, przez chwilę. Na Kły Oxtora, zaświtało mu! - Odrzucił głowę do tyłu i wykrzyczał słowa, które zabrzmiały niczym okrzyk bitewny: - Kiciu, jemu zaświtało, musisz przyjść jeszcze raz musisz!
   Choć wyrzucił to z siebie z taką siłą, z jaką Czarownice wywołują moce, nie było żadnego odzewu. Briksja domyślała się, o co chodziło młodzieńcowi. Owo słabe zaciekawienie, jakie mężczyzna objawił na widok kotki, musiało dla jego towarzysza znaczyć bardzo wiele. Być może coś takiego zdarzyło się po raz pierwszy od czasu, gdy jakieś zranienie albo choroba uczyniły z niego strzęp człowieka. Dlatego więc młodzieniec pragnął schwycić Utę, jakby była ona uosobieniem nadziei...
   Briksja zmieniła nieco pozycję. Młodzieniec tak był pochłonięty szamotaniem się w sieci swoich nadziei i obaw, że, jak przypuszczała, mógłby na otwartej przestrzeni przejść tuż obok niej i wcale jej nie zauważyć. Wciąż myślała o tym, że powinna się wycofać, jednak ciekawość - może podobna do tej, jaka cechowała Utę zatrzymywała ją w miejscu. Trochę się zresztą odprężyła; tych dwóch nie stanowiło dla niej bezpośredniego zagrożenia.
   - Kiciu... - głos zamarł młodzieńcowi na ustach, zapanowała pełna przygnębienia cisza.
   Wtedy mężczyzna poruszył się i, gdy jego towarzysz zwrócił ku niemu twarz, podniósł głowę. Jego oblicze nadal pozbawione było wyrazu, ale nagle zaczął śpiewać pieśń, niczym bard w czasie dworskiej biesiady.
	Raz pyszny Eldor wezwal Moc,
	Ufny w swą silę wiecznotrwalą.
	Przybyta spoza cienia wnet,
	By dać mu w rządy ziemię tatą.
	Lecz Zarsthor chwycil Myśli Miecz,
	Wzniósl w górę zdobną tarczę Woli,
	Przysiągl na serca żar i Śmierć,
	Że nigdy na to nie pozwoli.
	Przekleństwo z dawna w gwiazdach tkwi.
	Gdy chwila zderzy się z wiecznością,
	Groźnym płomieniem blyśnie Mrok,
	Zatriumfuje nad Światlością.
	Ziemia Zarsthora zdjęta snem
	falowych pól, strzaskanych bram -
	Po latach nikt nie zgadnie, że
	Władal nią kiedyś możny pan.
	Haniebnej pychy oto targ:
	Blask luny, szept zsinialych warg.
	Gwiazdy migocą w tańcu swym.
	Czy znaczy to, że dojrzal czas
	Z tajemną siłą nocy dziś
	Ponownie stanąć twarzą w twarz?
	Jest ktoś, nie żalujący męstwa,
	Kto sprawdzi moc tego Przekleństwa?
  Co prawda te liche strofy brzmiały chropawo, niczym utwór jakiegoś silącego się na zagadkowość nieuczonego wieśniaka, mimo to było w tym śpiewie coś, co wywołało u Briksji dreszcz. Nigdy nie słyszała o żadnym Przekleństwie Zarsthora. Jednakże niemal każda Dolina miała własne podania i opowieści. Niektóre nigdy nie wyszły poza wzgórza otaczające te żyjące własnym życiem posiadłości.
   Młodzieniec znieruchomiał. Na jego twarzy odbiło się niedowierzanie i zaraz potem pełne nadziei podniecenie. - Lordzie Marbonie!
   Ale jego radosny okrzyk dał przeciwny pożądanemu skutek. Mężczyzna znów pogrążał się w zobojętnieniu. Tyle że teraz niespokojnie poruszał rękoma, szarpiąc kolczugę na piersi.
   - Lordzie Marbonie! - powtórzył młodzieniec. Mężczyzna zwrócił głowę lekko na prawo, jak ktoś, kto słucha.
- Jartar?
   - NIE! - dłonie młodzieńca zacisnęły się w pięści. Jartar nie żyje! Nie żyje i zjadły go robaki już ponad rok temu! Nie żyje, nie żyje, nie żyje - czy mnie słyszysz? On nie żyje!
Ostatnie słowa zabrzmiały wśród ruin głuchym echem.
   Niesiony echem krzyk rozpaczy zamarł wreszcie w oddali. Ciszę, jaka po tym nastąpiła, przerwała Uta. Przycupnęła naprzeciwko tego akurat odcinka żywopłotu, za którym ukrywała się, leżąc płasko, Briksja. Z gardła puszystego stworzonka dobył się odgłos przypominający wrzask torturowanej kobiety. Briksja wiedziała, co on oznacza wezwanie. Przeraziła się, bo w ten sposób została wystawiona na cel.
   Młodzieniec obrócił się gwałtownie, a jego dłonie natychmiast powędrowały ku rękojeści miecza. Teraz nie było już dla Briksji odwrotu - zwlekała zbyt długo. Ma zatem dalej leżeć, żeby ją za chwilę wyciągnięto z ukrycia niczym tchórzliwego włóczykija, za jakiego łatwo ją było wziąć? O nie! Na to nie będzie czekać.
   Powstała, przecisnęła się przez żywopłot, wyszła na otwartą przestrzeń i wzniosła włócznię, gotowa do walki. Choć wyglądało to tak, jakby celowała z łuku bez strzały, wierzyła, że jej włócznia jest wystarczającym przeciwnikiem dla miecza.
   Uta, dopuściwszy się zdrady, obróciła się teraz ku młodzieńcowi i utkwiła w nim spojrzenie. Był napięty i czujny. Trzymał miecz wyjęty już z pochwy.
- Kim jesteś? - spytał ostro, ale i chłodno jednocześnie. Jej imię nic by mu nie powiedziało. Zresztą i dla niej
przez minione miesiące samotnej wędrówki straciło ono niemal zupełnie znaczenie. Była daleko od doliny, gdzie przyszła na świat, a nawet od jakiegokolwiek miejsca, w którym przywołanie nazwy Domu mogło określić jej tożsamość. Skoro nigdy przedtem nie wiedziała o istnieniu Eggarsdale, było prawie pewne, że w takiej leżącej na uboczu zachodniej posiadłości nigdy nie słyszano o Moorachdale albo o Domu Torgusa, który dzierżył tam rządy aż do dnia, kiedy w krwi i płomieniach nadszedł kres wszystkiego.
   - Wędrowcem... - zaczęła, lecz zaraz przyszło jej na myśl, że odpowiadanie na tak szorstko zadane pytanie może w pewien sposób osłabić jej pozycję.
   - Kobieta! - Gwałtownym ruchem wsunął miecz z powrotem do pochwy. - Jesteś od Shaverów... albo Hamelów - ten miał jedną czy dwie córki...
   Briksja zesztywniała. Ten jego ton... Wyprostowała się z dumą. Mogła wprawdzie mieć wygląd wiejskiej dziewuchy (za jaką ją najwidoczniej brał), ale przecież ona była sobą - Briksją z Domu Torgusa. Lecz co działo się teraz z siedzibą tego rodu? Pozostały tylko ruiny, osmalone i opuszczone jak te tutaj - nic więcej.
  - Nie jestem stąd - odrzekła cicho, posyłając młodzieńcowi wyzywające spojrzenie. - Jeśli szukasz jakiejś wieśniaczki do służby u twego pana, źle trafiłeś. - Mówiła do niego nie tytułując go w żaden sposób.
  - Hienia dziewka! - Młodzieniec wykrzywił usta. Cofnął się o krok zasłaniając swego pana w geście obrony. Strzelał oczami raz w prawo, raz w lewo, próbując wypatrzyć jeszcze kogoś przyczajonego w ukryciu.
  - To ty powiedziałeś - odparła. Tak jak przewidziała, uważał ją za jedną z bandy zbójców. - Nie bądź pochopny
w sądach, młokosie. - Briksja włożyła w to zdanie wszystko, co zdołała sobie przypomnieć z poprawnej, pełnej rezerwy mowy, jaką się niegdyś posługiwała. Na takie zuchwalstwo pani na włościach musiała odpowiedzieć z godnością.
   Patrzył na nią zdumiony. Lecz zanim zdążył coś rzec, jego pan poruszył się i wstał. Ponad lekko pochylonymi ramionami młodzieńca zobaczyła jego matowe oczy, błąkające się po niej obojętnie, może zresztą wcale jej nie widzące.
   - Jartar się spóźnia... - Mężczyzna podniósł rękę do czoła. - Czemu nie przychodzi? Muszę koniecznie wyruszyć przed południem...
   - Panie - nie spuszczając oka z dziewczyny, młodzieniec cofnął się jeszcze o krok i położył lewą rękę na ramieniu mężczyzny - jesteśmy tu, żeby odpocząć. Byłeś chory, pojedziemy za jakiś czas...
   Mężczyzna poruszył się niecierpliwie, strząsając z siebie dłoń młodzika.
   - Dość już tej bezczynności - w jego głosie zabrzmiała stanowczość. - Nie będzie żadnego odpoczynku, zanim nie zostanie spełniona powinność, zanim nie odzyskamy starodawnej mocy. Jartar wie, co należy uczynić. Gdzie on jest?
- Panie, Jartar...
   Młodzieniec ponownie chwycił mężczyznę za ramię, ale jego pan nie zwrócił na niego uwagi. Skośnooka twarz znów stężała, a po chwili nasunął się na nią cień otępienia. Tymczasem Uta jeszcze raz podeszła do ludzi z wieży i, zatrzymawszy się u stóp starszego, zamiauczała cicho.
   - Tak... - Zdobywając się na duży wysiłek, mężczyzna odepchnął młodzieńca, uklęknął na jedno kolano i wyciągnął ręce w stronę kotki. - Z Jartarem i jego znajomością rzeczy możemy śmiało iść, prawda?
   Pytanie skierowane było nie do towarzysza wędrówki, ale do Uty. Ich spojrzenia spotkały się; mężczyzna zatopił wzrok w oczach kotki i, podobnie jak ona, trwał tak bez zmrużenia powiek, długo i niewzruszenie.
   - Ty także sporo wiesz, puszysta kulko. A może ty jesteś posłańcem? - Skinął głową. - Kiedy pojawi się Jartar, wyruszymy. Wyruszymy...
   Pewne ożywienie, jakie przez chwilę wykazywał, zaczęło przygasać; widać było, że lord znów pogrąża się w nieświadomości. Przypominał teraz człowieka, którego szybko ogarnia niezwalczony sen.
Młodzieniec schwycił go za barki. - Panie...
   Podpierając mężczyznę spojrzał nienawistnie na stojącą opodal dziewczynę.
   Było w jego wzroku tyle zajadłej wrogości, że Briksja natychmiast mocniej zacisnęła palce na włóczni. Wyglądało na to, że w każdej chwili mógł się na nią rzucić. Nagle doznała olśnienia. Powodował nim wstyd - nie chciał, żeby ktoś widział jego pana tak dotkniętego na umyśle. Jednocześnie instynktownie przeczuwała, że gdyby wykonała jakikolwiek ruch albo też powiedziała słowo, dając mu do zrozumienia, że wie w czym rzecz, pogorszyłoby to jeszcze sprawę. Zakłopotana, na jego piorunujące spojrzenie mogła jedynie odpowiedzieć całym opanowaniem, na jakie było ją stać. Koniuszkiem języka zwilżyła wargi, ale nie odezwała się.
   Długo tak stali naprzeciwko siebie, aż wreszcie młodzieniec wykrzywił złowrogo twarz.
  - Idź precz! Wynoś się! Nie mamy nic, co można by nam ukraść. - Wykonał ruch ręką koło rękojeści miecza. W Briksji wszystko się zagotowało. Sama nie umiałaby
powiedzieć, dlaczego jego słowa odczuła jak smagnięcie biczem po twarzy. Ci dwaj nic dla niej nie znaczyli. Była
już świadkiem tylu cierpień, nieszczęść... i nauczyła się, że aby przeżyć, musi iść własną drogą - samotnie.
   Zdołała pohamować swój gniew. Wzruszywszy ramionami oddaliła się w kierunku żywopłotu, z którego wcześniej się wynurzyła. Roztropność nie pozwoliła jej obejrzeć się za siebie, choć przecież ze strony mężczyzny nie było się czego obawiać.
   Młodzieniec pomógł mu się podnieść i przynaglał go, by powrócił do wieży; wypowiadał przy tym jednostajnie półgłosem słowa zachęty, których Briksja nie mogła już dosłyszeć. Zanim odeszła na dobre, popatrzyła jeszcze, jak znikają w wejściu.
   Wspinając się po zboczu na wierzchołek górskiego grzbietu pomyślała, że mądrze by zrobiła opuszczając całą tę dolinę. Mimo to nie zrobiła nic, żeby pójść za głosem rozsądku. Zręcznie rzucony kamień ogłuszył skoczka; wprawnymi ruchami Briksja zdjęła z leżącego w trawie wątłego ciałka zieloną skórę, wygarbowanie jej pozostawiając na wolną chwilę. Takich sześć wystarczy na krótką pelerynkę; miała już trzy - wysuszone i zwinięte w tobołku ukrytym opodal miejsca ostatniego popasu.
   Zdając sobie sprawę, że nie ona jedna mogła zauważyć ludzi, którzy zatrzymali się w ruinach, zachowywała daleko idącą ostrożność, starając się wszelkimi sposobami ukryć swoją obecność. Gdyby jacyś zbójcy dostrzegli z góry konia albo miecz młodzieńca, dwaj wędrowcy nie uniknęliby łupieskiej napaści. Briksja zastanawiała się, czy młodzieniec jest świadom, jak niebezpiecznym miejscem na obozowisko są te opuszczone szczątki zabudowań. Wzruszyła ramionami. Nawet jeśli o tym nie wie, ona nie ma obowiązku wyprowadzać go z błędu.
   Kiedy ułożyła stosik odpowiednio dobranego drewna, dającego bardzo niewiele dymu, a potem zdobycznym krzesiwem wznieciła ogień, zwróciła myśli ku dwóm
wędrowcom na dole. Miała powody sądzić, że było ich tylko dwóch.
   Młodzieniec nazwał tę dolinę Eggarsdale i mówił o niej jak o swoim domu. Jego pan z oczywistych względów nie był zdolny zatroszczyć się o siebie. Jak, będąc w takim położeniu, zamierzają tu żyć? To trudna gra. A nie mając łuku trzeba posiąść umiejętność polowania na skoczki za pomocą kamienia. Kiedyś sama przymierała głodem jadła pędraki i żuła trawę. Tak było, dopóki nie uśmiechnęło się do niej szczęście i nie zdobyła dostatecznej wiedzy, żeby utrzymać się przy życiu. A trzeba pamiętać, że jeden skoczek wystarcza raptem, w najlepszym wypadku, na posiłek dla jednej osoby.
   Briksja obracała przez chwilę nad ogniem nabite na patyk niewielkie kawałki mięsa upolowanego niedawno zwierzęcia, żeby przynajmniej częściowo się upiekły, zanim pożądliwie porozrywa je na kęsy. Potem usiadła na piętach. Chociaż nie miała czasu, żeby się rozejrzeć po długich zarośniętych zagonach w ogrodzie, była przekonana, że przez lata opuszczenia rozsiały się tam same albo odrosły z korzeni jadalne rośliny. Były tam też zapewne zioła. Zawsze zbierała zioła, kiedy i gdzie się tylko dało. A zresztą, jeśli nawet są tam jakieś użytkowe rośliny, to z pewnością niewiele. Jeżeli zaś ci dwaj nie zaopatrzą się odpowiednio, czym będą się żywić podczas wędrówki?
   Briksja ponownie obróciła szpikulec rożna, zazdroszcząc językom ognia trzaskającym i tańczącym za sprawą kapiących soków, których nie miała jak uratować. Kiedy poczuła zapach pieczonego mięsa, jej usta napełniły się śliną.
   Nagle zwrócił jej uwagę jakiś cichy dźwięk dobiegający z naprzeciwka.
  - Oto i fałszywy przyjaciel - rzekła mierząc Utę surowym spojrzeniem. - Skoro zmieniłaś herb, moja damo,
to wracaj tam do nich i poproś o gościnę przy suto zastawionym stole, a nie przychodź do mnie.
  A jednak zdjęła znad ognia jeden z patyków, zsunęła z niego kawałek mięsa - przez liść, żeby nie poparzyć palców - i na innym liściu położyła przed Utą dymiące pieczyste.
   Kotka przysiadła w oczekiwaniu, aż mięso ostygnie na tyle, żeby mogła je wziąć do pyszczka. Tymczasem spoglądała tylko na przyszykowane jedzenie. Jednak przez dobrą chwilę patrzyła też na Briksję w ten swój wzbudzający obawę sposób, bez mrugnięcia okiem. Dziewczyna poruszyła się niespokojnie. To było typowe dla Uty - pod jej wzrokiem Briksja miała niedorzeczne wrażenie, że ktoś przeczesuje i przestawia jej własne myśli.
   - Tak, idź do nich, Uta. Ten większy, zdaje się, dosyć cię lubi.
   Teraz z kolei - w odpowiedzi - dziewczyna zwęziła oczy w szparki i utkwiła wzrok w kotce. Zachowanie się Uty wobec ludzi intrygowało ją. Nie po raz pierwszy zapragnęła, aby istniał jakiś sposób porozumienia pomiędzy nimi dwiema. Wcześniej ta potrzeba zrodzona była z samotności Briksji - wówczas gdy znaczyła ona dla dziewczyny tyle, co uwięzienie. Z czasem sama fizyczna obecność kotki przestała odpędzać od Briksji mroczne myśli. Dziewczyna tęskniła za jakimś drugim głosem, który by ją wyrwał z tej bolesnej pustki.
   Teraz na pogawędkę z Utą miała ochotę powodowana ciekawością. Jakimś sposobem kotka umiała przebić się do zmętniałego umysłu lorda Marbona i sprowadzić nań krótki przebłysk świadomości. Dlaczego... i jak?
   Briksja podniosła drugi szpikulec i zamachała nim w powietrzu, by nabite na patyk mięso szybciej nadawało się do zjedzenia.
- Coś ty mu zadała, Uta? - spytała. - Zachowuje się,
jakby spadł z księżyca. Zastanawiam się, czy to z powodu jakiejś rany, czy też jest to sztuczka najeźdźców. A może gorączka? Kim jest ów Jartar, którego tak ciągle woła? I kim jest młodzieniec, który powtarza, że tamten nie żyje?
   Energicznie przeżuwała łykowate mięso. Uta także jadła, nie zważając na zadawane jej pytania.
   Ta pieśń... Nie mógł jej ułożyć żaden prawdziwy gęślarz; strofy były chropawe, nieudolnie zbudowane - jakby przez kogoś niewprawnego w tym rzemiośle, komu zależało jedynie na przekazaniu jakiegoś przesłania. Briksję nieco zdziwiły jej myśli. O co zatem chodziło w tej pieśni? Przekleństwo Zarsthora... Jak jeszcze zostało ono tam nazwane? Przekleństwo gwiazd.
   Człowiek o imieniu Zarsthor podniósł miecz na wroga i został zgładzony, ponieważ przeciwnik miał tę szczególną broń. Briksja potrząsnęła głową. Istniało mnóstwo podań o dawnych wojnach i potyczkach. W każdym z nich tkwiło ziarenko prawdy, ale przestało ono mieć już jakiekolwiek znaczenie. Chyba że mroczne Przekleństwo Zarsthora nadal ciąży nad tą doliną.
   Wśród dolin High Hallack wszystko było możliwe. Dawny Lud, zanim opuścił ziemie okalające wielkie morze (udając się na północ lub zachód, za Odłogi) posiadał niezwykłą wiedzę i wiele różnych mocy. Pozostały po nim miejsca, których należało się wystrzegać i inne... Przestała jeść - nagły błysk jej własnej pamięci poraził ją z taką siłą, że niemal czuła, jak gwałtownym pędem przenosi się w czasie i przestrzeni.
   Tego popołudnia, kiedy uchodzili z wieży w Moorachdale, bo nadeszło ostrzeżenie, że obrona dłużej się już nie utrzyma, Briksja traciła dech w piersiach. Trzeba było biec, wciąż biec w zapadającym zmierzchu, mając za plecami posuwający się szybko niszczycielski żywioł ognia, krzyki i wrzaski. Znów przeszył ją ten ostry ból pod żebrami
i znów strzyknęło ją w nodze - pamiątka po tym, jak walczyła z zawadzającą w ucieczce długą spódnicą. Jeszcze raz poczuła w ustach kwaśny posmak strachu.
   Potem pod górę - na grań. Obok niej biegła Kuniggod stale ją popędzając. Kuniggod... Wspomnienie o niej wywołało na twarzy Briksji grymas bólu. Chciała je od siebie odsunąć jak najdalej, ale teraz nagle pamięć się ożywiła. Kuniggod - która zwlokła się z łóżka, rzężąc i kaszląc z powodu silnego przeziębienia. Zanim śmierć utorowała sobie drogę do drzwi niewieściej komnaty, wyprowadziła swoją wychowankę z dworu, używając tajemnych schodów i ukrytego wyjścia.
   Zapadł zmrok, a one wciąż biegły wraz z kilkoma innymi uciekinierami. Jednak w pewnej chwili Kuniggod przywiodła ją do wąskiego przejścia pomiędzy wysokimi skałkami; posuwały się tamtędy z trudem, trzymając się blisko siebie. Briksja była na wpół nieprzytomna ze strachu. Nie zwracała zupełnie uwagi na drogę, którą wybrała Kuniggod i dopiero kiedy dotarły t a m, rozejrzała się dokoła trzeźwiejszym wzrokiem.
   Nie było w Dolinie rodziny, która miałaby ochotę osiedlić się w jednym z tych miejsc, jakie niegdyś Dawny Lud zajął dla swoich celów. Pokusić się o to mogła jedynie jakaś Mądra Kobieta, choć trochę zaznajomiona z wiedzą tajemną. Ale nawet Mądra Kobieta musiała poruszać się po takim terenie z wyczuciem i wielką uwagą, ponieważ mogła tam napotkać moce zła ujawniające się niekiedy bez ostrzeżenia. Poza tym mówiło się, że owe niebezpieczne obszary Mroku otaczała pewna szczególna atmosfera i dlatego można je było wykryć węchem lub przeczuć instynktownie, zanim się głupio wpadło w pułapkę.
   I właśnie w jedno z takich pełnych grozy miejsc przyprowadziła Briksję Kuniggod - najwidoczniej stara niania
posiadała odpowiednią wiedzę. Słaniając się ze zmęczenia, zanosząc się kaszlem, z trudem łapiąc przy tym powietrze, zebrała resztki sił, żeby powstrzymać powracającą do zmysłów dziewczynę, która właśnie zrywała się do dalszego biegu.
   - Zostań... - sapała. - Nic... ci... tu... nie... grozi... Po tych słowach Kuniggod upadła na twarz. Briksja uklękła przy niej i wzięła ją w ramiona. Stara kobieta strasznie się dusiła. Dziewczyna zdała sobie sprawę, że niania nie będzie mogła iść dalej; wiedziała też, że nie może jej tak zostawić. Więc przycupnęła w poświacie księżyca, którego zbyt pełna, jasna tarcza zawisła dokładnie ponad nimi, pozwalając zobaczyć każdy szczegół otoczenia.
   Briksja rozglądając się bacznie wokół zauważyła, że nie był to krąg. Srebrzystopopielate, lśniące w tym świetle kamienie tworzyły raczej dwa półokręgi, pomiędzy którymi widoczne były dwa przeciwległe wejścia prowadzące do wewnętrznej części koła, gdzie schroniły się umykające śmierci niewiasty. Kamienie nie były chropawe - przed ustawieniem zostały wygładzone. Przy wierzchołku każdego z nich Briksja dostrzegła jakieś linie. Ale czy miały one tworzyć pewien wzór, czy też były to pozostałości po zatartych przez deszcze i wiatry napisach - nie miała pojęcia.
   Tymczasem im dłużej przyglądała się kamieniom, tym więcej zauważała wokół nich światła, które jakby krzepło i przywierało do nich. W jej zamglonych strachem oczach wyglądały niczym olbrzymie świece bijące blaskiem zarówno z boków, jak i z czubków, gdzie powinny być knoty. Mimo to światło nie rozlewało się w zbyt dużą plamę, a jedynie okrywało każdy słup jarzącym płaszczem.
  Gdy Briksja patrzyła tak w ów migotliwy blask, pierwszy strach przed nieznanym powoli odpływał. Serce, które łomotało gwałtownie, gdy Kuniggod wciągnęła ją tutaj,
uspokajało się. Niepostrzeżenie oddech Briksji stał się głębszy i cichszy. Przyszło odrętwienie i znużenie, które w jakiś dziwny sposób sprawiało przyjemność. Głowa się jej kiwała, ogarniała ją miła senność, zadowolenie.
   W końcu Briksja osunęła się przyjmując pozycję leżącą, nadal mając wspartą na swoim ramieniu głowę Kuniggod; czuła się tak bezpiecznie, jak gdyby odpoczywała za zaciągniętymi kotarami własnego łoża. Łagodnie pogrążała się w głębokim śnie.
   Kiedy przebudziła się rano, wciąż leżała obok Kuniggod. Upłynęło trochę czasu, zanim uprzytomniła sobie, gdzie jest i co się stało. Strach wcale nie powrócił. Pomiędzy nią a tym, co wydarzyło się w nocy, opadła zasłona - jakby całe lata oddzieliły jedną część jej życia od drugiej. Poczuła nową siłę, jakieś niecierpliwe dążenie - do czego, nie wiedziała, ale nie przejmowała się tym.
   Co więcej, po twarzy dziewczyny przesunął się zaledwie cień smutku, gdy stwierdziła, że duch Kuniggod opuścił jej ciało. Briksja złączyła ręce niani na nieruchomej piersi i pocałowała czoło. Potem wstała i popatrzyła na słupy. W świetle poranka były zwyczajnymi kamieniami. Wciąż nie opuszczał jej spokój albo raczej brak wszelkich uczuć, dający wyzwolenie od lęków. Wiedziała, że to ma pozwolić jej przetrwać - a właściwie żądało się od niej, by przetrwała - w jakimś niejasnym celu.
   Nie zastanawiała się nad tym, czy ów spokój był dobry czy zły. Ważne, że przynosił jej siłę, by mogła dalej żyć, że miał ją ochraniać i wspierać.
   Siedziała teraz ponad Eggarsdale wpatrzona w płomienie i dumała. Co zaszło w niej tamtej nocy, którą spędziła otoczona przez zagadkowy blask księżyca na nowiu? Dlaczego akurat teraz odzyskała pamięć, odtwarzającą tak dokładnie i żywo każdy szczegół, chociaż nigdy przedtem, z jakichś niewytłumaczalnych przyczyn,
nie pragnęła przywoływać przeszłości? Dlaczego wydawało jej się, że wszystko, co się działo przed tamtą nocą, miało w jej życiu niewielkie znaczenie, podczas gdy to, czego doświadczyła później, liczyło się dużo bardziej, niosło z sobą prawdziwy sens?
Dlaczego... dlaczego... dlaczego...?
   - Wiele jest znaków zapytania - powiedziała na głos do Uty.
   Kotka myła właśnie pyszczek, ale na słowa Briksji przestała pracować łapką i popatrzyła uważnie na dziewczynę.
   - Jestem Briksja z Domu Torgusa - czy nadal nią jestem, Uta? Och, przecież nie mam na myśli kosztownych strojów; zajmowania honorowego miejsca, wydawania rozkazów. To nie są rzeczywiste oznaki urodzenia. Popatrz na mnie - roześmiała się i zaraz zgrozą przejęła ją myśl, że już od bardzo dawna nie wydała z siebie podobnego dźwięku. - Wyglądam tak, że mogłabym żebrać u ludzi o strawę, ale też niewykluczone, że wypędzono by mnie z wioski kamieniami, bo nie każdy jest skłonny raczyć poczęstunkiem podejrzanych włóczęgów. A jednak to prawda, jestem Briksja z Domu Torgusa - i odebrać to sobie mogę tylko ja sama - przez jakiś niegodny mojego dziedzictwa czyn, za który musiałabym się osądzić i później ponieść karę.
   - Twój młody przyjaciel w dolinie ocenił mnie po pozorach, Uta. - Potrząsnęła głową. - Myślałam już, że odrzuciłam dumę jako rzecz zupełnie bezużyteczną. Duma nie włoży ci jedzenia do ust, nie przykryje grzbietu; to nie powietrze, bezktórego nie możesz żyć. Przynajmniej ten rodzaj dumy. Może raczej potrzebuję czasem komuś powiedzieć: Nie możesz mnie pokonać, ty nędzny tchórzu!" Ta duma tobie samej nie jest obca, Uta. Myślę, że to dobra duma.
   Pokiwała głową, jakby potwierdzając swoje słowa. Jednak w głębi ducha nadal czuła silne rozgoryczenie. Przypomniała sobie chyba zbyt wiele, mimo że to wszystko było takie zamglone, odległe. I jak ten młodzieniec patrzył na nią! teraz bolało ją to znacznie bardziej niż w chwili ich spotkania.
   - A niech tam! - Briksja zwinęła prawą dłoń w pięść i zamknęła ją w lewej dłoni. - Ci dwaj są dla mnie niczym. To, co sobie myślą, nie może mnie dotknąć. Z nastaniem świtu już nas tu nie będzie, zostawimy ich, żeby mogli rozkazywać tej kupie kamieni.
   Tymczasem zaczęła przygotowania do noclegu. Znalazła w grani szczerbę, która tworzyła coś w rodzaju płytkiej groty. Podłoże wysłała suchymi liśćmi i trawą; miała już wprawę w moszczeniu takich gniazd. W pewnej chwili zrobiła przerwę i spojrzała w dół, na wieżę. Teraz nie musiała się przyczajać ani ukrywać swojej obecności. Nabrała bowiem przekonania, że młodzieńcowi ani w głowie było ją tropić - pochłaniała go wyłącznie opieka nad jego panem.
   Widziała, jak wyszedł z wieży i zaprowadził konia do strumienia. Po napojeniu wierzchowca przywiódł go z powrotem na otoczony murem placyk. Wtedy znów poszedł nad brzeg z bukłakiem, żeby nabrać wody. Ani razu nie spojrzał w górę; pewnie w ogóle już o niej zapomniał.
   Poczuła się tym urażona, choć nie rozumiała dlaczego. Jego obojętność ośmieliła ją. Wcale się nie kryjąc, sama zeszła do strumienia z własnym zniszczonym naczyniem. Nawet źabawiła tam dłużej, żeby umyć twarz i szyję. Rozglądała się przy tym za jakąś zatoczką ze spokojniejszą wodą, żeby się przejrzeć jak w zwierciadle. Znalazła takie miejsce i uznała za stosowne przeczesać palcami burzę włosów, wydłubując jednocześnie strzępki liści i gałązki pamiątki po przedzieraniu się przez żywopłot.
   Czemu tak przeciągała pobyt w tym miejscu, a nawet zdecydowała się tu zanocować - nie mogła pojąć. Nie miała w tym żadnego celu. Kiedy tylko nachodziła ją myśl, żeby odejść, zaraz pojawiał się jakiś niepokój, który nie pozwalał jej oddalać się zbytnio. Postanowiła znów zapolować, ale tym razem robiła to dziwnie nerwowo. Kiedy wreszcie, w roztargnieniu, uśmierciła kolejnego skoczka, nie poczuła zadowolenia ze swej zręczności ani z faktu, że niespodzianie powiększyły się jej zapasy żywności.
   Wróciwszy do swego gniazdka" zobaczyła Utę na jednej ze skałek przylegających do przygotowanego legowiska. Kotka siedziała nieruchomo, patrząc wzdłuż linii górskiego grzbietu ku zachodowi, gdzie dolina otwierała drugie swoje gardło na przerażające Odłogi.
   - A cóż to takiego? - Briksja nieraz widywała Utę zastygłą w podobnym skupieniu i wiedziała już, że to może coś zapowiadać.
   Chociaż tryb życia, jaki prowadziła dziewczyna, wyostrzył znacznie jej zmysły, miały one nader ograniczone możliwości w porównaniu ze zmysłami kotki. Briksja uniosła głowę, natężyła wzrok i słuch, wciągnęła nosem głęboko powietrze, chcąc się przekonać, co do tego stopnia przykuło uwagę Uty.
   Z otworu wieży wydobywała się smuga dymu. Ludzie, którzy znaleźli tam schronienie, najwyraźniej nie wiedzieli, jakie zbierać drewno, żeby nie zdradzało ogniska; albo też nie przywiązywali znaczenia do tego, czy ich ktoś tam zobaczy, czy nie. Nie, to nie chodziło o tych z wieży... a więc...
   Briksja, pozostając w cieniu skał, rzuciła się raptem na kolana i przywarła lewym ramieniem do pionowo osadzonego kamienia, który obdarzyła swymi względami Uta. Po chwili wychyliła się nieco, żeby obserwować, co się dzieje
w dolinie. Widziała zwalone kamienne ogrodzenia wyznaczające granice poletek, ogrodów i miejsc gromadzenia zbiorów. Wzdłuż niektórych murków, i jeszcze dalej, ciągnęły się linie rzadkich zarośli. Od zachodniej strony pola kończyły się gęstym zagajnikiem.
  I właśnie z tej kępy drzew nagle zerwały się ptaki. Zatoczyły koło wydając chrapliwe odgłosy. Briksja porwała za włócznię. Doskonale wiedziała, co oznacza taki ostrzegawczy sygnał. W lesie był jakiś nieproszony gość, a te ptaki właściwie niczego nie musiały się obawiać, chyba że - człowieka!
  Czy ci ludzie przyszli z pustyni? Gdyby należeli do tej samej grupy co ci dwaj na dole, z pewnością jechaliby od wschodu, podążając starym traktem. Nie, to zbójcy szczury i hieny z Odłogów - którzy ściągnęli tu, żeby zrobić to, co ona sama wcześniej zamierzała: przeczesać ruiny, licząc na znalezienie jeszcze jakichś przeoczonych przez innych nędznych resztek.
Powiało grozą!
  A tam - młodzieniec z mieczem, mężczyzna ze zmąconym rozumem - obaj zupełnie nieświadomi niebezpieczeństwa.
   Przecież nic dla niej nie znaczyli. A jakąż to broń ona miała? Stary nóż, który w każdej chwili mógł się złamać, i myśliwską włócznię. To byłoby szaleństwo... zupełne szaleństwo...
   Targały nią różne myśli. Ale już, wydostawszy się z kryjówki, niewidoczna dla ludzkiego oka skradała się, wykazując cały swój kunszt w tej dziedzinie. Za nią, równie ostrożnie, przemykała Uta.
To było szaleństwo, ale coś ją ku niemu pchało.
   Briksja, zdając sobie sprawę, że wieża jest już obserwowana z przeciwległego lasu, przykucnęła za ostatnią na jej drodze ku zabudowaniom osłoną, żeby się zastanowić nad następnym ruchem. Przed nią rozpościerała się otwarta przestrzeń, którą musiała jakoś przebyć, chcąc dostać się do ciemnej plamy otworu wejściowego. Gdyby tylko mogła być teraz Utą...
   Uta! Briksję trącił właśnie w ramię kosmaty łepek; obróciła wzrok na kotkę, która skupiła na dziewczynie baczne spojrzenie. Po chwili Uta zniknęła jej z oczu, rozpływając się swoim zwyczajem w gęstwinie rosnących po prawej stronie krzaków. Briksji nie pozostało nic innego jak poczołgać się za nią i z trudem przedzierać przez plątaninę bujnej roślinności.
   W pewnym miejscu linię krzewów przerywał rząd kamieni - podstawa dawnego muru obronnego. Nie wygładzone kamienie ułożone były niedbale jeden na drugim. Uta zaczęła wdrapywać się po nich jak po drabinie - była coraz wyżej i wyżej. Briksja szybko postanowiła zrobić to samo. Wspinaczkę ułatwiały jej liczne szpary i szczeliny. W pewnym momencie zawahała się; dłonie mocno przywarły do kamieni. To szaleństwo! Ciągle jeszcze może zawrócić
i nie zauważona zniknąć za najbliższym wzniesieniem. Czemu tego nie robi?
   Nie wiedziała. Odczuwała jedynie jakiś wewnętrzny przymus, żeby iść tą właśnie drogą. Zarzuciwszy sobie na ramię zawieszoną na rzemieniu włócznię (tak zawsze nosiła ją w czasie wędrówki), znów wyszukiwała oparcia dla palców rąk i stóp.
   Na szczycie muru Uta rozpłaszczyła się i spojrzała w dół, jakby chciała sprawdzić, czy Briksja idzie za nią, czy nie. Widząc, że dziewczyna się wspina, kotka, machnąwszy ogonem, zniknęła.
   Czy ruiny dworu zasłonią ją przed wzrokiem tych z zagajnika, kiedy będzie przechodzić przez mur? Tego nie wiedziała, mogła mieć jedynie nadzieję. Nasłuchiwała przez chwilę i wciąż dolatywała do niej wrzawa spłoszonego ptactwa - najwyraźniej zbójcy nadal jeszcze kryli się w lesie.
   Po drugiej stronie muru rozciągał się wybrukowany dziedziniec, a dalej widoczne było na wpół zwalone domostwo wsparte z boku wieżą. Briksja zeskoczyła na dół, wybierając miękkie lądowanie na bujnie rozkrzewionej roślinności, korzystającej ze skrawka naniesionej przez wiatr ziemi.
   Sadząc długie susy, przypadła do zburzonej ściany dworu, a potem posuwała się wzdłuż niej do momentu, aż pozostała jej już tylko ostatnia przeprawa przez otwartą przestrzeń. Uta znacznie ją wyprzedziła: już znikała w wejściu do wieży. Briksja wzięła głęboki oddech i zdjęła włócznię z ramienia. Wcale nie miała zamiaru wkraczać tam bez gotowej broni w dłoniach. Skąd mogli wiedzieć, że jest przyjacielem, a przynajmniej sprzymierzeńcem?
   Jeden skok i była już w drzwiach; wniknęła do wnętrza nie wydając żadnego zdradliwego odgłosu. Blask ognia tylko częściowo rozpraszał panujący w środku półmrok.
Ujrzała mężczyznę wpatrującego się w płomienie i siedzącą przy nim Utę. Obok stał młodzieniec; w jego dłoni lśniła już obnażona stal.
    Briksja odezwała się czym prędzej, zanim zdążył drgnąć. Nie chciała się z nim szamotać.
   - W lesie przyczaili się jacyś ludzie. Może przywabił ich dym z waszego ogniska... - Wyciągnęła rękę w stronę paleniska, w drugiej dłoni trzymając w pogotowiu włócznię. - Mogli też iść za wami. Macie konia i taką cenną kolczugę - teraz wskazała na mężczyznę. - Wystarczy, żeby znęcić jakichś zbójów.
   - A co ty masz z tym wspólnego? - młodzieniec rzucił pytanie ostrym głosem.
   - Nic. Tyle że nie trzymam z hienami. - Briksja cofnęła się o krok. W głowie czuła zamęt. Czemu sprzymierzyła się z tymi dwoma, którzy doprawdy nic jej nie obchodzili?
   Młodzieniec nie spuszczał z niej oka, nawet kiedy przesuwał się, żeby stanąć przed mężczyzną i osłonić go sobą jak tarczą.
   - Jesteście tu sami - mówiła dalej Briksja, - Gdy dojdzie do potyczki, rozniosą was na strzępy jak Uta mysz, i to nawet szybciej, bo oni nie polują dla rozrywki.
Jego twarzy nie opuścił wyraz nieufności. - A jeśli ci nie wierzę?
Wzruszyła ramionami.
   - Rób co chcesz. Przecież nie przykładam ci noża do pleców, żeby cię zmusić do walki. - Potoczyła dokoła spojrzeniem po pomieszczeniu, w którym się schronili. Na prawo zobaczyła strome schody wiodące na następne piętro. Przy jednej ze ścian stała ława, na jedynym stołku siedział mężczyzna, a obok leżała para juków. Za posłania służyły nakryte płaszczami pocięte i zmieszane z trawą gałęzie. Więcej nic tam nie było.
  Jeszcze raz oczy Briksji zwróciły się ku ławie. Szanse dawała mizerne, ale to było wszystko, czym mogli się posłużyć. Nie wierzyła teraz w możliwość ucieczki - młodzieniec sam może zdołałby jakoś przemknąć, ale obarczony mężczyzną - nie...
   - To - pokazała włócznią na ławę - można ustawić w poprzek drzwi. Gdybyście nie rozpalali ogniska, moglibyście ukryć się na górze - zrobiła ruch głową w stronę schodów. - Ale teraz już was wytropili i wiedzą, że opór stawi im tylko dwóch ludzi.
   Młodzieniec wsunął miecz z powrotem do pochwy i podszedł do ławy. Briksja stanęła przy jej drugim końcu, wcześniej zarzuciwszy sobie włócznię na plecy. Pochylając się nad ławą młodzieniec spojrzał na dziewczynę.
   - Niech będzie! Potrzebujemy twojej pomocy. Ja będę przy lordzie Marbonie...
   - Dobrze. Ja również, chociaż nie mam żadnego pana, którego musiałabym bronić, mam się o co bić - o moje własne życie.
   Chwyciła za drugi koniec ławy i podniosła go. Drobiąc i szurając nogami przenieśli ją oboje pod otwór wejściowy, gdzie miała spełniać rolę niskiej zapory, zresztą według przewidywań dziewczyny mało skutecznej.
   - Gdyby tylko... - młodzieniec popatrzył na siedzącego przy ognisku mężczyznę. Briksja odniosła wrażenie, że te słowa nie były skierowane do niej, a wypowiadający je raczej myślał na głos. I rzeczywiście, po chwili młodzieniec jakby przypomniał sobie o obecności Briksji - łypnął na nią okiem nie tając niechęci. Splótł palce i jego stawy wydały chrupot.
   Jeszcze raz się odezwał z trudem wydobywając z siebie słowa, jak gdyby wstrętem napawało go mówienie dziewczynie o czymkolwiek.
    - Tu musi być jakieś tajne wyjście; on powinien wiedzieć.
    Briksja, przypomniawszy sobie w jaki sposób jej samej kiedyś udało się wymknąć z podobnego miejsca, poczuła nagły przypływ nadziei, która jednak szybko prysnęła. Gdyby nawet pan na Eggarsdale miał tu rzeczywiście zapasowe wyjście, albo uległo ono zniszczeniu podczas zdobywania wieży, albo też jego sekret zgubił się gdzieś w labiryncie obłąkanego umysłu i został bezpowrotnie stracony.
   - On nie będzie pamiętał. - A po chwili dodała, bo jednak odrobinę się łudziła: - Jak myślisz?
Młodzieniec wzruszył ramionami.
   - Czasem coś sobie przypomina... - Uklęknął przy swoim podopiecznym.
   I znów Uta, stanąwszy na tylnych łapach, przednimi oparła się o kolano mężczyzny. On tymczasem pieścił dłonią jej łepek, choć nie odrywał wzroku od płomieni.
   - Panie - młodzieniec wyciągnął rękę. - Lordzie Marbonie...
   Briksja stała przy drzwiach dzieląc uwagę: zarówno przysłuchiwała się temu, co działo się w wieży, jak i nadstawiała ucha, czy z zewnątrz nie docierają odgłosy świadczące o zbliżaniu się niebezpieczeństwa. Naraz doleciało do niej ciche rżenie konia - naprężyła się trzymając w pogotowiu włócznię.
   - Lordzie Marbonie... - głos młodzieńca był teraz ostrzejszy i bardziej stanowczy. - Lord Jartar przysłał wiadomość...
- Jartar? Przybywa wreszcie?
   - Spotka się z tobą, panie. Czeka na drugim krańcu tajnego przejścia.
- Tajnego przejścia? Czemu nie przyjdzie otwarcie? - Panie, zaczaił się na nas wróg. Dla lorda Jartara nie
byłoby teraz bezpiecznie ujawniać swoją obecność. Zresztą, czyż nie jest właśnie w jego zwyczaju przybywać i znikać nie zauważonym?
  - To prawda. Tajne przejście, powiadasz. - Mężczyzna wstał. O nogi ocierała mu się Uta. Długo nie odrywał od niej wzroku, a tymczasem jego twarz powoli się ożywiała. Ha, kiciuś. Dobrze jest znów mieć twój ród za sprzymierzeńca, jak niegdyś. Zatem tajne przejście...
   Swobodnym krokiem, zupełnie niepodobnym do poprzedniego bezwolnego powłóczenia nogami, zbliżył się do wydrążonej w grubym murze wieży niszy, gdzie znajdowało się ich niewielkie ognisko. Przesuwał rękami po kamieniach nie używając więcej siły, niż kiedy wcześniej drapał Utę.
   Jednak po pewnym czasie palce, którymi poruszał z taką pewnością siebie, jakby dokładnie wiedział, co trzeba zrobić, zesztywniały. Mężczyzna jedną rękę opuścił wzdłuż ciała, drugą podniósł do czoła i popatrzył przez ramię na młodzieńca.
   - Jak to... - w jego głosie nie było już ani podniecenia, ani zdecydowania. - Jak to...
   Uta stanęła na tylnych łapkach, a przednie zwiesiła na jaśniejsze futerko podbrzusza. Zamiauczała cicho, lecz rozkazująco. Lord Marbon obrócił ku niej spojrzenie. Nastawił ucha, jakby potrafił zrozumieć znaczenie wydawanych przez kotkę dźwięków.
   - Panie. - Młodzieniec podszedł do niego. - Pamiętaj... Lord Jartar czeka!
   Mężczyzna rozejrzał się wokoło. Jego oblicze miało jeszcze myślący wyraz, choć już gdzieś w kącikach oczu czaiła się apatia.
   - To... to nie... nie... tu. - Błądził wzrokiem po ścianach surowego wnętrza.
    Briksję ogarnęło takie zniecierpliwienie, że bliska była ogryzania paznokci. Nagle rozbudzona wyobraźnia podsu
nęła jej obraz niebezpieczeństwa, jakie na siebie ściągnęła. Utrzymać się w wieży nie sposób. Była na siebie wściekła, że wpędziła się w taką pułapkę z jakiegoś głupiego, niezrozumiałego powodu. Ale stało się; nawet jeśli młodzieniec mówił prawdę i ten lord Marbon ma tu jakieś tajemne wyjście, nie wiadomo dokąd ono może prowadzić. Czego zresztą można oczekiwać po tym skołatanym umyśle...
- Jartar... Tak!
   Jeszcze raz brzmienie tego imienia pomogło mu pozbierać myśli; działało na niego ożywczo - jak poruszanie sznurkami pobudza do życia zrobioną z drewna i skóry kukiełkę (kiedyś, dawno temu, Briksja widziała takie przedstawienie).
   Lord Marbon ponownie przyłożył ręce do muru. Do uszu Briksji doleciał z zewnątrz dźwięk, którego się tak obawiała - to mogło być tylko szurnięcie buta o kamień. Chwyciła w rękę włócznię, a tymczasem jej wzrok padł na schody. Dlaczego wcześniej nie przyszło jej to do głowy? We dwójkę, z mieczem i włócznią, mogli się jakiś czas utrzymać na górze, choć o parę chwil przedłużając życie. Nóż wiszący u pasa... to jej własna droga ucieczki, lepsza niż los, jaki inaczej byłby jej udziałem...
   Dźwięk, który doszedł ją wcześniej z zewnątrz, nie powtórzył się. Ale była pewna, że wtedy się nie przesłyszała. Teraz jednak jej uwagę zajął inny, głośniejszy zgrzyt. W ścianie za paleniskiem pokazała się szpara. Młodzieniec gwałtownie i z całej siły przepchnął przez nią swego pana. Zaraz za nim skoczyła Uta i rozpłynęła się w ciemnościach. Kiedy Briksja spostrzegła, że młodzieniec też już, bez słowa ostrzeżenia, przeciska się przez otwór, przypadła szybko do ściany. Tymczasem szczelina zaczęła się zwężać. Jednak dziewczyna, posłużywszy się włócznią niby dźwignią, zdołała się jeszcze przedostać. Gdy wyszarpnęła drzewce, ściana
zasunęła się całkowicie, pozostawiając Briksję w głębokim mroku, spowijającym ją jak ciężka peleryna.
  Z prawej strony posłyszała jakieś dźwięki i powoli wyciągnęła w tym kierunku rękę. Przestrzeń, w jakiej się znalazła, była bardzo ograniczona - na lewo i na wprost tuż-tuż wymacała mur. Zwróciła się zatem w prawo. Opuściła włócznię i zaczęła wodzić nią po podłożu, szukając w ten sposób drogi, która, jak przypuszczała, wiodła albo w górę, albo w dół.
   Tak postukując Briksja uszła jakieś pięć kroków, po czym kamienna podłoga urwała się. Wciąż posługując się włócznią dziewczyna wynalazła coś, co mogło się okazać pierwszym schodkiem. Przystanęła i zamieniła się w słuch. Odgłosy dobiegały nadal z tego samego kierunku. Nie było na co czekać.
   Briksja wystukiwała drogę przed sobą uważnie, sprawdzając dokładnie każdy stopień, zanim postawiła na nim nogę. Lewą rękę przesuwała po ścianie, która początkowo była sucha, ale później - ponieważ dziewczyna schodziła coraz niżej - zrobiła się śliska od wilgoci. Nos drażnił zapach zastałej wody i zgnilizny. Dwukrotnie naruszyła dłonią pokrywające ścianę porosty, wzbudzając obłoki gryzącego, wolno opadającego grzybicznego pyłu.
   Kiedy naliczyła dwadzieścia stopni, wymacała włócznią równy chodnik. Dochodziły do niej przytłumione głosy tych, w ślad których podążała. Zastanawiała się, jakim sposobem tak szybko się poruszali. Może nie zachowywali takich jak ona środków ostrożności.
   Szła w całkowitych ciemnościach i ten mrok ją przytłaczał, przejmował lękiem - tak samo bała się zawsze nocy i zła wypełzającego pod jej osłoną. Ze wstrętem dotykała oślizłej ściany, ale musiała to robić, żeby sprawniej posuwać się naprzód. Długość takich sekretnych przejść
była zawsze zagadką. Tajne korytarze drążono zazwyczaj tak, żeby wyjście znajdowało się daleko poza zasięgiem wzroku napastników. Briksja słyszała, że podziemny chodnik w Moorachdale był dwa razy dłuższy od drogi biegnącej przez wioskę.
    Wreszcie poczuła na policzku powiew. Podmuch nie był dostatecznie mocny ani świeży, żeby rozpędzić smród stęchlizny albo uniemożliwić rozwijanie się na kamieniach drobnych porostów. Świadczył o tym, że gdzieś w pobliżu jest jakiś dopływ powietrza. Briksja, stwardniałymi stopami brnąc w szlamie, który pokrywał ściany, wytrwale parła naprzód. W pewnej chwili jej lodowate opanowanie zostało poddane próbie, kiedy coś, na co nastąpiła, nagle wywinęło się spod jej nóg. Odskakując pośliznęła się i tylko szybki skręt ciała uchronił ją przed upadkiem w cuchnącą breję zalegającą podłoże.
    Uderzywszy raptem twarzą w mur domyśliła się, że trafiła na zakręt. Na lewo dostrzegła jakby lekką szarość, która dwukrotnie na chwilę ściemniała - oznaczało to, że ktoś tamtędy przechodził.
   Chodnik wiódł teraz do góry, co przyjęła z westchnieniem ulgi ufając, że jest już blisko wyjścia. Jednak dotarłszy do źródła światła przeżyła rozczarowanie. Jasność sączyła się przez szczelinę w skale, tak wąską, że można było przez nią przecisnąć zaledwie cienką włócznię. Jednak ta nikła smuga poświaty pozwalała dostrzec kolejny zakręt, tym razem na prawo.
   Briksja przeszła jakieś pięć kroków, kiedy rozjarzyło się przed nią prawdziwe światło, czerwonopomarańczowy blask płomienia, ku któremu podążyła bez zwłoki. Po chwili ujrzała, że korytarz kończy się występem skalnym. W dole jej oczom ukazała się naturalna grota, nie tknięta ręką człowieka.
Pod ścianą zobaczyła trzymającego łuczywo lorda Mar
bona. Spostrzegła też młodzieńca; odwrócony do niej plecami wczołgiwał się w otwór po drugiej stronie jaskini. Nie widziała natomiast Uty. Choć lord Marbon pewnie trzymał w dłoniach żagiew, widać było, że przebłysk świadomości, dzięki któremu znaleźli się w tym podziemnym przejściu, należał już do przeszłości. Patrzył przed siebie bezmyślnie rozszerzonymi, nieruchomymi oczyma, w których odbijał się blask płomieni. Gdy jednak Briksja zsunęła się na dół i miała właśnie minąć go, żeby dalej iść samej, powoli obrócił głowę i zawiesił na dziewczynie wzrok.
Jego spojrzenie lekko się ożywiło, poruszył ustami.
	Przekleństwo z dawna w gwiaadach tkwi.
	Gdy chwila zderzy się z wiecznością,
	Groźnym promieniem błyśnie Mrok,
	Zatriumfuje nad Świat~ością...
  Była zupełnie zaskoczona. Rozpoznała jedną ze strof, które śpiewał wcześniej - z pieśni o Przekleństwie Zarsthora.
  - Znajdź... musisz znaleźć... - mówił pośpiesznie, bełkotliwie. Chwycił ją za ramię zadziwiającym u niego żelaznym uściskiem, którego nie zwalniał; wiedziała, że oswobodzić mogłaby się jedynie siłą. - Nic nie układa się pomyślnie... a to z powodu Przekleństwa Zarsthora. Schylił nieco głowę, zbliżając ku Briksji twarz. - Musisz odnaleźć... - Nagle coś go uderzyło, oczy zabłysły mu żywo.
   - To nie Jartar! Kim jesteś? - Jego głos był teraz ostry, nie znoszący sprzeciwu.
   - Nazywam się Briksja - oświadczyła zadając sobie w myślach pytanie, do jakiego stopnia rozjaśnił się jego zbłąkany umysł.
- Gdzie Jartar? Czy może cię przysłał? - Ponieważ
wciąż mocno ściskał ramię dziewczyny, kiedy ją szarpnął, zakołysała się cała.
    - Nie wiem, gdzie jest Jartar. - Próbowała wymyślić coś, co zadowoliłoby lorda Marbona, który przecież wzywał (pamiętała wypowiedziane niedawno przez młodzieńca słowa) nieżyjącego już człowieka. - Może... - użyła tego samego wybiegu, co jego opiekun - czeka na zewnątrz. Mężczyzna zamyślił się.
   - On czerpie swoją wiedzę ze starodawnych run... Tylko on wie... Muszę to mieć! Obiecał mi to. Jestem ostatnim z rodu Zarsthora. Muszę to mieć!
   Znów nią potrząsnął, jak gdyby chciał, tak brutalnie się z nią obchodząc, wymusić na niej coś, na czym mu zależało. Zbliżyła dłoń do rękojeści wiszącego u jej boku noża. Gdyby trzeba go było użyć w obronie przed szaleńcem - a jakże, uczyni to.
   Narastała w niej obawa, ale nie tylko z powodu jego widocznego obłąkania. Coś trawiło ją od środka. Jej głowa... Miała ochotę krzyczeć... wyrwać mu się i biec, biec... Bo... wydało jej się, że stoi przed jakimiś drzwiami i gdyby one się otworzyły...
   To jednak nie była chęć ucieczki, jaką niekiedy odczuwają zdrowi umysłowo ludzie, kiedy zetkną się z szaleńcem. Jej doznania były całkowicie odmienne. Nie mogła ruszyć głową, odwrócić wzroku od jego oczu. Poddawała się konieczności - potrzebie jakiegoś czynu - i nic innego w świecie już się nie liczyło, tylko ten zniewalający przymus, który czynił Briksję więźniem samej siebie. Usłyszała własny szept:
- Przekleństwo Zarsthora.
   Tak, to o to chodziło. Istnieje coś takiego, co musi odnaleźć... co ma przywrócić prawdziwe życie... i naprowadzić na właściwą drogę świat, który od chwili, gdy zaczęło działać Przekleństwo, zszedł na manowce.
  Briksja mrugnęła powieką raz i drugi. Nie czuła już tego co przed chwilą, nie czuła tej szczególnej konieczności. Zrozumiała: na krótko udzielił się jej jego obłęd! Wykonując gwałtowny, zwinny ruch, zdołała uwolnić ramię, po czym zaczęła się powoli i ostrożnie oddalać od mężczyzny, posuwając się wzdłuż ściany.
   Marbon jednak nie próbował powtórnie jej niepokoić. Wyglądało raczej na to, że gdy Briksja się oswobodziła, jednocześnie po raz kolejny opuściła go świadomość. Na wygładzonej twarzy wkrótce odmalowało się zobojętnienie. Nie patrzył już na dziewczynę, tylko utkwił wzrok w ścianie. Po chwili dłoń, którą zacisnął wcześniej na jej ramieniu, opadła bezwładnie.
   Otwór, który mógł prowadzić do wyjścia, bardzo Briksję kusił, ale dziewczyna wzdragała się przed czołganiem w obawie przed ponownym atakiem Marbona. Gdy tak stali po przeciwległych stronach groty, Briksja zastanawiała się nad sposobem szybkiej ucieczki.
   - Panie... - nagle w otworze ukazała się głowa młodzieńca - droga wolna.
   Pragnąc czym prędzej powiedzieć o wiszącym w powietrzu niebezpieczeństwie, Briksja wybuchnęła:
- Twój pan jest obłąkany!
   Młodzieńcowi twarz ściągnęła się w furii. Skoczył na równe nogi.
   - Kłamstwo! Został ciężko zraniony na Przełęczy Ungo, i to dokładnie wtedy, gdy zabito jego mlecznego brata. Ta rana i smutek... Prawda, że nie wie, co robimy i dokąd zmierzamy, ale to tylko przejściowe. On nie jest obłąkany!
   Wykrzywił gniewnie usta. Briksja pomyślała, że w duchu musi przyznawać jej rację, ale uczucia, jakie żywi do swego pana, nie pozwalają mu się do tego przyznać.
- Wrócił tu, gdzie jest jego dom - ciągnął młodzie
niec. - Znachor powiedział, że gdy pan znajdzie się w dobrze sobie znanym miejscu, może odzyska pamięć. On... on myśli, że to jest wyprawa. W jego rodzie zachowało się takie podanie... opowieść o Przekleństwie Zarsthora. Chciałby zetrzeć tę zmazę i przywrócić dawny dobry ład. Przy życiu trzyma go wiara, że ta chwila wreszcie nadejdzie.
   To stara rodowa legenda... o tym, jak przybyły do Eggarsdale Zarsthor posprzeczał się z bratem swojej ukochanej (była z Dawnego Ludu) i o tym, jak Eldor, powodowany pychą i wściekłością, zawarł przymierze z Ciemnymi Mocami, sprowadzając na Zarsthora i jego potomnych, a nawet na ziemię, którą dzierżył, klątwę: gdy ród ten zyskiwał cokolwiek, natychmiast tracił więcej.
   Kiedy w zeszłym roku mój pan poniósł w walkach wielkie straty, coraz częściej zdarzało mu się myśleć o tym Przekleństwie. I nieraz lord Jartar, którego zawsze ciekawiły starodawne historie, szczególnie gdy dotyczyły Dawnego Ludu, prowadził z moim panem rozmowy na ten temat. W końcu lord Marbon wbił sobie do głowy, że z całej tej opowieści może mimo wszystko wyzierać prawda. Doszło do tego, że z lordem Jartarem - który zaręczał, iż kiedyś przypadkowo otarł się o pewne tajemnice mogące pomóc wyjaśnić podanie o klątwie - zawarł pakt i od tej pory mieli obaj oddać się dociekaniu prawdy o Zarsthorze i o tym, co jeszcze kryje przeszłość...
    - Ale jakim sposobem można rozwikłać zagadki minionych czasów? - Briksja ożywiła się nieco, choć wcale tego nie chciała. Po raz pierwszy od wielu dni wędrówki jej uwagę przyciągnęło coś, co nie było wyłącznie częścią walki o życie, walki toczonej od wschodu do zachodu słońca i od zmierzchu do następnego świtu.
    Młodzieniec wzruszył ramionami, wykrzywił gniewnie usta i zmarszczył brwi.
- Spytaj o to lorda Jartara, a raczej jego ducha! On nie
żyje, ale sprawa tego Przekleństwa nadal zajmuje umysł mego pana, i to w taki sposób, że teraz chyba jest w stanie uwierzyć we wszystko!
   Briksja zagryzła wargi. Młodzieniec oddalił się. Możliwe, że Marbon również i jego zaczarował tak jak ją wówczas, kiedy zostali sami. Jeśli rzeczywiście tak było, to do tej spustoszonej doliny przywiodły ich obu jakieś urojenia mężczyzny, a wcale nie rady znachora.
   Patrzyła, jak młodzieniec zabrał swemu towarzyszowi łuczywo, wprowadził go do otworu i delikatnie skłonił mężczyznę, popychając go ku wyjściu, żeby posuwał się na czworakach. Lord Marbon, skoro już się ruszył, nie stawiał żadnego oporu, tylko wpełzł w ciemność. Gdy zniknął za jej zasłoną, młodzieniec wtrącił głownię w skalną szczelinę i podążył za swym panem.
  Briksja, nie mając wcale zamiaru pozostawać pod ziemią, kiedy znana była droga na zewnątrz, poszła ich śladem. Wąski korytarz był krótki. Po chwili znaleźli się w głę
bokim cieniu tworzonym przez kilka drzew i krzewów skrywających dziurę w ziemi, z której się wyłonili. Byli teraz wysoko na północnym stoku otaczających dolinę wzgórz. Przycupnęli pod osłoną zarośli. Briksja omiotła wzrokiem stojącą w dole wieżę. W jednym z wąskich okienek migotało słabe światło - zatem wewnątrz nadal palił się ogień. Ujrzała pięć kudłatych zaniedbanych kuców, takich, na których - jeżeli mieli dość szczęścia - jeździli zbójcy.
  - Pięciu... - posłyszała obok siebie cichy szept młodzieńca. On także się wychylał, dotykając łokciem jej ramienia.
  - Może więcej - odparła z pewną satysfakcją. - Niektóre bandy mają więcej ludzi niż koni.
    - Znów wyruszymy w góry - rzekł ponuro. - Albo na Odłogi.
   Briksji, choć tego wcale nie chciała, udzieliło się coś z jego zniechęcenia. Nie podobało jej się, że musi myśleć o kimś prócz siebie, ale jeśli tych dwóch miało zamiar wędrować dalej bez żadnych zapasów żywności i, jak się domyślała, bez umiejętności łowieckich, było już po nich. Drażniło ją, że to coś dziwnie nie dające jej spokoju, co się w niej zalęgło, nie pozwalało jej zostawić ich losowi.
   - Czy twój pan nie ma żadnych krewnych, którzy mogliby mu udzielić schronienia? - spytała.
   - Nie. On... on nie zawsze był dobrze widziany wśród tutejszego cherlawego ludu. W jego żyłach płynie inna krew... i c h krew... - Dla Dolinian o n i, oznaczało tylko jedno - tamtych obcych, którzy niegdyś władali całą tą ziemią. - Oto kim on jest. I to zawsze było po nim widać. Nie zrozumiesz - znasz go jedynie takim, jaki jest teraz młodzieniec mówił żarliwym szeptem, jakby obawiając się, że nie zdoła nad sobą zapanować. - Był wielkim wojownikiem; był również uczonym mędrcem. Wiedział o rzeczach, o których innym panom w Dolinie nawet się nie śniło. Potrafił wzywać ptaki i rozmawiać z nimi - sam widziałem! Nie było konia, który nie przybiegłby do niego i nie pozwolił mu się dosiąść. Umiał śpiewnymi zaklęciami sprowadzić sen na rannego. Byłem świadkiem, jak położył dłonie na ranie aż czarnej z zakażenia i rozkazał ciału wyzdrowieć - i tak też się stało! Ale nie było nikogo, kto tak samo uleczyłby jego, nikogo!
   Młodzieniec ukrył głowę w zgięciu ręki. Leżał spokojnie, ale przecież Briksja swoim pytaniem wzbudziła w nim przemożny ból i poczucie straty.
- Byłeś jego giermkiem?
  - Po śmierci Jartara nosiłem jego tarczę, tak. Jednak wedle prawa giermkiem nie jestem. Choć pewnego dnia może będę, jeśli wszystko pójdzie dobrze. Mój pan wybrał mnie spośród dalekich krewnych jego matki. Ja... nie
miałem widoków na jakiś wielki majątek... Mieliśmy zaledwie strażnicę na granicy. Prócz mnie było jeszcze dwóch moich braci, a nie za mną stało prawo pierworództwa. Tak czy owak - to wszystko już stracone. Wszystko, tylko nie mój pan, tylko nie mój pan!
   Mówił stłumionym głosem, trącając ją łokciem w ramię. Briksja wiedziała, że trudno mu znieść jej obecność, gdyż znała jego uczucia. Musi zostawić go samego. Nie będzie zadawać więcej pytań.
   Odwróciwszy się, cichaczem opuściła dogodny punkt obserwacyjny. Jednak w miejscu, gdzie zostawili lorda Marbona, nie było go! Rozejrzała się pośpiesznie dokoła nie było po nim śladu...
- On zniknął!
   Na krzyk Briksji młodzieniec pojawił się przy niej błyskawicznie, lekceważąc zupełnie, że z dołu mógłby go ktoś zobaczyć. Briksja próbowała chłopca złapać i przypomnieć o niebezpieczeństwie. Ale nie zdążyła - już zapuścił się w zarośla po drugiej stronie miniaturowej polany. Po prostu dla niego nie liczyło się nic prócz jego pana.
   Briksja pozostała na swoim miejscu. Teraz, gdy już wydostali się szczęśliwie z pułapki, jaką była wieża, nie widziała potrzeby dłużej im towarzyszyć. W ogóle żadnej potrzeby. Cóż z tego, kiedy po chwili, mimo uporczywego głosu rozsądku, niechętnie wprawdzie, ale podążyła za młodzieńcem.
   Nigdzie nie było również śladu Uty. Może kotka, w jakimś sobie tylko znanym celu, poszła z lordem Marbonem. Briksja powoli przedzierała się przez krzaki, kierując się w tę samą stronę co młodzieniec.
   Jeśli chodzi o osłonę, los im nadal sprzyjał, gdyż za zaroślami znajdował się rów wypełniony gęstwiną krzewów i pnączy. Świeżo złamane gałązki i porwane liście świadczyły o tym, że dopiero co ktoś tędy przechodził. Według tych śladów Briksja ostrożnie posuwała się naprzód. Choć
istniało małe prawdopodobieństwo, że zostanie zaskoczona przez jakieś wielkie lub szczególnie niebezpieczne dzikie zwierzę, bo nie zdołałoby się ono przed atakiem zbliżyć do niej nie zdradzając swojej obecności, jednak w tym przejmująco wilgotnym miejscu mogły żyć zupełnie inne istoty istoty dobrze czujące się w siedlisku, jakie tworzyła tu bujna roślinność.
   Otaczające Briksję zarośla i pnącza miały bowiem w sobie coś posępnego. Ich mięsiste liście były w kolorze ciemnej zieleni, tak ciemnej, że wyglądały prawie jak czarne. Niektóre miały czerwone lub rdzawe, żółtobrązowe żyłki, przypominające zaschłą krew. Zmiażdżone przez tych, których śladem szła Briksja, wydzielały nieprzyjemną, piżmową woń, zupełnie inną od zapachu roślin, jakie znała.
   Gałązki i łodygi były czarne i ta czerń, stykając się z jej ramionami, z całym ciałem, pozostawiała na skórze i odzieniu wilgotne smugi. Za pomocą włóczni Briksja próbowała odpychać od siebie zwieszające się nisko gałęzie.
   Zaczęła podejrzewać, że ta ścieżka, prowadząca pomiędzy dwoma wznoszącymi się coraz wyżej wałami, nie jest tworem natury. Gdyby wyżłobił ją jakiś obecnie wyschnięty strumień, biegłaby z kierunku północnego, w dół zbocza. Ona tymczasem wiodła ze wschodu na zachód, w poprzek stoku. Została zapewne wytyczona, żeby ukryć wynurzających się z otworu uciekinierów i poprowadzić ich ku Odłogom.
   Briksja dwa razy przystawała, prawie już zdecydowana zawrócić albo przynajmniej wydostać się na górę z tej złowróżbnej dróżki. Jednak za każdym razem, gdy, bijąc się z myślami, spozierała ku oblepiającym ściany wąwozu zaroślom (krzaki tworzyły coraz gęściejszą zaporę), rezygnowała w końcu z przedzierania się przez nie.
   Zatrzymawszy się kolejny raz, usłyszała coś, co kazało jej mocniej ująć włócznię. Nie był to docierający z oddali
ludzki głos, nie był to również żaden łoskot; dźwięk ten nie dobiegał ani z przodu, ani z tyłu. Wystawiona na niebezpieczeństwo, trwała w bezruchu zupełnie sama, w ponurym, wymoszczonym ciemną zielenią rowie.
  Nie, to nie brało się z gwałtownych podmuchów wiatru, który porywał w górę grube, pękate liście ani też... Dziewczyna odwróciła się w tę stronę, skąd przyszła,
próbując rozpoznać odgłos. To było jakby kląskanie, klekot; brzmiało niczym szczękanie zębami. Już raz czy dwa słyszała całkiem podobny dźwięk, kiedy Uta obserwowała ptaka pozostającego poza jej zasięgiem.
  - Uta! - Briksja zawołała cicho, choć jednocześnie żywiła głębokie przeświadczenie, że to wcale nie sprawka kotki. Odgłos był przeciągły - mogły to być słowa wypowiadane w jakiejś obcej, całkowicie niezrozumiałej mowie.
  Z tyłu? Nie, kiedy tak nasłuchiwała w napięciu, nabrała pewności, że ten dźwięk nie odbijał się od ścian wąwozu, który tymczasem zrobił się tak głęboki, że roślinność obrastająca wewnętrzne zbocza wałów stworzyła nad głową Briksji istny dach. To - spojrzała zdumiona w dół i poczuła napływającą zimną falę strachu - to jakby dochodziło spod ziemi!
   Instynkt pchnął ją do natychmiastowej ucieczki. Ale... może to coś właśnie chciało, żeby rzuciła się przed siebie. Więc zamiast tego, bardzo starając się panować nad sobą, znieruchomiała i z lekko przechyloną na bok głową wsłuchiwała się w ów klekot. I nagle zobaczyła, że droga przed nią, tylko częściowo widoczna w panującym półmroku, faluje! Pod grubym pokładem liści tworzących butwiejącą maź, w której grzęzły stopy, było trzęsawisko! Grunt pod jej nogami - tak, czuła, jak się zmienia. Nagle wyobraźnia podsunęła Briksji przerażającą wizję zapadającej się coraz głębiej ścieżki i otwierającej się otchłani, wciągającej ją do
swego wnętrza. A tam, w ukrytej pod powierzchnią jamie, czekało na nią...
  Postanowiła dłużej się nie wahać. Zdjęta przerażeniem nie odrywała wzroku od podłoża, które pod warstwą liści było zwykłym błotem, oblepiającym bose nogi dziewczyny z każdym jej krokiem. A co będzie, jeśli jakiś... jakiś stwór wynurzy się teraz nagle tuż przed nią i potraktuje ją jak zdobycz?
  Nie wytrzymała i rzuciła się pędem przed siebie. Im wyżej wznosiły się ściany wąwozu, lub raczej im niżej opuszczała się ścieżka, tym droga była wygodniejsza. Briksja nie musiała już przedzierać się z takim trudem przez chaszcze. Wytężywszy wzrok mogła dostrzec odciśnięte w czarnej ziemi ślady. Ci dwaj, albo przynajmniej jeden z nich, szli nadal przed nią tą ścieżką. Teraz nie pragnęła bardziej niczego, jak tylko znaleźć się w towarzystwie innych ludzi.
  Niechęcią i obawą napawały ją plamy cienia. Do tego smród naruszanych podeszwami opadłych liści i brei przyprawiał ją o mdłości. Briksja szła szybko, zauważając, że droga pod jej stopami już stwardniała, a ponadto pięła się stopniowo, jakby miała przeciąć szczyt wzniesienia. Dziewczyna dwa razy ześliznęła się po stromiźnie. Napotkała mnóstwo śladów świadczących o tym, że ludzie idący przed nią upadali, z coraz większym trudem wdrapując się pod górę.
  Niedaleko przed sobą ujrzała plątaninę połamanych gałęzi i naddartych liści; niektóre rośliny wciąż jeszcze drgały. Przebrnęła przez to miejsce i zaraz wyszła na otwartą przestrzeń, nad którą zwieszało się pociemniałe niebo. Było jednak dostatecznie jasno, żeby ten widok podniósł ją trochę na duchu. Stała na krawędzi skalnego występu. Wyglądało na to, że z żadnej strony nie było drogi wyjścia, i Briksji przemknęło przez myśl, że może młodzieniec i lord Marbon spadli z tej nagiej skalnej półki.
Z powodu lęku wysokości Briksja (nie mając świadków swojej słabości) na czworakach zbliżyła się do lewego skraju, ale nawet w tej pozycji patrzyła w dół z obawą.
  Zobaczyła rzecz zdumiewającą. Bez wątpienia była w tym ręka człowieka albo jakiejś innej rozumnej istoty, która tak przeobraziła krajobraz, żeby służył on celom twórcy. Bowiem na dole to, co natura ukształtowała jako przepaściste urwisko, trzymało w swych objęciach rząd kamiennych stopni. Wysmagane wiatrem i deszczem, pokryte porostami, schody te prowadziły stromo ku wąskiej dolinie. Natomiast dwie boczne skalne ściany również dotknięte erozją i porośnięte mchem - były wklęsłe i pocięte wyżłobieniami.
  Zmierzch zapadał szybko. W konającym świetle te linie i wgłębienia układały się w rysy jakichś napawających odrazą twarzy, które wydawały się groźnie popatrywać z ukosa. To sprawiło, że Briksja czym prędzej odwróciła wzrok od ściany. Z dołu dobiegł ją stukot spadającego kamienia; zobaczyła tam jakiś ruch. Dalej widok zasłaniał tuman dziwnej, dosyć nisko zalegającej mgły. Briksja odniosła wrażenie, że owa wąska dolina była głębsza od tamtej, leżącej po przeciwnej stronie grzbietu.
   To miejsce pokrywały gęste ciemności. Jednak nie na tyle, żeby zupełnie zasłonić dwie sylwetki ludzi, stojących przy samotnej skałce-odkrywce. Właśnie gdy spoczęło na nich spojrzenie Briksji, większy uwalniał się z uścisku mniejszego. Nie zwracając uwagi na swojego towarzysza, który usiłował go zatrzymać, ten wyższy twardo zdążał na zachód, idąc pewnym, równym krokiem doświadczonego wędrowca.
   Zdecydowana ich dogonić, Briksja podniosła się, walcząc z uczuciem, że za chwilę runie głową w dół. Zaczęła schodzić po stopniach. Jedną ręką trzymała się nierównej skały, gdyż wielka przestrzeń, jaka rozpościerała się po
prawej stronie, przyprawiała Briksję o zawrót głowy. Przezornie postanowiła patrzeć tylko przed siebie.
   Bała się iść szybko, a kiedy już znalazła się na dole, tamci dwaj znów mocno ją wyprzedzili. Ta druga dolina, o dziwo, pozbawiona była roślinności, dzięki czemu Briksja widziała obu mężczyzn dobrze, chociaż zastanawiały ją ich rozmyte kontury.
   Przetarła oczy sądząc, że może z jej wzrokiem dzieje się coś złego, co utrudnia patrzenie w dal. Były długie chwile, że widziała ostro, po czym znów, kiedy spojrzała pod nogi albo na którąś (jedną z wielu) odkrywkę, wszystko się rozmazywało.
   Przynajmniej powietrze było tu świeże - mogła go zaczerpnąć, nie wciągając przy tym do płuc duszącego fetoru, jaki utrzymywał się nad ścieżką w górze. Jednak szło jej się ciężko, gdyż żwir i kamyki zadawały cierpienie jej bosym, choć przecież zahartowanym podeszwom. W końcu zwolniła kroku, żeby nie otrzeć sobie stóp w stopniu uniemożliwiającym dalszą wędrówkę. Żałowała, że nie ma teraz przy sobie sandałów, które wraz z tobołkiem zostawiła w tamtej dolinie. Kilka razy krzyknęła do tych z przodu, błagając, żeby na nią poczekali. Ponieważ robiło się coraz ciemniej, z pewnością prędzej czy później będą musieli się zatrzymać.
   Briksja, od chwili wejścia do tajemnego korytarza w wieży, nie napotkała śladów kotki i teraz zastanawiała się, czy Uta w ogóle zeszła z góry. Jej obecność miała jednak pewne znaczenie. Dziewczyna martwiła się, że Uta poszła sobie swoją drogą.
   Mrok gęstniał i wraz z zapadaniem nocy Briksja stawała się coraz ostrożniejsza. Być może ten dziwny niewidzialny dręczyciel z sekretnego przejścia wcale tu za nią nie przyszedł, a jednak miała wrażenie, że nie jest sama, że jest śledzona, że coś na nią wciąż mocniej i mocniej
napiera z każdym, przysparzającym coraz więcej bólu, krokiem.
   Nie mogła się tu zatrzymać. Potrzebowała towarzystwa - jakiego bądź towarzystwa - aby pozbyć się uczucia, że jest całkowicie zdana na łaskę jakiejś nieznanej siły. Od czasu do czasu przystawała na chwilę i nasłuchiwała, stwierdzając za każdym razem, że w dolinie nie rozlega się żaden z tych uspokajających odgłosów, które zazwyczaj wypełniają powietrze nocy pod gołym niebem. Nie było słychać ani cykania czy bzykania owadów, ani ptaków panowała absolutna cisza, w której oddech dziewczyny rozbrzmiewał głośno w jej uszach, a przypadkowe szurnięcie drzewcem włóczni po kamieniu wydawało dźwięk tak przeraźliwy, jak wojenny róg używany przez załogi wież.
   No, uspokój się - Briksja próbowała powściągnąć swoją wyobraźnię. To nieprawda, że idzie otoczona tłumem niewidzialnych istot! Nie ma tu nikogo oprócz niej. Dygocząc z powodu przejmującego nocnego chłodu, Briksja oparła się bokiem o napotkaną po drodze, sięgającą do ramienia skałkę.
   Palce dziewczyny przesunęły się po jakimś wyżłobieniu, jakiejś wypukłości... Odwróciła głowę, żeby rzucić okiem. To była twarz...!
   Jakież czary umieściły tu tę grubo ciosaną, kamienną rzeźbę, widoczną mimo ciemności? Dotyk dłoni jakby zbudził martwy dotąd kamień do życia.
   Twarz...? Nie, w tych rysach nie było zgoła nic ludzkiego. Briksja ujrzała ogromne, okrągłe oczy, a w ich środku jarzący się zielonkawobiało ognik wielkości łebka od szpilki. W miejscu, gdzie powinny się znajdować nos i usta, widniał diaboliczny zarys szerokiej, trochę rozdziawionej gęby, obnażającej spiczaste końce ostrych kłów.
   Briksja, kiedy już minęło pierwsze zaskoczenie, przybrała minę, która miała świadczyć, że się nie boi - przecież to
jedynie jakieś rowki w kamieniu... Na pozostałej powierzchni nie było już nic więcej. Zatem tylko te usta i oczy. Być może twórca oczekiwał, że widzowie resztę zobaczą w swojej wyobraźni. Briksja, zawstydzona swym niedawnym przestrachem, uderzyła na odchodne włócznią w kamień i pośpiesznie ruszyła w dalszą drogę, nie zważając na ból w stopach. Nie miała ochoty oglądać się za siebie, jednak wciąż męczyło ją uczucie, że coś chyłkiem podąża jej śladem.
   Nie miała wątpliwości, że przemierza właśnie okolicę należącą do Dawnego Ludu. I, jak sądziła, do tych stworzeń, które bynajmniej nie patrzyły przychylnym okiem na ludzi wdzierających się na ich terytorium. To nie był azyl, do jakiego zaprowadziła ją Kuniggod. Tu człowiek czuł się stale zagrożony.
   Wąskie koryto doliny - o ile dobrze widziała w tych ciemnościach - rozszerzało się zajmując dość rozległą przestrzeń. Dziewczyna znów się wahała. Iść dalej nocą po nieznanym terenie było może szaleństwem. Jeśli nawet ci, których goniła, podążali szlakiem, nie widziała po nich śladu, odkąd zeszła schodami z urwiska. Ale tu przynajmniej żwir, dający się we znaki stopom, ustąpił miejsca kępom trawy.
   Przechodząc z jednej zielonej wysepki na drugą nie mogła posuwać się prosto, ale w ten sposób oszczędziła swoim podeszwom dalszych cierpień. Tymczasem... Czyż byli tak głupi i znowu rozniecili ognisko? Tu, na otwartej przestrzeni, mogło ono jedynie zwabić grabieżców.
   Odłogi miały zawsze złą sławę; krążyły pogłoski o różnego rodzaju nieludzkich stworzeniach, na które ponoć można się tu było natknąć. Ta złowroga jałowa ziemia stanowiła zachodnią granicę Krainy Dolin. Tutaj zapędzali się tylko - mowa o ludziach - zbójcy albo nieliczni dziwacy, których przyciągały pozostałości po Dawnym Ludzie. Panowie z Dolin, gdy znaleźli się w ciężkiej opresji,
udawali się dawnymi czasy właśnie na Odłogi po pomoc przeciw najeźdźcom. I z Odłogów pomoc ta przychodziła - w postaci Pustynnych Jeźdźców, o których wszyscy wiedzieli, że nie byli ludźmi, ale strasznymi stworami, łączącymi cechy człowieka i dzikiej bestii. Z opowieściami o nich Briksja spotykała się czasem, gdy raz po raz zawierała odważnie znajomość z jakimś ukrywającym się wieśniakiem, oschłym i nieufnym jak teraz i ona, ale niekiedy chcącym wymienić garść soli na dwie skórki skoczka.
    Podczas ostatnich dwu lat tułaczki, ucieczki i ukrywania się dziewczyna trafiała na skraj Odłogów wielokrotnie. Głównie dlatego, że nieprzyjaciel wciąż zasadzał się raczej na wschód od jej szlaków. Widziała nieraz, jak przy granicach Odłogów aż roiło się od zbójców. Jednak sama nigdy nie zapuściła się w głąb tego odludzia. Można się było spodziewać, że uczyni to ogarnięty swoją obsesją lord Marbon. Ale że ona będzie musiała pójść za nim... Przykucnęła na jednej z kęp trawy ocierającej się o jej stopy; oczy i uszy miała szeroko otwarte... Wokół panowała nieprzenikniona ciemność, ale tu przynajmniej dało się słyszeć zwyczajne nocne dźwięki, nie zaś jedynie przerażającą ciszę, jaka zalegała w dolinie.
    Tymczasem... Uniosła głowę. Do nozdrzy Briksji doleciała woń, która wynagrodziła jej wdychanie smrodu zgnilizny na tamtej wąskiej ścieżce w górze. Słodka, świeża... Od razu przywodziła na myśl łąkę o poranku, rosę perlącą się na pajęczynach, kwiaty rozchylające swe płatki na powitanie dnia... Oto ogród - skąpany w słońcu przedpołudniowej pory - i kwiecie, gotowe do zerwania i wysuszenia, żeby swoim aromatem mogło przesycić pościel w łożu i bieliznę... Oto...
    Nie bardzo zdając sobie sprawę z tego, co robi, Briksja dźwignęła się na nogi i poszła dalej w noc, wiedziona coraz
silniejszym zapachem. I tak dotarła do drzewa... Miało dziwacznie powykręcane, bezlistne konary. Za to usiane było białym kwieciem. Zdawało się, że koniuszek każdego płatka, jak płomień świeczki, otoczony jest krążkiem poświaty.
   Briksja wyciągnęła rękę, ale nie śmiała dotknąć płatków ani gałęzi. Stała tak, oniemiała z trwogi i zdumienia, lecz po chwili wyrwał ją z tego chrapliwy rechot.
   Dziewczyna odwróciła się i uniosła włócznię. W nikłym świetle zobaczyła przyczajone stworzenia. Były nieduże, ale wrzawa, jaką podniosły spostrzegłszy, że je zauważyła, okazała się godna istot dwa razy większych. Były małe, to prawda, ale przy tym okropne.
   Gdyby ropucha mogła stanąć na tylnych kończynach, spojrzeniu swoich wyłupiastych oczu nadać wyraz złośliwej inteligencji i pokazać język w rozdziawionej paszczy, to właśnie wtedy przypominałaby jedno z owych rechoczących stworzeń. Tyle że te ropuchopodobne istoty nie miały gładkiej skóry; pokryte były rzadkimi kępkami postrzępionych, dosyć szorstkich włosków, a ponadto miały cienkie wąsy. Temu dłuższemu zarostowi, zwieszającemu się z obu kącików paszczy, dorównywały dwie miotełki nad oczami. Te liche niteczki nieustannie się poruszały, żyjąc swoim własnym życiem.
   Briksja oparła się plecami o pień drzewa. Stwory nie podeszły bliżej, choć tego się spodziewała. Co do ich złych zamiarów nie miała jednak żadnych wątpliwości. Wyczuwała bijącą od nich zimną nienawiść do siebie jako istoty tak zupełnie innej niż one. Zamiast otwarcie atakować, zaczęły zataczać krąg, kołyszącym krokiem poruszając się w prawą stronę, jeden za drugim, co stanowiło ohydną parodię tańca, który zazwyczaj umilał ludziom życie w świąteczne dni.
Były teraz cicho, ale kiedy mijały dziewczynę, od
czytywała jakieś niegodziwe pragnienie w chytrych, zwróconych na nią oczach. Stopniowo okrążały drzewo. Briksja, niemal przylepiona plecami do pnia, wykręcała się w różne strony, aby się przekonać, czy jest już całkiem otoczona.
  Nie miała pojęcia, czego od niej chciano. Ale wiedziała dobrze, że te pląsy mają swój cel. Jak przez sen pamiętała niektóre opowieści Kuniggod. Na powtarzaniu rytualnych słów lub podejmowaniu, wedle ustalonego wzorca, pewnych działań polegały czynności magiczne. Czy właśnie czegoś takiego jest tu i teraz świadkiem?
   Jeśli tak, musi to przerwać, zanim czar się wypełni. Ale jak to zrobić?
  Trzymając w gotowości włócznię, Briksja rzuciła się w stronę najbliższego odcinka pierścienia. Stwory ustąpiły pola, ale zaledwie odrobinę; okrążały ją dalej, tyle że poza zasięgiem jej broni. Tymczasem Briksja odniosła wrażenie, że są złośliwie rozbawione. Była przekonana, iż się jej nie boją, że zamierzają tak tańczyć, dopóki nie osiągną swego celu.
  Jeśli nawet przebije się przez ten krąg, przeskoczy przez nie albo też wyrwie się, trzymając je na odległość włóczni, czy wówczas rzeczywiście będzie zupełnie wolna? Oddalić się od tego; choćby skąpego światła, jakie sączyły kwiaty, znaczyło dać się po ciemku zaskoczyć na terytorium, gdzie stwory mogłyby zaatakować dziewczynę z łatwością.
    Briksja wycofała się pod gałęzie i ogniki kwiecia bijące do góry blaskiem. Nie miała wątpliwości, że z każdym okrążeniem pierścień tancerzy nieco się zacieśnia. Czym prędzej musi coś postanowić. Albo się uwolni, albo będzie musiała znosić to, co dla niej szykują. Podobne niezdecydowanie nie było w jej zwyczaju, ale też nie miała doświadczenia w stosunkach z wrogiem tak dalece jej nie znanym.
Pod drzewem czuła się bezpiecznie. Jednak wrażenie
takie mogło zrodzić się jedynie z potrzeby i nadziei. Briksja dotknęła pnia po drugiej stronie i wzdrygnęła się. Było tak, jakby przesuwała palcami po czymś ciepłym jak ciało. W chwili owego zetknięcia do jej umysłu przeniknęła pewna wiadomość. Czy to się zdarzyło naprawdę? Czy znów dała się otumanić i zwieść - być może za sprawą tych samych czarów, jakie rzucały stwory?
   Istniał tylko jeden sposób, żeby się o tym przekonać. Umieściwszy włócznię w zgięciu ręki Briksja delikatnie przyciągnęła jedną z gałęzi, żeby ta znalazła się tuż nad jej głową. Następnie wypowiedziała wskrzeszone w jej pamięci słowa z dawnych lat. Naśladowała Kuniggod, która chodząc po ogrodzie z koszykiem przemawiała do każdego krzewu, krzaczka i innych roślinek, zanim zerwała z nich kwiaty. Albowiem ta stara kobieta mocno wierzyła, że rośliny posiadają duszę, którą każdy zbieracz powinien uznać i ugłaskać.
   - Ku mojemu pożytkowi zechciej być dla mnie szczodra, Zielona Siostro. Obfity jest owoc twojego ciała. Jesteś samym pięknem i słodyczą - i to, czym się tak hojnie dzielisz, wezmę tylko ja.
   Dziewczyna zwiesiła rękę ponad jednym z kwiatów. Jasność, która promieniowała z płatków, usunęła z jej skóry ogorzałość od wiatru i słońca, w zamian dając łagodne, połyskujące kropelki wody, perlące się na palcach. Nie musiała w ogóle przykładać siły, żeby zdjąć kwiat z szypułki. Przeciwnie, zdawało się, że opadł sam, by delikatnie ułożyć się w jej dłoni.
   Miała długą chwilę wahania, w której zapomniała nawet o tańcu ropuchopodobnych stworów; sądziła bowiem, że odłączone od gałęzi cudo, które trzymała właśnie na rozprostowanej dłoni, zaraz zwiędnie i straci swój dyskretny blask. Ale tak się nie stało, a tymczasem ogarnęło ją uczucie spokoju i pogodzenia ze światem, jakiego nie
pamiętała od tamtego ranka, gdy przebudziła się w siedzibie Dawnego Ludu.
   Jeszcze raz przemówiła do drzewa - albo może do jakiejś niewidocznej istoty, której obecności nie mogła wprawdzie stwierdzić żadnym zmysłem, ale czuła ją w głębi ducha.
  - Dzięki ci, Zielona Siostro. Twój szczodry dar jest moim skarbem.
   Wykonując ruchy nie kierowane świadomą wolą, zachowując się jak ktoś pozostający we śnie i pod jego wpływem ujawniający swoje głęboko ukryte pragnienia, Briksja odrzuciła włócznię. Tym samym, według ludzkich pojęć, stała się bezbronna.
   Z kwiatem w dłoni opuściła azyl, jakiego udzieliło jej drzewo, i zbliżyła się do kręgu, który miał początek w miejscu, gdzie zwieszały się najdalej wysunięte gałęzie. Szła nieustraszenie ku tym wirującym postaciom, których taniec nabierał szybkości. Poruszała się otoczona obłokiem rozkosznej woni.
    Znów rozległ się skrzekliwy rechot, ale nagle ropucha stojąca tuż przed nią zamilkła. Wcześniej, gdy z rozwartej paszczy wychodziły chrapliwe dźwięki, brzmiało to jak jakaś niezrozumiała dla człowieka przemowa. Briksja wyciągnęła rękę. Pomiędzy jej palcami płynęło światło kwiatu.
    Ropuchopodobne stworzenie skuliło się w strachu, jednocześnie wrzeszcząc ze złości. Tylko przez chwilę patrzyło na dziewczynę wyzywająco. Zaraz potem rzuciło się do ucieczki w mrok, ciągle jeszcze gniewnie rzegocząc. Inne osobniki znajdujące się w tanecznym kręgu również wyłamały się z pierścienia. Nie umknęły jednak tak szybko; na razie jedynie warczały i bulgotały na Briksję, wykonując przy tym przednimi kończynami jakieś niezdarne ruchy. Choć te ich łapy nię były w nic uzbrojone, Briksja nie wątpiła, że stwory się odgrażają.
  Kwiat pomiędzy nimi a dziewczyną wciąż świecił wprawdzie niezbyt jasno, ale też nie tak znowu blado. Stwory wycofywały się chyłkiem. Briksja nie posunęła się za nimi poza linię ich tańca wyznaczoną zwieszonymi gałęziami drzewa. Wiedziała - choć nie miała pojęcia skąd - że ten tworzony przez koronę drzewa baldachim stanowi dla niej zaporę i schronienie.
   Stwory podjęły jeszcze jedną próbę zamknięcia tanecznego kręgu. Ale mimo że z werwą skrzeczały i wymachiwały kończynami, żaden nie mógł przejść obok dziewczyny stojącej z kwiatem w dłoni. W końcu naprawdę uległy i hałaśliwie oddaliły się w noc. Jednak tak całkiem nie opuściły pola walki, skoro, gdy Briksja przysiadła pod drzewem, dalej słychać było rozbrzmiewające w ciemnościach rechotanie i pomruki; dziewczyna nadal była oblegana.
   Odczuwała głód i pragnienie. Znów przypomniała sobie o tobołku, który zostawiła w dolinie na początku całej tej przygody, i westchnęła ciężko, ubolewając nad popełnionym szaleństwem. Zarówno czczość żołądka jak i suchość w ustach były przytłumione. Może trapiły inną jej cząstkę, oderwaną od tej osoby, która siedziała pod drzewem tuląc do siebie kwiecie - drobne, jędrne płatki, jakby wyszlifowane z jakiegoś drogocennego kamienia.
   Pod wpływem nagłego impulsu wciągnęła głębiej do płuc roztaczającą się miłą woń. Nie do końca zdając sobie sprawę z tego, co robi, zmieniła pozycję. Położywszy ostrożnie kwiat na ziemi, uklękła i objęła rękami pień, przywierając ustami do gładkiej kory. Wysunęła język i przejechała nim tam i z powrotem. Choć nie miała tak ostrych zębów jak Uta, wyglądało na to, że udało jej się nadgryźć drewno, ponieważ pod językiem pojawiła się wilgoć. Wkrótce mogła już wysysać sączące się z pnia krople.
    W miarę jak dziewczyna lizała korę, kapał z niej sok, który później coraz szybciej wypływał na zewnątrz; ani słodki, ani kwaśny, miał smak, na który Briksja nie mogła znaleźć właściwej nazwy. Ssała i przełykała na przemian.
   Zaspokojone zostało nie tylko pragnienie, ale też i głód. Briksja czuła się nasycona i orzeźwiona. Wydała pomruk zagłuszając odgłosy ropuszego plemienia. Następnie uniosła głowę i zaśmiała się radośnie.
   - Ściśle mówiąc, jesteś Zieloną Matką! Składam ci dzięki za pokrzepienie, kwietna pani. Ach, ale cóż to za podziękowanie od kogoś takiego jak ja?
   Nagle posmutniała. Jak ktoś, kto przez uchylone drzwi widzi wesołe towarzystwo, ale nie śmie przestąpić progu. Jeśli to wszystko były czary (a niby co mogło być innego?), to niech odtąd nikt w jej obecności nie oczernia magii. Ponownie oparła się o drzewo i przyłożyła usta do kory, jednak tym razem nie by się napić, ale w geście zdumienia i zachwytu.
   Potem odwróciła się i zwinęła w kłębek; obok spoczywał kwiat i porzucona włócznia. Całkowicie ufając w swoje bezpieczeństwo - zasnęła.
   Przebudzenie Briksji było spokojne i radosne. Słońce stało już wysoko i posyłało ku Odłogom złote strzały. Dziewczyna leżała patrząc rozespanym wzrokiem w górę na plątaninę zwieszających się nad nią gałęzi i doznając przy tym dziwnego zadowolenia.
    Kwiaty, które nocą pełniły rolę świeczek, teraz były szczelnie zamknięte i opięte czerwonobrązowymi osłonkami. Żaden nie zwiądł i nie odpadł od gałęzi. Kiedy przesunęła nieco głowę, zobaczyła ten przez siebie zerwany, spoczywający na ziemi tuż obok niej; też nie był rozchylony, tylko, jak jego rodzeństwo na drzewie, zmienił się w brązowy rulonik.
    Nie była głodna ani nie bolały ją stopy. Czuła się rześka i silna. Nagle...
  Potrząsnęła głową. Czy sen naprawdę zmienił się w jawę? Mrugała powiekami, zamykała je, a i tak wciąż widziała, chyba oczyma duszy, wyraźną ścieżkę. Odczuwała wewnętrzny przymus, niepokojące wrażenie, że gdzieś jest potrzebna - żeby spełnić jakieś jeszcze nie znane jej zadanie.
  Podniosła ciasno zwinięty kwiat i włożyła go za wycięcie koszuli na piersiach, gdzie mógł sobie teraz bezpiecznie tkwić przytulony do skóry.
  Wstała i zwróciwszy się twarzą do drzewa powiedziała cicho:
    - Zielona Matko, nie mam pojęcia, bo nie jest to na mój rozum, jakich użyłaś na mnie czarów, ale nie wątpię, że wyprostują one moje ścieżki. Odtąd w twoim imieniu będę baczyć na wszystko, co wyrasta z korzeni, co wznosi ku niebu swoje łodygi lub gałęzie. Bo to wszystko, podobnie jak ja, naprawdę żyje. Tego się właśnie nauczyłam.
    Otóż to. Już nigdy nie spojrzy obojętnie na żadną odmienną formę życia. Czy każdy ślepiec, który nagle odzyskuje wzrok, widzi świat równie wyraziście jak tego ranka ona?
    Każde źdźbło ostrej trawy, każdy karłowaty, powykrzywiany krzaczek miały się teraz stać dla niej czymś szczególnym, nadzwyczajnym. A była ich tak nieprzebrana różnorodność...
   Briksja schyliła się po włócznię. Mimo że jej umysł zajęty był teraz myślami o świecie roślin, nie zapomniała o drodze, która na nią czekała. Nie mogła dłużej zwlekać. Była komuś potrzebna.
   Ruszyła żwawo i szła odtąd szybkim, miarowym tempem. Ropuchopodobne stworzenia, które usiłowały pokonać ją za pomocą swoich czarów, gdzieś zniknęły. Choć nikt jej tego nie powiedział, Briksja wiedziała, że to światło słoneczne zapędziło je do kryjówek.
   Tu i ówdzie na spłachetkach ziemi widniały ślady butów. Przeplatały się z nimi odciski łap Uty. Zatem cała trójka, którą goniła, przechodziła tą właśnie drogą.
   W pewnym miejscu trop Uty pojawił się osobno, z boku - wszystkie cztery łapy naraz. Briksja z podziwem skinęła głową, aczkolwiek nie było w pobliżu nikogo, kto mógłby zobaczyć ją składającą wyrazy uznania dla tego, co uczyniła kotka. Uta - Briksja była tego najzupełniej
pewna - rozmyślnie zostawiła dla niej te ślady, podobnie czytelne jak drogowskazy w Krainie Dolin.
   Dziewczyna już przestała zastanawiać się nad celem swych własnych poczynań. Coś jej mówiło, że nie może teraz zboczyć z tego szlaku.
   Na Odłogach żyły różne stworzenia, ale wszystkie, które tego ranka spotkała, były niegroźne. Raz czy dwa przecięły jej drogę skoczki pierzchające zygzakiem tymi swoimi wielkimi skokami, którym zawdzięczały ludową nazwę. Briksja dostrzegła również pokrytą pancerzem jaszczurkę i jej czerwonawe łuski, w tym samym kolorze, co piasek wokół skałki, na której siedział gad. Przechodzącej obok Briksji badawczo przyglądały się paciorki oczu. Jaszczurka nie była bojaźliwa jak skoczki.
   Strwożone stadko ptaków podniosło wrzawę i trzepocząc głośno skrzydłami odbiło się od ziemi, ale przeleciało tylko kawałek, by po chwili znów osiąść na trawie i szukać owadów. Ich upierzenie było ciemnobrązowe, jak okolica, w której żyły - przestrzeń pozbawiona jaskrawej zieleni i rozsypanych po trawie kwiatów. Wszelką roślinność pokrywał wszechobecny pył. W jednym miejscu stały osamotnione dwa krzaczki o mięsistych, szaroczerwonych liściach. Wokół nich leżały pancerzyki chrząszczy, rogowate odnóża, jednym słowem resztki po uczcie wyrzucone z otoczonych kolcami, widocznych na końcach pędów par liści, znowu gotowych zatrzasnąć kolejną zdobycz.
    Ta część Odłogów nie była równiną; znajdowało się na niej sporo łagodnych pagórków. Przypominały nadmorskie wydmy, z tą różnicą, że były to wzniesienia trwałe, a nie ruchome, usypywane przez wiatr. Dlatego też obecny szlak Briksji nie biegł prosto, ale wił się zakosami. Im pagórki były wyższe, tym gorszą miała widoczność.
Poczucie pogodzenia ze światem, z jakim Briksja
  przebudziła się pod drzewem, słabło, w miarę jak zapuszczała się w głąb labiryntu tworzonego przez ten pofałdowany teren. Zbocza pagórków porośnięte były ostrą trawą, ale jej kępy różniły się od typowych roślin przypominały raczej obrzydliwe kłaki przyczajonych stworów, jak gdyby trwających w oczekiwaniu, aż Briksja zapędzi się daleko w środek ich stada; teraz stanowiłaby łatwy łup, jeśliby położyły kres tej okrutnej zabawie i rzuciły się na nią...
    Przywidzenie? Zapewne. W zwykłych okolicznościach nie zastanawiałaby się nad tym dłużej, ale teraz dwukrotnie nawet przystanęła, by grotem włóczni postukać w takie wzniesienie; musiała się uspokoić i przekonać, że to naprawdę tylko wilgotna ziemia i trawa i że nie ma się czego obawiać.
   Coś jednak zaczęło nurtować cząstkę jej umysłu. Te napawające lękiem zwidy... Dotąd podobnych nie miewała. Strach nie był jej obcy, ale dotyczył zawsze konkretnych zagrożeń: złych ludzi, zimna, głodu, choroby - wszystkiego, co czyha na bezradnych czy nierozważnych. Nigdy wyobraźnia nie przysparzała jej nowych wrogów.
   Chciała teraz biec na oślep, gdziekolwiek, byle dalej od tej krętej ścieżki. Lepsza już spieczona, wysuszona pustynia niż to! Ale z trudem zwalczyła tę pokusę; zamiast uciekać, do czego przynaglało ją tłukące się w piersi serce, po namyśle zwolniła kroku i skupiła się na jednej tylko sprawie: na śladach, które zostawili idący przed nią wędrowcy.
   I dopiero wtedy spostrzegła, że chociaż gdzieniegdzie widniał wyraźny odcisk buta, ważniejszy ślad zniknął. Nie było tropu Uty.
   Briksja zatrzymała się gwałtownie. Brak śladów łap kotki był dla niej jak głośny, ostrzegawczy dzwonek. Nie miała pojęcia, dlaczego koniecznie musi podążać tropem Uty, ale było to niezbędne i już. Zaczęła się za nim rozglądać.
  Nie miała ochoty cofać się tą drogą, którą przyszła. Zresztą - spierała się sama ze sobą - nie było to konieczne. A jednak... Bezwiednie szukała dłonią zwiniętego pąka kwiatu, przyciśniętego do piersi, bezpiecznego pod jej odzieniem... A jednak... było to jak rozbrzmiewający gdzieś tuż ponad jej głową rozkaz, którego trzeba posłuchać. Wiedziała już na pewno: m u s i to zrobić.
   Pagórki tymczasem przybierały jeszcze bardziej niesamowite i pełne grozy kształty. Wydawały się Briksji litymi wyniosłościami ziemi tylko wtedy, gdy, walcząc z własnym strachem, patrzyła na nie wprost. Kiedy zaś spoglądała na nie kątem oka, odnosiła wrażenie, że na przemian pęcznieją i kurczą się, że zmieniają się ich zarysy...
   Puściła się pędem, jedną ręką ciągle przyciskając kwiat do serca, drugą trzymając włócznię. Wtem...
   Tuż przed nią pojawiło się wzniesienie, zagięte w łuk, wyrosłe z ziemi, jakby po to, by ją otoczyć. U jego podnóża urywały się poprzednie ślady jej stóp. Przecież nie... To chyba złuda...? Z zakamarków pamięci wydobyła ułomki opowieści Kuniggod. Uniosła włócznię i - nie zastanawiając się właściwie nad tym, co robi - rzuciła nią z całej siły.
   Grot zatopił się w ziemi, lekko zadrgało drzewce. To wcale nie była złuda! Zwarty masyw uniemożliwiał jej wycofanie się. Została wpędzona w pułapkę, gdzie przynętę stanowił trop. Briksja wyciągnęła rękę i wyrwała włócznię.
    Nie wolno jej wpadać w panikę. A jednak przebiegł ją dreszcz strachu, zaś zaciśnięta na broni dłoń zrobiła się wilgotna. Dziewczyna nie miała najmniejszej ochoty odwracać się plecami do przeszkody. Ale musiała się na coś zdecydować. Pozostawanie w tym miejscu niczego nie mogło zmienić na lepsze. Odwaga, która była dla niej rodzajem odruchu samozachowawczego, podpowiadała Briksji teraz, że skoro została ostrzeżona, najlepsze co
może zrobić, to iść i stanąć twarzą w twarz z prześladowcą; lepiej prędzej niż później, nim zdąży zmienić zdanie.
   Kolejny raz pokonywała tę samą drogę. Ślady butów nadal były dobrze widoczne. Dokąd zmierzała ta trójka? Od jak dawna Briksja szła zwodniczym tropem? Podobne rozważania były teraz bezużyteczne. Przecież i tak mogła polegać wyłącznie na sobie.
    Ten, kto urządził tę pułapkę, najwyraźniej nie śpieszył się z ujawnieniem. Było to dla Briksji męczące. Nie kończące się oczekiwanie na atak osłabiało jej gotowość.
    Tu i tam spotykała jeszcze jakieś wzniesienia, aż w końcu...
    Miała wrażenie, jakby wychodziła z zaciemnionego pokoju na ostre światło dzieńne. Wcześniej marzyła o tym, żeby znaleźć się na pustyni, żeby być jak najdalej od rzucających cienie pagórków. Teraz, kiedy to się ziściło, krajobraz odpowiadał jej znacznie mniej, niż się spodziewała.
    Rozpościerała się przed nią bezkresna kraina, pozbawiona nawet tych nędznych strzępków zarośli czy kęp trawy, które można było spotkać na skraju Odłogów. Tu leżała skorupą jedynie żółta, pokryta rudymi smugami ziemia, poprzecinana siecią wyżłobień biegnących w tak wielu różnych kierunkach, że Bńksja nie mogła uwierzyć, aby była to pozostałość po jakichś, płynących tędy niegdyś, potokach wody.
   Ku górze wznosiły się, niby zaciśnięte gniewnie pięści, brudnoczerwone odkrywki z grubymi czarnymi żyłami. Z nieba lał się żar przypominający falę gorąca, jaka uderza z otwartego chlebowego pieca.
   Oddychała z trudem. Iść w ten skwar, stąpać bosymi stopami po spieczonej, rozpalonej do czerwoności ziemi... - nie, to niemożliwe. Chociaż nie dowierzała labiryntowi wzniesień, uznała, że musi tam wrócić. Obróciła się i...
Gdzież się podziała luka, którą dopiero co wyszła? Pogrążona w rozterce, Briksja stała wsparta na włóczni,
zaciskając na niej kurczowo dłonie. Potrząsnęła głową, zamknęła oczy i otworzyła je dopiero po dłuższej chwili. To, co tym razem ujrzała, musiało już być naprawdę
omamem! Ogromne masy ziemi nie mogły przesunąć się w tak krótkim czasie. A jednak. Popatrzyła na prawo, potem na lewo: otaczał ją wznoszący się wysoko ziemny wał, w którym nie było najmniejszej nawet przerwy.
   Briksja przypadła do zbocza, po którym miała nadzieję jakoś się wydostać. Jedną ręką trzymała włócznię, której grot wbijała w ziemię, drugą zaś chwytała za kępy trawy i tym sposobem podciągała się w górę. Ponieważ wciąż nie dostrzegała żadnego przejścia, pięła się dalej.
   Trawa była ostra niczym świeżo wygładzony nóż dziewczyny (robiła to dopiero wczoraj?). Briksja westchnęła ciężko i podniosła palce do ust, żeby zlizać krew, która jasnymi strużkami spływała po dłoni i nadgarstku. Przesunęła się gwałtownie, żeby uchronić przynajmniej swoje stopy przed tymi bolesnymi skaleczeniami.
   Zjeżdżając na siedzeniu po zboczu aż do miejsca, gdzie wilgotne podnóże wzniesienia stykało się z ogołoconą ze wszelkiej roślinności płaszczyzną, próbowała pomyśleć przez chwilę rozsądnie. Nie było wątpliwości, że przydarzyło się jej coś, co nie mieściło się w ludzkiej logice. Musiała traktować to jako pogróżkę. Jakieś zupełnie obce jej, tajemnicze siły sprawiły, że została uwięziona przez zwykłe zwały ziemi.
   Docierała do niej przygnębiająca prawda, że nie ma dla niej ucieczki. Może sobie chodzić wzdłuż tych nasypów w tę czy w tamtą stronę, ale i tak w końcu nie umknie przeznaczeniu. Było to niczym najkoszmarniejszy, najbardziej przerażający i mroczny ze snów.
Ale pozostać tu i pokornie czekać na marny koniec? Nie.
Otrząsnęła się i dodała sobie otuchy słowami, które w przeszłości często zdarzało jej się wypowiadać:
  - Żyję - rzuciła zapalczywie ku rozciągającej się przed nią pustyni. - Mam ręce, nogi, ciało... Mam rozum... To ja, Briksja! I postępuję tylko zgodnie z własną wolą!
    Jej wyzwanie pozostało bez odpowiedzi - chyba żeby . uznać za taką daleki, chrapliwy krzyk jakiegoś, zapewne polującego, ptaka. Zwilżyła językiem suche wargi. Minęło sporo czasu, odkąd piła napój ofiarowany jej przez drzewo, zaś na tej czerwonożółtej ziemi nie było co liczyć na wodę.
    A jednak musi brnąć w głąb tej krainy - taka jest jej wola i taka jest konieczność chwili. Nieważne, że chce tego również ktoś, kto popchnął ją na ten szlak. Na razie zdjęła z siebie skórzany kaftan i przysiadła, by za pomocą noża rozpruć go na kawałki, które niegdyś z takim mozołem zszyła. Z uzyskanych w ten sposób skórek sporządziła coś, co miało chronić jej stopy. Odpowiedniej wielkości płaty skóry owinęła wokół nóg do wysokości kostki i obwiązała mocno rzemykami, które połączyła zaciągając supeł za supłem.
   Tylko tyle mogła zrobić. Gdy skończyła, podniosła się i zasłaniając dłonią oczy przed oślepiającym słonecznym światłem rozejrzała się po okolicy. Po ziemi tak pooranej gęstą siecią rowów o ostrych krawędziach niemożliwe było podążanie niezmiennie w jednym kierunku. Tu i ówdzie z podłoża wyłaniały się skały, które dawały krótki cień. Wszystko zasnuwała lekka mgiełka, więc Briksja widziała trochę niewyraźnie.
   Wzruszyła ramionami. Zwlekanie nic nie da. Ponieważ było już dobrze po południu, miała nadzieję, że zmierzch przyniesie wkrótce ochłodzenie. Ruszyła w drogę, podpierając się włócznią niby laską.
Jako że skałki różniły się kształtem, postanowiła wybrać
sobie którąś za przewodnika, żeby tym sposobem uchronić się przed chodzeniem w kółko. Dostrzegła jedną, przypominającą okrągłą wieżyczkę albo paluch wymierzony w niebo. Właśnie tę wzięła za swój pierwszy cel.
   Dwa razy musiała iść okrężną drogą, gdyż natraciła na rowy zbyt szerokie, by mogła je przeskoczyć. Wędrówka odbywała się na zasadzie: trzy kroki do przodu, dwa kroki w tył. Choć Briksja napotykała spłachetki gołej ziemi, na których widniały nawet jakieś tropy, nie dostrzegła żadnego śladu buta.
   Najwyraźniejszy ze wszystkich był odcisk czterech palców, z których każdy miał długość jej własnej podeszwy. Czyżby trop jakiegoś ptaka? Ale z taką stopą musiałby być jej wzrostu albo nawet większy!
   Tam gdzie są znaki życia, powinno też być coś, co życie podtrzymuje. Briksja nie znała takiego stworzenia, które mogłoby egzystować bez wody. Przeto ta ziemia nie jest z pewnością tak martwa, na jaką wygląda. Dziewczyna zatrzymała się i podniosła mały, czerwony, okrągły kamyk, po czym włożyła go do ust, co było starym sposobem wędrowców na złagodzenie pragnienia.
   Dotarłszy do kamiennego słupa, przystanęła i chroniąc się w jego niewielkim cieniu obierała kolejny cel.
   Właśnie wtedy ciszę rozżarzonej pustyni rozdarł krzyk dobiegający sponad głowy Briksji. Przechyliła się do tyłu, aż poczuła za plecami rozgrzaną skałkę. Spojrzała w górę...
   Po niebie krążył ptak. Nie znajdował się dostatecznie blisko, by przez nieprzejrzyste, falujące od upału masy powietrza mogła rozpoznać, czy był to jakiś nienaturalnych rozmiarów jastrząb, podobny do tych, które często widywała polujące wśród wzgórz; czy też jakiś pustynny padlinożerca.
Krzykowi temu zawtórował następny. Wkrótce w zasięgu
wzroku Briksji pojawił się kolejny osobnik. Teraz oba zataczały koła nad skałką, pod którą stała dziewczyna. A więc miała być ich zdobyczą... Kiedy zniżyły lot, straciła na chwilę oddech.
   W porównaniu z nimi nawet majestatyczny płowopióry orzeł królujący w górach High Hallack był nieszkodliwą ptaszyną. Nie miała już wątpliwości, że gdyby wylądowały, ich głowy, z przerażającymi, rozdziawionymi we wrzasku dziobami, znajdowałyby się na wysokości jej ramion.
   Nie zmieniła pozycji, bo teraz skałka przynajmniej osłaniała jej plecy; truchlała na myśl, że wkrótce zapewne będzie musiała bronić się przed zaciekłą napaścią. Zacisnęła aż do bólu dłonie na włóczni.
   Raz pikowały, raz szybowały okrążając ją nieustannie starały się, zupełnie jak tamte ropuchopodobne stwory, pozbawić ją możliwości ruchu. Po chwili usłyszała trzeci, a zaraz potem czwarty głos - dwa inne osobniki dołączyły do swoich kompanów.
   Teraz była pewna, że to ptaki drapieżne; zakrzywione dzioby i mocne ostre szpony wyglądały nad wyraz groźnie. Gdyby zaskoczyły Briksję na otwartej przestrzeni, powaliłyby ją bez trudu. Ale na razie zdawały się nie śpieszyć z atakiem.
   Teraz była oblegana przez sześć... nie, przez siedem już ptaków. Ostatni, latający najwyżej, wydawał przenikliwe krzyki, ale pozostałe ucichły. Briksja porównywała siebie do śnieżnego kota, którego psy gończe zapędziły w górach na jakąś półkę skalną i nękają, oczekując na przybycie swojego pana.
   Jaka siła kierowała tymi ptakami? Narastało w Briksji uczucie pogrążania się w jakimś okropnym koszmarze. A może wciąż jeszcze drzemała pod drzewem, które wprawdzie początkowo wydawało się gościnne i było dla niej azylem, ale teraz sprowadziło na nią zgubny sen?
  Sen czy nie, czuła przecież skwar, pragnienie i strach, które były jak najbardziej rzeczywiste. Nieustannie miała się na baczności; skupiła się wyłącznie na obserwowaniu ptaków. Mimo to zdołała przyklęknąć na jedno kolano i wygrzebać z wypalonej ziemi u podnóża skały kilka kamieni dobrze mieszczących się w dłoni. Skoro umiała zabijać w ten sposób skoczki, istniała możliwość, że uda jej się przy dobrej sposobności oszołomić również któregoś, zbyt pewnego siebie ptaka.
   Briksja przejrzała kamienie starannie, ważąc każ~y w dłoni i zapoznając się dokładnie z ich bryłą. Wiedziała, jak wiele zależy od takiej przezorności. W końcu wybrała dziewięć, które ją zadowalały; były cięższe niż zwykłe kamienie i odpowiednio ukształtowane.
   Ptaki dalej szybowały nad nią w kółko, bezgłośnie, rzucając przesuwające się po ziemi cienie. Tylko ten jeden, hen wysoko, wciąż przeraźliwie krzyczał. Briksja właśnie umieszczała ostatni wybrany kamień w zagłębieniu skały, z którego w razie potrzeby łatwo mogła na stojąco dobywać amunicji, kiedy krzykowi temu odpowiedział inny głos.
   Ów przeciągły zew nie przypominał zbytnio wrzasków wydawanych przez ptaki. Ponadto - tak się przynajmniej Briksji zdawało - dźwięk dochodził nie z góry, ale z ziemi. Natychmiast przejechała palcami po drzewcu włóczni i objęła wzrokiem rozciągającą się przed nią pustynię.
   W oddali widniało bardzo wiele poszarpanych skałek, które, za mgiełką, zlewały się ze sobą do tego stopnia, że chwilami Briksja zastanawiała się, czy przypadkiem w rzeczywistości nie tworzą one łańcuchów kamiennych pagórków pokrewnych tym wzniesieniom, które niedawno opuściła. Naraz na lewo, po stronie południowo-zachodniej, dostrzegła jakiś ruch.
Ów samotny, pełniący rolę czujki ptak pofrunął w tamtym
kierunku. I znów rozległo się wołanie. Czy to głos człowieka? Briksja nie była pewna. Gdyby nawet indywiduum, które przybywało, żeby zakończyć polowanie, miało ludzką postać, w miejscu jak to, pod tak dobrze znaną zewnętrzną powłoką mogła się łatwo skryć istota zupełnie innego rodzaju. Odłogom nigdy nie można było ufać; tu nic nie dawało się przewidzieć.
   Zbliżająca się postać prawie biegła. I wyglądała na człowieka. W rzeczy samej osobnik ten pędził na dwóch nogach i przypominał mężczyznę...
   Nagle... znalazł się w powietrzu. Natrafiwszy na swojej drodze na jeden z rowów odbił się i wykonał olbrzymi skok, rozrzucając przy tym szeroko na boki górne kończyny. Te jakby się rozrosły i przybrały kształt podobny do skrzydeł. Lekko nimi uderzając osobnik wzniósł się wysoko w górę i przebył tak całkiem sporą odległość. Ani na chwilę nie przestawał towarzyszyć mu ptak.
   Wkrótce postać znajdowała się wystarczająco blisko, by sylwetki nie zamazywała już mgła. Domysły Briksji okazały się słuszne. Nie był to bowiem zbójca, który w jakiś sposób zdołał wyszkolić ptaki, jak to czynią sokolnicy, ale raczej jeden z legendarnych potworów Odłogów, jakiś niedobitek Dawnego Ludu, albo sługa, albo pan, który właśnie zniżył się do poszukiwania strawy na tej popękanej od spiekoty ziemi.
Pan... nie! Pani!
   Szczupła postać przemierzająca drogę wielkimi płynnymi susami, które stanowiły coś w rodzaju krótkich przelotów, okazała się płci żeńskiej. Ta groteskowa figura nie miała na sobie żadnego ubrania, które okrywałoby obfite piersi i purpurowe brodawki otoczone obwódką z szarawych piórek. Części ciała, które u człowieka porastają włosami, u niej pokrywały placki upierzenia. Na głowie jeżył się pierzasty czub. Natomiast od nadgarstków do barków
wyrastały stopniowo coraz dłuższe, szerokie, mocne lotki, które u ramion osiągały już niemal tę długość, co same kończyny.
  Twarz była bardziej ptasia niż ludzka. Miała głęboko osadzone oczy, a usta i nos łączyły się w potężny, złowrogo zakrzywiony dziób ognistoczerwonej barwy. W czteropalczastych dłoniach, znajdujących się na końcach szkrzydlatych ramion, widać było głównie długie pazury, stworzone do rozszarpywania na strzępy. Natomiast to, co stykało się z ziemią w przerwach pomiędzy lotami, było parą nie stóp, lecz prawdziwych ptasich szponów.
   Zbliżająca się postać była od Briksji wyższa, ale ciało miała wychudzone, a ramiona i nogi wyglądały jak obciągnięte skórą kości. Kiedy już podeszła całkiem niedaleko, Briksja dostrzegła również ogon, którego powłóczyste pióra falowały w powietrzu przy każdym podskoku.
   Po ostatnim takim susie postać osiadła na ziemi, tuż poza zasięgiem włóczni Briksji. Po chwili zaczęła przechadzać się tam i z powrotem, trzymając lekko przechyloną na bok głowę, jak zaciekawiony czymś wyjątkowo ptak.
   Ptaszysko towarzyszące dotąd Briksji wylądowało na kamieniu przypominającym wygładzony głaz narzutowy i złożyło skrzydła, podczas gdy pozostałych sześć ptaków nie przestawało pilnować dziewczyny. Wtedy potwór Odłogów otworzył dziób i krzyknął. Nie był to wrzask, a już na pewno nie śpiew ptaka. Briksja przypuszczała, że jest to mowa. Ale słów tych, jeśli tym właśnie były owe dźwięki, zrozumieć nie umiała.
   Dobrze, że przynajmniej nie zaatakował od razu, pomyślała. Czy jest możliwe, by ten osobliwy i przerażający stwór jednak zrozumiał, że Briksja nie ma wobec niego złych zamiarów i chciałaby jedynie móc pójść dalej swoją drogą? Wszak przeważająca część większych zwierząt zamieszkujących dzikie doliny - jeśli tylko bestiami tymi nie
powodował głód albo przekonanie, że ktoś oto wdarł się na obszar ich łowów - była skłonna utrzymywać niepewny trochę pokój z wędrowcem, który nie stwarzał widocznego zagrożenia. Gdybyż tutaj panowały te same zwyczaje... Ostatecznie jednak nie zaszkodzi spróbować.
   Briksja starała się nie myśleć o pazurach ani o ostrym dziobie. Trzymaną w prawej ręce włócznię ustawiła tak, żeby robiła ona wrażenie wyłącznie wędrownego kija. Lewą dłoń wzniosła w pokojowym, odruchowym u ludzi geście.
   Zachrypły z pragnienia głos próbowała nastroić najczyściej, jak tylko się dało.
  - Jestem przyjacielem... przyjacielem... - powtarzała wyraźnie i dobitnie.
   Ptaszyca wciąż obracała głową na boki, jakby koniecznie musiała skupić spojrzenie na Briksji każdym okiem osobno. Otworzyła dziób-usta. Teraz wydała z siebie nie taki krzyk jak poprzednio, ale szyderczy skrzek, który przypominał złośliwy ludzki śmiech. Gdy podniosła wysoko ramiona, wyrastające z nich pióra rozciągnęły się i uformowały imponujące, najprawdziwsze skrzydła. Rozczapierzyła pazury, które drgały teraz nie mogąc się doczekać, kiedy wreszcie przejadą po bezbronnym ciele. Nie było zupełnie nic ludzkiego we wzroku, którego nie spuszczała z Briksji.
    Tymczasem ów siódmy ptak, który dłuższą chwilę odpoczywał na wysokiej skałce stojącej nieco za jego panią, wzbił się w powietrze i skierował prosto w stronę dziewczyny. Briksja w błyskawicznym odruchu, nabytym w ciągu lat nieustannego stawiania czoła różnym niebezpieczeństwom, sięgnęła za siebie, szukając po omacku wgłębienia w skale. Zacisnęła palce na jednym z przygotowanych kamieni i cisnęła nim najcelniej, jak tylko umiała.
  Znów usłyszała skrzek. Ptak zmienił kierunek i - zataczając koło - dołączył do swoich nieprzerwanie krążących nad dziewczyną towarzyszy. Zgubił przy tym jedno cuchnące pióro.
   Briksja nastawiła włócznię, spodziewając się teraz napaści ze strony ptaszycy. Ale ona zwlekała. Przeskakiwała z jednej zakończonej szponami nogi na drugą w jakimś dziwacznym, nerwowym tańcu. Nie śmiała się już więcej. Odtąd również żaden ptak nie zniżył nad Briksją lotu.
   Dziewczyna nie miała pojęcia, dlaczego ociągają się z atakiem. Chyba że... Jej ręka powędrowała ku rozcięciu koszuli, gdzie tkwił pąk,.. Czyżby ten zwinięty teraz kwiat z drzewa, które udzieliło Briksji azylu, znów dawał jej swego rodzaju ochronę?
   Trzymając w pogotowiu włócznię, Briksja sięgnęła za ubranie. Pąk wciąż był szczelnie zamknięty, tak jak rano, a błyszczące, brązowe zewnętrzne płatki skrywały zazdrośnie tajemnicę nocnego światła i aromatu.
   Ale kiedy dotknęła pąka, przestraszyła się. Zamiast pod wpływem tego, co poczuła, zwolnić uścisk, zagięła palce na pąku jeszcze ciaśniej. Był ciepły - i nie tylko; pulsował w jej dłoni. Jakby trzymała w ręku wolno bijące serce!
   Nie zdejmując wzroku z ptaszycy, Briksja wyciągnęła pąk i obrzuciła go szybkim spojrzeniem. Nie, nie miał zamiaru się otworzyć. Był nadal mocno zwinięty.
   Ptaszyca ponownie zamachała skrzydłami sprawiając, że wraz z rozgrzanym powietrzem pustyni uniosła się w górę garść piasku i okruchów skalnych. A potem pchnęła to wszystko, dodając do podmuchu smrodliwą woń własnego ciała, prosto w twarz Briksji. Podskoki ptaszycy były coraz szybsze; na przemian spod jednej i spod drugiej zakończonej szponami stopy wzbijały się tumany pyłu.
   Jednym z tych wierzgnięć rzuciła w stronę Briksji zgubione wcześniej przez ptaka pióro. Ale nie upadło ono z powrotem na ziemię. Zachowywało się raczej jak wypuszczona z łuku strzała, lecąca w dokładnie określonym celu.
   Briksja odskoczyła. Ale pióro nie kierowało się ku twarzy, jak początkowo sądziła. Leciało, by uderzyć w jej pięść,
która zaciskała się wokół pąka. To niesamowite zdarzenie nie było przypadkowe, co do tego dziewczyna nie miała wątpliwości.
   Czy pióro spełniało jakieś zadanie wyznaczone przez pustynnych łowców? Potrząsnęła energicznie ręką, żeby sobie poleciało, lecz ono nie chciało się ruszyć - kołysało się tylko na jej pięści jak przylepione. Briksja nie miała odwagi odstawić włóczni, żeby je zerwać; może właśnie tylko o to im chodziło.
   Pióro... Tak było lekkie, że gdyby go nie widziała, nic czułaby go na dłoni. Dlaczego, dlaczego przyczepiło się do niej i dlaczego ma akurat taki kształt?
   Było całe czarne i przypominało olbrzymi złośliwy paluch, który jakby nie chciał dopuścić, żeby pąk wydostał się na światło dzienne.
Całe czarne...
   Briksji zabrakło tchu. Wcale nie czarne! Jego kolor wzdłuż dutki zmieniał się... Czerń bledła, pióro robiło się szare... Wtem ptaszyca wrzasnęła donośnie i ten jej ogłuszający
krzyk podjęły i powtarzały za nią ptaszyska wciąż krążące w górze. Briksja wykonała gwałtowny ruch głową i przylgnęła plecami do skały. Sądząc, że ów wrzask był sygnałem do ataku, dziewczyna szykowała się do jego odparcia.
   Ptaszyca jednak - jeśli oczywiście nie brać pod uwagę jej tańca - nie poruszyła się. Tymczasem pióro stawało się wciąż lżejsze i lżejsze. W końcu ważyło tyle, co drobina pyłu i zupełnie zbielało...
   Briksja jak szalona machała ręką na wszystkie strony, mając nadzieję, że wreszcie się go pozbędzie. Daremnie. Pióro było teraz perłowobiałe. Poza tym zdawało się w jakiś niezwykły sposób przyciągać światło, jakby załamywał się wzdłuż niego ledwo zauważalny blask, rozproszony przy brzegach. Blask... Skąd pewność, że się
coś takiego rzeczywiście widzi w tych oślepiających promieniach pustynnego słońca?
   Jednocześnie Briksja poczuła ruch wewnątrz zaciśniętej na pąku dłoni, jakby coś usiłowało się stamtąd wydostać. Nie z własnej woli, ale pod wpływem jakiegoś obcego rozkazu wydanego jej mięśniom, zaczęła powoli rozluźniać palce.
   Ręka poruszyła się gwałtownie, mimo że świadomie dziewczyna nie dała jej takiego polecenia. Pióro w końcu odpadło, zawirowało i...
   Ku niebu wzleciał ptak. Był tej samej wielkości i miał tę samą sylwetkę co oblegające ją ptaszyska. Za to był perłowobiały, jak kwiaty z tamtego drzewa. Już po chwili przeszywał powietrze lecąc wprost na ptaszycę; celował w głowę.
   Potwór Odłogów, wrzeszcząc nieprzytomnie, usiłował dosięgnąć go rozpostartymi skrzydłami, zaś będące na jego usługach ptaszyska przestały latać w kółko i spiralnym ruchem sfrunęły niżej, gdzie ich pani toczyła bój.
   Briksja rzuciła włócznię. Przyciskając do piersi pąk chwytała swoje kamienie i jeden po drugim miotała na krążące w pobliżu ptaki oraz na ich tańczącą opętańczo i skrzeczącą panią. Kilka razy trafiła. Dwa ptaszyska trzepotały się na ziemi. Ptaszyca podniosła wielki krzyk, kiedy opadło jej jedno skrzydło i najwyraźniej nie mogła dźwignąć go z powrotem ku górze.
A tymczasem w oddali znów pojawił się jakiś ruch. ciJa~npochłonięta walką, długo nie miała pojęcia, że ąg ęły nowe siły. Pomiędzy kamieniami przemykały
  jakieś istoty, a ponieważ robiły to niezwykle szybko, nie wiedziała, gdzie one właściwie są. Zdawała sobie sprawę, że bitwa wzbudziła zainteresowanie, ale nie mogła żywić nadziei, iż nowo przybyłe stworzenia jej pomogą.
    Biały ptak nie atakował ani szponami, ani dziobem, choć jedno i drugie miał mocne. Wyglądało raczej na to, że
próbował pomieszać szyki czarnemu stadku i jego pani. Był złudą? A czymże innym? - pomyślała Briksja. Jednak kto tę złudę wywołał? Przecież nie zrodziły tego ptaka żadne jej czary. Ani nie była Mądrą Kobietą, ani nie parała się zapomnianą magią Dawnego Ludu. Ona...
   Poczuła w ustach delikatny smak wzmacniającego, pożywnego pokarmu będącego darem drzewa. Otoczył ją obłok woni jego kwiecia. Wciągnęła ten zapach głęboko bez żadnej ukrytej myśli, ale po prostu dlatego, że samo się to narzucało. Co też wniknęło w nią wraz z tym aromatem?
   - Zielona Matko - usłyszała swój chrapliwy głos. Nie wiem, co takiego zrobiłam... Gdybym tylko wiedziała! Pąk zamknięty w dłoni raz jeszcze drgnął - tak mocno,
że aż zatrzęsła się jej ręka. Czy była to swego rodzaju odpowiedź? Jakieś zapewnienie? Briksja nie miała pojęcia, co jej się właściwie przydarzyło; nie miała też czasu, żeby uporządkować myśli.
   Tymczasem wrzawa czyniona przez ptaki wzbudziła jeszcze jeden dźwięk; nie było to echo, raczej odzew. Przed oczyma Briksji migotały istoty poruszające się tak prędko, że dziewczyna miała zaledwie przelotne wrażenie, iż widziała giętkie podłużne ciałka, pozbawione zarówno sierści jak i łusek. Nagle wyskoczyły z ukrycia; ptaszyca, skrzecząc wściekle, zwróciła się ku nim gotowa do walki. Teraz nie wahała się jak wtedy, gdy zwlekała z napaścią na Briksję. Najwidoczniej wówczas nie była pewna, jaką dziewczyna dysponuje bronią. Natomiast stworzenia, które przyszły Briksji z pomocą, znała doskonale; rozpoznała w nich odwiecznego wroga.
   Uciekać! Czy to dla niej jakaś szansa? Trudno było Briksji cokolwiek przewidzieć, ale gdy popatrzyła na wir bitwy toczącej się pomiędzy dwiema drużynami mieszkańców pustyni, uznała, że taka okazja może się już nigdy nie powtórzyć. Kiedy podjęła decyzję, pąk ponownie zatętnił,
jakby ją przynaglając. A może to było ostrzeżenie... Jednak dopóki była sobą, dopóty zamierzała postępować zgodnie z własną wolą.
    Nie odrywając palców od skałki zaczęła przesuwać się powoli na lewo, żeby znaleźć się po drugiej stronie odkrywki. Wkrótce kamienna maczuga zasłoniła jej widok na pole walki. W jednej ręce trzymając pąk, w drugiej włócznię, biegła teraz co sił w nogach - ale nie w głąb pustyni, tylko z powrotem, ku ciemnej linii pagórków. Nie miała pewności, czy zdoła wdrapać się po zboczu na któreś ze wzniesień, kiedy będą jej deptać po piętach żądne jej śmierci pustynne stwory. Doszła jednak do przekonania, że biegnąc w nieznane ryzykowałaby więcej.
   W końcu znalazła się u stóp łańcucha pagórków nagich i ciemnych, gdyż słońce, przesuwające się po niebie za plecami Briksji, miało się już dobrze ku zachodowi. Bliskość pasma wzniesień dodała jej nieco otuchy. Co prawda nie marzyła o spędzeniu wśród nich nocy, ale zawsze było to lepsze niż nocleg na pustyni.
   Minęła pas piasku i żwiru i uniosła twarz ku trudnej do pokonania stromiźnie zbocza, porośniętego ostrą trawą. Mimo że groziły jej nowe rany na dłoniach, miała zamiar wspiąć się na górę i przejść na drugą stronę garbu, żeby przynajmniej jednym wzniesieniem oddzielić się od pustyni. Nie mogła przewidzieć, czy ptaszyca i jej stadko - zakładając, że wygrały potyczkę - będą ścigać ją aż tutaj.
   Ledwo powłóczyła nogami, od biegu kłuło ją w boku. Czuła tępy ból brzucha z głodu, pragnienie było jeszcze dotkliwsze. Jak długo będzie w stanie dalej iść? Nie miała nawet pewności, czy znajduje się w tym samym miejscu, z którego wyszła na pustynię - albo raczej: przez które przegoniła ją tajemnicza, obca wola.
Zatem do dzieła. Zebrawszy resztki sił, Briksja wbiła
włócznię głęboko w zbocze, mniej więcej na wysokości swojego ramienia, żeby się na niej dźwignąć.
  Ale tylko rozciągnęła się jak długa padając na twarz, a do nosa i ust wcisnęła jej się nieprzyjemnie pachnąca ziemia. Przez dłuższą chwilę dziewczyna nie mogła zrozumieć, co się stało. Jednak kiedy się otrząsnęła, zobaczyła, że...
   Wzniesienie, do pokonania którego się przymierzała... zniknęło! Leżała teraz w wąskim przejściu pomiędzy dwoma łagodnymi wzgórkami wilgotnej ziemi. W gasnącym słońcu niewiele już mogła przed sobą zobaczyć prócz wydłużających się cieni. No i drogi, którą poprzednio przyszła - a może jednak zupełnie innej? - znów stojącej dla niej otworem.
   Po ucieczce i upadku Briksja była tak zasapana, że przez dłuższą chwilę leżała skulona, próbując złapać oddech i przejeżdżając dłonią po zabrudzonej błotem twarzy, żeby ją choć trochę oczyścić.
   Została poprzednio na tę ścieżkę sprowadzona - czy teraz znów miała nią podążać, żeby wpaść w jakąś następną pułapkę, podobną do tej, którą okazała się pustynia? Gdyby to była prawda, nie ma co się śpieszyć na spotkanie z nowym niebezpieczeństwem.
   Toteż dziewczyna nie ruszyła się z miejsca. Za jej plecami zniknęły właśnie ostatnie promienie słońca, a wydłużone, mroczne cienie dosięgały jej swoimi pożądliwymi mackami. Usiłowała skupić myśli, zrozumieć, co się jej przytrafiło, jeżeli to w ogóle było możliwe!
    Odnosiła teraz wrażenie, że odkąd zeszła do tych szczątków domostw w Eggarsdale i została wciągnięta w sprawę oszalałego lorda, nie była sobą, a raczej nie była tą Briksją, którą nauczyła się być, żeby przetrwać.
  Czy bez jej przyzwolenia, a nawet niemal bez jej wiedzy, kierowała Briksją jakaś siła, oczekująca od niej w dodatku działań nie mających nic wspólnego ze sprawami ludzi? Była czystej krwi Dolinianką, nic nie łączyło jej z Dawnym
Ludem; nie przypominała lorda Marbona, który akurat mógł być podatny na takie czy inne czary.
    Dolinianie - nie ma w tym krztyny łgarstwa - bywali niekiedy chwytani w rozproszone po całej krainie, a zastawione za pomocą czarów pułapki, by działali na rzecz obcych sił, nawet po upływie wieków. Briksja od dzieciństwa nasłuchała się wielu przestróg opartych na owych starych opowieściach, krążących po wszystkich wieżach, a mówiących o tym, co się może przydarzyć niemądrym i lekkomyślnym ludziom, zapuszczającym się w zakazane miejsca. Poszukiwacze skarbów albo wracali wystraszeni, umierający, albo przepadali bez wieści. Byli i inni, kierowani nie mniejszą żądzą - szli tam z ciekawości; chciwi wiedzy. Kilku znalazło ją, ale później okazywało się, że otoczenie lęka się ich i unika.
   Kuniggod... Nie po raz pierwszy w czasie swojej długiej wędrówki Briksja rozmyślała nad tajemnicą starej niani. Kuniggod, kobieta wielce poważana, sprawowała rządy w Domu Torgusa, ponieważ Briksja była na to jeszcze zbyt młoda i niedoświadczona. Ojciec dziewczyny zaginął podczas jednej z pierwszych bitew z nąjeźdźcami - jego los był nieznany. Odkąd, wydając ją na świat, zmarła jej matka, w Dolinie nie było żadnej innej pani.
   Ale kim naprawdę była Kuniggod? Ile właściwie miała lat? Odkąd Briksja sięgała pamięcią - a niania była przy niej od najwcześniejszego dzieciństwa - Kuniggod się w ogóle nie starzała, zawsze wyglądała tak samo. Choć nie twierdziła, że jest Mądrą Kobietą i posiada tajemną wiedzę, była znachorką i zielarką. Miała najwspanialszy z ogrodów, jakie Briksja kiedykolwiek widziała. Dziewczyna nie ujawniała jednak nigdy swego zdania, gdyż w gruncie rzeczy niewiele wówczas miała okazję zobaczyć poza granicami swojej Doliny.
Pojawiający się niekiedy obcy podróżni nie mieli jednak
nad nim słów zachwytu. Przed najazdem przez wiele lat wędrowni kupcy dostarczali Kuniggod korzeni i nasion pochodzących z dalekich miejsc. Kiedy Briksja podrosła, dwa razy do roku niania zabierała ją ze sobą do Klasztoru w Norsdale. Tam Kuniggod z Przeoryszą i jej Mistrzynią Nauk Zielarskich rozmawiała jak równy z równym.
   Ludzie mówili, że ma wyjątkowy dryg do ogrodnictwa, gdyż wszystko, co tylko zasiała lub zasadziła, bujnie się rozrastało i kwitło. Zawsze gdy zaczynała siać, pierwszą garść ziarna rzucała na ziemię.wypowiadając błogosławieństwo Gunnory od Plonów.
   Teraz Briksja uświadomiła sobie, że Kuniggod miała pewne swoje tajemnice, których istnienia ona, jej podopieczna, nawet się wcześniej nie domyślała. Czy to dlatego, że przypomniała sobie kilka zaklęć Kuniggod, drzewo przyjęło ją poprzedniej nocy gościnnie i obdarowało pąkiem...? Że był to właśnie podarunek, nie ulegało wątpliwości.
   Pąk miał coś wspólnego - zapewne wszystko - z przeistoczeniem się pióra w ptaka. Może gdyby Briksja posiadała większą wiedzę, umiałaby stworzyć dla siebie lepszą ochronę niż ta, którą dawały włócznia i kamienie.
   Rozwarła dłoń i popatrzyła na pąk. Nie był już tak ściśle zwinięty. Ciemne osłonki rozchyliły się lekko. Przez szparki wydostawały się smużki poświaty. Pąk zaczął również wydzielać zapach - na razie delikatny, lecz z każdą chwilą coraz mocniejszy.
   Nie usechł ani nie zwiądł. Nie przypominał żadnego z tych kwiatów, jakie można było spotkać na krzewach i drzewach Krainy Dolin. Otwierał się szybko, płatki odginały się dosłownie w oczach. Intensywna woń w jakiś dziwny sposób łagodziła uczucie głodu i pragnienia.
    Briksja uniosła wzrok znad jaśniejącego kwiatu i obejrzała się na pustynię. Nawet nie zauważyła, kiedy ucichła bitewna wrzawa. Nie widziała teraz żadnego ruchu
pomiędzy miejscem, gdzie się właśnie znajdowała, a skałką, która niedawno służyła jej za osłonę.
   Wsparłszy się na włóczni wstała z ziemi i zwróciła nieulękły wzrok ku biegnącej pośród pagórków ciemnej drodze, tak dziwnie zachęćającej ją do powrotu. Szła pomału, właściwie tylko siłą woli, gdyż obolałe ciało odmawiało jej posłuszeństwa. Chciała być jak najdalej od pustyni, nim zacznie szukać miejsca na nocleg.
   Tak jak w tamtą stronę, i teraz ścieżka prowadziła zygzakami. Chwilami Briksja wierzyła, że zmierza na północ, mniej więcej w tym kierunku, w którym prowadziły ślady, gdy był wśród nich trop Uty. Niekiedy wszakże zdejmował ją strach, że przez to kręcenie niemal nie posuwa się naprzód.
   Jędnak drogę miała cały czas wolną. Jednocześnie, wraz z zapadaniem zmroku, trzymany w dłoni kwiat roztaczał coraz silniejszy blask, przez co Briksja nie pogrążała się w całkowitych ciemnościach. Pragnęła wrócić do drzewa, aczkolwiek przypuszczała, że może się to okazać niemożliwe. W końcu potykała się już tak nieznośnie, że z niepokojem zdała sobie sprawę, iż jest u kresu sił.
   Osunęła się na ziemię, plecami do jednego ze wzniesień, i wyciągnęła przed sobą obolałe nogi. Włócznię położyła w poprzek kolan, a stulone ręce spoczęły na łonie, w towarzystwie kwiatu - teraz już całkowicie rozwiniętego, tętniącego swym migotliwym życiem, jakby pulsującego oddechem nie różniącym się od jej własnego.
    Ile wytrzyma bez żywności i wody? A jednak nie chciała myśleć, jak następnego dnia rano będzie wyglądało jej pełzanie o pustym żołądku. Zdecydowanie powróciła do dawnego nawyku życia tylko daną chwilą, który nie dopuszcza wyprzedzania niepowodzeń i niebezpieczeństw, jakie mogą człowieka czekać.
Zmęczonego i wyposzczonego ciała Briksji nawet chłostą
nie zmusiłoby się tej nocy do czuwania. Opadła ją przemożna senność: powieki zrobiły się ciężkie niczym ołów, leżała wyzuta z sił. Zamknęła oczy i nie widziała już majaczących się krzywizn pagórków.
  Na jej piersi spoczywał rozwinięty, rozpłaszczony kwiat. Czy falowanie rzucanego przezeń światła zgadzało się jakoś z biciem jej serca? Nawet gdyby, była zbyt śpiąca, żeby to zauważyć. Ale w miarę jak migotanie stawało się coraz powolniejsze, a blask przygasał, oddech i tętno zasypiającej dziewczyny uspokajały się i Briksja odpoczywała całkowicie odprężona, co nie zdarzyło jej się już od bardzo dawna.
   Czy miała jakieś sny? Trudno byłoby jej odpowiedzieć jednoznacznie. Później coś sobie mętnie przypominała... Tak jakby widziała Kuniggod leżącą w prastarej -siedzibie Dawnego Ludu... nie umarłą, nie, tylko śpiącą; spało jej wyczerpane ciało, ale ona sama czuwała - w niezwyczajny, szczególny sposób. Przy czym Kuniggod - albo raczej istność jej bytu, ważniejsza od wszelkiej powłoki cielesnej widziała Briksję. Czy dobrze jej życzyła? - dziewczyna znów nie pamiętała. Ale między nimi zaszło coś istotnego, tak... Była tego pewna.
  Otworzyła oczy. Smugi wysyłanego przez kwiat światła powstrzymywały nacierające tuż, tuż na Briksję nocne ciemności. Na rozpościerającym się ponad jej głową niebie było teraz pełno chmur, które przysłaniały odległe iskierki gwiazd.
  Briksja leżała tak przez dhzższą chwilę. Wszystko wskazywało na to, że ponownie wśliznęło się do jej umysłu jakieś wezwanie, które przerwało jej sen. Uklękła i jedną ręką zaczęła szukać po omacku włóczni. Jej ciało jakby się od niej odłączyło - widać czas gonił.
  Wstała i ruszyła ścieżką. Kwiat oświetlał swym blaskiem drogę jedynie na krok lub dwa naprzód. To, co czekało Briksję, pozostawało jeszcze poza zasięgiem jej wzroku.
Wiedziała, że musi iść dalej tą dróżką i że z jakiejś przyczyny niezbędny jest pośpiech. Briksja usiłowała odkryć tę przyczynę. Czy chodziło o to, żeby koniecznie dogoniła tamtych? A może było to delikatne napomnienie, żeby nie przeciągała pobytu na niebezpiecznym terenie? To, co raz zastawiło na nią pułapkę, mogło z powodzeniem powtórzyć próbę.
   Z dalekich ciemności dobiegały jakieś dziwne odgłosy. Najpierw Briksja pomyślała o ptakach i ich pani, a zaraz potem o prawie niewidocznych stworzeniach, które toczyły z nimi bój. W grę wchodziły również nocne ropuchy... Niebezpieczeństwa, jakie mogły czyhać w mroku, były wręcz niezliczone.
    Im dłużej się w ten dźwięk wsłuchiwała, tym bardziej wydawał jej się intrygujący. Było tak, jakby ktoś mówił tuż poza granicą słyszalności poszczególnych, zrozumiałych słów... Ktoś? Właściwie było tam wiele głosów, niektóre cienkie, niektóre niskie i donośniejsze. Briksja jak mogła natężała słuch ufając, że wyłowi choć jeden wyraz, że dowie się, czy nie ma przypadkiem do czynienia z przytłumioną ludzką mową. Jeśli nawet było tam jakieś towarzystwo, wcale się do niego nie zbliżała, chociaż szła teraz szybciej, wbrew sobie gnana nadzieją, że może znajdzie wreszcie poszukiwaną trójkę.
   Miała wrażenie, jakby ruchliwe i gwarne życie doliny przepływało tuż obok niej, a ona nie mogła go dotknąć, nie mogła zespolić się z czymś, co na zawsze pozostawało w cieniu. A może to ona była cieniem - schwytanym i przeniesionym z prawdziwego świata?
    Noc sprzyja pobudzeniu wyobraźni. Zwłaszcza kiedy ma się majaki z niedożywienia i pragnienia. Ponadto oszołomienie mógł też powodować zapach kwiatu - podobnie jak sok lub owoce pewnych roślin, które na nieroztropnych sprowadzają odurzenie bądź nawet obłęd.
   Briksja wciąż szła, zasłuchana w dźwięki, których nadal nie mogła zrozumieć. Naraz uroiła sobie, że otaczające ją wzgórza przykryły ruiny jakiejś wieży i że te wypełniające mrok szepty są głosami zamieszkałych tam dusz-cieni. O podobnych zdarzeniach mówiły zasłyszane przez nią legendy.
   Dość osobliwe było to, że nie czuła teraz w ogóle strachu. Tak jakby cel, który ją tu przywiódł, zakładał również omotanie jej duszy oprzędem mającym dać poczucie bezpieczeństwa. Posuwała się krętą drogą posłusznie, raz w prawo, raz w lewo. A wokół tylko ciemność.
   Czy szła bez przerwy aż do świtu? Briksja nigdy sobie tego potem nie przypomniała - tak jak nie miała pojęcia, ile czasu spała wyczerpana, zanim rozpoczęła nocną wędrówkę. Kroki stawiała machinalnie. Nawet nie patrzyła przed siebie; popychająca ją siła zastępowała jej własną wolę.
   Początkowo nie zauważyła również, że zmienia się wokół niej krajobraz. Pagórki rozsiane były coraz rzadziej, ale te, jakie jeszcze napotykała - choć z powodu ciemności nie widziała ich dużo - robiły na niej wrażenie znacznie wyższych niż poprzednie. Koniec włóczni, którą się podpierała, natrafiał teraz już nie na ziemię, ale na twarde podłoże, wydając przy tym dźwięczny odgłos, który wyrywał Briksję z półsnu, w jakim się poruszała.
   Uniosła głowę. Niebo było matowoszare. Osunęła się na kolana, zwolniona na chwilę z przymusu nieustannej wędrówki. Wówczas światło rzucane przez kwiat padło prosto na pewne miejsce tuż przy nogach dziewczyny. Zobaczyła ułożone na dużej szerokości bloki, tak do siebie dopasowane, że mogło to oznaczać tylko jedno: gościniec. W poprzek jednego z nich przebiegała wstążka naniesionej ziemi. Pośrodku, jakby wyciśnięty celowo, widniał głęboki, wyraźny ślad kociej łapy.
   Briksja niemal z bojaźnią wystawiła palec, by jego koniuszkięm dotknąć tropu. Był rzeczywistością, a nie żadnym figlem spłatanym jej przez własne oczy w nikłej poświacie wstającego dnia. Uta... Jeśli Uta zostawiła ów ślad, znaczyło to, że musiała przebrnąć zwycięsko - przynajmniej na pewien czas - przez zasadzki, jakie i jej, Briksji, urządzano. Gdyby się pośpieszyła - pomyślała mogłaby z pewnością odnaleźć całą trójkę i nie byłaby już więcej osamotniona w tym zaklętym miejscu, w którym na swoją obronę miała jedynie kwiat.
   Briksja wstała i ledwie trzymając się na nogach chwiejnym krokiem ruszyła naprzód. Kwiat teraz znów się zamykał, ale trwało to dłużej, niż kiedy się rozwijał. Nadal rozlewała się wokół niego jasność, która dostatecznie oświetlała dziewczynie ścieżkę. Zatem Briksja, gdzie tylko dostrzegła trochę naniesionej ziemi, wypatrywała dalszych odcisków pozostawionych - jak była przekonana - przez Utę bawiącą się w przewodniczkę.
   Pagórki już nie przecinały jej drogi. Pojawiło się natomiast coś innego - kępa ciernistych krzewów, dobrze jej znanych. Co prawda dostępu do ciasno oblepiających gałązki owoców broniły długie kolce, Briksja jednak gotowa
była z nimi powalczyć, wiedziała bowiem, ile warta jest ulga, jaką przynosi kojący katusze pragnienia i głodu cierpki sok ze zmiażdżonych jagód. Rzuciła się na owoce zachłannie i napełniała nimi usta nie zwracając uwagi na zadrapania, jakich nabawiała się zrywając gorączkowo garściami ciemne kulki z wielu szypułek naraz. Wprawdzie była to strawa licha, kwaśna i skąpa, ale dla niej w tym momencie lepsza niż wszelkie smakołyki ze świątecznej uczty.
   Po jakimś czasie nie mogła już tych jagód więcej przełknąć. Wcześniej jednak nie ograniczała się do samego jedzenia, ale pracowicie pospinała oberwanymi z gałązek kolcami parę liści i ten wątpliwej trwałości koszyczek wypełniła najlepiej jak umiała. Nic nie zapowiadało, że jeszcze raz może ją spotkać tak niewymowne szczęście.
   Kiedy skończyła gromadzić zapas pożywienia, niebo ubarwiły właśnie pierwsze poranne zorze. Pokrzepiwszy nieco siły, bacznie przyjrzała się okolicy.
   Niezależnie od tego, czy pagórki, spomiędzy których wyszła, były pozostałościami jakichś starodawnych ruin, czy też nie, znalazła dość oznak, że podąża szlakiem wytyczonym przez Dawny Lud. Dostrzegła porozrzucane tu i tam szczątki murów, a wybrukowany gościniec - co było widać jak na dłoni - ciągnął się daleko na północ, ku paru ciemnym, większym niż pagórki, wyniosłościom terenu, odcinającym się na tle nieba.
   Ponieważ trop Uty wiódł w tym właśnie kierunku, także i Briksja musiała tam iść, chociaż szybko przebudzona ze stanu uśpienia podejrzliwość nakazywała jej ostrożność wobec wszystkiego, co mogło mieć jakikolwiek związek z Odłogami. Jednak intuicja dziewczyny nic jej o tym miejscu nie mówiła - Briksja nie czuła tu ani nastroju spokoju czy powitania, jaki otaczał niekiedy pozostałości dawnych czasów, ani ostrzegawczych
skurczów zapowiadających nadejście zła. Droga prowadziła prosto jak strzelił, zaś tworzące ją bloki były wyraźnie widoczne, mimo że częściowo pokryte ziemią, w którą zapuściła korzenie trawa, a nawet krzaczki, maskując nieco podłoże.
   W jasnym świetle dnia Briksja zmierzała ku wzgórzom śmiało, choć nie bez nabytej doświadczeniem rozwagi. Tak samo jak poprzednie wzniesienia, i te porośnięte były trawą - matowozieloną i jakby obumierającą. Stanowiły zaledwie pierwszą przeszkodę na drodze, gdyż dalej piętrzyły się coraz wyżej i wyżej kolejne górki. Gościniec wiódł prosto ku przełęczy.
   Po jego obu stronach stały dwa kamienne słupy. Wznosiły się tak wysoko, że sięgały zwieńczeń otaczających wzgórz. Były to czworograniaste bloki o pościeranych narożach, noszące te same znamiona starości, co rzeźby na ścianie urwiska, którym Briksja schodziła na Odłogi. Na wierzchołkach umieszczono figury.
   Na prawo, pomimo zniszczeń spowodowanych wiatrem, deszczem i chłodem, można było rozpoznać podobiznę ropuchopodobnej istoty. Wyglądało to na wyraźną pogróżkę, a być może także na bezpośrednie ostrzeżenie. Posągowe stworzenie siedziało bowiem w taki sposób, jakby właśnie gotowało się do skoku ze swojego posterunku, żeby zagrodzić przejście.
   Natomiast po drugiej stronie ścieżki został umieszczony kot. Zwrócony był nie ku otwartej przestrzeni, jak ropuchopodobna istota, ale ku przełęczy; za to podobnie jak towarzysz miał oczy zwężone w szparki. Jego skromny sposób siedzenia przypominał pozycję, jaką często przybierała Uta, z koniuszkiem ogona zawiniętym starannie wokół przednich łap. Nie zapowiadał, jak tamta figura, żadnych zagrożeń, a jedynie miał wygląd stworzenia objawiającego niezwykłe czymś zainteresowanie.
  Na widok ropuchy Briksja podniosła rękę do piersi i przycisnęła zamknięty już teraz kwiat. Nie zdziwiło jej, że w odpowiedzi poczuła na skórze delikatne ciepło.
   Zaraz za słupami droga zwężała się tak, że gdyby Briksja rozłożyła szeroko na boki ramiona, koniuszkami palców obu rąk muskałaby przeciwległe zbocza.
   Zauważyła jeszcze coś innego. Choć starała się iść swoim równym marszem, tutaj poruszała się wolniej. Wcale tego nie chciała; cóż z tego, skoro miała dziwne wrażenie, że z każdym krokiem brnie przez niewidzialne, lepkie błoto, próbujące ją przytrzymać. Toteż niebawem posuwanie się naprzód kosztowało ją coraz więcej wysiłku.
   Głód, nasycony jedynie chwilowo, znów ją nękał, podobnie jak pragnienie. Cierpiała z powodu posiniaczonych stóp, gdyż zrobione naprędce sandały nie chroniły ich dobrze. Brak wody, jedzenia, ból nóg... Wciąż stopniowo opadała z sił, a jej ciało domagało się zaspokojenia potrzeb.
   Jednocześnie, niby podnieta, wracało do Briksji poczucie niezmąconego spokoju i zgodności ze światem, które po raz pierwszy odezwało się w niej rankiem po przebudzeniu pod drzewem. Być może było to ostrzeżenie, że w żadnym razie nie wolno jej ulec żądaniom własnego ciała.
   Z zaciętym uporem Briksja szła nieprzerwanie do przodu. Tuż nad nią niebo było bezchmurne. Jednak mocno świecące rano słońce było teraz przysłonięte i od wzgórza ciągnęło chłodem. Dziewczyna dygotała i często oglądała się za siebie. Z każdą chwilą narastało w niej uczucie, że jest śledzona. Może to jakaś pustynna istota podążała jej tropem tuż poza zasięgiem wzroku. Briksja często popatrywała na niebo w obawie, że zobaczy tam czarne skrzydła. Wciąż nasłuchiwała, przekonana, że wcześniej czy później usłyszy szwargot ropuchopodobnych stworów albo nieskładne szemranie, które towarzyszyło jej w drodze przez pagórki.
   Z taką uwagą obserwując drogę przed i za sobą, dostrzegła więcej śladów Uty. Zawsze znajdowały się nisko na zboczu po lewej stronie.
    Jakąż to rolę dawno temu odgrywali na Odłogach pobratymcy Uty? Briksja już kiedyś, od czasu do czasu, widywała przykłady twórczości Dawnego Ludu: groteskowe figurki - niektóre piękne, inne zabawne, lecz w większości szkaradne. Przedstawiały one najczęściej stworzenia nie znane ludziom w Krainie Dolin. Natknęła się wprawdzie na parę podobizn koni, na jednego czy dwa psy gończe (choć o osobliwych cechach, zupełnie nie spotykanych u psów w dolinach), ale nigdy nie widziała kota. Właściwie zawsze uważała, że owe zwierzęta, podobnie jak Dolinianie, to przybysze na tej ziemi niemal całkiem opuszczonej przez Dawny Lud.
   Nie ulegało wątpliwości, że wyrzeźbiony kot na słupie jest równie stary jak jego ropuchopodobny towarzysz. Zatem sama Uta najprawdopodobniej przyszła wcale nie ze złupionego domostwa albo wieży, jak wcześniej Briksja sądziła, ale z Odłogów. Jeśli tak... Pokładać zaufanie w czymkolwiek, co pochodziło z Ziem Spustoszonych, było szaleństwem.
   Dziewczyna szła coraz wolniej, gdyż z każdym krokiem zmagania z niewidoczną siłą zaostrzały się. Znów miała sucho w ustach, i to do tego stopnia, że garść rozgniecionych jagód nie przyniosła żadnej ulgi. Woda... źródełko... strumyk... Czy coś takiego w ogóle tutaj istnieje? A może Odłogi są na większości połaci pustynią, zaś tajemnicę jego zdrojów znają tylko te żywe istoty, które tu pełzają, fruwają i przechadzają się nieśpiesznie?
   Woda stała się jej obsesją. Oczyma wyobraźni widziała wyraźnie niewielkie sadzawki i bijące z ziemi źródła. Woda...
Briksja uniosła głowę i gwałtownie obróciła ją w prawo.
Miała pewność, że dobrze rozpoznała ten zadający jej katusze dźwięk. Woda... płynąca... tuż, tuż, za wzgórzem. Zwróciła się twarzą ku stromemu zboczu. To gdzieś tu, w przeciwnym razie nie słyszałaby jej tak doskonale! Woda... tarką języka przejechała po wysuszonych wargach. Naraz...
   Żar... Poczuła na skórze coś tak gorącego, jakby ją ktoś przypalał rozżarzonym żelazem. Wydała krótki okrzyk i sięgnęła gwałtownie do piersi. Pod koszulą...
   Rozrywając na sobie ubranie macała ciało. Kwiat! Mimo że rano był zwartym pąkiem i wcale się teraz z powrotem nie otworzył, wysyłał dobrze widoczne na tej zaciemnionej drodze światło. Nie tylko światło, ale i straszne gorąco, jakiego nie czuła nawet wówczas, gdy stała naprzeciw ptaszycy.
   Briksja wyjęła kwiat na wierzch. Wydzielane przezeń ciepło nie zelżało. Z samego czubka, gdzie zbiegały się końce płatków, blask sączył się jasną smugą, co znów przywiodło jej na myśl knot płonącej świecy.
    Odruchowo wyciągnęła pąk w stronę zbocza, na które miała właśnie zamiar się wspiąć. Światło zamigotało, a towarzyszyła temu fala takiego żaru, że upuściłaby pąk na ziemię, gdyby coś jej nie mówiło, jakie mogą być tego następstwa.
  Zagryzła wargi. Ten żar... to ostrzeżenie? Zadała sobie w myśli pytanie i błyski zaraz zaczęły słabnąć, co wyglądało na odpowiedź, że za wzgórzem grozi jej niebezpieczeństwo. Ale czy jest tam woda? Natężyła słuch, żeby wychwycić ten dźwięk, który dopiero co był tak głośny i kuszący...
  Ale on się urwał. Przynęta kolejnej zasadzki..:? Podstęp.. Trzymając pąk w ten sposób, żeby nie spuszczać z niego oczu, doznała nagłego, przywracającego spokój przypływu poczucia zgodności ze światem. Co więcej, jej ufność rosła niczym starannie pielęgnowana roślina na urodzajnej ziemi.
   Zatem odgłos wody rzeczywiście był fortelem! Przez kogo użytym i przeciwko komu? Briksja nie sądziła, żeby chodziło o nią - pułapka została zapewne urządzona przed wieloma laty i choć może o niej zapomniano, wciąż działała, mimo że myśliwy opuścił to miejsce.
   Nadal męczyło ją pragnienie; jedynie kiedy trzymała kwiat tuż przed oczami, napór jej fizycznych potrzeb słabł - ciało nie panowało nad duchem. Pąk nie mógł więc tkwić w ukryciu, ale musiał być używany niczym włócznia, niczym zniszczony nóż, i był w działaniu nie gorszy niż oba te rodzaje broni.
   Jednakże Briksja stwierdziła, że chociaż kwiat umie odkrywać zasadzki, jest mniej skuteczny we wspieraniu od owej dziwnej siły, która popychała ją do przodu, na przekór wrażeniu dziewczyny, że wciąż napotyka na niewidzialne utrudnienia. Przecież wszyscy wiedzą, że są czary słabsze i potężniejsze. Niektóre - jak pówszechnie wiadomo - mogłyby poruszyć góry i odmienić świat, zaś inne potrafią zaledwie podnieść kamyk. Toteż pąk mógł stanowić talizman przeciwko jednemu niebezpieczeństwu, a wobec innego umiał okazać niewielką pomoc lub zgoła żadną.
   Światło promieniujące z jego czubka nie gasło. Dodawało to dziewczynie otuchy, kiedy mijane wzgórza stawały się coraz wyższe, a droga pomiędzy nimi coraz bardziej zacieniona. Teraz, żeby zobaczyć niebo, musiała mocno odchylić głowę i patrzeć pionowo w górę.
   Piętrzące się przed nią wzgórza zbiegały się tworząc wysoką ścianę. Ale ścieżka nie urywała się, tylko prowadziła ku mrocznemu rozstępowi. Znajdował się nad nim kamienny łuk, tak osadzony i dopasowany, jakby miał dźwigać jakieś wrota. Niczego podobnego tam jednak nie było. Droga stała otworem, a mimo to wcale nie wyglądała zachęcająco.
  Briksja zatrzymała się. Ciarki przeszły jej po plecach, zaś światło rzucane przez kwiat gwałtownie pojaśniało. Oto stała przed... siedliskiem Mocy! Choć nie miała wiedzy ani umiejętności Mądrej Kobiety, nawet bez takiego wykształcenia potrafiła to rozpoznać; czuło się bowiem, jak ten rodzaj mocy wnika w człowieka.
  Ale istniały moce i moce. W świecie panowała równowaga: światło przeciwko ciemności, dobro przeciwko złu. Nie inaczej było z mocami - zatem Mrok mógł być w niektórych miejscach tak samo potężny i zwycięski jak Światłość w innych. Z czym miała teraz do czynienia? Pociągnęła nosem, żeby się przekonać, czy nie czuć gdzieś wokół zła; liczyła na to, że ostrzeże ją jakiś wewnętrzny zmysł.
  Swoje wątłe nadzieje mogła zasadzać jedynie na kwiecie. On i drzewo, z którego się oderwał, uratowały ją już wcześniej. Co do tego, że ropuchopodobne stworzenia, które próbowały usidlić ją swoimi czarami, należały do sił Mroku, Briksja nie miała najmniejszych wątpliwości. Zaś kwiat był jej obrońcą na pustyni i tak samo dopiero co ochronił ją przed zauroczeniem obiecaną wodą, działając nawet tu, w miejscu, o którym zaczęła mniemać, że jest skażone złem.
  Prawdę rzekłszy, nie miała wyboru - ów przymus, jaki przywiódł ją na Odłogi, w czasie wędrówki się wzmagał. Teraz mogła już iść tylko przed siebie.
   Krok za krokiem, powłócząc nogami, Briksja zbliżała się do otworu. Gdybyż tylko pąk świecił dalej... Pąk? Kwiat w jej garści ponownie się otwierał. Pośpiesznie rozprostowała dłoń umożliwiając mu rozwinięcie płatków. Jednocześnie, kiedy światło robiło się coraz jaśniejsze, rozniósł się ów czysty i oczyszczający zapach.
   Zadziwiona tym ostatnim rozkwitem, dziewczyna przesunęła się pod kamiennym łukiem i trafiła do przejścia,
które - gdyby nie miała dodającego jej odwagi kwiatu byłoby równie ponure jak sekretny korytarz wychodzący z wieży.
   Ściany były z ciosanego kamienia. Już parę kroków za wejściem ociekały wilgocią. Mimo dojmującego pragnienia Briksja nie potrafiła się zdobyć na pochwycenie ściekających kropli. A to dlatego, że były mętne i tłuste; ze szczelin sączyła się jakaś szkodliwa dla zdrowia ciecz.
   Aromat kwiatu walczył z zapachem wilgoci. Nie po raz pierwszy Briksja zastanawiała się, jak długo kwiat może przetrwać, nim zwiędnie. Zdumiewało ją, że obumieranie jeszcze się nie zaczęło.
   Przejście wdzierało się w masyw coraz głębiej i głębiej. W świetle kwiatu-kaganka Briksja ujrzała na podłożu ślady łap. Tak więc tamci wciąż przed nią szli, a przynajmniej Uta.
   Czego szuka lord Marbon? Czy w jego zmąconym rozumie te śpiewane przezeń stare nieudolne strofy jawią się jako prawda, którą on musi udowodnić? Jeśli tak, może dalej, nie zważając na nic, przeć naprzód, dopóki nie padnie wycieńczony, kiedy wyczerpane i zaniedbane ciało odmówi mu posłuszeństwa. Ale może młodzieniec przedrze się w końcu przez tę gmatwaninę myśli i prędzej czy później wybawi swego pana?
   Przekleństwo Zarsthora - Briksja poruszała wargami, bezgłośnie powtarzając te słowa. Czym było Przekleństwo Zarsthora? Istniały niezliczone opowieści o utraconych talizmanach - narzędziach mocy, które mogą swoim właścicielom przysparzać korzyści... albo z kolei przywodzić ich do zguby. Wyglądało na to, że Przekleństwo Zarsthora było tego drugiego rodzaju. Dlaczego w takim razie lord Marbon go poszukiwał? Żeby zemścić się na swoim wrogu?
  Wojna była zakończona. Nawet do takich tułaczy jak Briksja dotarły wieści, że najeźdźcy zostali przegonieni, a potem - znalazłszy się w kleszczach pomiędzy zaciekłą
nienawiścią Dolinian a morzem - starci na proch. Za to roiło się od hien i zbójców, którzy wylęgli się, żeby plądrować i zabijać tam, gdzie żaden pan nie mógł wystawić drużyny zdolnej się ź nimi rozprawić. To była przeklęta ziemia, gdzie nikt nikomu nie ufał. Mogło istnieć mnóstwo powodów, dla których ktoś miał chrapkę na przekleństwo", żeby posłużyć się nim jako bronią.
   Briksja zastanawiała się, ile dzieliło ją od tamtych. Jeśli mężczyzna, młodzieniec i kot szli szybko, mogli ją wyprzedzać o cały dzień drogi. Jednak z całą pewnością musieli zatrzymywać się dla odpoczynku.
   Posłyszała, jak coś czmychnęło jej spod nóg. Nikły blask kwiatu odbijał się w dwóch widocznych nisko punkcikach zielonkawego światła. Briksja przystanęła mocniej zacisnąwszy dłoń na włóczni. Lekko schylona, trzymając kwiat w wyciągniętej ręce, usiłowała dojrzeć, co to było.
   Wąska głowa podniosła się. Stworzenie przypominało jaszczurkę, którą Briksja widziała usadowioną na skałce na początku swojej wędrówki przez Odłogi. Nie była to żadna odrażająca, budząca strach ropucha. Kiedy snop światła rzucanego przez kwiat dosięgnął stworzenia, zwierzątko nie uciekło, czego się dziewczyna trochę spodziewała. Zamiast tego, napinając mięśnie, trzymało wysoko uniesioną na giętkiej szyi głowę i poruszało nią tam i z powrotem. Z rozwartych szczęk wysunął się w kierunku Briksji trzepoczący język. Stworzenie wydało syk i cofnęło się nieco. Odtąd, pozostając w stałej odległości od dziewczyny, nie zrobiło już żadnego ruchu - ani ku niej, ani do tyłu.
   - Z drogi! - krzyknęła Briksja z nadzieją, że może w ten sposób odpędzi zwierzę, skoro światło okazało się nieskuteczne. Choć stworzenie nie było tak duże, żeby mogło stanowić jakieś zagrożenie, nie wiedziała, czy nie jest ono przypadkiem jadowite.
   Dźwięk jej głosu również nie podziałał odstraszająco. Jaszczurka jednak przestała kręcić głową i uniosła przednią część tułowia. Teraz Briksja zobaczyła, że stworzenie jest sześcionożne, czym różniło się od zwykłej jaszczurki. Próbowało utrzymać równowagę stojąc na czterech tylnych łapach, przy czym brakowało mu ogona, trudno było bowiem tak nazwać sterczący kikut. Dwie przednie łapy miały dziwny kształt - palce zakończone pazurami, niemal jak u człowieka, przypominały Briksji jej własne ręce. Zwisały na tle podbrzusza jaśniejszego od reszty korpusu. W tej pozie stworzenie obserwowało dziewczynę.
   Briksja nie zrobiła kroku. Jaszczurki umiały poruszać się z błyskawiczną prędkością. Mimo że stworzenie na stojąco nie sięgało dziewczynie wyżej kolan, a zatem po jej stronie była przewaga rozmiarów i wagi, Briksja miała wątpliwości, czy zdoła odparować jakikolwiek atak za pomocą włóczni. Największe nadzieje pokładała w kwiecie.
   - Nie chcę cię skrzywdzić... - Nie wiedziała, czemu mówi do tego stworzenia; słowa wymykały się jej tak jak tamte, kierowane do drzewa. - Ja tylko chcę tędy przejść, ponieważ zostało mi to przeznaczone, ponieważ muszę. Bądź spokojny, łuskoskóry, nic złego ci nie zrobię.
   Język przestał trzepotać. Zamiast tego wąska głowa przegięła się na jedną stronę, a paciorki oczu znieruchomiały utkwione w dziewczynę, co przypominało sposób, w jaki zazwyczaj mierzyła Briksję wzrokiem Uta.
  - Nie jestem wrogiem twoim ani twego rodu. Na ten podarek Zielonej Matki - rzekła pochylając się niżej i zbliżając kwiat do jaszczurowatego stworzenia - przekonaj się, że nie mam zamiaru wyrządzić ci krzywdy.
  Język, tak długi, że chyba paszcza zwierzęcia nie mogła pomieścić go w całości, śmignął do przodu, przez chwilę zawiśł zaledwie o włos od kwiatu, a potem cofnął się gwałtownie i schował. Wciąż kolebiąc się na dwóch parach
tylnych kończyn, stworzenie odeszło pod lewą ścianę przejścia, ustępując Briksji z drogi. Dziewczyna pojęła ten gest.
   - Piękne dzięki, łuskoskóry - powiedziała cicho. Życzę ci spełnienia twoich pragnień.
   Minęła stojące ciągle stworzenie, dobrze się pilnując, by nie okazać lęku. Musi dać mu do zrozumienia, że bez wahań przyjmuje zaofiarowane jej bezpieczne przejście.
   Nie pozwoliła sobie również na przyśpieszenie kroku. Jeśli stwór należał do świata Mroku, kwiat po raz kolejny dowiódł, jak cennym jest strażnikiem. Jeżeli zaś jaszczurka sprzymierzona była ze Światłością, kwiat najwyraźniej stanowił dla Briksji glejt.
   Droga biegła dalej i Briksja zastanawiała się, jak duże jest przecinane przez nią wzniesienie, ponieważ ścieżka ani nie schodziła w dół, ani nie podnosiła się, tylko wiodła na wprost. Choć nie było tu żwiru, który by ciął żałosne strzępki owinięte wokół jej stóp, podeszwy piekły ją i bolały, a przy tym słaniała się ze zmęczenia. Gdyby tak odpocząć chwilę w tej ciemnej niszy... Nie, to niemożliwe.
   W końcu, powłócząc nogami, dziewczyna wydostała się na świeże powietrze. Ujrzała przed sobą kotlinę przypominającą kształtem ogromną misę, której obrzeże wytyczały wyniosłości terenu o łagodnie spływających zboczach. Z miejsca, gdzie przystanęła, nie mogła natomiast wypatrzyć żadnej wyraźnej przerwy w paśmie wzgórz.
  Teraz najważniejszy był jednak dla niej środek kotliny i widoczne w zagłębieniu lustro wody. Na tym odcinku skarpy, który znajdował się najbliżej Briksji, płonęło ognisko, z którego cienką smużką unosił się dym. Znad skraju wody podchodził pod górę młodzieniec. Nie dostrzegła natomiast lorda Marbona. Może leżał w wysokiej, bujnej trawie?
Szła potykając się, przy czym bardziej niż do towarzystwa
ciągnęło ją do wody. W pewnej chwili przystanęła, żeby w zakamarek pod koszulą wsunąć zamykający się kwiat. Potem znów ruszyła, podpierając się włócznią; nieco ulgi sprawiła jej wyczuwana pod stopami miękka trawa.
   Gdy była w połowie drogi do jeziora, z trawy obok niej wynurzyła się Uta. Kotka najpierw zamiauczała głośno na powitanie, a później, obróciwszy się, zrównała krok z krokiem Briksji eskortując ją ku niewielkiemu obozowisku. Jednak młodzieniec nie podzielał życzliwości Uty.
   - Po co przychodzisz? - Jego wrogość była równie jawna, jak przy ich pierwszym spotkaniu.
   Słowa, którymi Briksja mu odpowiedziała, nie wynikały z jakiejkolwiek świadomej myśli. Odniosła wrażenie, jakby były jej dyktowane.
   - Musi być troje... troje, żeby szukać... a jeden... jeden, żeby znaleźć i stracić.
   W tym momencie z trawy nie opodal, gdzie rzeczywiście leżał ukryty, podniósł się lord Marbon. W ogóle na Briksję nie patrząc, odpowiedział jej, jak gdyby słowa dziewczyny pobudziły w nim albo pamięć, albo logiczne myślenie.
   - Musi być troje... i ktoś czwarty... Otóż to. Trojgu pisane jest iść... jeden dotrze na drugą stronę... Taka jest prawda.
Młodzieniec żachnął się.
   - Śmiesz jeszcze potęgować w nim te zapełnione duchami rojenia? - parsknął. - Odkąd przeszedł przez tajny korytarz, nie dotarła do niego żadna moja rozsądna uwaga. Obchodzi go jedynie Przekleństwo i w końcu doprowadzi się przez to do śmierci.
   Może i nie docierały do niego żadne rozsądne uwagi, a jednak twarz lorda Marbona przestała być obojętna i pozbawiona wyrazu. Tylko że nie ku towarzyszom wędrówki zwracały się jego oczy, ale ku jezioru, któremu mężczyzna przyglądał się z ożywieniem - niemal jakby czegoś się od niego domagając. W zakłopotaniu zmarszczył ciemne brwi.
  - To tu... a jednak nie... - W jego głosie zabrzmiała płaczliwa nuta. - Jak może coś być i nie być zarazem? Przecież to nie wzięło się z czczej legendy, przecież stoję na ziemi Zarsthora!
Młodzieniec wciąż patrzył na Briksję wilkiem.
  - Widzisz? - rzucił natarczywie. - Szedł tu dniem i nocą, jakby pamiętał tę okolicę równie dobrze, jak kiedyś Eggarsdale. Teraz wygląda na to, że szuka jakiegoś dobrze sobie znanego miejsca - ale nie powie mi jakiego!
   Uta, opuściwszy dziewczynę, pomknęła w stronę jeziora. Jego brzegi pozbawione były roślinności. Rysowała się jedynie wyrazista linia piasku, jak okiem sięgnąć otaczająca taflę pierścieniem; przypominało to owalny zielononiebieski klejnot osadzony w nienaturalnie odznaczającej się oprawie ze zmatowiałego srebra.
   Kotka obróciła głowę i spojrzała na całą trójkę. Wykwintna w ruchach, jak gdyby nalegając, żeby obserwowano jej poczynania, wysunąwszy łapę, zamoczyła ją z widoczną niechęcią w jeziorze, marszcząc przy tym jego spokojną powierzchnię. Nic bowiem dotąd nie burzyło zwierciadła wody. Nie było ślizgających się owadów ani wydobywających się z głębiny pęcherzyków powietrza.
   Briksja kuśtykając okrążyła młodzieńca i podeszła z boku do kotki. Upuściła włócznię i przyklęknęła, żeby się przejrzeć w wodnym lustrze. Nie było tam jednak żadnego odbicia.
   Na pierwszy rzut oka jezioro wydawało się wezbrane, a woda w nim - nieprzejrzysta. Nie było zamulone, ponieważ nie miało ani brązowego, ani żółtego koloru. Briksja ostrożnie wyciągnęła rękę i poczuła, jak lekko ciepła woda obmywa jej palce. Szybko je cofnęła i przyjrzała się im. Na ogorzałej skórze nie było żadnych plam. Co więcej, kiedy dziewczyna przytknęła dłoń do nosa, nie wyczuła żadnego zapachu.
   Jednak wedle pojęć mieszkańca Krainy Dolin, jezioro, choć było gładkie, nie wyglądało zwyczajnie. Kiedy dziewczyna ponownie się nachyliła próbując zobaczyć, co właściwie znajduje się pod powierzchnią, zza koszuli wypadł jej pąk. Mimo że błyskawicznie wyciągnęła ręce, zdążył odpłynąć poza ich zasięg.
   Z trudem podniosła włócznię, żeby go do siebie z powrotem przysunąć. Wtedy młodzieniec krzyknął:
- Co... co się dzieje?
Albowiem wyglądało na to, że unoszący się na wodzie
pąk nie dryfował na ślepo. Przeciwnie, trzymając się jednego kierunku niezmiennym tempem oddalał się od brzegu, płynąc po spirali. Zaraz za nim woda stawała się przejrzysta. Jej barwa pozostawała ta sama, ale była teraz widoczna głębia.
   Pod przezroczystą powierzchnią wznosiły się mury i budowle. W zagłębieniu jeziora leżało, jakby schwytane w pułapkę, jakieś osiedle albo może jedynie pojedynczy, rozległy gmach o dziwnych kształtach.
   Pąk, wirując tu i tam, odsłaniał coraz to nowe rzeczy. Na zatopionych murach widniały rzeźby, a ponadto, przytłumione przez barwę wody, przebłyskiwały rozmaite kolory. Dalej w stronę środka jeziora budowla rozszerzała się. Co więcej, nie widać było żadnych śladów ruin albo niszczycielskiego działania wody.
- An-Yak!
   Briksja, przestraszona tym okrzykiem, uniknęła upadku w objęcia jeziora tylko dlatego, że chwyciła się wysokiej trawy. - Panie!
   Marbon przesunął się obok niej dając jeden wielki krok i zatrzymał się dopiero wtedy, gdy woda doszła mu do pasa. Wyciągnął ręce ku czemuś, co było poza ich zasięgiem. Młodzieniec skoczył za nim rozbryzgując wodę i usiłując wywlec go z powrotem na brzeg.
- Nie, panie!
   Marbon mocował się z nim, chcąc brnąć dalej i głębiej. Nawet nie spojrzał na swojego towarzysza; cała jego uwaga skupiona była na tym, co ujawniał unoszący się na powierzchni pąk.
  - Puść mnie! - Gwałtownym ruchem odepchnął młodzieńca. Ale Briksja, która już odzyskała równowagę, zdołała zajść mężczyznę od tyłu i schwycić go za ramiona. Chociaż się wyrywał, nie zwolniła uścisku do chwili, kiedy z pomocą przyszedł jej młodzieniec.
   Jakoś wyciągnęli Marbona z jeziora. Upadał, więc musieli podtrzymywać go z obu stron za ręce i w ten sposób doprowadzić do ogniska. Stojąc nad leżącym teraz bezwładnie mężczyzną, Briksja zwróciła się do młodzieńca:
   - Daliśmy mu radę tylko dlatego, że jest osłabiony zauważyła. - Wątpię, czy zdołamy zmusić go, żeby stąd odszedł.
   Młodzieniec przyklęknął, żeby dotknąć twarzy swego pana.
   - Wiem... On... on jest zaczarowany! Co to było, co wrzuciłaś do wody? To właśnie sprawiło...
Briksja odsunęła się.
   - Niczego nie wrzucałam. To mi wypadło zza koszuli. Co to było? Kwiat. Dobrze mi służył. - Opowiedziała mu zwięźle, jaką pomoc okazało jej drzewo, a później jeden z jego kwiatów.
   - Nie sposób przewidzieć, z czym człowiek może się zetknąć na Odłogach - zakończyła. - Większość dóbr i budowli Dawnego Ludu nadal tutaj pozostaje. Twój pan nazwał jakoś to osiedle - machnęła ręką w stronę wody. - Czy w takim razie jego właśnie szukał? Może to rzeczywiście miejsce związane z Przekleństwem?
   - Skąd mogę wiedzieć? Opętało go, a ja nie miałem wyboru, musiałem podążyć za nim. Szedł bez chwili wytchnienia, a jeśli próbowałbym go zatrzymać, gotów był odmówić jedzenia i picia. Żyje w świecie własnych myśli; któż mógłby je odgadnąć?
Briksja spojrzała za siebie na jezioro.
   - To jasne, że nie przyjdzie łatwo go od tego odciągnąć. Nie sądzę również, że nam obojgu uda się go stąd zabrać korzystając, że leży bez zmysłów.
   Młodzieniec zacisnął dłonie w pięści i walił nimi w ziemię, a jego twarz wykrzywił grymas obawy i zatroskania.
- To prawda... - rzekł bardzo cicho, jakby nie miał
ochoty przyznawać jej racji, a jednak zmuszał się do wypowiedzenia tych słów. - Nie wiem, co mogę uczynić. Kiedy zrobił się taki jak dziecko, ja przewodziłem, nie mój pan. Przyprowadziłem go do Eggarsdale, gdyż pomyślałem, że może tam wróci mu rozum. Teraz on przywiódł mnie tutaj - i jesteśmy sobie tak dalecy, jakby dzieliło nas morze. Został rzucony na niego czar, a ja nie mam pojęcia, jak skruszyć te okowy. Nie wiem nic, z czego można by zrobić jakiś użytek. Tylko tyle, co on sam powiedział o tym Przekleństwie. Istota rzeczy wciąż jest jego sekretem. Zakrył twarz dłońmi.
   Briksja zagryzła wargi. Niedużo czasu pozostawało do zapadnięcia zmroku. Rozejrzała się bacznie wokół i okiem doświadczonego wędrowca oceniła okolicę. Nigdzie w pobliżu nie rosły drzewa i w ogóle nie zauważyła niczego, co mogłoby dać im schronienie. Ognisko płonęło na kawałku żwirowego podłoża, ale nie było tam nawet skał, za którymi dałoby się skryć. Pąk zniknął już z pola widzenia - jeśli nadal płynął, musiał być blisko środka jeziora.
   Dziewczynie niezbyt uśmiechało się pozostawać na otwartej przestrzeni, kiedy w końcu zapadną ciemności. Nie dostrzegała jednak lepszego miejsca na obozowisko niż to, w którym się właśnie znajdowali. Nieśpiesznie powróciła nad brzeg.
   Pragnienie paliło jej gardło. Mimo że przejmował ją lęk przed jeziorem, a może nawet bardziej przed tym, co ono skrywało, przyklękła i zaczerpnęła dłonią wody, po czym ostrożnie przytknęła doń usta. Ciecz nie miała żadnego smaku ani zapachu, które mogłyby wyczuć ludzkie zmysły. Obok dziewczyny przysiadła Uta i zaczęła pracowicie chłeptać wodę. Czy może polegać na kotce? Ma wierzyć, że Uta dałaby znać, gdyby czyhało tu jakieś niebezpieczeństwo?
Tych kilka kropli, jakie wyssała z dłoni, nie wystarczyło.
Ze wzruszeniem ramion oznaczającym będzie, co ma być" dziewczyna zaczerpnęła więcej wody i wypiła ją, a potem ochlapała się, żeby zmoczyć splątane na czole włosy; woda kapała jej z podbródka. To ją odświeżyło i w pewien sposób ożywiło na nowo jej gotowość do stawienia czoła czekającym kłopotom.
   Zwróciwszy wzrok ku bezmiarowi jeziora niemal spodziewała się zobaczyć, że woda pociemniała z powrotem, zasłaniając przed spojrzeniami znajdujący się pod powierzchnią gmach. Ale wcale tak się nie stało, nadal widoczny był mur i piętrząca się ku górze budowla. Niedaleko miejsca, gdzie stała Briksja, przebiegała wybrukowana droga wiodąca na wprost, w kierunku samego środka skupiska ścian.
   Do ognia zwabił ją zapach pieczonego mięsa. Młodzieniec czuwał nad oprawionym, poćwiartowanym i nadzianym na patyk skoczkiem, który skwierczał właśnie w płomieniach.
   - Czy wciąż śpi? - Briksja pokazała głową na lorda Marbona.
  - Śpi... albo pogrążony jest w letargu. Kto to może wiedzieć? Poczęstuj się, jeśli masz ochotę - mówił szorstkim tonem, nie patrząc na nią.
  - Jesteś z jego Domu? - spytała obracając najbliższym rożnem z nabitym nań kawałkiem mięsa, żeby równo się upiekło.
  - Wychowałem się w Eggarsdale. - Nie odrywał wzroku od płomieni. - Jestem młodszym synem komendanta Itsford. Nazywam się Dwed. - Wzruszył ramionami. - Możliwe, że nie pozostał przy życiu nikt, kto mógłby mnie tak nazwać. Itsford już dawno temu zostało doszczętnie zniszczone. Widziałaś Eggarsdale - to miejsce martwe niczym mężczyzna, który stamtąd wyruszył.
- Jartar...?
Oboje odwrócili głowy. Lord Marbon podniósł się na
łokciu. Utkwił w Briksji spojrzenie. Gotowa była natychmiast wyprowadzić go z błędu i powiedzieć, że nie jest tą osobą, którą zdawał się w niej widzieć, ale Dwed wysunął błyskawicznie rękę i z miażdżącą siłą zacisnął palce na jej nadgarstku. Odgadła, czego od niej chciał: ma grać przed jego panem kogoś innego, niż jest w istocie, a może dzięki temu oszustwu uda się odciągnąć Marbona od pułapki, jaką było jezioro. Albo też uda się namówić go, żeby wyjaśnił, co takiego pochłania jego umysł. Zniżając znacznie głos Briksja odrzekła: - Mój panie?
   - Jest dokładnie tak, jak powiedziałeś! - Twarz miał ożywioną, rozjaśnioną. - An-Yak! Widziałeś to tam w jeziorze? - Lord Marbon usiadł wyprostowany. Wstąpił w niego nowy duch i Briksja zauważyła, że bardzo go to podniecenie zmieniło.
   - Owszem - starała się odpowiadać najkrócej, jak to tylko było możliwe, żeby jakieś nierozsądne słowo nie wprawiłó go z powrotem w stan, w którym się tak długo znajdował.
   - Zupełnie jak w legendzie, w legendzie, o której mówiłeś - Marbon pokiwał głową. - Skoro znaleźliśmy An-Yak, znajdziemy tam również Przekleństwo... A kiedy już będziemy je mieli...! - Złączył mocno dłonie. - Co wtedy zrobimy, Jartar? Ściągniemy księżyc, żeby nam przyświecał? Albo gwiazdy? Będziemy jak sam Dawny Lud? Jedno jest pewne: nie ma żadnych ograniczeń dla tego, kto rozporządza Przekleństwem!
   - Nadal dzieli nas od niego jezioro - odparła spokojnie Briksja. - Tu działają czary, panie.
   - To prawda - przytaknął. - Ale nie wątpię, że da się coś zrobić. - Spojrzał na stopniowo ciemniejące niebo. - Nic, co ma wartość, nie przychodzi człowiekowi łatwo. Znajdziemy sposób. Kiedy tylko zrobi się jasno, znajdziemy go!
   - Panie, słaby człowiek nic nie zdziała. - Dwed zdjął jeden z uginających się pod ciężarem mięsa patyków i podał go Marbonowi. - Jedz i pij. Przygotuj się na jutrzejszy dzień.
   - Mądre słowa. - Lord Marbon wziął patyk, po czym lekko zmarszczył brew przyglądając się uważnie twarzy młodzieńca. Nagle oblicze rozjaśniło mu się, jakby za sprawą bijącego od ogniska światła. - Ty jesteś... jesteś... Dwed! - Wykrzyknął to imię z triumfalną emfazą. Ale... jak... - Z wolna pokręcił głową, w jego oczach ponownie czaiła się pustka. - Nie! - teraz jego głos znów był zdecydowany. - Jesteś naszym wychowankiem... Dołączyłeś do nas ostatniej jesieni.
   Dwed przestał wreszcie mieć nachmurzoną minę - nadzieja ożywiła mu twarz.
  - Tak, mój panie. L.. - niemal w ostatniej chwili ugryzł się w język. - L.. - dało się zauważyć, że próbuje zmienić temat. - Odkąd tu przybyliśmy, panie, nie wyjaśniłeś, co to za przekleństwo", którego szukamy.
   Briksja cieszyła się, że Dwed wykazał tyle sprytu. Uznała, że byłoby dobrze dowiedzieć się ile tylko można, wykorzystując czas, kiedy to Marbon będzie robił wrażenie wyrwanego ze stanu apatii.
  - Przekleństwo... - Marbon powtórzył powoli. - To takie podanie... Jartar zna je lepiej. Opowiedz temu zuchowi, bracie... - zwrócił się do Briksji.
  Oto i cała ich rzekoma przebiegłość na nic. Usiłowała przypomnieć sobie słowa tamtej nieudolnej pieśni, którą słyszała na dziedzińcu wieży w Eggarsdale.
- Jest taka pieśń, panie, stara pieśń...
  - Pieśń, tak. Ale wszystko się sprawdziło. Rzeczywiście leży tutaj An-Yak, pogrążone w wodzie. Znaleźliśmy je! Opowiedz nam o Przekleństwie, Jartar. To historia o moim Domu i o twoim, znasz ją najlepiej.
Briksja znalazła się w pułapce.
   - Panie, to również twoja opowieść. Tak zawsze twierdziłeś.
   Nagle jął pilnie się jej przypatrywać poprzez płomienie ogniska.
   - Jartar - nie odpowiedział, lecz sam zadał pytanie dlaczego mówisz do mnie panie"? Czyż nie jesteśmy przybranymi braćmi?
Na to Briksja nie umiała znaleźć wyjaśnienia.
  - Ty nie jesteś Jartar! - Marbon rzucił nadzianym na patyk mięsem. Zanim zdążyła się podnieść, mężczyzna, poruszając się ze zwinnością, prężnością i szybkością kota, okrążył już ognisko. Złapał ją za ramiona i podniósł brutalnie, zbliżając twarz do jej twarzy.
  - Ktoś ty? - potrząsnął nią mocno, ale tym razem stawiła mu opór. Zacisnęła dłonie na nadgarstkach Marbona i wytężyła wszystkie swoje siły, żeby wydobyć się z jego uścisku. - Ktoś ty? - powtórzył.
  - Jestem Briksja... - Kopnęła go w goleń, po czym sama z trudem chwytała powietrze z powodu bólu stłuczonej stopy. Następnie wykonała błyskawiczny ruch głową w bok i zatopiła zęby w przegubie jego dłoni. Zrobiła to z taką samą dziką pasją, jaką objawiała Uta, kiedy ktoś niedelikatnie się z nią obszedł.
  Zawył i odepchnął ją od siebie, aż upadła w trawę. Było w niej jednak tyle złości i oburzenia, że znalazła jeszcze siły i energicznie przeturlała się na bok, po czym niezgrabnie wstała. Włócznia leżała wprawdzie obok ogniska, ale w dłoni Briksja miała gotowy nóż.
  Tylko że Marbon już się za nią nie rzucił. Stał niezdecydowany trzymając w górze nadgarstek i przyglądając się śladom zębów, jakie mu zostawiła na skórze. Potem popatrzył na stojącego przy nim Dweda.
- Ja... Gdzie jest Jartar? Był tutaj... a później... czary!
To czary... Gdzie Jartar...? Czemu przybrał wygląd tej... tej. .
- Panie, spałeś i śniło ci się! Chodź coś zjeść.
   Briksja zobaczyła, jak Dwed objął go mocno. Pomyślała, że może uda się młodzieńcowi udobruchać Marbona. W każdym razie lepiej, żeby ona trzymała się od ogniska z daleka, bo inaczej jej obecność znowu może przysporzyć kłopotów. Pożądliwie spojrzała na mięso.
   Dwedowi powiodło się, uspokoił Marbona. Namówił go, żeby jeszcze raz usadowił się przy ognisku, ściągnął z patyka osmalone mięso i je zjadł. Tymczasem ognik świadomości w oczach lorda zgasł, usta poruszały się leniwie i niedbale - pełen sił mężczyzna był już tylko wspomnieniem.
   Briksja patrzyła, jak młodzieniec nakłaniał swego pana, żeby ułożył się do snu. I kiedy upłynął pewien czas, a leżąca postać trwała w bezruchu, dziewczyna przemknęła chyłkiem z powrotem do ogniska po zwęglone już mięso. Gdy przełykała je zaledwie na wpół przeżute, dobiegł ją chłodny głos Dweda.
   - On nie pogodzi się z twoją obecnością. Czemu sobie nie pójdziesz...?
   - Bądź pewien, że to zrobię - rzuciła oschle. Próbowałam ci pomóc, chciałam, żeby coś dobrego z tego wynikło. A że poszło źle, to już nie z mojej winy.
   - Wszystko jedno. Lepiej żebyśmy trzymali się od siebie z daleka. Dlaczego za nami szłaś? Nie jesteś jego poddaną.
   -- Nie wiem dlaczego - odparła szczerze. - Wiem jedynie, że coś, czego nie pojmuję, tak sobie zażyczyło.
   - Czemu kiedy przyszłaś, mówiłaś o jakichś trojgu...? - dopytywał wytrwale.
- Na to też nie umiem ci odpowiedzieć. Te słowa nie
były moje, nie wiedziałam, co mówię, dopóki ich nie wypowiedziałam. W takich miejscach jak to działają czary... - Wstrząsnął nią dreszcz. - Kto wie, jaki to może mieć wpływ na nierozważnych wędrowców.
  - Zatem nie bądź nierozważna - rzucił sucho. W ogóle się stąd wynoś! Nie chcemy cię... a poza tym lepiej, żebym był w pobliżu, kiedy on pomyśli, że w jakiś sposób ukrywasz przed nim Jartara.
   - Kim jest ten Jartar, że twój pan tak wciąż o nim myśli? Albo raczej, kim był, bo słyszałam, jak mówiłeś, że nie żyje. Dwed obrzucił szybkim spojrzeniem śpiącego mężczyznę,
jakby zdjęła go obawa, że ten może się obudzić, po czym odpowiedział:
   - Jartar był przybranym bratem mego pana; byli ze sobą związani bardziej niż niejedni bracia rodzeni. Nie wiem, z jakiego pochodził Domu - aczkolwiek był to człowiek przyzwyczajony do rozkazywania. Nie umiem znaleźć odpowiednich słów, żeby go zrozumiale opisać komuś, kto go nie znał. Nie władał żadną doliną, jednak ktokolwiek się z nim zetknął, od razu nazywał go zaszczytnym mianem: lord. Myślę, że coś niezwykłego kryło się w jego przeszłości. Także w przeszłości mojego pana; mówiono o nim, że jest półkrwi, że coś go łączy z Tamtymi". Jeśli to prawda, w dwójnasób mogła dotyczyć Jartara. On wiedział o różnych rzeczach, niesamowitych rzeczach!
   Raz widziałem, jak... - Dwed przełknął ślinę i zrobił chwilę przerwy. - Jeśli powiesz, że to niemożliwe - patrzył teraz na nią z dzikim błyskiem w oku - zadasz mi jawny kłam, ponieważ byłem tego świadkiem. Jartar mówił do nieba... i podniósł się wiatr, który przegonił wrogów spychając ich do rzeki. Kiedy już było po wszystkim, twarz miał bladą i trząsł się. Był tak słaby, że mój pan musiał podtrzymywać go w siodle.
  - Ludzie mówią, że ci, którzy są obznajomieni z Mocą, kiedy posługują się nią z dużym natężeniem, doświadczają takiego właśnie osłabienia - zauważyła Briksja. Nie wątpiła, że Dwed naprawdę widział to, o czym opowiedział. Krążyło wiele pogłosek, czego potrafi dokonać Dawny Lud, kiedy i jeśli chce.
  - Tak. I był uzdrowicielem... Lonan miał ranę, która nie chciała się goić. Jartar pojechał gdzieś samotnie i wrócił z liśćmi, które zmiażdżył i przyłożył na żywe ciało. Potem usiadł, położył ręce na liściach i w tej pozycji zastygł na dłuższy czas. Następnego dnia rana zaczęła się zamykać i już nie cuchnęła. Lonan został uleczony, nie miał nawet blizny. Mój pan także mógł dokonywać takich rzeczy był to dar, który wyróżniał go spośród innych ludzi.
- Ale Jartar umarł... - powiedziała Briksja.
  - Umarł jak inni, od miecza, którym przebito mu gardło. Stał nad moim panem, który wcześniej upadł, i odpierał atak tej hołoty, co to zrzuciła kamienie na przejście, żeby nas ogłuszyć. Został raniony, ciekła z niego krew jak z każdego; i umarł, a mój pan nic o tym nie wiedział. Był uderzony w głowę odłamkiem skalnym. Odzyskał przytomność, ale pomieszało mu zmysły - jak sama widzisz. Mówił tylko o Jartarze, i to jako o kimś, kto czeka gdzieś na niego, i o tym, że musi odszukać Przekleństwo. Początkowo z jego słów wynikało, że to z powodu Jartara ma tego dokonać. Teraz - słyszałaś sama! Cała moja wiedza na temat tego, czego on szuka, ogranicza się do śpiewanej przezeń pieśni i paru rozproszonych słów.
   Kiedy tu szedł, poruszał się jak człowiek do tego stopnia pochłonięty tym, co ma zrobić, że nie patrzył ani na prawo, ani na lewo, tylko parł naprzód, żeby jak najprędzej dotrzeć na miejsce. Teraz wygląda na to, że wbił sobie do głowy, iż to, czego szuka, znajduje się tam... - Dwed wykonał gest w stronę ukrytego w mroku nocy jeziora. 
Już nie wiem, jak dalej z nim postępować. Początkowo był słaby z powodu rany głowy i mogłem go prowadzić, sprawować nad nim pieczę. Teraz powróciła mu siła. Czasem jest tak, jak gdyby w ogóle mnie przy nim nie było - myśli wyłącznie o czymś, czego nie znam i czego nie rozumiem.
   Dwed wyrzucał z siebie potok słów, jakby ulgę przynosiło mu mówienie o brzemieniu, które na nim ciąży. Czy oczekiwał od Briksji jakiegoś odzewu bądź wyrazów ubolewania? Nie. Prawdopodobnie kiedy już mu ulży, po tym jak skończy swą nieopatrzną przemowę, będzie miał jej za złe, że dowiedziała się tak wiele.
- Nie mogę... - zaczęła.
  - Nie potrzebuję pomocy! - Dwed nie zwlekał z odrzuceniem czegoś, co mogła mu zaofiarować. - To mój pan. Jak długo będzie żył on albo ja, to się nie zmieni. Jeśli został na niego rzucony jakiś urok - ta przeklęta ziemia gotowa już na zawsze spuścić nań zasłonę cienia, przez co będzie słaby i nieodporny jak jego umysł. Skoro tak, muszę się postarać i znaleźć sposób, żeby go uwolnić.
   Odwrócił się do niej plecami i odszedł, żeby usiąść obok Marbona i naciągnąć na niego podróżny płaszcz. Briksja ułożyła się po swojej stronie ogniska. Była bardzo zmęczona. Dwed mógł chcieć, żeby sobie poszła, a jej własny instynkt samozachowawczy mógł się nawet z tym zgadzać. Jednak nie umiała już wykrzesać z siebie siły, aby ruszyć w dalszą drogę.
  Tej nocy nie miała uczucia, że jest strzeżona, że leży bezpieczna, tak jak to było pod drzewem. Skuliła się w trawie i nagle pojawiło się przy niej ciepłe pomrukujące ciałko. Po raz kolejny Uta przyszła dzielić z nią posłanie. Briksja pogłaskała kotkę od miejsca na głowie, gdzie sterczały uszy, aż po gładki, puszysty zadek.
- Uta - wyszeptała - w jakiż wir mnie wciągnęłaś?
Bo przecież tak naprawdę moje pierwsze spotkanie z tymi dwoma to twoja sprawka. Niewykluczone, że przywiodłaś mnie tym do zguby.
   Mruczando Uty było pieśnią, przy której powieki słuchacza robiły się nieznośnie ciężkie. Choć wszystko, czego nauczyły Briksję minione ponure lata, skłaniało do zachowania ostrożności i czujności, tym razem nie potrafiła się otrząsnąć z ogarniającego ją znużenia. Spała.
- Gdzie on jest?
   Z dużym wysiłkiem wybijała się z głębokiego snu, nieco oszołomiona. Wczepiły się w nią czyjeś ręce, potrząsały. Otworzyła oczy. To Dwed ją trzymał. Miał wyraz twarzy wyzierającego zza tarczy podczas bitwy wroga.
- Gdzie on jest, ty nikczemny kocmołuchu!
   Podniósł ręce i zaczął miażdżyć Briksji szczękę, tarmosząc przy tym jej głowę.
Szarpnęła się do tyłu.
   - Oszalałeś... ty oszalałeś! - z trudem chwytała powietrze, drapała paznokciami ziemię.
   Kiedy wreszcie mogła usiąść, zobaczyła jak Dwed, mijając popiół wypalonego ogniska, biegnie w dół, nad jezioro. - Panie... Lordzie Marbonie...!
   Jego krzyk przypominał wycie rannego. Skoczył z pluskiem do wody, bijąc zapamiętale rękami o powierzchnię. Briksja zaczęła coś pojmować. Była sama z Dwedem, bo
zarówno Marbon jak i Uta zniknęli. W tej samej chwili zrozumiała powód lęku Dweda. Czy jego pan obudziwszy się wszedł do wody, tak jak próbował to uczynić wieczorem? Czy udał się na spotkanie ze śmiercią, która czekała nań w głębinie?
   Podążyła za Dwedem na brzeg j°ziora. Woda straciła swoją przejrzystość, jaką poprzednio zyskała za przyczyną
pąka. To, co znajdowało się pod spodem, było teraz niewidoczne. Powierzchnia zaś była gładka i spokojna niby lustro, z wyjątkiem miejsca, gdzie wskoczył i usiłował płynąć Dwed. A płynąć nie mógł; zdołał zaledwie wejść do wody. Potem, mimo że wściekle się miotał, nie dał rady pójść dalej.
   Wciąż mocował się tak bez powodzenia, kiedy z trawy wyskoczyła Uta i natychmiast znalazła się na wąskim pasku piaszczystego brzegu. Zamiauczała głośno, jakby się czegoś domagając. Kotka wydawała z siebie ten dźwięk już dawniej i Briksja wiedziała, co to oznacza. Uta żądała zwrócenia na nią uwagi.
- Dwed... poczekaj...!
   Początkowo zapewne jej nie usłyszał, ale po chwili się odwrócił. Briksja pokazała na kotkę.
   - Patrz! - nakazała, przy czym miała nadzieję, że powiedziała to z wystarczającą mocą i że jej usłucha.
   Uta wykonała obrót i zaczęła biec wielkimi susami. Od czasu do czasu oglądała się sprawdzając, czy rzeczywiście za nią idą. Briksja puściła się pędem, żeby nadążyć. Pluskanie ucichło. Spojrzała do tyłu. Dwed wyszedł z jeziora i sadził ciężkimi krokami za nimi.
   Wszyscy troje biegiem przemierzali trawiasty teren, aż dotarli do miejsca, gdzie lord Marbon stał w wysuszonym kanale, tak głęboko wrzynającym się w grunt doliny, że zgarbiona postać mężczyzny była dla nich niewidoczna dopóki nie znaleźli się tuż przy nim. Obok leżała zabrudzona ziemią włócznia Briksji, a w dłoniach Marbon trzymał miecz Dweda. Jego sztychem dźgał kamienną ścianę, która wyznaczała koniec rowu.
   Była to zapora - zapora umieszczona tu, żeby uwięzić jezioro! Marbon popatrzył na przybyłych.
   - Bierzcie się do pracy! - rzucił szorstko, niecierpliwie. - Nie widzicie? Musimy puścić wodę. To teraz jedyny sposób, żeby dostać się do An-Yak!
- Lordzie Marbonie!
   Rozejrzał się dokoła. Znów miał przytomniejsze spojrzenie, przez co trochę jakby odmłodniał. Teraz był w stanie ją zrozumieć. Briksja wskazała ścianę, którą szturmował. Jego wysiłki zostały już nagrodzone, gdyż przez kamienie przesączała się woda tworząc plamy wilgoci.
   - Robisz to, panie, bez zastanowienia - zauważyła dziewczyna - a skutek będzie taki jak po wyjęciu korka z wypełnionego bukłaka. Cały strumień wody runie prosto na ciebie.
   Marbon spojrzawszy na ścianę podniósł ręce i przeciągnął nimi po twarzy pokrytej smużkami potu, który wystąpił mu na czoło z wysiłku. Następnie, mrużąc oczy, zaczął się uważnie przyglądać zaporze. Wyglądał teraz jak człowiek omotany być może przez czary, ale jednocześnie myślący o pewnych sprawach samodzielnie i mający własne zdanie.
   - To prawda, panie - Dwed zeskoczył do długiego suchego kanału i stanął obok mężczyzny. - Przebijesz się przez mur i porwie cię fala.
   - Być może... - w odpowiedzi Marbona słychać było mocne tony. Stukał zapamiętale grubszym końcem włóczni w kamienie.
   Tak jak Briksja przypuszczała, było już więcej wilgotnych plam niż parę chwil wcześniej.
  - Lordzie Marbonie... Dwed... wyjdźcie stamtąd...! krzyknęła. - Zaczyna się!
   Niezupełnie świadoma tego, co robi, padła na kolana i schyliła się, żeby złapać Marbona za ramię - ponieważ on był bliżej - jednocześnie wyrywając mu włócznię. Potem, odrzuciwszy broń za siebie, mocniej chwyciła mężczyznę. Dwed zbliżył się z drugiej strony i wytężył wszystkie siły, żeby przyśpieszyć wejście swego pana na skarpę.
   Przez chwilę Marbon opierał się im obojgu. Całą uwagę skupił na ścianie. Potem uwolnił się od Dweda i sam dotarł na górę, gdzie przysiadł obok klęczącej dziewczyny.
  - Dalej, żywo! - teraz Marbon, także na kolanach, dosięgnął ręką Dweda i złapał go za kolczugę tuż przy szyi. Chwyciwszy mocniej, energicznym ruchem przyciągnął go do siebie. Razem z Briksją wydobył Dweda z rowu w samą porę.
  Plam na kamieniach przybywało i pojawiły się strużki wody. Naraz jedna, a potem druga siknęły, zamieniając się w strumienie tryskające z wielką siłą daleko poza podstawę muru i mknące w głąb kanału.
  - Na bok! - Marbon zamaszystym ruchem ramion zgarnął Briksję i Dweda i wycofał się z nimi znad krawędzi rowu. Uciekali niezdarnie na kolanach, byle dalej. Nagle rozległ się dziwny dźwięk. Briksja, która też jeszcze nie zdążyła się podnieść z klęczek, zobaczyła fontannę wody wzbijającą się ponad brzegami. Cała tama musiała zostać gwałtownie zmyta.
   Lord Marbon skoczywszy na równe nogi zrobił krok do tyłu, w kierunku spienionej rzeki, którą właśnie obdarzył wolnością; Dwed go nie odstępował. Nawet Uta przysiadła
w pobliżu brzegu kanału i przyglądała się rwącym masom wody.
    Briksja, dołączywszy do reszty towarzystwa, zobaczyła, że strumień nie miał dalekiej drogi do przebycia. Uciekająca woda mogła się bowiem odbić od stoku doliny i popłynąć z powrotem do jeziora. Tymczasem jednak nowo powstały potok zniknął gdzieś całkiem blisko. Gdy do tego miejsca podszedł lord Marbon i spojrzał w dół, ujrzał sadzawkę, w której woda kłębiła się i wirowała, aż na powierzchni wytworzyła się warstwa piany.
    - Pod ziemią - mruknął. - Podziemna rzeka. Jednak nie poświęcił sadzawce zbyt wiele uwagi. Pośpiesznie wrócił nad jezioro.
    Woda uchodziła zeń jednostajnie i szybko. Ponad powierzchnię zaczęły już wyrastać wieżyczki. Jeden po drugim ukazywały się wierzchołki budowli.
    - An-Yak! Od tak dawna w ukryciu... - rozległ się nad rwącym potokiem triumfalny okrzyk lorda Marbona. - Troje i jeden... W końcu znaleźliśmy je - tak długo zaginione i bezskutecznie poszukiwane!
    Woda wciąż odpływała. Ociekające wilgocią mury wyrastały coraz wyżej. Briksja zauważyła, że wyłaniające się gmachy były zupełnie niepodobne do budowli, jakie widziała dotąd w swym życiu. Wynurzające się teraz przed jej oczami ściany ogradzały przestrzenie różnych rozmiarów i nic nie wskazywało na to, że kiedykolwiek pokrywały je dachy. W sercu tego labiryntu murów widoczne były dwie budowle, a pomiędzy nimi niewielka baszta, niewysoka, może nawet niższa od dworskiej strażnicy. Kiedy wody opadły, odsłaniając coraz więcej i więcej szczegółów, Briksja tylko mrugała oczami i przecierała je.
    To, co lord Marbon nazwał An-Yak, okazało się czymś nadzwyczaj osobliwym. Rozmieszczone na dnie jeziora
budowle były małe - a mogli je oglądać jedynie z pewnej odległości, więc perspektywa zmniejszała jeszcze rozmiary. Briksja nie umiałaby powiedzieć, na czym polegała ta dziwność. Wiedziała tylko, że czuje się wielka, zbyt wielka, niczym olbrzymka przy budynkach przeznaczonych dla rasy znacznie niższych istot.
   Ropusze plemię było małe - no i posążek przedstawiciela tego gatunku pilnował szlaku wiodącego do An-Yak. Czyżby to było jakieś ich starodawne siedlisko - może świątynia? Briksja prawie że spodziewała się ujrzeć za chwilę, nad powierzchnią gwałtownie ubywającej wody, te ich pokryte brodawkami głowy oraz długie wąsy.
   Budowle były takiego koloru jak woda - zieleń łączyła się z błękitem. Barwy te nie w każdym miejscu miały jednakowy odcień. Na wilgotnych powierzchniach dawały się dostrzec smugi: jasne i ciemne, ciemne i jasne.
   Gmachy otaczały szerokie, wykonane z jakiegoś ciemnozielonego metalu obręcze, wysadzane kamieniami, które mogły okazać się szlachetne, bowiem chwytając światło słoneczne lśniły one płomiennie. Wyglądało na to, że długotrwałe zatopienie ani nie spowodowało zniszczeń, ani zaskorupienia budowli.
   Strumień ostatecznie zaniknął. Pośrodku jeziora, we wgłębieniu, nadal jeszcze stała woda podmywająca podstawy ścian, jednak kanał był już pusty.
   - Serce An-Yak! - Marbon zeskoczył z brzegu jeziora. Kiedy zdecydowanym krokiem ruszył naprzód, woda sięgała mu do kostek, kiedy zaś był w połowie drogi, miał ją już do kolan.
   Briksja zawołała za nim. Poczuła na ramionach pazury, które przebiwszy koszulę zahaczyły o ciało. Chwyciła Utę i wzięła ją na ręce. Dwed już podążał za swym panem rozchlapując wodę. Wydawało się, że Uta przynagla dziewczynę, aby poszła jego śladem. Pewnie liczyła na to, że się
zabierze i dotrze do niedawno jeszcze zatopionej budowli nie mocząc łapek.
  Briksja nadal odnosiła wrażenie, że z proporcjami rozciągającej się przed nimi budowli (a doszła w końcu do przekonania, że są to różne elementy tworzące jedną całość) coś jest nie w porządku. Niewielkie jej rozmiary wydawały się prawidłowe, natomiast sama Briksja w stosunku do niej czuła się zbyt wielka i niezgrabna. Woda obmywała leniwie stopy dziewczyny. Nagle...
    O jej nogi uderzyła niewielka falka, podniesiona przez idących przodem wędrowców. A na niej... Sadowiąc Utę głębiej w zgięciu lewego ramienia Briksja przystanęła. Nie myliła się! Ujęła w palce zwinięty ciasno pąk, który zakreślił poprzednio na jeziorze koło, by odsłonić to, co kryło się pod powierzchnią. Fakt, że trzymała ponownie w dłoni ów zamknięty kwiat, podniósł ją na duchu. W słonecznym świetle pąk był mocno zaciśnięty, jak gdyby nigdy wcześniej się nie rozwijał. Zachowywał się, jakby żył własnym życiem. Teraz był uśpiony. Briksja schowała go za koszulę, rada, że czuje na skórze jego chłodną wilgoć.
  Wyglądało na to, że nie ma żadnych wrót ani innego otworu, którym można by się dostać w obręb nagromadzonych murów otaczających dwa gmachy. Wszyscy troje obeszli całość wzdłuż zewnętrznej ściany i nie znaleźli żadnego wejścia. Droga, którą widzieli z brzegu, kończyła się ślepo przy murze. Ściany wznosiły się na wysokość nieco powyżej głowy lorda Marbona, zaś sporo przerastały Dweda. Briksja przypuszczała, że sama do górnej krawędzi mogłaby dosięgnąć ręką stojąc na palcach.
  Marbon wcale nie był zbity z tropu. Zrobił pełne koło, po czym zwrócił się twarzą ku najbliższemu odcinkowi muru. Uniósł ręce i zaczepiwszy dłońmi o wierzchołek podciągnął się do góry. Odkąd zeszli na dno jeziora, nie
odezwał się ani słowem, ani też w żaden sposób nie okazał, że zdaje sobie sprawę z czyjejś jeszcze obecności.
   Choć przestał mieć obojętny wyraz twarzy, jego głębokie skupienie w równym stopniu odgradzało go od Briksji i Dweda. Widział jedynie to, co znajdowało się tuż przed nim, cały czas działając w wielkim pośpiechu.
   Już był na górze, przerzucił nogi... i znikł z pola widzenia. - Panie! - Dwed nie mógł sobie nie zdawać sprawy, że woła nadaremnie. Teraz on z kolei rzucił się na mur. Pierwszy skok był zbyt niski i młodzieniec wyrył jedynie zakrzywionymi palcami linie biegnące w dół wciąż jeszcze wilgotnej powierzchni ściany. Zanim Briksja do niego podeszła, skoczył ponownie; tym razem złapał się i utrzymał, po czym wgramolił na górę z pełnym determinacji wysiłkiem.
   Dziewczyna rozluźniła chwyt pazurów Uty na swoim ramieniu i podsadziła kotkę. Odpowiadało jej to czy nie, Uta musiała teraz poruszać się na własnych nogach, gdyż Briksja nie mogła wspinać się używając tylko jednej ręki. Kotka zbytnio się zresztą nie opierała.
   Briksja dołączyła do Uty i młodzieńca na wierzchołku muru. Stąd jeszcze lepiej było widać osobliwy układ architektoniczny tego miejsca. Pętle ścian zamykały część powierzchni, rozchodząc się promieniście od środka, gdzie stały oba gmachy; wyglądało to jak... jak płatki kwiatu. Osłaniane przez mury zbiegające się do wnętrza zabudowy, enklawy te miały w przybliżeniu kształt owalny i zwężały się przy końcu sąsiadującym z gmachami. Ogrodzone miejsca były puste, jeśli nie liczyć wody, która sięgała tu wyżej, gdyż zatrzymywały ją ściany.
   Marbon, idąc w wodzie po pas, zbliżał się właśnie do jednego z takich zwężeń. Dwed spuścił się z góry podążając wytrwale śladem swego pana. Briksja była w rozterce.
Jedynie ciekawość, tak przynajmniej myślała, przywiodła
ją do tego odległego miejsca. Teraz, przycupnąwszy na szczycie muru, dziewczyna nie mogła się zdecydować, czy iść dalej. Odżyła w niej cała dawna nieufność względem czarów i starodawnych mocy. Dwedem kierowała niezachwiana wierność swemu panu - w jej przypadku podobne więzi nie wchodziły w grę. Tymczasem w tym obcym, dziwnym miejscu czuła się coraz bardziej nieswojo.
    Uta pobiegła beztrosko wierzchołkiem muru. Zrównała się z Marbonem, a potem go wyprzedziła, kierując się w stronę podwójnego gmachu. Briksja pokręciła głową. Nie będzie ryzykować. Pozostała na swoim miejscu, nie mając ochoty iść naprzód, a mimo to również z jakiegoś względu niezdolna do powrotu.
    Woda poniżej była mętna, ciemna. Różne rzeczy mogły się znajdować pod jej powierzchnią. Marbon i Dwed mieli okryte nogi i obute stopy, ona zaś nie. Powinna chyba wrócić...
    Wciąż jednak nie mogła się do tego zmusić. W końcu wstała i ostrożnie, z trudem zachowując równowagę, posuwała się przykładem Uty wzdłuż krawędzi muru. Wilgotna powierzchnia kamienia była śliska, toteż dziewczyna szła wolno, nie mając najmniejszej ochoty się obsunąć.
    Lord Marbon dotarł do odległego końca otoczonej ścianą enklawy i pokonał wznoszący się tam mur. Widziała go stojącego przed bliższą z budowli. W pewnej chwili Uta skoczyła - jednak nie na ramiona Marbona, tylko w górę, daleko, lądując z gracją na najwyżej położonym miejscu gmachu. Wychyliła się i zamiauczała donośnie, jakby z jakimś żądaniem, zwracając się do stojącego poniżej mężczyzny.
    Briksja wywijała rękami walcząc o utrzymanie równowagi. Ten głos, jaki wydała z siebie kotka! Zakryła dłońmi
uszy. Miała wrażenie, jakby ktoś zatopił w jej głowie nóż. Nie...!
   Nie słyszała teraz tego świdrującego dźwięku, ale go czuła. Kłujący ból dręczył ją niemal z każdym oddechem. Przed oczami miała mgłę - zielononiebieską. To jakby
podmywająca podstawy murów woda uniosła się, by uwięzić ich w ciężkim obłoku wilgoci.
- Panie!
To głos Dweda... słaby... daleki... rozpaczliwy....
   Ból zelżał. Briksja usiłowała przeniknąć wzrokiem mgłę... Uta na szczycie budowli... Marbon na dole... Dziewczyna odkryfa uszy, żeby przetrzeć oczy. Chwiała się na murze, ale - choć bojaźliwie - krok za krokiem szła naprzód. Co się takiego wydarzyło? Gwałtowna fala dźwięku... potem ból...
   Stopniowo widziała coraz wyraźniej. Na wprost niej stał gmach. Wzrok Briksji padł na ciemne miejsce na jego zwieńczeniu. Uty już tam nie było. Lord Marbon skakał i wyciągał ręce... Znowu podskoczył, ale ześliznął się z powrotem. Usiłował dosięgnąć miejsca, gdzie poprzednio znajdowała się Uta.
   Briksja była oszołomiona, kręciło jej się w głowie i miała lekkie mdłości. Żeby dotrzeć do celu, była zmuszona przesuwać się po murze na siedząco. Lord Marbon, a kosztowało go to wiele wysiłku, dostał się wreszcie jakoś na szczyt budowli. I raptem - zniknął! Zobaczyła, że teraz Dwed, chcąc iść jego tropem, podskakuje bezskutecznie, zsuwając się ciągle w dół.
   - Panie! Panie! - rozlegało się jego wołanie, ale tym razem głos młodzieńca nie przyniósł ze sobą bólu tak jak wtedy, gdy odpowiadał na zew Uty.
   Po Marbonie i kotce nie było śladu. Briksja doszła do końca muru. U stóp budowli stał Dwed z falującą piersią. Walił pięściami we wznoszącą się przed nim ścianę. Briksja ostrożnie podniosła się i stanęła stopami na murze.
   W tym momencie zagadka tajemniczego zniknięcia została rozwiązana. Na szczycie gmachu był otwór! Ale jak do niego dotrzeć...? Zawołała do Dweda:
- Wdrap się tutaj. Na górze jest właz.
   Nie potrzebował wiele czasu, żeby do niej dołączyć; wciąż oddychał ciężko po licznych próbach dostania się na wierzch budowli.
   - Nie ma go...! - Dwed z trudem łapał powietrze. Briksja usiadła z powrotem, zwiesiła nogi i zacisnęła mocno dłonie na krawędzi muru po obu swoich bokach.
- Nie mamy wyjścia, musimy tu na niego poczekać. Dwed obrócił się gwałtownie w jej stronę.
   - Tam, gdzie on poszedł, i ja dojdę - rzucił przez zęby. Tylko najpierw znajdź sposób, pomyślała Briksja. Dwed trącił ją stopą.
   - Rusz się - rozkazał. - Wezmę rozbieg i skoczę... Dziewczyna wzruszyła ramionami. Niech sobie próbuje. Czemu przyszła tak daleko i uwikłała się w jakieś szaleństwo, którego nie pojmuje? Odsunęła się wzdłuż krawędzi lekko zaokrąglonego muru, żeby zrobić Dwedowi miejsce.
   Młodzieniec cofnął się. Trzymając ręce na biodrach stał przez dłuższą chwilę i mierzył wzrokiem długość rozbiegu, odległość między murem a budowlą oraz wysokość tej ostatniej. Następnie usiadł i ściągnął buty, po czym wetknął je cholewkami za pas. Idąc bosymi już stopami po murze wycofał się jeszcze dalej. Odwrócił się i zaczął biec.
   Briksja obserwując go złapała się na tym, że wbrew sobie żywi nadzieję, iż dopisze mu szczęście. Odbił się, przeskoczył, po czym uderzył z hałasem w bok budowli. Jedną ręką chwycił za to, w co celował, czyli za brzeg otworu.
   Piął się do góry, pracując nogami i drugą dłonią, którą w końcu też zdołał zahaczyć. Wtedy wykonał sprężysty
ruch i już go nie było - teraz z kolei zniknął on. Briksja została sama.
   Utkwiła spojrzenie w budowli. W porządku, udało im się. Niech sobie pomylony lord ż jego uparty wychowanek szukają tego, co spodziewali się tam znaleźć. To nie jej sprawa. Nerwowo przejechała dłońmi po kolanach.
   Jaką rolę odgrywała w tym wszystkim Uta? To na jej wrzask odpowiedział tamten przeraźliwy dźwięk (a może sam głos Uty nabrał takiego natężenia?). Kotka pierwsza to pewne - przeszukała budowlę. Tylko po co...?
   - Przekleństwo Zarsthora... - powiedziała Briksja do siebie na głos. Słowa te zabrzmiały, jakby były przytłumione i padły daleko od niej. Tymczasem woda przestała chlupotać u podnóża muru i niemal przerażająco wyglądało teraz jej nieruchome lustro. Briksję ogarnęło uczucie... osamotnienia!
   Znała je od dawna. Znosiła samotność przyjąwszy ją w końcu za stan nie tylko dający bezpieczeństwo, ale też naturalny. Jednak to odczucie było wyjątkowe. Znów coś dziwnego doszło do jej świadomości - miała wrażenie, że jest wzywana... zza jakiejś granicy...
   Potrząsnęła głową starając się wyzwolić od tych pół przeczuć, pół myśli; niech zostawią ją w spokoju, samą. Samą... Briksja spojrzała w górę, na sklepienie niebieskie. Nie przecinał go żaden ptak. Cała ta dolina wyglądała na opuszczoną i zapomnianą. Wokół zalegała cisza.
   Wbrew swej woli raz jeszcze spojrzała na budowlę - na otwór, który z tej odległości był dla niej jedynie plamą. To... nie... jest... jej... sprawa... Chwyciła się muru po obu swoich bokach, aż zdrętwiały jej palce - z tak wielką siłą się go trzymała.
   Walczyła. Nie... nic z tego! To... oni... nikt jej do tego nie zmusi! Zawróci... wycofa się... nie da się zapędzić w pułapkę. Pułapka! O czymś jej to przypomniało.
   O zapraszających i zniewalających zasadzkach, przed którymi bronił jej kwiat. Czy nie mógł znów się przydać? Dziewczyna popuściła uścisk i zesztywniałymi palcami sięgnęła pod ubranie, żeby wyjąć zaciśnięty pąk na światło dzienne.
   Wydawał się nawet jeszcze mocniej zwinięty niż ostatnim razem. Kwiat był martwy. To musiało się stać - żaden nie żyłby tak długo po zerwaniu.
    Briksja trzymała tuż poniżej podbródka kwiat, który wyglądał na uschły. Nadal wydzielał lekko wyczuwalny zapach. Kiedy go powąchała, w jakiś niewytłumaczalny sposób przyniosło jej to cień nadziei.
    Odetchnęła głęboko raz, drugi... Naraz uniosła głowę i spojrzała na budowlę i otwór. Potrafiłaby się tam dostać, radząc sobie jak Dwed, może nawet lepiej. Tak właśnie zrobi! Nie jest sama - jest jedną z trojga...
    Znów schowała pąk i wstała z pewnością siebie w ruchach. Jak uczynił to Dwed, cofnęła się po murze, z uwagą oceniła odległość... puściła się biegiem... i skoczyła!
    Złapała rękami krawędź otworu, jak poprzednio wierzchołek muru. Następnie dźwignęła się do góry i po chwili była już w środku. Zanurkowała w mrok, co przypominało skakanie do jeziora. Ale nie upadła daleko i wylądowała w jakiś dziwny, nie zaplanowany sposób, turlając się po podłodze.
    Otaczające ją ciemności nie były całkowite. Jaśniał tam niebieskawy blask, do którego jej oczy szybko się przyzwyczaiły. Pomieszczenie było puste, tylko na wprost widniały drzwi, prowadzące w tę stronę, gdzie musiała się znajdować zewnętrzna baszta. Briksja tam właśnie skierowała swe kroki.
    Natrafiła na otwarte przejście do drugiej komnaty, gdzie odnalazła tych wszystkich, którzy weszli przed nią.
Nagle wydała okrzyk i rzuciła się naprzód.
  Na jakiejś kolumnie, z półotwartym pyszczkiem, siedziała Uta, pomiędzy zębami trzymając niewielkie puzderko. Najeżyła sierść na grzbiecie i uniosła przednią łapę w geście groźby lub ostrzeżenia, machając przy tym ze złością ogonem.
  Marbon krążył wokół kotki z nożem w dłoni, a z przeciwnej strony skradał się Dwed, również z obnażonym ostrzem. Uta zobaczyła dziewczynę. Dając susa, jakby rzucała się na zdobycz, ominęła wyciągniętą rękę Dweda i z wystawionymi pazurami wylądowała na Briksji, rozdzierając jej ubranie i drapiąc skórę, kiedy starała się utrzymać na dziewczynie pewniejszym chwytem.
   Briksja stała teraz twarzą w twarz z nimi dwoma, jedną ręką ogarniając kotkę, w drugiej ściskając nóż. Widok obu przeciwników mroził jej krew w żyłach. Dotąd nie było życia w obliczu Marbona, teraz - pałało ono niepohamowaną żądzą. Zaś z oczu patrzyło mężczyźnie w tej chwili gorzej niż ze ślepiów żywiących bardzo złe zamiary ropuchopodobnych stworzeń. Te niedobre uczucia stały się oto udziałem człowieka - albo przynajmniej kogoś, kto stwarzał takie pozory. Natomiast rysy twarzy Dweda przestały być napięte. Wyglądał, jakby tracił świadomość, podobnie jak poprzednio jego pan, chociaż wciąż jeszcze zbliżał się z jakimś okrutnym zamysłem. Obaj chcieli dostać w swoje ręce Utę.
   Kiedy Briksja cofnęła się, Dwed skoczył pomiędzy nią a drzwi, którymi przyszła. Oparła się plecami o ścianę i przesuwała ..wzdłuż niej bokiem - tak jak wtedy, gdy stała przylepiona do skałki naprzeciwko ptaszycy. Z jakiegoś powodu nie rzucali się na nią. Gdyby to zrobili, z całą pewnością zdołaliby ją powalić na podłogę. A jednak choć była przekonana, że zamierzają ją zabić, gdyby nie oddała im kotki - jeszcze na nią nie nacierali.
Niemal obłąkańcza furia bijąca z oczu Marbona nadała
jego twarzy wyraz okrucieństwa. Zrobił gwałtowny krok w stronę dziewczyny. Ale z takim skutkiem, jakby próbował przejść przez ścianę. Briksja była zaskoczona, kiedy mężczyzna zatrzymał się z hałasem, nie będąc w stanie pokonać jakiejś przeszkody, której ona nie mogła dostrzec. Uta zwróciła ku niej głowę. Nadal w kleszczach jej szczęk tkwiło puzderko. Jednak uwaga Uty wciąż skupiona była na Marbonie.
   Dwed nie odchodz ił od drzwi, z nożem w dłoni strzegąc wyjścia i pozostawiając polowanie swemu panu.
   Marbon poruszał wargami. Z tego, co mówił, do Briksji nie dochodził żaden dźwięk. Poczuła tylko, jak sztywnieją mięśnie kotki. Z kolei do jej głowy wdzierały się igiełki zapierającego dech bólu, z każdą chwilą przybierającego na sile. Było tak, jak gdyby wypowiadane bezgłośnie przez mężczyznę zaklęcia przemieniały się w narzędzia jej męki.
   Wokół kolumny, na której poprzednio siedziała Uta, zawirowała szara mgiełka, spowijająca kamienny słup niczym pnąca roślina. Marbon nie zaprzestał prób i wciąż starał się dosięgnąć Briksji, napierając raz jednym, raz drugim bokiem. Mgiełka otaczająca kolumnę uleciała ponad jej wierzchołek, kierując się w stronę sklepienia komnaty. Dotarłszy tam rozszczepiła się na długie wstęgi, tworząc jakby cień drzewa wypuszczającego gałęzie. Gałęzie te rozprzestrzeniały się równomiernie, pozostawiając wszakże wolne miejsce nad głową dziewczyny. Jeśli rzeczywiście miała jakąś ochronę, działała ona i tutaj.
   Uta trąciła ją ponaglająco. Puzderko... Czy Uta chciała, żeby wziąć od niej puzderko? Briksja wysunęła po nie rękę... Uta zrobiła unik. O co w takim razie chodzi...?
   Kotka otarła się nosem o rozcięcie koszuli. Briksja, nie puszczając noża, rozchyliła je szarpnięciem dłoni. Uta natychmiast wrzuciła tam swój skarb. Następnie zaczęła się wyrywać dziewczynie tak bezlitośnie, że kiedy Briksja ją
puściła, po podrapanych rękach płynęły strumyczki krwi. W chwilę po wylądowaniu na podłodze Uta wykonała kolejny skok - i powtórnie usadowiła się na kolumnie.
   Marbon znowu dookoła niej biegał. Kotka wciąż przykuwała jego uwagę. Stale poruszał wargami, jednak tym razem Briksja słyszała szmer słów.
   - Krew, żeby związać; krew, żeby zasiać; krew, żeby wyrównać rachunki. Tak być musi!
   Wyciągnął lewą rękę i własnym nożem naciął sobie skórę. Nawet nie mrugnął powieką, kiedy wymachiwał skaleczoną ręką skrapiając krwią kolumnę. Dwed ruszył ku niemu od drzwi jak ktoś w transie.
  - Krew, żeby wyrównać rachunki... - powtórzył te słowa przytłumionym, cienkim głosem. Teraz on przeciął sobie rękę i zrosił podstawę kolumny.
   Coraz więcej było nitek mgły, które jęły snuć się wokół spadłych kropli. Na oczach Briksji z każdej plamki wyrastały w górę ciemne pasemka, jak gdyby mgiełka nasycała w ten sposób i odżywiała swoją substancję.
  Zmienił się jej kolor. Pociemniała i stawała się coraz bardziej nieprzejrzysta. Briksja wzięła to za złudzenie, kiedy zobaczyła, że przylegające do kolumny grube pnącza wznoszą się, żeby po chwili rozpełznąć się po stropie. Kiedy podniosła wzrok, dostrzegła, że maje już także nad głową, wciąż gęstniejące i coraz ciemniejsze. Z tych pędów zwisały cieńsze wąsy, które kołysały się tam i z powrotem.
  Spojrzała z niepokojem w stronę Uty, zdjęta obawą, że kotka mogła się już dostać w sieć rozkrzewionej wokół kolumny rośliny. Jednak dokoła Uty było sporo pustego miejsca.
  - My jesteśmy niczym, ale Moc trwa wiecznie! - wykrzyknął Marbon. - Naszemu plemieniu - ciągnął los przeznaczył odejść; więc odeszło ono za morza. Dotrzemy do ostatnich granic Ziemi i skończymy jak kurz
strząśnięty z buta wędrowca. Ale przed nami w niebiosach wciąż znajduje się Moc, a stanowią ją Panowie Kosmosu!
    Są moce i moce, pomyślała ze złością Briksja. To, co wypełniło komnatę, wydzielało odór - wciąż się nasilający, w miarę jak to złe niby-drzewo przybierało namacalne kształty. Ten sam obrzydliwy zapach wypełniał jej nozdrza, kiedy zetknęła się z ropuchopodobnymi stworami i ptaszyskami. Nóż wypadł jej z ręki. Jego zbyt często ostrzona klinga rozleciała się na kawałki uderzając o kamienną podłogę. Jednak dziewczyna nie dbała o te żelazne odłamki. Namacała natomiast pąk - martwy, brązowy. Kiedy ujęła go w dłonie, stała się wrotami, gardzielą, drogą dla innego bytu, by mógł wejść do jej świata. Teraz przynajmniej wiedziała, jaka jest jej rola: była sługą i żądano od niej pełnego poświęcenia.
    Końcem języka Briksja zwilżyła wargi. Czuła się dziwnie - jakby pomiędzy nią a przeszłością opadła zasłona... Kto lub có wtargnęło w nią i użyło jej jako tuby... albo narzędzia? Jakakolwiek zawładnęła nią potęga (Briksja nie umiała odkryć natury przymusu mającego teraz na nią wpływ), nie wzięła początku ani z jej woli, ani myśli, ani jestestwa.
   - Nienawiść nie trwa wiecznie, nieważne w jakim stopniu była zapiekła czy głęboka - takie słowa przyniosła jej z zewnątrz owa obca wola. - Skoro ci, którzy ją zrodzili, odchodzą, ona też słabnie i ginie. Ale w świetnym blasku przeszłości może leżeć nasienie przyszłej chwały albowiem te tajemnice spoczywają ukryte w ludzkich umysłach. - Takimi oto słowy ozwał się byt.
    Marbon uważnie przypatrywał się Briksji. Wyglądał na całkowicie przytomnego i trzeźwo myślącego, ale przecież w każdej chwili mógł się stać taki, jak przedtem, żyjący tylko półżyciem. ~tozpierająca lorda energia ześrodkowała się w jego spojrzeniu. W oczach Marbona migały czerwone łakome błyski. Briksja odnosiła wrażenie, że jego natarczywy wzrok przeszywa ją na wskroś i penetruje. Przypominało to trochę wydłubywanie mięczaka z muszelki.
    - To myśli Jartara! - zasyczał. - Nie wiem, jakim sposobem i dlaczego się tak dzieje, ale przysięgam, że to prawda! Jednak Jartar... - głos zamarł mu na ustach, a na wystających policzkach pojawiły się rumieńce.
    To, co zawładnęło Briksją, przemówiło ponownie. Jej głos brzmiał dla niej inaczej niż zwykle - był głębszy, bardziej szorstki.
    - Nienawiść umiera, ale kiedy żyje, potrafi wypaczyć i zadręczyć nieostrożnych, którzy wezwą ją na pomoc. Jednakże zastarzałe nienawiści, nawet te wspierane przez Moc, mogą stracić swoją siłę...
- Panie!
    Jej przemowę przerwał pełen zdumienia i trwogi okrzyk Dweda. Młodzieniec postąpił naprzód, jeden czy dwa kroki od drzwi. Przestał mieć twarz bez wyrazu, a już pewno nie wyglądał na pośrednika potężniejszej woli.
    Oplótł go ciemny wąs wypuszczony przez mgielne pnącze. Dwed szamotał się, żeby go oderwać, waląc weń zajadle wolną ręką. Nadaremnie, gdyż mgła, która przybierała coraz to bardziej namacalną postać, przylgnęła do niego i nie puszczała.
    Twarz wykrzywił mu grymas strachu, kiedy wił się coraz energiczniej w sprężystym uścisku. Mimo że wąs wydawał się cienki, uwięził młodzieńca skutecznie.
    - Panie! - w jego ponownym zawołaniu brzmiała żarliwa prośba.
    Marbon nawet nie odwrócił głowy, żeby popatrzeć na swojego wychowanka. Spojrzenie przymrużonych oczu skupił na Briksji, tak jak człowiek, który tuż przed pojedynkiem na miecze nie zdejmuje wzroku z przeciwnika.
    - Eldor, jeśli jesteś tutaj, żeby bronić Przekleństwa rzucił gniewne wyzwanie - wiedz, że ja także tu jestem! Pochodzę z rodu Zarsthora... Ta waśń jest z dawna naszą sprawą... Jeżeli pozwala ci na to twoja moc, pokaż się!
   - Panie! - Mgła jeszcze bardziej obrosła Dweda. Spowijała go całego z wyjątkiem bladej i zastygłej w maskę przerażenia twarzy. - Panie, użyj swych mocy. Ratuj mnie!
   Ludzka istota, która nadal była Briksją, nie całkiem zawładniętą przez byt wykorzystujący ją jako naczynie dla obcych jej myśli i uczuć (Jartara lub Eldora - któż to mógł wiedzieć), zdawała sobie sprawę, że z tym, co pochwyciło Dweda, młodzieniec z pewnością sobie nie poradzi. Fakt, że na oczach uwielbianego pana jego dzielność nie wytrzymała próby, musiał oznaczać dla Dweda sromotną porażkę.
   - Przekleństwo! - Marbon nadal nie zwracał uwagi na swego wychowanka.
   Wysunął nogę, uparcie chcąc zbliżyć się do dziewczyny. Walił wściekle ręką w niewidzialną przeszkodę między nimi. Smagał nawet nożem powietrze, jakby miał zamiar je rozpołowić niczym mocno naciągniętą tkaninę.
- Daj mi Przekleństwo! - krzyczał.
   Teraz z kolei u jego stóp gromadziły się wąsy mgły, splątane i gęstniejące. Mgła osnuwała go, pełgając w górę po ciele. Owinęła mu kolana, przylgnęła do ud, ale on zdawał się tego nie zauważać.
   Dwed zaś zawisł omotany niby zdobycz pająka w sieci bezradny, unieruchomiony. Kiedy smużki mgły dotykały jego policzków, przywierały do podbródka, na jego twarzy malowała się bezgraniczna trwoga.
   - Przekleństwo! - powiedział z naciskiem Marbon. Uta stanęła na tylnych łapach. Ze złością rzuciła się na dosięgający jej język mgły. W tej samej chwili Briksja została... opuszczona. Nie miała innego słowa na określenie tego uczucia wyzwolenia. Tamto coś się usunęło. Była teraz sama, wystawiona na wszelkie ataki mężczyzny. Całkiem bezbronna, bo nawet nóż leżał strzaskany u jej stóp.
Zacisnęła kurczowo dłoń, jakby wciąż jeszcze miała
w niej rękojeść. Alę w istocie trzymała pąk. I on drgnął! Kiedy wyprostowała palce, kwiat zaczął się otwierać.
  Matowobrązowe osłonki rozdzieliły się. Z wnętrza promieniowała ta jasność, która oświetlała jej ścieżkę i dodawała otuchy podczas nocnej wędrówki przez Odłogi.
  Moce i moce, pomyślała przejęta. Drugą ręką sięgnęła po powierzone jej przez Utę puzderko, które spoczywało za koszulą.
  Marbon poruszył się. Jego twarz nie była już tą, którą Briksja znała: raz zgaszoną, raz ożywioną przebłyskiem świadomości. Czy to możliwe, żeby rysy mogły wykrzywić się w tak niemiłosierny sposób - ukształtować w tak odmienne oblicze? Nawet gdyby ta zmiana miała być tylko złudzeniem, z pewnością nie zaszłaby w nikim zdrowym na umyśle. Briksja zmartwiała z przerażenia do tego stopnia, że nie umiała się zmusić do wykonania najmniejszego ruchu. A przecież mogła próbować ucieczki, bo Dwed zostawił drzwi otwarte.
  Stojący przed nią mężczyzna wyrzucił ręce do góry. Uniósł głowę, zwracając twarz ku wijącym się ponad nimi poskręcanym wężom mgły. Zawołał:
- Jartar - sle - frawa - ti!
  Mgła zawirowała przyprawiając dziewczynę o. zawrót głowy. Briksja - jako że Marbon przestał przykuwać ją władczym spojrzeniem - zamknęła oczy, żeby nie oszaleć. Nagle uniosła się woń kwiatu, co podziałało na dziewczynę trzeźwiąco.
  Nie miała pojęcia, jakie było znaczenie słów, które wykrzyknął Marbon. Coś mu odpowiedziało. Skądś tuż, tuż przy niej. Choć nie otworzyła oczu, była tego pewna. Sięgnęła ręką...
  Puzderko i kwiat... Nie wiedziała, dlaczego te dwie rzeczy zbiegły się w jej umyśle i dlaczego takie połączenie wydało jej się słuszne, konieczne. Kwiat i puzderko... Nie
patrzeć! Uwo coś pojawiło się, żeby zmącić jej myśli, osłabić obronę. W tych zmaganiach -nie wolno jej ustąpić.
  Jeszcze raz odwołała się do jedynej chyba istoty, która mogła zapewnić jej bezpieczeństwo w tym niestałym, obcym świecie.
  - Zielona Matko, co mam począć? Nie mam wpływu na te czary... Przez nie jestem zgubiona!
   Czy naprawdę wykrzyczała to wszystko? Czy też jedynie były to myśli do tego stopnia intensywne, że wydawały się głośną przemową, prośbą, być może bezowocną, skierowaną do mocy, której nie potrafiła zrozumieć? Kim byli bogowie - owe potężne źródła mocy - znani z tego, że czynili z mężczyzn i kobiet swoje narzędzie i zbrojne ramię? I czy ci wykorzystywani mogli się temu jakoś oprzeć? Czy skupiona teraz wokół niej walka była potyczką pomiędzy mocami Światłości i Mroku?
   Otwórz! Rozkaz - wydany przez kogo... lub przez co? Przez istotę, którą wezwał Marbon? Jeśli tak, Briksja była w prawdziwym niebezpieczeństwie. Nadal miała mocno zamknięte powieki i to samo starała się robić ze swoim umysłem. Mgła uwięziła już Dweda i teraz wyczuwana przez dziewczynę wola starała się podobnie usidlić ją jednak nie ciało, lecz mózg.
  - Na to, co trzymam w dłoni - zawołała - nie pozwól mi ulec!
Puzderko i kwiat...
  Powoli złączyła dwa trzymane w dłoniach przedmioty. Próbowała zgadnąć, czy działa na polecenie Światłości czy Mroku. Wreszcie stało się. I w tej samej chwili otworzyła oczy.
To, co zobaczyła...
  Zamiast znajdować się w zasnutej mgłą komnacie, stała w sali biesiadnej, w wieży, przed krzesłem z wysokim
oparciem. W pierścieniach przymocowanych do kamiennych ścian tkwiły płonące pochodnie. Pośrodku stołu leżał kawał wielobarwnego płótna utkanego tak, że przechodzące jeden w drugi kolory były raz jaśniejsze, raz ciemniejsze. Na obrusie stały naczynia na napoje w kształcie rogów z lśniącego kryształu, zielonego malachitu i czerwonobrązowego krwawnika, co świadczyło o takiej zamożności, jakiej dorównać mogliby jedynie najpotężniejsi lordowie dolin.
    Przed każdym siedzeniem leżał talerz ze srebra. Ponadto stół zastawiony był wieloma półmiskami i pucharami; niektóre z nich miały ozdobione deseniami brzegi albo wysadzane były oczkami klejnotów.
    Początkowo Briksja myślała, że sala, w której stoi, jest opuszczona, ale wkrótce odkryła, że ma tam towarzystwo. Ucztujący okazali się jednak zaledwie nikłymi cieniami, nic więcej jak tylko rozmytymi sylwetkami, tak słabo widocznymi, że dziewczyna nie była pewna, kto jest mężczyzną, a kto kobietą. Wszelkie przedmioty znajdujące się w tej sali miały wyraźne kształty, ale postacie, w których tliło się życie, musiała uznać za widma. O ich trwaniu w starodawnych, złowróżbnych miejscach opowiadali niektórzy Dolinianie. Często - sami żyjąc nieszczęśliwie - z wrogością odnosili się do tych cieni, nie znających co to zazdrość i rozpacz.
  Briksja krzyknęła. Pochyliwszy się usiłowała zrobić choćby krok. A stała dokładnie naprzeciwko wysokiego krzesła, gdzie za chwilę mogła się pokazać osoba (on? ona?) przewodząca zgromadzeniu cieni. Dziewczyna nie dała rady uciec; była zmuszona stawić czoło temu, co miało nastąpić.
  Czarny błysk - jeśli światło może być ciemne - mignął pomiędzy nią a wysokim krzesłem niczym smuga, która pozostaje w powietrzu, kiedy machnie się mieczem. Pokręt
na i sama czemuś podporządkowana wola nie była do cna zła, a jednak nosiła znamiona Mroku. Próbując zawładnąć Briksją zadała jej coś na podobieństwo ciosu. Dziewczyna poczuła jakby smagnięcie biczem. W tym momencie cień na wysokim krześle zwrócił na nią wyraźnie dostrzegalne, żarzące się czerwono oczy.
   Widmo stopniowo ciemniało przybierając cielesną postać w sposób, który przypominał zmianę rysów twarzy Marbona. Dziewczyna odnosiła wrażenie, że osoba zajmująca miejsce na krześle nie jest szlachetnym lordem i nie ma tu żadnej władzy. Postać strzelająca w jej kierunku pałającymi ogniem oczami - może węgielkami z samegó piekła była raczej zbójcą, na wskroś zepsutym okrutnikiem, najgorszym z najgorszych. W przeszłości przed podobnymi łotrami udawało jej się parę razy uciec lub ukryć; wiedziała dobrze, co ją czekało, gdyby wpadła w ich łapy.
Nagle zbójca zniknął!
   Na wysokim krześle usadowiony był teraz ropuchopodobny stwór z Odłogów - ohydnie nabrzmiały, z rozdziawionymi, pełnymi zębów szczękami i z rozpostartymi, szponiastymi łapami. Olbrzym w swoim gatunku, bez mała równie wielki i groźny jak widmo zbójcy, które zastąpił. Stwór bełkotał, zniekształcając głoski:
- Przekleństwo, Przekleństwo! Puzderko i kwiat...
   Briksja uświadomiła sobie, że ciągle przyciska do piersi oba te przedmioty, niemal wgniatając je w ciało. Puzderko i kwiat...
   Ropuchopodobny stwór zamrugał oczami. Teraz była to ptaszyca. Zaklekotała srogim dziobem, wysoko unosząc ramiona-skrzydła zakończone zakrzywionymi pazurami. Sprawiała wrażenie, jakby miała właśnie wzbić się w powietrze, żeby po chwili natrzeć na Briksję.
Przywidzenia? Dziewczyna nie wiedziała. Każda z poja
wiejących się postaci wydawała się nie mniej namacalna i rzeczywista niż krzesło, na którym siedziała.
Puzderko i kwiat...
   Teraz... teraz to był Dwed! Niezmiennie spowity mgłą, bardziej leżał bez sił, niż siedział na wysokim krześle. Z wyjątkiem części twarzy cały był przesłonięty. Z trudem uniósł głowę i popatrzył na Briksję otępiałymi z przerażenia oczami, z których biła rozpaczliwa prośba.
   - Przekleństwo... - To jedno słowo wypowiedziane zostało brzmiącym udręką szeptem, który zadudnił echem po całej sali.
   Nagle... Dwed zniknął. Na jego miejscu pokazała się Uta. Jak najbardziej widzialna, ale wijąca się w uścisku jakiegoś widmowego potwora, walcząca zaciekle, by się wyswobodzić, mimo że powykrzywiane łapska trzymały ją mocno za gardło chcąc wycisnąć z niej życie.
- Przekleństwo! - wycharczała kotka.
   Tak jak wszyscy przed nią - Uta też przepadła. Przez dłuższy czas krzesło było puste. Wtem... To już nie cień zobaczyła mężczyznę, tak dobrze widocznego i prawdziwego niczym Marbon, kiedy stał przed nią w tamtej, jakby wypełnionej pianą, komnacie.
   Miał na sobie kolczugę, nie atłasową szatę biesiadnika, i hełm ocieniający twarz.
   - Marbon! - Briksja prawie że wypowiedziała na głos to imię i wtedy dopiero spostrzegła, że nie był to wcale dotknięty chorobą umysłową Pan na Eggarsdale, choć z pewnością łączyła ich obu jakaś nić pokrewieństwa. Na twarzy mężczyzny wycisnęła swe niezatarte piętno surowa i wyniosła duma. Miał z lekka skrzywione usta, jakby nadgryzł coś kwaśnego i niesmacznego, co zatruło mu przyjemność ucztowania.
   Zebrane przy stole postacie, idąc za przykładem swego pana, stawały się coraz wyraźniej widoczne. Żadna
z nich - gdy Briksja sobie to uświadomiła, przebiegł ją dreszcz - nie należała do rodu ludzkiego. Po prawej ręce lorda siedziała dama przyobleczona w szatę zieloną niczym młode wiosenne liście. Jej falujące włosy były tak delikatnie i świeżo zielone jak suknia, którą miała na sobie, a jej twarz, doprawdy piękna, nie była twarzą kobiety spośród ludzi. Po drugiej stronie lorda tuż ponad stołem wyrastała głowa kota. Ze względu na ubarwienie można go było wziąć za Utę, ale Briksja przypuszczała, że gdyby mogła przyjrzeć się mu lepiej, stwierdziłaby, iż ten dziwny zwierzak jest od Uty o połowę większy.
   Byli tam jeszcze inni. Młody mężczyzna w hehnie (który wieńczył koń stojący dęba), z twarzą o nieczłowieczych rysach, co może nie było aż tak wyraźne, jak u kobiety w zieleni, ale nie budziło wątpliwości. Była też inna niewiasta, ubrana w prostą szatę koloru stali, obwiedzioną metalowymi blaszkami, z których każda miała w środku mlecznobiały klejnot. Włosy - białe niczym owe drogocenne kamienie - zaplecione nad czołem tworzyły jakby koronę. Z jej spokojnego oblicza biła siła i pewność siebie. A jednak odnosiło się wrażenie, że jest na uboczu całego tego towarzystwa - bardziej jako widz niż uczestnik. Na jej piersi spoczywał fantazyjny wisior z tych samych białych klejnotów, co zdobiły suknię. Briksja przeczuwała, że służy on swej właścicielce za potężną broń, nie ustępującą wszelkim klingom używanym w rzemiośle wojennym.
   Przy dalekim końcu stołu siedziała para szczególnych biesiadników, od których inni jakby się nieco odsunęli, pozostawiając im więcej miejsca (wyglądało na to, że ta dwójka nie była mile widziana). Briksji, kiedy dobrze im się przyjrzała, zaparło dech.
   Groteskowa, eteryczna istota, która miała niedawno na swych usługach ptaki... To nie było jej wierne odbicie. Na poły kobieca sylwetka wydawała się bardziej zaokrąglona,
bardziej zbliżona do sylwetki niewiasty z rodu ludzkiego; postać była naga, jeśli nie brać pod uwagę piór. Należące do ptasiej rodziny stworzenie miało na sobie wysadzany klejnotami pas. Więcej kosztownych kamieni skrzyło się w szerokim, przypominającym kołnierzyk, naszyjniku. Mimo wszystko nie mogło być żadnych wątpliwości, że owa istota jest przedstawicielką tego samego plemienia, co ptaszyca z Odłogów.
   Obok niej siedziała jedna z ropuch. Czyżby istniał jakiś bliższy, niemal bluźnierczy związek tych potworności z człowiekiem? Myśl o tym napełniła Briksję odrazą, jednak nie mogła się od niej uwolnić, gdyż - wbrew wszelkim wysiłkom dziewczyny - stwór przyciągał jej spojrzenie.
   Źle patrzyło mu z oczu. Briksja zgadywała, że choć na pozór zgadzano się na jego obecność (a może nawet przybył na przyjacielskie zaproszenie), towarzystwo podobało mu się nie bardziej niż on jemu. Nie był pożądanym gościem.
   Wyglądało na to, że obecność Briksji nie wzbudziła w biesiadnikach żadnego zainteresowania. Nie spoczął na niej niczyj zaciekawiony wzrok. Nikt nie rozpoznał w niej intruza. Nie mogła zrozumieć, po co się wśród nich znalazła. Nagle...
   Przestała wreszcie tkwić bezradnie przed krzesłem. Po chwili przerażenia dotarło do niej, że za sprawą jakiejś sztuczki będącej dziełem mocy (lub woli tego bytu, który ją tu przysłał) wisi w powietrzu ponad biesiadnikami w sposób pozwalający ogarnąć wzrokiem całą salę i wszystkich w niej zgromadzonych.
   Tak jak to było nadal w zwyczaju szanujących się rodów w dolinach, wysokie krzesło pana stało zwrócone przodem ku wielkim podwójnym drzwiom. Naraz, z hukiem, który gwałtownie uciszył prowadzone półgłosem rozmowy do ucha Briksji docierające jako nikły szmer, drzwi rozwarły
się, a oba ich skrzydła trzasnęły o ścianę. Zabrzmiało to niczym echo grzmotu w czasie letniej burzy.
   W szerokim wejściu (pod portalem bez najmniejszego trudu zmieściłaby się niemal cała kompania żołnierzy w szyku marszowym) stał samotnie jeden człowiek. Podobnie jak pan tego dworu, nie miał na sobie paradnego stroju, ale kolczugę i hełm. Spływał mu z ramion odrzucony do tyłu, pofałdowany płaszcz; mężczyzna uwolnił spod niego niecierpliwe ręce licząc się zapewne z tym, że spotka na swej drodze skierowane weń miecze.
   A mimo to jego własny oręż nadal tkwił w pochwie. Mężczyzna nie trzymał w gotowości żadnej broni. Żadnej prócz nienawiści malującej się na jego obliczu. Briksja, która omal nie zawołała Marbon", gdy po raz pierwszy zobaczyła pana tego dworu, teraz była prawie przekonana, że nie popełniłaby błędu nazywając tym imieniem przybysza.
   Nie wszedł od razu do sali, ale czekał, jakby musiał być najpierw zaproszony lub przynajmniej rozpoznany przez mężczyznę siedzącego na krześle. Kiedy tak stał, spokojnie przypatrując się całemu towarzystwu, tuż za nim gromadził się jego orszak.
   Wyglądał jak dorosły pośród czeredy dzieci. Bowiem ci, którzy postąpili o krok, żeby stanąć po jego bokach, i ci, którzy zebrali się za jego plecami, byli takiego wzrostu, iż przy nich wydawał się wielkoludem. W rzeczywistości nie byli dziećmi, ale jak najbardziej dojrzałymi ludźmi, choć w trudnym do określenia wieku.
   Nie mieli krępych sylwetek jak karły; byli smukli i zgrabni. Jedynie drobne dłonie i twarze o delikatnych rysach pozostawały niczym nie osłonięte. Bowiem resztę ciała okrywały kolczugi, których niewielkie, zachodzące na siebie łuskowate płytki zrobiono z muszli. Hełmy były najwyraźniej albo olbrzymimi muszlami, albo wykonano je w tym kształcie z innego materiału z dużą dbałością o szczegóły.
- Witam cię, krewniaku.
    To pan dworu przerwał kłopotliwą ciszę, która zapadła gdy umilkło już echo po hałaśliwym otwarciu drzwi. Lekko się uśmiechał, ale był to uśmieszek nieprzyjemny, skrywający w kącikach ust jakąś złośliwą intencję.
    Mężczyzna stojący w drzwiach zatopił spojrzenie w jego oczach. Nie miał na twarzy uśmiechu, natomiast słabo widoczne linie wokół nozdrzy i ust wskazywały, że jedynie ogromnym wysiłkiem woli trzyma swoje nerwy na wodzy. Nadal nie wchodził głębiej do sali.
    - Nie dałeś znać, że zamierzasz zaszczycić nas swoją obecnością - ciągnął lord. - Ale w Kathal zawsze znajdzie się miejsce dla krewniaka...
    - Takie miejsce, jakie jest w An-Yak? - po raz pierwszy przybysz przemówił. Głos miał cichy, ale Briksja odniosła niezwykłe wrażenie, jakby wyczuwała w sobie samej to napięcie, które pozwalało mu utrzymać w karbach furię.
    - Dziwne pytanie, krewniaku. Co takiego chcesz przez to powiedzieć? Czy ty i twoi wodni ludzie macie jakieś kłopoty?
Mężczyzna w drzwiach roześmiał się.
    - Dobre pytanie, Eldorze! Kłopoty, powiadasz? A czemu musisz o to pytać? Z pewnością dzięki swoim oczom i uszom, dzięki tym, którzy czytają z wiatru i słuchają trawy, dzięki ptakom i wszystkim innym znoszącym ci wieści i składającym meldunki stworzeniom wiesz już, co się wydarzyło.
Pan dworu potrząsnął głową.
    - Przypisujesz mi wiele mocy, lordzie Zarsthorze. Gdybym miał z tego choć cząstkę, nie potrzebowałbym pytać żadnego człowieka...
    - W takim razie czemu to czynisz? - warknął Zarsthor. - Kłopoty... tak, wiemy, co to kłopoty. To coś takiego, co przychodzi od źle nam życzących, od mających
konszachty z siłami pogrążającymi człowieka w otchłaniach ciemności. Nie mam na swe usługi tylu, ilu ty możesz skrzyknąć, Eldorze, wszelako słyszałem o pewnych wezwaniach, o targach i potajemnych spotkaniach, i o innych dziwnych zdarzeniach. Powiedziano mi o Przekleństwie...
   Kiedy wyrzekł to ostatnie słowo, ponownie zaległa cisza - cisza tak wielka, że aż potężniejsza od donośnego bitewnego okrzyku. Nikt spośród zebranego towarzystwa nie uczynił najmniejszego gestu. Jakby każde z nich nagle i na trwałe zamarło w bezruchu.
Milczenie przerwała kobieta w białych klejnotach.
   - Przemawia przez ciebie gniew, lordzie Zarsthorze. Z porywczej mowy nie da się cofnąć nawet jednego słowa. Pierwszy raz oderwał oczy od Eldora, zwrócił je ku
niewieście, po czym natychmiast znów wbił wzrok w lorda, jak gdyby musiał koniecznie mieć go stale na oku z jakiegoś sobie tylko znanego, bardzo ważnego powodu. Odpowiedział niewieście z pełnym szacunkiem, ale nie spojrzał na nią ponownie.
   - Łaskawa pani, tak, jestem zagniewany. Ale człowiek może się rozzłościć w imię prawdy i tym sposobem uzbroić przeciw niesprawiedliwości oraz nastającemu na niego złu. Moi przyjaciele też posiadają pewne moce. Na mnie... na An-Yak rzucono Przekleństwo... Jestem gotów to przysiąc przed każdym twoim ołtarzem, w pełni blasku twojego księżyca!
   Kobieta obróciła głowę i popatrzyła prosto na Eldora. - Słyszeliśmy tu skargę, że na lorda i jego ziemię spadło Przekleństwo. To wymaga odpowiedzi...
   - Nie kłopocz się, łaskawa pani. - Uśmiech Eldora zrobił się drapieżny. - Czyż nie jest tak, że to, co ma miejsce między krewnymi, to sprawy prywatne, które rozstrzygają oni bez pośredników?
Do rozmowy włączył się młody mężczyzna w szyszaku
z koniem. W cieniu wyszukanego hełmu jego ciemne brwi zbiegły się tworząc głęboką bruzdę.
   - Pomiędzy krewnymi nikt prócz zaprzysiężonego wasala nie ma prawa zabrać głosu, taki w istocie panuje obyczaj, lordzie Eldorze. Jednak Przekleństwo nie jest błahą sprawą, żeby sięgać po nie bez należytego zastanowienia. Odkąd zebraliśmy się tutaj, zadaję sobie pytanie, dlaczego niektórzy z obecnych w ogóle się pośród nas znaleźli i zażywają zaszczytów. - Skinął głową wskazując wyraźnie na ropuchę i ptaszycę siedzące przy drugim końcu stołu.
   Rozszedł się głuchy pomruk, który Briksja odczytała jako wędrujący od gościa do gościa szmer potwierdzenia. Jednak ani ptaszyca, ani ropucha - jeśli w ogóle ich oblicza mogły wyrazić jakiekolwiek prawdziwe uczucie nie okazywały najmniejszego zaskoczenia ani podenerwowania takim wyróżnieniem.
   W ślad za coraz silniejszym pomrukiem wkrótce rozległ się głos zielonowłosej niewiasty, słodki i delikatny niczym wietrzyk szumiący w rzecznej trzcinie.
   - Lordzie Eldorze, gościom wprawdzie nie przystoi wygłaszanie podobnych uwag, jednak dziś ta ziemia jest tak gorąca - siła bowiem mierzy się z siłą - że może byłoby z twojej strony mądrze zapomnieć o uchybieniach nakazom grzeczności i odpowiedzieć...
   - Słusznie, lady Lalano, nie jest uprzejmie pytać gospodarza o porządek uczty. Ale skoro mamy być ze sobą szczerzy... No cóż, nie pada na mnie żaden cień, niczego, co zrobiłem lub zamierzam zrobić nie potrzebuję ukrywać. - Jego pewność siebie szła w parze z wyniosłością.
   - To prawda, że istnieją wśród nas podziały i że coraz gwałtowniej przybierają one w Arvon na sile - głównie dlatego, iż nikogo nie ciekawi, czemu tak się dzieje. Nie jesteśmy jednej krwi ani jednego rodzaju, niemniej przez długi czas udawało nam się żyć obok siebie zgodnie.
   Kobieta w białych klejnotach powstała. Briksja wyczuła, że pod jej spokojną twarzą kryje się zamiar upomnienia mówcy. Wyciągnęła przed siebie rękę. Trzymając ją pomiędzy adwersarzami zaczęła poruszać palcami w sposób, którego obserwująca wszystko z góry dziewczyna nie była w stanie śledzić. Niepojęte było to, że owe ruchy pozostawiały jakiś nakreślony w powietrzu znak, jak gdyby płonął tam biały ogień, nie mający żadnego widocznego źródła.
   Ta biel była początkowo nieskazitelna niczym światło letniego księżyca w pełni. Potem zaczęła ciemnieć, jakby do znaku przesączała się skądś krew - żeby go splamić
i zepsuć. Z różowego robił się wciąż ciemniejszy, choć nadal jego zarysy pozostawały nienaruszone i wyraźne.
    Wreszcie stał się całkowicie szkarłatny. Ale prawdziwa zmiana jeszcze się nie dokonała. Ciemniał coraz bardziej, aż doszedł do czerni, która w końcu osiągnęła pełnię... Wówczas począł się skręcać, jakby to, co zaszło, przyniosło jakąś niesamowitą udrękę żyjącym i odczuwającym ból pierwiastkom.
    Tak więc znak był teraz czarny i zarazem uległa przemianie cała jego natura. Postacie otaczające biesiadny stół patrzyły na to wszystko z ponurymi minami. Były coraz bardziej wzburzone i zaniepokojone. Jedynie ptaszyca i ropucha sprawiały wrażenie całkowicie spokojnych i obojętnych.
    Nawet Eldor zrobił krok do tyłu i zastygł z na wpół uniesioną ręką - jakby chciał ją wyciągnąć przed siebie i wymazać z pola widzenia ową plamę, która jarzyła się posępnie w wypełniającym salę powietrzu. Po chwili wszakże opuścił dłoń. Przybrał srogi wyraz twarzy.
  Wszyscy zgromadzeni w sali zdawali się wstrzymywać oddech oczekując na jakąś katastrofę. Jednak nie Eldor przerwał tę ciszę. Zrobiła to kobieta, która nakreśliła znak.
    - Niech się stanie... - Jej trzy słowa zabrzmiały jak wyrok, którego ogłoszenie może zmienić losy całych narodów.
  Najwyraźniej w odpowiedzi na to hasło większość towarzystwa wstała z miejsc, zwracając ku Eldorowi skupione i oskarżycielskie spojrzenia. Ale on trzymał głowę wysoko i patrzył na nich wyzywająco, osłaniając się w ten sposób przed nimi niczym zbroją, którą miał na sobie.
  - Jestem panem Varr. - On również mówił z emfazą, nadając słowom podwójne znaczenie.
Kobieta w białych klejnotach pochyliła nieco głowę.
- Jesteś panem Varr - zgodziła się z nim obojętnym
tonem. - Oto potwierdzasz swoje władanie. Ale lord ma również zobowiązania wobec ziemi, na straży której stoi. Pokazał zęby w jadowitym uśmiechu.
  - Tak, posiadanie dóbr to brzemię, za które trzeba ponosić odpowiedzialność. Nie myśl, łaskawa pani, że nie zastanawiałem się nad tym wcześniej...
  - ...zanim się związałeś z nimi! - Zarsthor postąpił kilka kroków w głąb sali. Trzymał wzniesione ramię, jakby zamierzał cisnąć włócznią, której wcale w ręku nie miał. Jednocześnie wskazującym palcem wytykał ropuchę i ptaszycę.
  - Powiedziałem, że wyrównam z tobą rachunki, krewniaku! - odparł opryskliwie Eldor. - Ściągnąłeś na mnie hańbę. Teraz gorsza jeszcze okryje ciebie i twoją ziemię, i to rybie plemię, z którym się kumasz! Zjadacze plugastwa, którzy gnieździcie się w szlamie - urągacie światu! podniósł głos prawie do krzyku. - Zniesławiłeś imię twego Domu i skalałeś naszą krew...
   Podczas gdy furia Eldora przybierała na sile, twarz Zarsthora stawała się beznamiętna i spokojna. Wojownicy w łuskowatych pancerzach, którzy weszli za nim do sali, przysunęli się, otaczając go ciaśniej. Ich prawe dłonie zbliżyły się do rękojeści tkwiących w pochwie mieczy. Briksja zauważyła, że przybysze rozglądają się bystro na wszystkie strony, jakby spodziewali się wrogów mogących zaatakować ze ścian.
   - Powiedz lepiej - odezwał się Zarsthor, gdy tamten zrobił przerwę na nabranie oddechu - z kim ty się zadałeś. Jaką cenę zapłaciłeś za Przekleństwo? Może było nią zrzeczenie się Varr...?
   - Aach! - odpowiedzią był ryk ślepej wściekłości. Uwagę Briksji bardziej przyciągnął jednak jakiś ledwo zauważalny ruch na końcu stołu.
To ptaszyca wzniósłszy kielich zaczęła z napięciem
wpatrywać się w jego wnętrze. To, co tam widziała, musiało być dla niej w owej chwili znacznie ciekawsze niż wymiana zdań między dwoma lordami. Gwałtownie schyliła głowę. Briksja nie umiałaby powiedzieć, czy odrażające usta zanurzyły się w cieczy, czy przeciwnie, napluły do niej. Naraz błyskawicznym ruchem ptaszyca odepchnęła puchar na środek stołu - tak aby zatrzymał się on przed krzesłem Eldora.
    Wtedy pojawił się błysk... Czy płomień może być czarny? Buchnął, kiedy kielich rozbił się o stół, a dokoła bryznęła jego zawartość. Podniosły się krzyki. W zamęcie zdążano do drzwi, aby być jak najdalej od strzelających na boki czarnych płomieni.
    Nawet Eldor cofnął się chwiejnym krokiem, osłaniając ręką twarz. Również inni - zielona dama i cała reszta nie zwlekali z ucieczką, gdyż ogień rozpuścił swoje jadowite języki, jakby chcąc ich nimi wysmagać.
    Płomienie były coraz ciemniejsze i sięgały coraz wyżej. Zasłaniały Briksji widok. Mignęło jej tylko kilkoro czmychających przez drzwi gości, Zarsthor oraz wymieszani z tamtymi członkowie jego świty w muszlowatych hełmach.
    W pewnej chwili Briksja zauważyła, że trzymane w dłoni puzderko - to, które dała jej Uta - było teraz ciepłe, nie, gorące i paliło prawie aż do bólu. Wciąż jednak nie mogła rozluźnić palców i upuścić go na ziemię.
    Sala zniknęła razem z czarnym ogniem. Dziewczyna tkwiła uwięziona w szarej nicości. Poczuła, że robi głębokie wdechy, jakby było tam niewiele powietrza - za mało, żeby wypełnić płuca.
    Nagle szarość przemieniła się w spłachetek ziemi: jałowej, pokrytej bruzdami, ale nie takimi, jakie pozostawia socha oracza. Nie, to jakby raz za razem posiekał rolę jakiś potężny miecz, ostrą głownią wypędzając wszelkie pozostałości życia z wysuszonej, ogołoconej gleby.
  Nieco dalej zaczęła unosić się mgła, odsłaniając coraz większą połać tej spopielałej, wyniszczonej ziemi. A jednak Briksja jakimś cudem wiedziała, że niegdyś była to piękna kraina, zanim nie położył się na niej cień. Dostrzegła powywracane kamienne bryły, omszałe ze starości, z niewyraźnymi smugami - śladami pożaru. Domyślała się, że dawnymi czasy stała tutaj potężna wieża, piękna i wyniosła.
  Nagle - spoza zasłony mgły, która ustąpiła tylko trochę - wyłoniło się dwóch mężczyzn. Otaczał ich wyraźny obłok. Briksja rozpoznała w nim nienawiść, która wgryzła się do ich serc i toczyła je, czyniąc spustoszenia, dopóki jeszcze w obu przeciwnikach tliło się życie. Wszelako ziemia ta nie należała do ich świata (Briksję zastanowiło przez chwilę, skąd wie także i o tym), była raczej piekłem, które sami sobie zgotowali. Nieważne, po czyjej stronie stało prawo, kiedy to wszystko się zaczęło. Teraz obaj byli splamieni, skalani wojną, która ich spętała; targani desperacją i wściekłością zwracali się w stronę Mroku, kiedy Światłość nie dawała im wsparcia. Znaleźli się w matni skazani na wędrówkę po swoim piekle.
   Ich kolczugi były pocięte, z rdzawymi plamami krwi. Mimo że u boków kolebały się pochwy, obaj nie mieli mieczy. Jedyną bronią, jaka im pozostała, była właśnie nienawiść.
   W pewnej chwili jeden z nich podniósł rękę i cisnął w stronę swego adwersarza kulę przemocy stopioną z furii i nienawiści. Roztrzaskała się o pancerz na piersi tamtego sypiąc deszczem ciemnych iskier. Uderzony zachwiał się i dał krok lub dwa do tyłu, ale nie upadł.
   Klasnął w dłonie. Nie towarzyszył temu żaden dźwięk. Jednak człowiek, który rzucił kulę, zakołysał się cały jak młode drzewo w gwałtownym podmuchu zimowej nawałnicy.
Briksja, wbrew swej woli, ruszyła naprzód, aż znalazła
się w połowie drogi między nimi dwoma. Powoli obrócili głowy, toteż mogła zobaczyć ich twarze zacienione poobijanymi szyszakami. Były zwiędłe, naznaczone niepohamowanym gniewem, a jednak rozpoznała w nich oblicza Eldora i Zarsthora - zapamiętałych w nienawiści.
    Obaj trzymali wyciągnięte przed siebie ręce, jednak nie w geście błagalnym, tylko nakazującym. Kiedy odezwali się równocześnie, zabrzmiało to dla niej jak pojedynczy ostry rozkaz:
- Przekleństwo!
    Nie rozpłynęli się jak tamci wtedy - zbójca, ropucha... Uta... Przeciwnie, ich sylwetki były nawet wyrazistsze i jakby bardziej jaskrawe. Ponieważ Briksja nie zareagowała, Eldor znów się odezwał:
    - Mówię ci, daj mi je! Jest moje, napracowałem się nad nim. Zawarłem pakt ze stroną, której nie dowierzałem dużo mnie to kosztowało! Jeśli nie ustąpisz dobrowolnie, wyślę wezwanie i to, co przybędzie mi na pomoc, postąpi z tobą wedle twego wyboru, ponieważ wszystko zależy teraz od ciebie!
Zarsthor mówił równie napastliwym tonem.
    - Jest moje! Powstało na zgubę moją i wszystkich tych, którzy stoją u mego boku. Z tytułu samego prawa Mocy muszę teraz koniecznie je unicestwić, a jemu... a jemu oddać to, co wywołał, by mnie przekląć. Muszę je mieć!
    Puzderko w ręku Briksji znów się rozgrzało. W drugiej dłoni trzymała kwiat. Odniosła dziwne wrażenie, że oba przedmioty miały spory, a przy tym taki sam ciężar, i że ona została wyznaczona, by spełnić rolę wagi. Nie rozumiała tego rodzaju sądu, nie znała racji stron. Jeden z mężczyzn, Eldor, przerażał ją. Słowa Zarsthora można było uznać za usprawiedliwianie się i obronę.
- To moje dzieło! - A moja walka!
Krzyczeli jeden przez drugiego.
   - Dlaczego? - To jej pytanie najwyraźniej ich zaskoczyło. Jak mogła mieć nadzieję, że wyda sprawiedliwy wyrok, skoro tak niewiele wiedziała o sprawie, która rzuciła ich sobie do gardeł?
   Przez chwilę milczeli. Następnie Eldor zbliżył się do niej o krok. Wyciągał ręce, jakby gotów odebrać jej puzderko siłą, gdyby zaszła taka konieczność.
   - Nie masz wyboru - rzekł do niej zapalczywie. To, co przywołam, z pewnością odpowie na mój zew. I stanie się twoim przekleństwem!
   - Oddaj mu to, skoro jesteś bojaźliwa! Ale w ten sposób nigdy się nie dowiesz, jak czcze mogą być jego groźby - wtrącił się Zarsthor. - Oddaj mu, a będziesz odtąd wędrować w cieniu strachu aż po kres twego życia a nawet i później! Tak jak teraz my dwaj musimy krążyć tutaj z powodu tego Przekleństwa!
Puzderko i kwiat...
   Briksja oswobodziła się wreszcie spod pętających ją jeszcze przed chwilą spojrzeń. Opuściła wzrok na obie dłonie i trzymane w nich, niby na szalkach wagi, przedmioty.
   Puzderko było otwarte! W środku leżał wciśnięty między ścianki owalny kamień; na jego powierzchni pulsowało słabe światło. Było szare jak smużka cienia - gdyby cień i światło mogły być jednością. Kwiat również się otworzył, najszerzej jak tylko mógł; światło, którym promieniał, nie było czysto białe jak zawsze dotąd, ale jarzyło się zielenią, łagodną i kojącą dla oczu.
   - Otóż i Przekleństwo - rzekła przeciągając słowa. Dlaczego jesteś jego sprawcą, Eldorze... szczerze, dlaczego? Miał srogi, zawzięty wyraz twarzy.
- Bo muszę załatwić porachunki z moim wrogiem.
- Nie - Briksja pokręciła głową. - Nie jest tak, że
musisz, tylko to właśnie wolisz! Czy nie mam racji? A dlaczego on jest twoim wrogiem?
Surowa mina stała się jeszcze bardziej nieprzyjemna.
   - Dlaczego? Bo... bo... - wreszcie ucichł i Briksja zobaczyła, że przygryzł dolną wargę.
   - Czyżbyś już nie potrafił sobie przypomnieć? - spytała, gdy on ciągle nie znajdował słów.
   Popatrzył na nią groźnie spod ściągniętych brwi, ale nie odpowiedział. Zwróciła się do Zarsthora.
   - Czemu znienawidził cię do tego stopnia, że aż musiał uczynić taką złą rzecz?
- Ja... ja...
   - Ty także nie pamiętasz. - Tym razem nie było to pytanie. - Ale jeśli nie wiecie już, dlaczego jesteście wrogami, jakie ma właściwie znaczenie, w czyich to rękach znajduje się Przekleństwo? Przestało być wam potrzebne, czy nie taka jest prawda?
   - Jestem Eldor. Przekleństwo należy do mnie i wykorzystam je tak, jak będę uważał za słuszne!
   - Jestem Zarsthor, i Przekleństwo ściągnęło na mnie to... - wyciągnął wymownym gestem ręce i zaciskając dłonie w pięści pokazał na rozpościerającą się wokół nagą ziemię.
   - Jestem Briksja - rzekła dziewczyna - ale wypowiadam się w imieniu czegoś, co we mnie zamieszkało; a ów gość mówi: Niech się stanie tak oto!
   Uniosła kwiat powyżej puzderka sprawiając, że blade zielonkawe światło padło na szary kamień.
   - Mocy zniszczenia i ty, mocy rozwoju i życia. Przekonajmy się teraz, która z was jest górą - choćby tutaj! Szara smużka na kamieniu znieruchomiała. Pokryła
powierzchnię niczym sztywna skorupka. Powłoka ta, wciąż skąpana w świetle, nagle pękła i rozpadła się odsłaniając nowy blask. Tymczasem kwiat z wolna przygasał, a jego
płatki zbliżyły się do siebie i zaczęły więdnąć. Briksja chciała odsunąć go poza zasięg niszczycielskiego działania kamienia, ale jej dłoń nie okazała posłuszeństwa. Kwiat coraz bardziej usychał, a kamień jarzył się i pulsował światłem. Śmiertelna szarość - barwa tej ziemi-pułapki - ustąpiła. Teraz w jądrze kamienia tkwił zielony ognik, ziarno gotowe może rozbić ochronny pancerz i zapoczątkować nowe życie.
   Wszystko, co zostało z kwiatu, to kupka suszu, kruchy szkielecik roślinki. Po chwili nie było już nawet tego. Dłoń została pusta. Ale spoczywające w drugiej ręce puzderko również rozpadało się, przestawało osłaniać kamień. Stopniowo kruszyło się w proch.
   Kamień tracił ciepło. Jeśli zatrzymała się w nim jeszcze jakakolwiek energia, tkwiła głębiej niż Moc w kwiecie. Jego piękno przejęło Briksję grozą. Podniosła wzrok i popatrzyła na Eldora, a potem przeniosła spojrzenie na jego krewniaka. Wyciągnęła dłoń z kamieniem ku Eldorowi.
   - Pragniesz go teraz? Przypuszczam, że to już nie to samo, co swego czasu było twoim dziełem, ale może chciałbyś? Twarz wygładziła mu się, z czoła zniknął mars i wiele
surowo wyglądających bruzd, które postarzały go i szpeciły. Nadal biły z jego oblicza dostojeństwo i siła władzy, ale w ślad za nimi - również poczucie wolności. Zaświeciły mu się oczy, jednak pośpiesznie cofnął rękę, kiedy Briksja zbliżyła się doń z kamieniem.
   - Nie nasyca już go żadna przyznana mi Moc. Nie mam prawa domagać się dłużej jego zwrotu.
- A ty? - Briksja podsunęła teraz kamień Zarsthorowi. Pochłaniał go wzrokiem i nie odrywając oczu odparł: - Miał być moim Przekleństwem, ale nie, to nie to.
Zielona magia oznacza życie, nie śmierć. Mimo że za sprawą tego, czym niegdyś ten przedmiot był, dotknęła mnie śmierć, nie mogę go zniszczyć, jak uczyniłbym to z Przekleństwem, rozpuszczając po świecie całe zamknięte
w nim zło. Jest twój, pani. Czyń z nim, co chcesz. Bowiem... - podniósł głowę i rozejrzał się; twarz miał spokojną, zdradzającą ogromne zmęczenie. - Zbroja, która krępowała nas w świecie, jaki sobie stworzyliśmy, popękała. Czas na odpoczynek.
    Obaj odwrócili się od Briksji. Ruszyli razem, ramię przy ramieniu. Tak, jakby od lat byli towarzyszami broni, a nie śmiertelnymi wrogami, pomaszerowali im tylko widomą drogą, prosto we mgłę.
    Briksja trzymała kamień w łódce złożonych dłoni. Rozejrzała się dokoła, jakby przebudzona z jakiegoś zajmującego snu. Narastał w niej nowy niepokój.
    Miała bowiem przeświadczenie, iż znajduje się w strefie, która nie należy ani do czasu, ani do świata, jakie dotąd znała. Jak mogłaby wrócić na swoje miejsce? Czy to w ogóle wykonalne? Z nasienia niepokoju zrodził się popłoch. Wykrzyknęła:
- Uta! Dwed! - I w końcu: - Marbon!
    Potem zaczęła nasłuchiwać; mając nadzieję, wbrew wszelkiej nadziei, że doczeka się odzewu i wskazówki. Krzyknęła ponownie, tym razem donośniej, tylko po to, by - gdy już ucichł jej głos - usłyszeć w odpowiedzi miłczenie.
    Imiona, jak powszechnie było wiadomo, miały własną moc. Stanowiły cząstkę istot, które je nosiły - niczym skóra, włosy albo zęby. Nadawano je w godzinie narodzin i od tej chwili mogło im zagrażać zło, ale i same mogły wspierać dobro. Teraz szukała w nich pomocy. Jednało tych dwóch, których Briksja zawołała, nie przyznało się do żadnych z nią więzi, albo może nie mieli oni ochoty pomagać, zaś trzecie imię należało do zwierzęcia, czyli istoty innego rodzaju niż człowiek. Chyba zatem nie było dla niej ratunku.
    Briksja podniosła złączone dłonie i wbiła wzrok w kamień. Był rzeczywiście przedmiotem magicznym. Zgodnie
z tym, co oznajmił Eldor (lub obecna tutaj cząstka jego jestestwa) i co potwierdził Zarsthor, powstał, żeby nieść zło. Ale jego zła moc została w jakiś sposób unicestwiona przez kwiat. Czy mógłby jej teraz służyć, jej, która nie miała władzy nad żadną siłą ani umiejętności Mądrej Kobiety?
   - Uta - tym razem nie wołała we mgłę, ale imię to wypowiedziała cicho, zwracając się do kamienia. - Uta, jeśli choć trochę cię obchodzę... jeśli chciałabyś dla mnie dobrze... Uta, gdzie jesteś?
   Kamień zaczął wydzielać delikatne pulsujące światło. Po chwili bardziej intensywna zieleń wytrysnęła z jego jądra i rozlała się szeroko. Briksja wciąż nie przestawała myśleć o Ucie.
   Z ciemnej plamy wyrosły sterczące uszy, otworzyły się w niej też szparki oczu - stała się łepkiem, który wkrótce oderwał się od powierzchni kamienia. Briksja, prawie niczemu się już nie dziwiąc, przykucnęła i zwiesiła dłonie tuż nad ziemią. Z kamienia powstała filigranowa, trójwymiarowa podobizna kota. Kiedy w pełni się już ukształtował, zeskoczył na ziemię.
   Mgła, która - odkąd Eldor i Zarsthor odeszli - kłębiła się coraz natarczywiej, ustąpiła z miejsca, gdzie stał kot. Figurka Uty podniosła głowę i spojrzała na dziewczynę otworzywszy malutki pyszczek. Ale jeśli nawet zamiauczała, Briksja nie usłyszała żadnego dźwięku. Po chwili kot zerwał się do biegu i dziewczyna pognała za nim.
  Obłok mgły zawirował, osnuwając Briksję do kolan. Jednak nie ukrył przed jej wzrokiem kota - nadal otaczała go przesuwająca się razem z nim wolna przestrzeń. Dziewczyna z trudem nadążała za tą pędzącą coraz szybciej sylwetką, która najprawdopodobniej była tylko złudą.
  Briksji trudno byłoby powiedzieć, jak daleko zapuściła się za kotem w głąb spowitej mgłą ziemi. Nagle przewodnik zwolnił i - ku jej rozpaczy - zaczął znikać.
  - Uta! - wrzasnęła. Mogła przejrzeć na wskroś drobne ciałko, które szybko rozpływało się we mgle.
   Briksja padła na kolana. Bez Uty była zgubiona a teraz jej podobizna prawie zniknęła. Pozostał jedynie zarys we mgle. Gdybyż mogła to jakoś cofnąć! Przecież kiedy zawołała jej imię i skupiła całą uwagę na kamieniu, Uta pojawiła się. Ale może moce władające kotem nie miały dość siły, by utrzymać go tu aż do spełnienia misji.
   A co z Marbonem, z Dwedem? Zanim znalazła się w tej matni, mężczyzna był wobec niej nastawiony wrogo, natomiast młodzieniec został usidlony przez czary. Nawet gdyby udało się jej dotrzeć do nich obu, czy mogłaby mieć nadzieję na jakąkolwiek pomoc z ich strony?
Dwed... Marbon... Którego z nich wybrać?
   Kiedy ostatni raz widziała mężczyznę, był wolny, jeśli nie brać pod uwagę nie dającej mu spokoju obsesji. Briksja podniosła kamień do oczu.
- Marbon! - zawołała.
   Jądro kamienia nie pociemniało ani nie pojawił się żaden inny znak, który świadczyłby, że jej wezwanie dotarło do mężczyzny, niezależnie od tego, czy miał odpowiedzieć na jej prośbę, czy nie.
- Marbon! - Uchwyciła się tej ostatniej nadziei.
   Coś wprawdzie drgnęło w kamieniu, ale nieśmiało. Nic się w nim nie zamajaczyło. Jednak kiedy w rozpaczy opuściła rękę, znów ujrzała niedaleko od siebie Utę!
   Dobrze widoczna, większa niż poprzednio, pozornie cielesna, spoglądała na dziewczynę zniecierpliwiona, otwierając i zamykając pyszczek w bezgłośnych miauknięciach. Briksja skoczyła na równe nogi, gotowa natychmiast za nią podążyć. Czy to Marbon jakimś sposobem tchnął w kota siłę? Nie miała pojęcia, ale fakt, że Uta znów przy niej była, napełnił ją otuchą.
   Uta puściła się biegiem, a Briksja za nią. Dziewczyna czuła, że kot ją ponagla. Wtem...
   Z mgły wynurzył się potężny, ciemny słup, a wyrósł przed nimi tak niespodziewanie, że Briksja nabrała podejrzeń, iż wcale nie stał tam od dawna, tylko pojawił się nagle, by zastąpić jej drogę. Uta stanęła na tylnych łapkach, przednimi drapiąc jego powierzchnię; najwyraźniej nakłaniała dziewczynę do wspinaczki.
   Briksja schowała kamień za koszulę, a następnie próbowała wyszukać na słupie jakieś punkty oparcia dla palców rąk i stóp. Uta przepadła. Nie rozmyła się powoli we mgle jak poprzednio, tylko po prostu znikła w okamgnieniu.
   Briksja wymacała na powierzchni słupa nierówności, których nie zdołała wcześniej wypatrzyć. Z trudem rozpoczęła wspinaczkę. Chwyty okazały się niewielkie i im wyżej się znajdowała, tym mozolniejsza była to droga. A jednak pokonywała wysokość - wystarczyło, by miała o co oprzeć kilka palców.
   Wolała nie patrzeć w dół. Palce bolały ją i zaczynały drętwieć. Przylgnięte do słupa ciało naprężało się do granic wytrzymałości. Za gardło pochwycił strach. A ona była wciąż wyżej i wyżej.
   Jak długo to trwało? W tym miejscu czas się nie liczył chwile mogły rozciągać się w dni, nawet w miesiące. Ponad jej głową słup ciągle wznosił się ku niebu, a wierzchołek skrywała zasłona mgły - jeśli w ogóle istniał jakiś wierzchołek!
   Briksja doznała w końcu uczucia, że nie zdoła już znaleźć kolejnego oparcia dla dłoni. Ból ramion był nie do wytrzymania. Do góry, jeszcze do góry! Nie mogła jednak podnieść ręki, wymagało to zbyt wielkiego wysiłku. Za chwilę odpadnie i runie w dół; pochłonie ją mgła i taki będzie jej koniec.
   - Uta! - wydała chrapliwy szept, nie mając nadziei na odpowiedź.
   Z mgły przesłaniającej to, co znajdowało się powyżej, wysunęła się... ogromna łapa! Tuż nad sobą Briksja ujrzała wystawione długie i przerażająco wykrzywione pazury. Łapa opuszczała się groźnym, kołyszącym ruchem. Briksja z rozpaczą przylgnęła do słupa. Ale nie miała już dość sił. Pazury zahaczyły o koszulę na karku i oderwały dziewczynę od trzonu kolumny, po czym uniosły ponad pułap mgły. W górę... i w dół... bo zaraz została wypuszczona i upadła, ocierając sobie ramię o kamień. W uszach rozbrzmiewało jej nieprzytomne wycie.
   Nadal miała koło siebie słup. Ale nie tamten, na który się wspinała. Ten był mały, mogłaby go objąć. Tworzył postument, na którego szczycie siedziała Uta - właściwych sobie rozmiarów Uta. Kotka spoglądała w dół, a tymczasem Briksja spostrzegła, że jest z powrotem w swoim czasie i w swojej przestrzeni.
   Znajdowała się w znanej już komnacie, w zatopionej niegdyś budowli. Ale teraz muru i stropu nie dławiły mgielne pnącza. Zielononiebieskie ściany lśniły jak świeżo wyszorowane. Na podłodze, nie opodal miejsca, gdzie przycupnęła, leżał Dwed, a jego głowę i barki podtrzymywał lord Marbon!
  Twarz mężczyzny nie była zgaszona, kiedy oszołomiony patrzył na Briksję znad ciała młodzieńca. Marbon nie znajdował się teraz pod wpływem żadnej mocy. Dziewczyna wyczuła, że wróciła mu pełnia człowieczeństwa. Jego własny umysł otworzył się i pozwolił mu wyjść z cienia, a także uwolnił lorda od obsesji, która była jego jarzmem.
   - Dwed... umiera... - Tylko tak ją powitał. Nie zachowywał się jak ktoś, kto miał coś wspólnego z tym, co jej się przydarzyło. Z oczu wyzierał mu strach - wiedziała, że nie o siebie, ale o młodzieńca.
  To, co powiedział, mogło być prawdą, ale dziewczyna nie była skłonna pogodzić się z tak pełnym desperacji wyrokiem. Nie wstała, tylko podpełzła bliżej na kolanach. Wciąż czuła ogromne zmęczenie po wspinaczce. Kiedy dotarła do tamtych dwu, pogmerała chwilę za koszulą i wyciągnęła kamień.
  - To przedmiot magiczny - rzekła z wolna. - Nie wiem; jak go użyć, ale gdy trzymając go zawołałam Utę, kotka odpowiedziana. Wołałam takźe na ćiebie. Słyszałeś? Zmarszczył brwi.
- Miałem... to był chyba sen..: tak myślę.
  - To nie sen. - Jej złączone dłonie drżały, gdy zamknęła ~?v nich kamień. - Może... może jeśli Dwed nie odszedł zbyt daleko, może jego także da się wezwać. Popatrz na to; panie, i zawołaj swego wychowanka! - Jej słowa zabrzmiały ostro niczym rozkaz. Podsunęła mu kamień przed oczy i trzymała nad ciałem Dweda.
  Ponieważ nie pozostawiła mu wyboru, mężczyzna obrócił na kamień skupione spojrzenie. Znów zrobił się ospały, twarz ściągnęła mu się i zmartwiała, postarzała na podobieństwo oblicza Zarsthora z tamtego świata. Umysł i duch Marbona pewnie również stoczyły długą walkę - tylko oczy wydawały się żyć.
Briksja wahała się. Dwed nie był ani jej przyjacielem, ani
poddanym. Czy sformułowane w jej myślach wezwanie zdoła do niego dotrzeć? Czy jest wystarczająco silna, żeby zatrzymać go w pochodzie do cieni, które otaczały Ostatnie Wrota? Ale jeśli taki zew rzucił też Marbon, czy nie mogłaby w jakiś sposób go wspomóc, udzielając dodatkowego wsparcia własnej woli?
   - Zawołaj! - nakazała ponownie. Jednocześnie skupiła się jak tylko potrafiła najbardziej i nakierowała swą wolę nie na nieruchome, ledwo oddychające ciało, ale na jądro kamienia, który trzymała tak, że prawie dotykał piersi młodzieńca.
- Zawołaj Dweda!
   Być może Marbon to uczynił - niemo. Czy to kamień wciągnął Briksję w taką sferę bytu, gdzie nie dochodził głos? Dziewczyna - albo jej cząstka mieszcząca silną wolę i najskrytszego ducha - została porwana, zagarnięta. Wcale jednak nie z powrotem tam, gdzie panowały mgły, skąd wyniosła odmienione Przekleństwo. Nie, to miejsce ciemniejsze, bardziej przerażające, zimne, posępne - było siedliskiem rozpaczy.
   Dwed!" Teraz powiedziała to imię w myślach, nie ustami. Zdawało jej się, że owa bezgłośna myśl zabrzmiała niczym okrzyk rozkazu.
   W dół... Briksja odnosiła wrażenie, jakby pogrążała się w ten głuchy świat głębiej i głębiej. Naraz wokół niej zawirowało ciemnozielone światło, ale nie uczyniło nic, by złagodzić jej lęk.
   Dwed!" Tym razem nie był to twór jej myśli. Ale kiedy zawołanie do niej dotarło, pośpiesznie je powtórzyła. Rozciągnęła się przed nią linia głębokiej zieleni, sznur, wzdłuż którego miarowo mieniła się barwa - raz jasna, to znów ciemna. Drugi koniec sznura pozostawał w ukryciu. Briksja słyszała, że ludzie czasem widzą coś oczyma duszy, ale nigdy nie wierzyła, że to rzeczywiście możliwe.
- Dwed!
   Naprężony sznur zatrzeszczał. Trzeba było ratować... Ciągnąć... Ale nikt nie mógł go dotknąć. Bowiem tam, gdzie nie istniała cielesność, nie było również ręki.
   Briksja zanurzyła się w siebie, usiłowała zapanować nad tym nowym uczuciem, nad tą świadomością, o której nie miała pojęcia, że może jej doświadczyć - której nie rozumiała.
Dwed!" Znów cudzy głos. Albo myśl.
   Choć sznur wciąż był napięty, trwał nieruchomo. Musi istnieć jakieś wyjście! W przeszłości Briksja zaznała chwil, kiedy ciało, kości i krew wycieńczone były prawie na śmierć. Teraz musi doprowadzić do takiego stanu drugą połowę siebie. Przypominało to użycie nowego narzędzia lub broni, z którymi nie wiadomo jak się obchodzić, więc zamiast doświadczenia musi wystarczyć desperacja i paląca potrzeba.
   Dwed!" Tym razem to ona zawołała. I zdało się, że imię oplotło sznur, pogrubiając go i wzmacniając. Z zewnątrz napłynęła fala innej jeszcze, obcej siły. Przez chwilę Briksja wzdragała się przed połączeniem. Wkrótce jednak poczuła, że tylko wspólne działanie może przynieść zwycięstwo i ustąpiła.
   Odciągnąć... Odciągnąć ten sznur, umożliwić Dwedowi powrót! Być dla niego nie tylko ostatnią deską ratunku, ale i przygotować mu drogę ucieczki.
   Sznur... W żywym obrazie, jaki przedstawiał się oczom jej duszy, zaszła zmiana. Wzdłuż sznura zaczęły przebijać się małe, zielonozłote listki, połyskujące niczym szlachetny metal. Teraz było to pnącze... Wiedziała już, co uczynić!
   Chwyciła myślą pnącze tak mocno, jak zrobiłyby to ochocze dłonie. Ciągnąć...
   Dwed!" Pnącze przesuwało się listek po listku, stopniowo się cofając. Szarpnąć!
Dwed!" Pnącze zniknęło; chłód i ciemność prysły, jakby rozsadziło
od wewnątrz jakąś bańkę. Znów otaczała Briksję jasność, znów był to jej czas i jej miejsce. Dwed nadal spoczywał w ramionach lorda Marbona. Twarz młodzieńca powlekała bladość. Na jego oblicze padało zielone światło kamienia, co sprawiało wrażenie, jakby śmierć złożyła już na nim swój pocałunek.
   - Dwed! - Marbon ująwszy młodzieńca za podbródek dźwignął jego głowę.
   Zatrzepotały rzęsy. Usta rozchyliły się wydając leniwe westchnienie. Z wolna podniosły się powieki. Ale oczy były puste, zamglone.
   - Zimno - wyszeptał niewyraźnie. Jego osłabłym ciałem wstrząsnął dreszcz. - Tak bardzo zimno...
   Ręce; w których Briksja wciąż trzymała kamień, drżały: Pod wpływem odruchu, a także dlatego; że traciła już sity, umieściła Przekleństwo na pievrsi Dweda, po czym roztarła jego całkiem miękkie dłonie. Ciało miał wilgotne i lodowate.
      Dwedl - Marbon wykrzyknął jego imię, gdy oczy młodzieńca znów się zamknęły. - Nie opuszczaj nas, Dwed! Młodzieniec ponownie westchnął. Obrócił nieco głowę na ramieniu pana i teraz twarz rniał.na wpół ukrytą.
   - Dwed! - tym gażem był to jeden wielki okrzyk strachu.
   - Śpi... nie odszedł. - Briksja bardziej przewróciła się do tyłu, niż odsunęła. - Naprawdę, znowu jest z tobą.
   Z tobą, pomyślała. Nie z nami. Jaką teraz miała odegrać rolę w ich życiu?
   - Tylko dzięki twej łasce i życzliwości, Mądra Kobieto. - Marbon ostrożnie ułożył młodzieńca na podłodze. Briksja widziała już różne twarze tego mężczyzny: zobo
jętniałą, rozwścieczoną, ogarniętą obsesją poszukiwania. Ale teraz wyglądał on jakoś zupełnie inaczej. Nie potrafiła
rozpoznać, co czai się w jego oczach. Odczuwała zbyt wielkie osłabienie, zanadto strudzony był jej umysł i ciało.
   - Nie jestem... Mądrą Kobietą... - mówiła powoli i dobitnie, cierpiąc przejmujący ból z powodu zmęczenia. Uta napierała na nią mrucząc i ocierając się głową o jej
ramię w jednej ze swoich najwięcej znaczących pieszczot. Dziewczyna wyciągnęła rękę po Przekleństwo, ale znieruchomiała wpół gestu. Napłynęła bowiem fala ciemności i porwała ją ze sobą.
   Spoczywała w wonnym gniazdku z kwiecia, które otaczało ją swą obfitością. Inne kwiaty zwieszały się z obejmujących ją kołem gałęzi. Widziała tylko perłowobiałe płatki i skończoną doskonałość ich rysunku. Pomiędzy nimi wiły się jasnozielone pnącza. Briksja pomyślała sennie, że szelest, jaki dociera do jej uszu, to zmieszany szept kwiecia i pnączy.
   Szept ten stawał się coraz głośniejszy, a wraz z nim słychać było dźwięk przypominający łagodne tony lutni. Kwiaty i pnącza śpiewały:
	Ziemia Zarsthora zdjęta snem
	Jadowych pól, strzaskanych bram -
	Po latach nikt nie zgadnie, że
	W~adal nią kiedyś możny pan.
	Haniebnej pychy oto targ:
	Blask buny, szept zsinia~ych warg.
	Gwiazdy migocą w tańcu swym.
	A znaczy to, że dojrzal czas.
	Z groźnym wyrokiem nocy dziś
	Ponownie stają twarzą w twarz.
	Ze wstydem, nie żaiując męstwa
	Zlamano moc tego Przekleństwa.
	Pola zielenią się wśród wzgórz.
	Krzywdy już dawno postarzmy.
	Kto podda ziemię pieczy dnia,
	Otrzyma w darze pokój trwaly.
  Były to same tylko rytmiczne dźwięki, w niczym nie przypominające wygładzonej ballady barda. Kwiaty kołysały się w ich takt, a listowie pnączy szeleściło i falowało. Briksja wreszcie zamknęła klejącę się powieki, zadowolona, że może odpocząć w tym pachnącym upojnie łożu, oddalonym od mozołu, strachu i bólu. Ale poprzez pieśń i tony lutni dobiegł ją przynaglający głos:
- Briksja!
	Kto podda ziemię pieczy dnia,
	Otrzyma w darze pokój trwały.
- Briksja!
    Otworzyła z powrotem oczy. To nie był jej zakątek spokoju i kwiatów. Leżała pod gołym niebem. Kiedy odruchowo poruszyła rękami, wyczuła, że po bokach i pod palcami ma miękką trawę, ściętą i usypaną w posłanie. Nie była sama. Po prawej stronie siedział ze skrzyżowanymi nogami lord Marbon, po lewej zaś zobaczyła nadal bladego Dweda. U jej stóp pokazała się Uta, która wyciągnęła się i ziewnęła.
    Briksja zmarszczyła czoło. Pamiętała, że ostatnio z całą pewnością była w zupełnie innym miejscu... Tak, w owym nakrytym kopułą gmachu w mieście na dnie jeziora.
    - Czy... czy to ty śpiewałeś tę pieśń? - spytała ociążale, znów zwracając spojrzenie na Marbona.
    - Nie. - Pókręcił głoVvą. Kiedy spostrzegła na jego ustach uśmiech i przyjrzała się temu, co zagościło w jego oczach, złagodziło rysy, pomyślała, że teraz rozumie tę więź, która kazała Dwedowi podążać za obłąkanym panem i służyć mu - nawet do granicy śmierci. Jeśli ten człowiek ofiarował komuś swą przyjaźń, był to cenny dar.
    - To ty śpiewałaś, przez sen - odparł. - Albo może w rzeczywistości błądziłaś po innej krainie, pani, gdzie sny są prawdziwe, zaś nasze życie zaledwie sennym marzeniem. W twojej pieśni brzmi obietnica: Kto podda ziemię pieczy dnia...", Kto podda ziemię..." - powtórzył cicho.
- Jaką ziemię, panie? - wtrącił się Dwed.
    - Tę, którą niegdyś zniszczyło Przekleństwo, tę, która teraz jest znowu wolna. Popatrz, pani, jak spełnia się twoja pieśń!
    Zanim Briksja zdążyła się poruszyć, Marbon już był przy niej i wsunął rękę pod jej plecy. Podźwignął ją delikatnie i z troską; zapomniała, że ludzie mogą się tak do siebie odnosić. Potrzebowała mocnej podpory, gdyż czuła się bardzo słaba, jak ktoś, kto wstaje po poważnej chorobie...
    Wspierając się na nim, spojrzała na świat, który rozciągał się poza jego ramieniem. Uta harcowała wokół jakiejś kiełkującej rośliny. Dookoła rosnącego źdźbła, wciąż wyższego, o coraz bardziej zdecydowanej i niespotykanej barwie, kipiała bujna zieleń traw. W połowie błyszczącego, czerwonobrązowego pędu Briksja spostrzegła wybrzuszenie.
    Nigdy przedtem nie była świadkiem tak szybkiego wzrostu rośliny. Na jej oczach zgrubienie na łodydze popękało i rozłupało się, by wypuścić strączek, również czerwonobrązowy, może wielkości małego palca. Źdźbło, które zrodziło ten strączek, było coraz wyższe, grubsze, wydało dwa odgałęzienia i stale rosło.
    Wciąż dalej i dalej od tej rośliny rozprzestrzeniały się jaskrawozielone fale soczystej trawy, która zastępowała sterczące tu wcześniej mizerne kępki. Na obu odgałęzieniach pojawiły się kolejne małe strączki. To... to było drzewo... Drzewo potrzebujące lat, by pogrubieć, rozwinąć koronę, sięgnąć wysoko, rosło zaledwie parę chwil!
    - Co? Gdzie...? - Briksja wbiła Marbonowi palce w rękę.
    - To z ziarna, które wyniosłaś z An-Yak, pani. Zasialiśmy Przekleństwo Zarsthora. Ale rozwijające się z niego pędy nie są już złem. Zielona Magia, Mądra Kobieto.
Pokręciła głową, muskając przy tym jego ramię.
    - Mówiłam ci; nie jestem Mądrą Kobietą. - Poczuła lekką obawę... Obawę przed czymś, czego naprawdę nie rozumiała.
    - Nie zawsze wybiera się moc - odrzekł cicho. - Ona czasami sama wybiera człowieka. Czy sądzisz, że mogłabyś zerwać kwiat Białego Serca, gdybyś nie miała w sobie przychylnej ci Zielonej Magii? Ja... ja szukałem Przekleństwa ze względu na jego moc i tamten mroczny cień pokonał mnie, ponieważ jestem ze skazanego na zagładę Rodu Zarsthora. Jego zło mogło się zakorzenić również we mnie. Ty nie szukałaś mocy, więc dano ci ją hojnie, gdy byłaś w potrzebie. Czyż nie w twoich rękach właśnie Przekleństwo przestało być groźne? To, co wtedy uczyniłaś... to były czary, o jakich mi się nawet nie śniło.
Briksja znów potrząsnęła głową.
    - Nie moja to zasługa, ale kwiatu. A poza tym w końcu Eldor i Zarsthor sami dokonali wyboru. Kiedy doszło do spotkania, nawet już nie pamiętali, co łączyło ich pośród cieni węzłem nienawiści.
    Przypomniała sobie tych dwóch wyniszczonych mężczyzn, tak jak widziała ich po raz ostatni. Przypomniała sobie, jak odpowiadali na pytania, które zostały jej w tajemniczy sposób podsunięte, może nawet przez samo Przekleństwo. - Zarsthor? - spytał.
    Briksja opowiedziała mu o tych dwu, którzy żądali od niej Przekleństwa, i o tym, jak na koniec odeszli razem, uwolnieni z okowów, jakie nałożyły na nich ich własne uczynki.
    - I ty mówisz, że nie posiadasz mocy? - dziwił się Marbon. - Nie ma znaczenia, w jaki sposób ona człowieka nachodzi, ważne natomiast, jak ten ktoś z niej korzysta.
Dziewczyna usiadła prosto, rezygnując z oparcia.
  - Nie chcę jej! - oznajmiła głośno wszystkim dokoła, bardziej jednak niewidzialnemu światu niż Marbonowi, Dwedowi czy Ucie.
   Szybko rosnące drzewo wchodziło w wiek dojrzały. Coraz grubsze gałęzie opadały nisko pod ciężarem stale przybywających nabrzmiałych pąków. Właśnie w chwili, gdy Briksja wydała okrzyk, którym wyrzekała się mocy, u pierwszego i największego z pąków puściła osłonka. Kwiat otworzył się - biały i skończenie piękny. Mimo że był dzień, a nad głowami świeciło słońce, kwiat wciąż był rozwinięty.
   Briksja zamrugała parę razy. To, co zobaczyła, nie znikało. Owoc Przekleństwa, o którym mówił Marbon. Przygryzła wargi. Czy przekazał mu życie tamten kwiat, który nosiła ze sobą i który zwiądł na osnutej mgłą ziemi? Skoro przed oczami ma dowód,. musi wierzyć, że to możliwe.
   Budziły się w niej nowe myśli i wzruszenia; jedno i drugie było fascynujące i przerażające zarazem. Niewykluczone, że do tego zadania została wyznaczona w pewien śposób już tamtej pierwszej nocy, kiedy Kuniggod przywiodła ją do azylu, jakim była siedziba Dawnego Ludu, zakątek niezmąconego spokoju.
   - Co w takim razie mam robić? - spytała zniżonym głosem, wcale nie czekając na odpowiedź, ale jednocześnie zdając sobie sprawę, że musi jej wysłuchać.
   - Pogodzić się z tym. - Marbon wstał, rozpostarł ramiona i wzniósł twarz ku słońcu. - To Przekleństwo zabiło ziemię Zarsthora. Być może zbyt długo zalegał ją cień, żeby mogła naprawdę się przebudzić. - Skierował spojrzenie na mury wyrastające z dna jeziora. - An-Yak to przeszłość. Ale ktoś może zbuduje nowe...
Znów odezwał się Dwed.
- A co z Eggarsdale, mój panie? Marbon powoli pokręcił głową.
   - Nie możemy się cofnąć, synu. Eggarsdale zostało za nami - zarówno w przestrzeni, jak i w czasie. Teraz to jest nasze...
   Briksja przeniosła wzrok na drzewo. Było już wyższe od Marbona. W przeciwieństwie do tamtego, pod którym schroniła się swej pierwszej nocy na Odłogach, gałęzie tego drzewa nie były powykręcane ani splątane. Oddalone od siebie, strzelały w górę i jednocześnie rozrastały się na boki, jakby chciały powitać jasne niebo i zarazem utworzyć dach nad kawałkiem ziemi pokrytym gęstą, świeżą trawą.
   Ich? Nieświadoma tego, co robi, wyciągnęła ku drzewu prawą rękę. Kwiat, który pierwszy się rozwinął, oderwał się od gałęzi. Choć nie czuła na policzkach żadnego wiatru, choć najsłabszy powiew nie tknął jej potarganych włosów, kwiat bez zwłoki poszybował ku niej i osiadł na dłoni. Czy zrobił to na nie wypowiedziane życzenie Briksji - tak jak Uta (kiedy oczywiście ma ochotę) przybiega na jej wołanie?
   Ich! Briksja ujęła kwiat w obie dłonie i wciągnęła głęboko w płuca jego zapach. Przeszłość opadła z niej niczym znoszona szata. Odeszła bezpowrotnie. Świat się zmienił, podobnie jak Przekleństwo Zarsthora przeistoczyło się w to cudowne zjawisko.
   



1


