





                                                             Aby rozpocząć lekturę,
                                                       kliknij na taki przycisk            ,
                                               który da ci pełny dostęp do spisu treści książki.
                                             Jeśli chcesz połączyć się z Portem Wydawniczym
                                                            LITERATURA.NET.PL
                                                           kliknij na logo poniżej.






                                                  ANDRZEJ FALKIEWICZ
                                      ISTNIENIE I METAFORA
                                                    Copyriht by Andrzej Falkiewicz
                                                       Wydawnictwo Tower Press
                                                                 Gdańsk 2001
                                                                                                                                  1






                                                               Cezary Wodziński
                                                                    ANDRZEJA
                                        FALKIEWICZA KŁOPOTY Z ISTNIENIEM
                  Wydaje się, że bezpowrotnie minęły już czasy genialnych filozofów amatorów. Filozofujących bez
               akademickiego certyfikatu, z dala od uniwersyteckich katedr i utartych tradycyjnymi pielgrzymkami
               szlaków, traktujących wszelkie doktoraty, habilitacje i rehabilitacje (także: traktaty) z irytującą stado
               uczonych nonszlancją. Myślących po marginesach, bez dogmatu i przeważnie pod prąd. Czy
               jednak takie czasy kiedykolwiek były? Może raczej od-czasu-do-czasu, w jakiejś luce nie-na-cza-sie i
               wbrew niemu zakwitały na akademickich ugorach te osobliwe rośliny o barwach niepospolitych? Tak
               czy inaczej od dawna już ich nie widać (a i słuch o nich zaginął) - czy ostatnim z wielkich a- i anty-
               akademików nie był w naszym wszechsprofesjonalizowanym stuleciu niejaki Lew Szestow?
                  A nasz rodzimy krajobraz wyjątkowo pod tym względem pustynny i niebogaty. Tym większe
               zdumienie i zaciekawienie budzi ostatnia książka Andrzeja Falkiewicza. Nie ma wątpliwości - znikają
               po lekturze już pierwszych stron, a później rośnie pewność - że to ważny, głębinowy i inspirujący tekst
               filozoficzny.    A    jego   niekwestionowana         filozoficzność     wynika     przede    wszystkim      z   autorskiej
               samorodności: niemal każde zdanie zapisane i przemyślane zostało przez kogoś, kto pisze i myśli na
               własną odpowiedzialność; kto przejęty jest każdą myślą i każdym pytaniem, jakie się w nim pojawiają.
               Przejęty znaczy tu: te myśli i pytania - formułowane wprawdzie nierzadko w tradycyjnych dyskursach
               filozoficznych - są kwestiami osobistymi, roztrząsanymi nie dlatego, że należy lub warto je
               roztrząsać (i mógłby to zrobić każdy specjalista, czyli ktokolwiek), ale nade wszystko z tego powodu,
               że to Autor musi się z nimi zmierzyć. Wszystkie kłopoty związane z istnieniem - powiada - usiłowałem
               rozstrzygać we własnym imieniu i na własny rachunek.
                  I oto od razu znajdujemy się w samym centrum żywiołu pt. Andrzej Falkiewicz i kłopoty związane
               z istnieniem. Co to bowiem znaczy: we własnym imieniu? W imieniu czego i w imię czego? Brak
               jednoznacznej odpowiedzi, podsuwa się jednak pewien trop, który spróbuję pośledzić, bo od dawna
               fascynuje mnie on w twórczości Autora. Czytam książki Falkiewicza od wielu lat, podziwiam ich styl
               sam w sobie, unikalny i integralny, osobliwy i niedopowiadalny - i wciąż mam kłopot z istnieniem
               integrującej je zasady wewnętrznej. Na ile wielobarwnych i wieloimiennych pasm semantycznych
               rozpisane te teksty w rozmaitych pismach! A przecież nie rozproszone. Krytyk teatralny. Krytyk
               literacki. Eseista. Dziennik-arz. Badacz i dociekacz Myśliciel i pisarz. Myślą-pisarz, piso-myśl. A to
               przecież zaledwie ślady odciśnięte. Te inne, niedociśnięte, nieznaczne, wszak również obecne. Zasada
               wewnętrzna wymyka się, zagadkowa; zagaduje, ale żadnej łatwej do odgadnięcia odpowiedzi nie
               podpowiada. Ów trop hipotetyczny, na próbę - to: JA...
                  - ... mówi tylko we własnym imieniu, nieustannie podkreśla swoją odrębność, wszystkie swoje
               utwory organizuje wokół Pierwszej Osoby - jak Gombrowicz, przy którym napisał swoje najlepsze
               bodaj eseje;
                  - ale zaraz obiekcja: Ciągle ta francaJa. Dlaczego ty się nimi nie interesujesz tylko zawsze sobą?;
                  - i z tego napięcia, z tego pomiędzy: Chcąc być tylko w sobie, jednocześnie jest się - cały w
               świecie. Ta alchemia ascezy niwelująca granice między mną a światem, nad którą nie w pełni panuję.
                                                                                                                                  2






               Ale może tu jest cień szansy - w tej jednoczesności. W tych środkach stylistycznych, w takim wyrazie
               doświadczenia wewnętrznego tak bardzo dzisiejszego, tak zupełnie ogołoconego, tak bez reszty
               uplątanego w świecie człowieka.
                  Ja - centrum, ja centralne, centralistyczne, centralizujące; ja - centryzm? Nie, w żadnym razie: Ja
               odniesione, wychylone na zewnątrz, nieustannie w nie-ja uwikłane, prze-niesione i prze-noszone; ja
               metaforyczne w ścisłym sensie. Ja wpatrzone w Innego, nie potrafiące od Niego oderwać Swego ja-
               spojrzenia. Fuga Gombrowiczowska, ale zdekrystalizowana, rozkomponowana na półcienie i cienie, i
               arcycienie, zlewające się z mrocznym tłem. Fenomenolog mógłby powiedzieć: ja intencjonalne i
               transcendentalna      konstytucja    inności,    noeza-i-noemat       splecione    w   erotycznym      uścisku,    ba,  w
               androgynicznej copula. Więc jeśli ja, to nie-ja, ściślej: w innym, który (-a, -e) jest równie
               źródłową współpozytywnością, nigdy brakiem czy dopełnieniem, negatio czy privatio.
                  Spotykamy niekiedy groźnych lub - w zależności od temperamentu osobniczego i społecznego
               kontekstu - śmiesznych, a przeważnie groźno-śmiesznych osobników, którzy muszą ustawicznie ja
               wypowiadać, deklinować i multiplikować je na wszystkie dostępne sposoby, bo brak im prostego daru
               tzw. abstrakcji albo ideacji. Cokolwiek pojmują, to w modus ja - zwykle przy tym karykaturalnego i
               groteskowego,      co   prowadzi     do   wielu    nieporozumień       -  ja,  które   jest  dźwignią     i  przekładnią,
               przełożeniem i pod-stawą wszelkiego rozumienia i wszelkiej interpretacji. Pod-stawiam ja pod
               Wszystko i dopiero wtedy Cokolwiek staje się zrozumiałe, tj. ja-rozumiem. W tym sensie ja stanowi
               regułę albo ideę regulatywną wszelkiej aktywności hermeneutycznej, a nie jakiś hiper-egotyzm czy
               wiedną lub bezwiedną apologię egocentryzmu.
                  Istnieje również model biegunowo odmienny. Dyskurs ducha dziejów, ducha obiektywnego, ba,
               ducha absolutnego albo czystej sylogistyki bądź totalizującego unitaryzmu, gdzie ja skryte jest
               w tak głębokiej strukturze stratygraficznej, że już w ogóle niewidoczne, wyzerowane, od-ja-jone, jako
               rzecze polski dialekt postmodemy. To-samo w samo-piszącym się tekście i w jego odpodmiotowionej
               teksturze. Model pierwszy Falkiewiczowi gruntownie obcy - bo mamy tu do czynienia raczej z
               naddatkiem niźli z niedostatkiem zdolności spekulatywnych - lecz do drugiej operacji niekiedy
               sięga, z wyrafinowaniem (post)strukturalisty wykorzystuje zatopienia, roztopienia, rozproszenia ja w
               Teorii, Systemie, Syntezie, by przygotować warunki możliwości powrotu ja odmienionego. Nasuwają
               się pytania: po co ta synteza - choćby tylko synteza? po co jednolita teoria (humanistycznego) pola
               (sc. kultury)? po co te uczone rozważania o materializmie historycznym i metafizyce unitarnej? po co
               traktat o przedludzkim początku kultury? po co wysiłek włożony w 40 arkuszy wydawnicznych opus
               magnum? Czy nie lepiej byłoby pozostać przy Gombrowiczu, rozsiąść się wygodnie w krzesłach za
               parawanem albo podziwiać widoki z balkonu?
                  Nie, nie lepiej. Bowiem: Człowiek plus człowiek, człowiek pomnożony przez człowieka, człowiek
               w związku z drugim konkretnym człowiekiem, ja w związku z tobą i z nim ... I jeszcze raz: Człowiek
               plus człowiek. A jednak obok nich, poza nimi - poza nimi każdymi dwoma - staje się coś, co jest
               trwalsze od nich.
                  By kwestię unaocznić w kategoriach akademickich - co za niewdzięczna rola! - należałoby dylemat
               tak ująć: mówić ja i myśleć ja poza kartezjańsko - husserlowską opozycją podmiot - przedmiot.
               Filozofia rozprawiła się z tą dychotomią radykalnie i, zdaje się, nieodwołalnie: zdeproblematyzowała
               sam    problem. Z persektywy dwudziestowiecznej                 literatury,   zwłaszcza powieści i teatru -            które
               Falkiewicz wnikliwie badał - problem jednak wcale nie zniknął, a nawet przeciwnie, zaostrzył się i
               przemnożył - o wszystkie komplikacje samo-literackie i filozoficzne. Wedle niej filozofia wylała - i
               to z jakim wspaniałym chlupotem! - dziecko wraz z kąpielą. A trzeba by ostrożniej, trzeba by wylać
               kąpiel (podmiot - przedmiot), ale dziecko (ja, ja, ja etc.) zatrzymać. Bo bez dziecka literatury
               nie ma (a filozofią mogą się zajmować dostojni starcy).
                  W związku z tym znana, niemal podręcznikowa klisza: Współczesna filozofia dokonała znacznego
                                                                                                                                  3






               postępu redukując jestestwo do serii przejawów, które je objawiają. Usiłowano w ten sposób usunąć
               liczne dualizmy trapiące filozofię i zastąpić je monizmem fenomenu. Czy udało się to osiągnąć?
               Niewątpliwie w pierwszym rzędzie pozbyto się tego dualizmu, który przeciwstawia w jestestwie to, co
               wewnętrzne, temu, co zewnętrzne. [...] Wynika z tego w sposób oczywisty, że dualizm bytu i przejawu
               nie powinien mieć już prawa bytu w filozofii. [...] Równocześnie też upada dualizm potencji i aktu. [...]
               Dlatego też możemy odrzucić dualizm przejawu i istoty. Przejaw nie ukrywa istoty, lecz ją objawia. On
               jest istotą. [...] Czy można powiedzieć, że redukując jestestwo do jego przejawów udało się nam
               przezwyciężyć wszystkie dualizmy? Wydaje się raczej, że obróciliśmy je wszystkie w nowy dualizm:
               skończonego i nieskończonego. ETC. Ale i ten dualizm został przezwyciężony - w sensie i
               heglowskim,      i  heideggerowskim        -  nie   tylko   przez   samego     Sartre'a,   lecz   także   w   post-   i  re-
               metafizycznych projektach wielu innych koryfeuszy współczesnego myślenia, od Bergsona do Levinasa,
               od Ricouera do Derridy, od Heideggera do Rorty'ego. I cały szereg innych, implicite czy explicite
               obecnych     w    myśli   nowożytnej      dualizmów,       stanowiących       rozmaite    modyfikacje      podstawowej
               dychotomii kartezjańskiej - takoż samo. Co więcej: w tych różnorakich próbach przezwyciężenia,
               składających się na jeden z najsilniejszych impulsów współczesnego myślenia, chodziło nie tylko o
               przezwyciężenie duo-manii w imię jakiejś uno- czy mono-manii (albo też korelatywnie: pluro-manii), co
               -  i  ta  intencja    jest  radykalniejsza     -  o   zniesienie    ram    dyskursu,    w   których     te  zestawienia     i
               przeciwstawienia funkcjonowały. Mówiąc sloganem: szło o zniesienie samego pola teoretycznego
               duo-, mono- i (rzadziej) pluromanii. O zastąpienie go innym polem, czy też o przeniesienie się na
               inne pole. I jeśli formułowano to w postaci postulatów poszukiwania trzeciego wyjścia, to właśnie w
               owym trans-gresywnym czy meta-forycznym znaczeniu, a nie w sensie opozycji wobec opozycji.
               ETC.
                  Tymczasem pytanie o dualizmy ulokowane jest w książce Falkiewicza niemalże na prawach
               Grundfrage; ożywia i organizuje ducha tej książki. Pojawia się w wielu wariantach i w różnych
               sekwencjach      problemowych.        Jako   polaryzacja     fizycznego      i  myślowego,       ciała   i  duszy,
               fenomenu i noumenu, zewnętrznego i wewnętrznego, materialnego i idealnego, struktury
               i genezy, wartości i faktu, przejawu i rzeczy, czy też wprost: podmiotu i przedmiotu, res
               cogitans i res extensa, bądź w oryginalnej terminologii: hardware'u i software'u, a przede wszystkim
               jako aporia dyskutowana od Parmenidesa po Heideggera: bytu i myśli. W ten sposób poruszone
               zostają wszystkie niemal żywotne tkanki współczesnej ontologii, epistemologii, antropologii, aksjologii.
               Nie tylko jednak. Problematyka dualizmu przeniesiona zostaje również na grunt współczesnych
               dyskusji naukowych, zwłaszcza fizyki (konflikt między przestrzeniowcami i czasowiczami), także
               kosmologii, biologii i psychologii. Do dyskusji zaangażowana zostaje ponadto współczesna humanistyka
               z całym bagażem właściwych jej paradoksów. Np.: Humaniści nie są w stanie dotrzeć do ludzkiej
               duchowości,      ponieważ     nie   chcą   pojąć    tego,  czym     ludzie   łączą   się   ze  światem     pozaludzkim.
               Wieloimienna opozycja zjawia się tu w krystalicznej postaci ludzkiego - nieludzkiego.
                  Zakres problemowy podjętej dyskusji z dualizmami jest więc imponujący. Zdumiewająca jest
               również biegła i rozległa erudycja Autora, która nie polega przecież na tak powszechnie kultywowanej u
               nas recydywie cytomanii i ukrywania się za cytowanymi stanowiskami (tj. zwykle ukrywania braku
               własnego stanowiska), ale na tanecznej iście swobodzie w poruszaniu się po różnorodnych, niekiedy
               gęstych i nieprzenikliwych ogrodach współczesnych nauk i filozofii (nie tylko współczesnej). Czy to
               nie dzięki ekspozycji własnego ja filozofującego (wciąż zatroskanego swoim własnym wielce
               problematycznym statusem) udaje się Autorowi z taką nieważkością i bez kompleksów, ale i bez
               naiwności dyskutować z Parmenidesem i Heraklitem, Platonem i Arystotelesem, Kartezjuszem i
               Pascalem, Vico i Kantem, Nietzschem i Heideggerem...? W debacie nie brak żadnego chyba nazwiska
               współczesnych wybitnych fizyków (Einstein, Heisenberg, Planck, Bohr, Schrödinger, Born, de Broglie,
               Eddington, Dirac, Weizsäcker, Bohm, Pauli, Fermi, Hawking, Białobrzeski i in.). Nie mówiąc już o
                                                                                                                                  4






               różnych Bachelardach, Chomsky'ch i Piagetach...
                  Wieloaspektowa         dyskusja     dualizmów        nie   kończy      się   jednak     na    postawieniu      pytania
               (wielopostaciowego i rozgałęzionego) o możliwość ich przezwyciężenia, choć zdanie relacji i sprawy z
               tego, co właściwie znaczy to pytanie, zajmuje znaczną część rozważań Autora. Zgodnie z dyrektywą z
               wcześniejszych tekstów: Chcę pokazać czytelnikowi swój dukt - pokazać nie prawdę (tej nie mam),
               lecz proces szukania. Tym razem jednak pytanie i poszukiwanie ukierunkowane jest wyraźnie na
               trzecie wyjście, na rozwikłanie nierozwiązywalnych dla myśli nowożytnej aporii, na znalezienie
               własnej, trzeciej drogi. Logika rozważań ciąży ku pewnej odpowiedzi, ku zarysowi pewnej
               prawdy. Odpowiedzi oryginalnej i niezwykle interesującej, co zapowiada już sam tytuł książki.
               Ostatnia, zamykająca książkę część podsuwa rozwiązania niebanalne: Metafora zwana istnieniem.
               Metafora jako próba wyjścia z zaułka dychotomii, dualizmów, paradoksów, aporii. Metafora jako
               najbardziej przyległa nazwa dla istnienia. Metafora, która łączy mnie i świat, ludzkie z
               pozaludzkim, ja z nie-ja. Metafora, którą zazwyczaj przypisujemy wyłącznie językowi ludzi i
               oddajemy w niepodzielne władanie artystom, a która rozważana wnikliwiej, okazuje się pierwszym
               gestem istnienia, warunkiem stania się czegokolwiek, mową bytu...; metafora, którą ze swojej istoty
               istnienie jest.
                  Meta-foryczne w uścisku z meta-fizycznym: Istnieć to wykraczać poza własną fizyczność, a więc
               bytować meta-fizycznie, czyli metaforycznie. Pewne jest tylko to przecięcie, pogranicze. [...] Metafora
               nie jest odzwierciedleniem czegoś istniejącego, lecz sama jest istnieniem... Nie jest niezdarnym, bo
               omownym, przybliżeniem do prawdy, lecz sama jest niezdarną - bo właśnie rodzącą się, właśnie mającą
               zaistnieć - prawdą. W tym konkluzywnym punkcie zwróciłbym uwagę na dwie sprawy. Meta-foryczne
               nie jest jakimś dodatkiem, dopełnieniem albo uzupełnieniem meta-fizycznego; nie jest też jakąś
               przypadkową kolejną nazwą. Wskazuje nazwę istotną, tj. taką, która z metafizyki wydobywa jej
               własną, najbardziej jej właściwą, lecz nawet dla niej samej skrytą istotę. Jest jej prawdą. Znaczy to:
               sama metafora nie jest już metafizyczna; przywraca metafizyce jej własną istotę, sc. przywraca
               metafizykę jej własnej istocie. I to jest ten właśnie wymiar, który otwiera się w filozofii współczesnej po
               odwróceniu czy zawieszeniu nowożytnego pola teoretycznego. (Nawiasem: pozostaje dla mnie
               pytaniem, dlaczego Autor koncentruje się w swych dociekaniach metafizycznych na anachronicznej
               dyskusji z nowożytnością, miast podjąć otwarty synchroniczny spór ze współczesnością, gdzie
               znalazłby rzeczywistych współmyślicieli. Częściowo to wprawdzie realizuje, wciągając do dyskusji np.
               Heideggera, ale w szerszym zakresie zdaje się to być zadanie na następną książkę.) Po wtóre, w tym
               nowym wymiarze metaforycznego prze-mieszczenia i prze-niesienia, wydobywającego na jaw sens
               meta- metafizyki, powraca również odmienione - przemieszczające i przemieniające, a nie centrystyczne
               - ja. Skuteczna filozofia - czytamy w ostatnim słowie - owa jedynie potrzebna metafizyka, której
               wyczekujemy - jest stanem ducha, duchowym doświadczeniem filozofującego. Liczyłaby się tylko
               własna radość. Chodziłoby o zaznanie teraz i tutaj tego... o rzeczywisty kontakt z tym, co będzie żywe
               po mojej śmierci. Ja, które jest metaforą innego. I Innego bądź Innego...
                  Czytając książki Falkiewicza - również tę ostatnią, w której śmiałość metafizyczna splata się z
               autoironiczną     pozą     amatora     (co    może     i  powinno      powodować        kontuzję     profesjonalnych
               pseudometafizyków)         -  niepodobna      pominąć     języka.     Autor    porusza    sprawy     trudne    -  jeśli  nie
               najtrudniejsze dla współczesnej filozofii - w taki sposób, że można popaść w zadumę, iż z taką łatwością
               i  biegłością    możliwe     jest  w   ogóle poruszanie się         w   tej  otchłannej    przestrzeni.    Jest  to   styl
               przechadzający się swobodnie między precyzją logika i fizyka, a metaforyką wysokiej próby. Rzadka to
               u nas sztuka. Wiążą się z tym znakomite analizy językowe pojęć, przysparzających filozofom najwięcej
               kłopotów (istnienie, byt, bycie, poznanie, postrzeganie, wartość, sens itd.). Tudzież
               odważne propozycje semantyczne z nich wynikające (najcelniejsze, poza tytułową, wydają mi się
               propozycje aksjologiczne z części drugiej, zatytułowanej Wolność, sens, wartościowanie). I ostatnia
                                                                                                                                  5






               uwaga: jest w tej pracy mnóstwo spraw dyskusyjnych - nie dlatego jednak, że są źle sformułowane,
               opacznie postawione, niedostatecznie opracowane, nietrafnie rozwikłane itp. Przeciwnie, dlatego, że
               skłaniają do dyskusji, wywołują nieraz sprzeciw, ale w taki sposób, że trzeba go uzasadnić i sensownie
               przeciwstawić. Ta książka niesie w sobie potencjał dyskusyjny, którego próżno by szukać w wielu
               uczonych pracach filozoficznych profesjonalistów i specjalistów.
                  Cezary Wodziński
                                                                                                                                  6






                                                       CZŁOWIEK TEATRALNY
                                                                                                                                  7






                  Homo theatralis. Jak homo faber, homo symbolicus, homo viator, homo politicus, homo sapiens,
               homo ludens... Każdy z tych ludzi odznacza się jakąś szczególną, nie dostrzeżoną przez innych cechą,
               która wyjaśnia i czyni nareszcie zrozumiałym fenomen ludzki; cechą, której wydobycie i zdefiniowanie
               dookreśla człowieka i rozwiązuje problemy, z jakimi nie umieli poradzić sobie poprzednicy. Jednak ilość
               tych znajdywanych dookreśleń - a można je wciąż mnożyć - uprzytomnia, że człowieczeństwo dla
               swych nosicieli pozostanie nadal tajemnicą i nic nie wskazuje, żeby mogło nią kiedykolwiek przestać
               być.
                  Tyle odnośnie tytułu tego szkicu. Po zakreśleniu granic humanistycznego namysłu, złożeniu należnej
               daniny poprzednikom i zrelatywizowaniu własnych, mających nastąpić twierdzeń, przystępuję do
               człowieka teatralnego.
                                                               Pytania wyjściowe
                  Dlaczego, kiedy znajdę się wśród ludzi, nikt nie zastanawia się, czy jestem ubrany ciepło, ale wszyscy
               zauważą     natychmiast,     gdy    będę    ubrany    nieodpowiednio?        I  na   czym     może     polegać    ubranie
               odpowiednie, skoro w tym przypadku nie idzie o zapewnienie mi ciepła? Gdzie moi bliźni znajdują
               kryterium     ocenne,    jeżeli  oceniając     nie  biorą    pod   uwagę     podstawowej       funkcji    ubrania?    Takie
               postępowanie zadziwia przecież niepraktycznością. Przeocza moje elementarne potrzeby bytowe, a
               zakłada jakąś sytuację sceniczną: zamienia mnie w aktora przebywającego na scenie i noszącego
               odpowiedni, lub właśnie nieodpowiedni, kostium, a z pozostałych czyni teatralną publiczność, która
               ocenia moją aparycję i moją grę. A tak, także grę - bo odpowiedni kostium wymaga stosownych gestów.
               Ilość gestów, których nie mogę wobec ludzi wykonać, jest przeogromna i wielokrotnie przekracza tę,
               które dozwolone są aktorowi we współczesnym artystycznym teatrze. Co jeszcze dziwniejsze - to fakt,
               że na codzień nie zdaję sobie sprawy ze swych spektakularnych obowiązków i działam w poczuciu
               pełnej naturalności własnych działań. Wszystko to przekonuje, że należy bardzo uważnie pytać, czym
               teatr jest.
                                                                                                                                  8






                                                                              1
                                                      Totus mundis histrionem agit
                  Wiedziano o tym już w starożytności. Jednak twierdzenie to niczego jeszcze nie przesądza. Może
               orzekać o wrodzonej fałszywości ludzkiej natury, o naszej skłonności do kłamstw lub nawet działań
               zdradzieckich; co skądinąd niestety się zdarza. Ale może również mówić o pewnym właściwym nam
               sposobie bycia, który właśnie tak - jako komedia, jako teatralność - się przejawia. No bo gdybym
               postępował w sposób naturalny, gdybym nie chciał przywdziać cudzych piórek, w upalny letni dzień
               powinienem wyjść na ulicę nago. Gdybym mógł wygłosić każdy swój sąd i wykonać każdy gest, na jaki
               przyjdzie mi ochota, wszystkich ludzi - moich widzów - bym uraził, a niektórych świadomie obraził.
               Zatem jedynie względy uprzejmości i chęć nieurażenia bliźnich sprawiają, że staję się komediantem.
               Tak więc moje postępowanie wobec nich jest fałszywe, ale jedynie w tym znaczeniu - że tylko
               częściowo szczere, nie w pełni zgodne z mymi prywatnymi uczuciami.
                  Komedię tę zawsze najpierw dostrzegam u innych - dostrzegam na przykład czyjeś przesadnie
               grzeczne zachowanie - a dopiero wtórnie konstatuję podobnie niepełną szczerość zachowań u siebie.
               Zawsze najpierw rozpoznajemy ją u obcych - widzimy na przykład czyjś egzotyczny turban - a dopiero
               wtórnie zauważamy tak absurdalny szczegół własnego kostiumu, jak koronkowy kołnierzyk bluzki czy
               zdobiony perłowy guzik u mankietu koszuli. I zawsze najpierw konstatujemy teatralność teatru,
               rytualność rytuału, gestyczność gestu kapłana - a dopiero wtórnie podobną konwencję, podobną formę
               przeznaczoną dla oczu cudzych rozpoznajemy we własnej codzienności.
                  W poszukiwaniu naszej niezafałszowanej natury cofamy się do początków człowieczeństwa, lecz
               tutaj czeka nas niespodzianka. Szczątki kostiumów i rytuałów są pierwszymi świadectwami człowieka
               odkrywanymi       przez    archeologów      i dokładnie tę      samą konwencjonalną kłamliwość obcowania
               ludzkiego - bogaty język form, kostiumów, gestów, malunków - potwierdzają etnografowie badający
               społeczności znajdujące się na najniższych szczeblach rozwoju. Wygląda więc na to, że naszą naturą
               niezafałszowaną jest właśnie ten blichtr, te malunki przeznaczone dla cudzych oczu. Wygląda na to, że
               jeśli dziś wszyscy jesteśmy jakoś pomalowani; jeśli ojczyzną naszą są garnki z farbami - jak
               powiada w Tako rzecze Zaratustra Fryderyk Nietzsche - to dlatego, iż zawsze pomalowani byliśmy.
                  Piękne stroje, eleganckie formy towarzyskie, bezcenne przedmioty kultu. Złote ołtarze i
               podobizny bogów; hieratyczne szaty kapłanów, insygnia dostojników i damskie suknie prezentowane na
               specjalnych pokazach; papieskie tiary, królewskie korony i chłopcy z gołą głową, ale zawsze postrzyżeni
               w modny ząbek; rytualne gesty hierofanta wykonywane wobec tłumu wiernych i nieodłączny od
               ludzkiego obcowania savoir vivre... Tak oto wyłania się wcale pokaźna klasa pozornie różnych zjawisk,
               które składają się w ludzki ceremoniał. Teatr odgrywany na scenie, który śledzimy z widowni - i o który
               w chwilach szczególnie złego humoru obwiniamy siebie - jest wtórnym i bardzo późnym następstwem
               tego ceremoniału, właściwej naszej naturze komedii. Pierwsza jest pewna inscenizacja społeczna, w
               której zawsze już muszę wziąć udział. I dopiero przystawszy na jej wymogi - dopiero cedując na nią swą
               prywatność - staje się pełnoprawnym członkiem zbiorowości. Czyli człowiekiem.
                  Zmieniają się wiary i obyczaje, ale ta inscenizacja jest w historii ludzi czynnikiem stałym. Wszelkie
               dociekania prawdy lub fałszu kryjących się popod nią - na przykład domniemywanie głębokiej prawdy
               ceremoniałów       dawnych,     w   przeciwieństwie      do   powierzchniowości         naszego ceremoniału         -  nie
                                                                                                                                  9






               zasługują na poważne traktowanie. Bowiem przy pewnym koniecznym skupieniu mogę w którejś chwili
               wniknąć we       własne    odczucia, spenetrować         własne     doświadczenie      wewnętrzne,      ale   nie  poznam
               światoodczucia łowców głów, wyznawców Boga z czasów Abrahama, ani nie doświadczę świata moich
               ziomków z wczesnego średniowiecza. Nie mogę przeto oceniać prawdy lub fałszu ich zachowań.
               Wszelkie nasze wypowiedzi na ich temat mają nieodmiennie swą ideologiczną, założoną na początku
               intencję. Aktorzy odeszli i niczego nam już nie powiedzą; zostaje po nich zawsze scenografia.
                                               Wynalazek? Odkrycie? Epifenomen?
                  Tak rozumiany teatr - czym jest? Należy - obok ludzkiej rodziny, mowy naturalnej, religii - do
               najstarszych    wynalazków ludzkości. Jest            zjawiskiem     tak zamierzchłym,        że nie potrafimy nawet
               rozsądzić, czy rzeczywiście jest wynalazkiem (jak telegraf bez drutu), czy odkryciem (jak odkrycie
               prawa powszechnego ciążenia), czy tylko wyjawem, epifenomenem ludzkiej natury (jak śmiech, płacz).
               Tu   więc    rodzi   się   zaraz   pierwsza     trudność.    Wszystkie      te  wynalazki,      czy    odkrycia,     czy
               epifenomeny       są   zjawiskami      dla   bytowania     naszego     gatunku     podstawowymi.        Jako    takie   są
               wielofunkcyjne, pełnią na raz wiele funkcji - i dlatego nie dają się prawomocnie zredukować do żadnej z
               nich. Innymi słowy. Nie potrafimy wiedzieć, do czego służą nam one przede wszystkim - a przeto też nie
               umiemy wiedzieć, czym przede wszystkim są; czym są w swojej istocie i którym z podanych wyżej
               określeń należy je charakteryzować.
                  O jakie tu funkcje chodzi konkretnie, o czym tu mówię? Na przykład funkcje mowy naturalnej, jak je
               widzą językoznawcy: ekspresywna, apelatywna, kreatywna, oznajmiająca. Czy posługuję się mową
               przede wszystkim po to, żeby wyrazić siebie, sobie czy komuś o sobie powiedzieć? Czy po to, żeby
               poprosić o filiżankę herbaty, kogoś do czegoś nakłonić? Czy po to, żeby stworzyć, wykreować dla siebie
               czy kogoś rzeczywistość nową, niebywałą dotychczas? Czy też po to, żeby oznajmić, że deszcz pada,
               stwierdzić stan faktyczny? Każda z tych funkcji niewątpliwie mowie przysługuje, lecz obstawanie przy
               jednej z nich prowadziłoby do przeoczenia całości zjawiska, a więc samego zjawiska.
                  Albo funkcje religii. Socjolodzy, jak Émile Durkheim czy Max Weber, za podstawę uznali jej
               socjogenność,      zdolność    łączenia    ludzi   we    wspólnotę.     I  jest  to   przekonujące.     Pojęcie    narodu
               wybranego, umiłowanej przez Boga grupy ludzkiej, zdaje się ich sąd potwierdzać. Ale znowu ludzie
               praktykując     religię   widzą    w    niej  warunek      swej   wewnętrznej       praktyki,    drogę    indywidualnego
               doświadczania transcendencji, a o społeczności nierzadko wyrażają się z przekąsem, widzą w niej
               społeczną bestię, tłumne zwierzę (Simone Weil). Zaś to rozumienie przeczy z kolei współczesnym
               laickim obrońcom religii, którzy widzą w niej przede wszystkim źródło etycznych i moralnych norm
               wspólnoty. A takie z kolei zobaczenie nie zadowoli dzieci, dla których - bardzo to wyraźne w
               ceremoniale Bożonarodzeniowym - religia jest zwłaszcza świętem, wesołą uroczystością, zabawą. Nie
               tylko zresztą dzieci: ten zabawowy charakter religii jest bardzo widoczny w folklorze ludowym,
               wiejskim obyczaju. A znowu to rozumienie ludyczne nie zadowoli staroświeckich rodziców - dla
               których religia jest poza wszystkim nauką dobrego wychowania, lekcją etykiety. Bo przecież, poza
               wszystkim tamtym, religia jest także tym.
                  Albo funkcje ludzkiej rodziny. Są nimi oczywiście urodzenie i wychowanie potomstwa. Ale ta druga
               - wychowanie - jest tak obszerna, że obejmuje bez wyjątku wszystko, co powiedziałem dotychczas o
               funkcjach.     Wystarczy      uprzytomnić      sobie    zakres    takich   pojęć,    jak   dobre    wychowanie,       pełne
               uformowanie, ukształtowanie wartościowego człowieka...
                                                                                                                                10






                                           Wiedza o początku i świadomość struktury
                  Dlaczego tak natarczywie o te funkcje pytamy i tak nam zależy, żeby pomiędzy nimi znaleźć funkcję
               naczelną? Przecież to proste. Gdyby udało się nam taką funkcję dla danego zjawiska znaleźć, tym
               samym uzyskalibyśmy odpowiedź na pytanie o jego genezę. Wiedzielibyśmy, dlaczego i jak powstał
               teatr, dlaczego i jak religia, dlaczego i jak mowa. Ba, gdyby udało nam się znaleźć taką jedną funkcję,
               odkrylibyśmy tym samym czynnik sprawczy ludzkiego świata. Moglibyśmy przecież wiedzieć, który z
               naszych wynalazków został dokonany najpierw, a które i w jakiej kolejności nastąpiły po nim. A są to
               fascynujące zagadnienia. Móc wiedzieć, czy myśl zrodziła słowo, czy słowo zrodziło myśl. Czy
               najpierw były pragnienia, a potem ich zaspokojenie, czy też pragnienia zrodziły się z tego, co dziś je
               zaspokaja. Móc wiedzieć, czy teatr stał u początków religii, czy religia u początków teatru. Czy język
               słów dopracował się uroczystych gestów i przekształcił w ceremoniał, czy też właśnie - uroczysty gest,
               ceremoniał przerodziły się w język słów. Móc wiedzieć, czy rodzina stała u początków mowy ludzkiej,
               czy przeciwnie - pewien zasób leksykalny i określony stan syntaksy były warunkiem powstania
               ludzkiego stadła... Prawidłowa odpowiedź na te pytania wykroczyłaby poza specjalistyczne problemy
               humanistyki i miała filozoficzną wagę. Sama możliwość takiej odpowiedzi jest tym, co czyni z ludzi
               humanistów.
                  Różnica między wiekiem XIX i XX polega na tym, że wiek XIX na te pytania odpowiadał, a my
               odpowiadać nie        śmiemy.     Uczony wieku        XIX potrafił      na   przykład    zapytać,    jaki   to  wynalazek
               uczłowieczył małpę. Nas obcesowość jego pytania razi. Nie, iżby ono było bezsensowne; dla nas,
               późnych wnuków, niewątpliwych tworów i spadkobierców ewolucji, będzie zawsze interesujące. Tym,
               co nie pozwala nam na pytania takie odpowiadać, nie są ani przede wszystkim względy religijne, ani
               chęć zachowania wyróżnionej pozycji człowieka, lecz nasza świadomość struktury. Nasza świadomość
               struktury - i w tym przejawia się kryzys myślenia genealogicznego w wieku XX - skłania nas do
               rozumienia, że małpa, która wynajduje coś po to, żeby się uczłowieczyć, wykazuje już psychiczną
               strukturę ludzką. A przeto musimy wyjść od tej struktury... którą trzeba następnie odnieść do świata -
               który odsyła nas ponownie do tamtej struktury. Słowem, nie umiemy rozstrzygać dziś sporu między
               jajkiem a kurą. Okoliczność ta sprawia, że wiedza o początkach jest piętą Achillesową współczesnej
               nauki.
                                     Przed początkiem. Pytanie o czynnik wcześniejszy
                  Wróćmy do sytuacji wyjściowej. Stoję wśród ludzi ubrany w stosowny kostium i zachowuję się
               odpowiednio. Nie to jednak jest najważniejsze, czy ubranie moje jest przede wszystkim kostiumem, czy
               przede wszystkim izolacją cieplną, czy przede wszystkim tabuistycznym okryciem genitaliów - ale to, że
               w ogóle musiałem je włożyć. Najważniejszy jest fakt, że zostałem skazany na korzystanie z materii
               zewnętrznego świata, aby nią uzupełnić siebie. Po pierwsze więc konstatuję moje ciało niesamoistne -
               które przeto musi być dopełniane, uzupełniane innymi ciałami. Jest takim obcym ciałem ubranie
               chroniące mnie przed zimnem, są takimi ciałami narzędzia wytwórcze i obronne - i są nimi również
               piękne stroje oraz bezcenne przedmioty kultu, które wspomagają moje gesty eleganckie i
               zachowanie się odpowiednie.
                  Tak jak od zarania człowiek posługiwał się otoczakiem, aby zabić wroga lub roztłuc orzech
                                                                                                                                11






               kokosowy, tak od zarania posługuje się materialnymi przedmiotami, aby uzasadnić swoją, ludzką, rację
               bycia. Magiczne pochówki neandertalskie, nieco od nich późniejsze koła sypane czerwoną ochrą i
               naszyjniki z zębów polarnego lisa, znajdywane w grobach kromaniońskich, wyrażają podobne uczucia
               co nasze pomniki i cmentarze. Paleolityczne rysunki naskalne i geometryzujące wzory neolitu są
               prezentowane w tych samych albumach co obrazy Picassa - a jeśli nie w pełni znamy ich użyteczność, to
               nasza niewiedza obejmuje po równi oba przypadki. Święte kamienie i kamienne amulety - te pierwotne
               upostaciowania mocy lub świętości, uzmysławiające człowiekowi jego sytuację w świecie, ale z całą
               pewnością wspierające również jego działania wytwórcze i obronne - mają do spełnienia podobną misję
               co   nasze   sztandary,    emblematy,      świątynie.    Są   -  jeśli  wypada      je  tak   nazwać     - materialnymi
               narzędziami,      które    funkcjonują       w    dziedzinie     wiar,   sensów      i  racyj    bycia.   Jako    takie   są
               prawdopodobnie równie niezbędne jak wszystkie narzędzia pozostałe. Tylko przecież ta stała potrzeba
               jest w stanie wytłumaczyć nieuchronność ludzkiej komedii, trwałość teatropodobnych działań i
               zachowań człowieka.
                  Jednak ludzka zależność od materii, zobaczona w ten sposób, może okazać się kłopotliwa dla naszego
               mniemania o sobie. Łatwo godzimy się bowiem ze swą rolą wytwórcy narzędzi, który za ich pomocą
               poznaje świat i czyni znośniejszym swe życie. Lecz ten faber, wytwórca, jest przede wszystkim
               człowiekiem myślącym, jest najpierw sapiens - i właśnie dopiero dlatego mógł wpaść na pomysł
               posłużenia się materialnymi przedmiotami i jedynie jako sapiens umie je doskonalić. Natomiast w
               przypadku wiar, sensów i racyj bycia ta zależność zdaje się odwrócona. Jest tak, jak gdyby materialne
               przedmioty urodziły naszą myślowość i naszą człowieczość; jak gdyby prawda ludzka, w mniemaniu
               humanistyki dotychczasowej znajdująca się w duszy człowieczej, opuściła teraz ludzkie wnętrze i
               osiadła na zewnątrz: na bałwanach, kostiumach, emblematach. O ile tamten pierwszy materializm
               pozostawiał dla naszej duchowości jeszcze pole do popisu i liczne wolne miejsca, o tyle ten drugi
               wydaje się już ostateczny i bez odwołania.
                  Otóż twierdzę stanowczo, że niczego takiego naprawdę nie wiemy. Nasza całościowa wiedza o
               strukturze wcale do tych wniosków nie upoważnia. Proszę zwrócić uwagę, że jeśli pewne materialne
               przedmioty nazwałem - niezbyt może ładnie - narzędziami uzasadniającymi ludzką rację bycia, więc
               zaspokajającymi jakąś potrzebę duchową, to zakładam zarazem już daną potrzebę, którą w ten właśnie
               sposób umiemy zaspokoić. Nasza całościowa wiedza o ludzkiej strukturze odsłania nam tylko zasadę
               pozaorganizmowych           narzędzi     materialnych,      zasadę    człowiekowi      niewątpliwie      właściwą,     która
               konstytuuje jego świat i wyróżnia go ze światów zwierzęcych. Zasadę obejmującą zarówno dziedzinę
               poznawczą, narzędzia gospodarcze i obronne, jak i ową społeczną inscenizację - która, to prawda, uraża
               niekiedy wysokie mniemanie jednostki o sobie i skłania ją do marzeń o życiu bardziej autentycznym,
               wyzwolonym z komedii pozorów, lecz bez której jako ludzkość nie potrafimy się obejść. Tak
               odkryliśmy zasadę pierwiastkową, czynnik wcześniejszy, który poprzedza wynalazek komedii i
               wszystkie pozostałe, już ludzkie, wynalazki.
                  Co zaś do ewentualnego materializmu bądź idealizmu społecznego procesu. Te już od dawna
               przestały być problemem dla filozofii, a stały się specjalistycznymi problemami nauk, w różnych
               dziedzinach wiedzy, w zależności od przedmiotu i założonych celów badań, rozstrzyganymi różnie. Po
               to więc, aby przejść do filozoficznych wniosków, do których zmierzam, muszę się zdobyć wcześniej na
               parę wyjaśnień.
                                                                                                                                12






                                                                              2
                                                         Zanim pojawiła się myśl...
                  Co uczonym wiadomo dotychczas? Wiadomo, że mowa naturalna, czyli język słów jest nierozłącznie
               związany z ludźmi - i że słowo pozostaje w ścisłym, lecz zadowalająco dotychczas nie wyjaśnionym,
               związku z myśleniem. Nie wiadomo mianowicie, czy słowo rodzi myśl, czy myśl rodzi słowo; czy - by
               wyrazić to ładniej - granice mego języka są granicami mojego świata, jak mniemał wczesny
               Wittgenstein i z czym zgodziłby się chyba Whorf, czy też mój świat wyznacza granice memu językowi,
               jak twierdził na przykład Porzig i z czym musiałby się zgodzić zakładający dziedziczenie struktur
               językowych Chomsky. Oba mniemania są równie prawdopodobne i równie wątpliwe; oba też znajdują
               dla siebie przekonujące argumenty. Wiadomo jednak, że zarówno słowo, jak myśl mogą być, czym są,
               jedynie dzięki swej symboliczności - to znaczy pod warunkiem odłączenia przedmiotu myślenia,
               wyobrażenia myślowego, od rzeczy myślanej, i pod warunkiem odłączenia znaczącego w mowie od
               znaczonego w świecie. W przeciwieństwie do zwierząt prawidłowo, to jest zgodnie z raz na zawsze
               danymi potrzebami percypujących świat, i w przeciwieństwie do ich systemów sygnalizacyjnych,
               mogących oznajmiać tylko stan faktyczny - myśl staje się myślą dopiero wtedy, gdy uniezależnia się od
               świata i może być błędną myślą, a język staje się ludzkim językiem jedynie pod warunkiem, że stać go
               na kłamstwo.
                  Dopiero wtedy, gdy od świata oddzielają się symbole poszczególnych elementów świata (symbole -
               znaki lub symbole - myślowe wyobrażenia), symbole podatne na umysłowe operacje i mogące być
               przenoszone w dowolne, obce sobie dziedziny, mamy do czynienia - zdaniem Ernsta Cassirera - z
               semantycznością i symbolicznością, czyli z duchowością ludzką. Tak więc, nie rozstrzygając problemu
               wzajemnego stosunku słowa i myśli, pominąwszy kwestię pierwszeństwa któregoś z nich, Cassirerowski
               homo symbolicus wydaje się konstrukcją od sapiens logicznie wcześniejszą.
                                                        Zanim przemówiła mowa...
                  Ale co wiadomo ponadto? Otóż wiadomo - przynajmniej mnie wiadomo - że pierwszą spójną
               wypowiedzią człowieka o sobie i świecie był materialny przedmiot. Na długo przedtem, zanim zasób
               słów i stan syntaksy pozwalał na sklecenie pierwszej w miarę składnej przypowieści kosmogonicznej,
               przypowieść ta już została wypowiedziana. Było nią uprawiane po ludzku piękno materialne - ten
               specyficznie umajony święty kamień, zdobiony słup nieba, albo z gruba ociosany świątek - i były nią
               rytualne    gesty    grupy    wykonywane        wobec     niego    (ich   prareżyser     prawdopodobnie        stawał    się
               prakapłanem).      Prawdopodobnie dopiero znacznie później                 z tego    po ludzku uprawianego piękna
               materialnego zaczęły wyłaniać się inne jego postacie: piękno śpiewu, piękno słowa, piękno przypowieści
               mitycznej (która tym samym przestawała być piękna, a stawała się prawdziwa; której piękno stawało
               się prawdą), metafizyczna prawda klasycznych filozofii... - i tak aż do tych sposobów orzekania o
               sobie i świecie, które znamy z nauki i filozofii współczesnej.
                                                                                                                                13






                  Mircea Eliade w Traktacie o historii religii głośno tego rodowodu słowa nie wyjawia, lecz zna go
               również. Cały i jedynie dostępny materiał skazuje uczonego na tę wiedzę. A przeto doświadczenie
               religijne, niewyraźne z punktu widzenia strukturalnego, musi przypisać usiłowaniom człowieka, który
               za pomocą podstawowych czynności fizjologicznych, przekształconych przez siebie w ceremonie, starał
               się wkroczyć w rzeczywistość; musi śledzić mechanizmy, które przekształcają czynności fizjologiczne
               i psychologiczne w działalność rytualną - a wskazując na pierwotne materialne objawienia mocy lub
               świętości, na ludzkie krato - i hierofanie, właśnie te mechanizmy znajduje.
                  Jak się wydaje, pierwszym uczonym, który podzielaną przeze mnie wiedzę wypowiedział wyraźnie i
               głośno, był w XVIII wieku Giambattista Vico. Twierdził mianowicie, że najwcześniejszym językiem
               człowieka był język fizyczny, język gestów i rzeczy, i - jak powiada o sobie w swej Autobiografii -
               odkrył [...] nowe początki bohaterskich emblematów, będące niemą mową wszystkich pierwszych
               narodów w czasach, w których nie było jeszcze języków artykułowanych. Potem jednak podziwu godne
               odkrycia językoznawcze, dokonane przez Wilhelma Humboldta a podjęte przez de Saussure'a i uczonych
               dwudziestowiecznych, tę nić refleksji nad mową na dwa stulecia przerwały.
                  Zaszkicowana       wyżej     i  podzielana     przeze    mnie    wiedza     ma    tę  przewagę      nad    koncepcjami
               językoznawców, że wyprowadza fenomen myśli i fenomen słowa z logicznie wcześniejszej zasady
               pozaorganizmowych narzędzi materialnych, niewątpliwie właściwej człowiekowi i niewątpliwie
               konstytutywnej dla gatunku. Homo theatralis jest nim po pierwsze dlatego, że został skazany na
               posłużenie się materialnym przedmiotem, rekwizytem. Zanim zastanowił się nad swymi potrzebami
               duchowymi, które rekwizyt miałby zaspokoić; zanim określił ewentualne dziedziny, w którym jego
               narzędzie mogłoby być przydatne - materialne narzędzie już się pojawiło.
                  Zatem kardynalne pytanie językoznawców: czy myślenie (względnie logika) jest konwencjonalnym
               wytworem mowy, czy też mowa jest wytworem myślenia (względnie logiki)? - powinno zrazu być
               uchylone, ponieważ dotarliśmy do zaszłości wcześniejszej. [Kamień] jest zawsze sobą i trwa, a co
               ważniejsze, uderza. Zanim człowiek chwyci kamień, by uderzyć, sam się z nim zderza - niekoniecznie
               dotknięciem, nieraz spojrzeniem - i stwierdza wówczas twardość, szorstkość i potęgę kamienia. I dalej:
               większość kamieni, które miały związek z kultem, używano jako narzędzi: służyły one do tego, aby coś
               osiągnąć i zapewnić sobie posiadanie tego - by powołać się tu ponownie na słowa Eliade'a. A jest to nie
               tylko elementarna sytuacja filogenezy, wyjaśniająca za Eliadem powstanie kratofanii pierwotnych i
               rodowód betyli, ale także elementarna sytuacja w rozwoju osobniczym, w ontogenezie, sytuacja półtora
               do dwuletniego dziecka, które musi znaleźć się w świecie i zmierza do tego, aby świat oswoić.
               Przekonywająco mówi o tym Jean Piaget.
                  Piagetowska psychologia rozwojowa wykazuje, że zarówno myślenie, jak mowa dziecka mają
               podstawę empiryczną, są uogólnieniem operacji dokonywanych na rzeczach. Temu właśnie uogólnieniu
               służą indywidualne zabawy dzieci, wspomagane rekwizytami gry i zabawy - jak nazywa je Piaget -
               symboliczne, będące w istocie myśleniem wykonywanym, albo lepiej, inscenizowanym, zadziwiająco
               podobnym zarówno do poczynań dzisiejszych artystów teatru, jak i do rytualnych zachowań przodków;
               co potwierdzane jest dodatkowo pochodzeniem folkloru dziecięcych zabaw zbiorowych od dawnych
               rytuałów Słowa pojawiają się w tych zabawach symbolicznych w miarę nabywania przez dziecko
               sprawności manualnych, a odkrywane w transakcjonalnych operacjach pojęcia logiczne umożliwiają
               rozumienie praw syntaksy. Myślenie abstrakcyjne, posługujące się w pełni odwracalnymi pojęciami
               logicznymi, przygotowywane jest zdaniem Piageta w okresie czuciowo - ruchowym rozwoju osobnika
               (dziecka w wieku dwu do ośmiu lat) doświadczeniami manipulacyjnymi na materialnych przedmiotach.
               Pojawia się wtedy abstrahowanie odzwierciedlające, pojawiają się pierwsze wyobrażenia myślowe,
               będące przejawem logiki połowicznej (bo jeszcze nie odwracalnej, wydobywanej ze świata ale jeszcze
               nie mającej drogi powrotnej w świat), wyobrażenia myślowe, które warunkują rozumienie symbolicznej,
               czyli semantycznej funkcji słów - zasadę ich znaczenia oraz ich stosowalność. Wszystko to musi się stać,
               aby mogła przemówić mowa.
                                                                                                                                14






                                    Fetysz: archetyp teatru i warunek ludzkiego świata
                  Inteligencja poprzedza mowę nie tylko ontogenetycznie, ale również filogenetycznie, jak tego
               dowodzą liczne prace o inteligencji małp wyższych - twierdzi Jean Piaget. Jeszcze bardziej oczywiste
               wydaje się to w odniesieniu do filogenezy człowieka, do ludzkiej myśli, która ogarniała obszary
               przerastające zrazu całkowicie możliwość ich wypowiedzenia i dlatego musiała poprzestawać na
               artykulacji materialnej, jaką były krato - i hierofanie pierwotne, betyle, słupy nieba itp. Tak więc logika,
               wbrew uroszczającym twierdzeniom wielu językoznawców, nie jest bynajmniej konwencją języka, lecz
               jego fundamentem - i wszystko wskazuje na to, że rodowód słowa, a przed nim logiki, jest materialny,
               materialistyczny.
                  Powyższe twierdzenia nie negują oczywiście specyficznie ludzkiego uposażenia - więc między
               innymi kompetencji logicznej i kompetencji językowej - które osobnik na świat przynosi. Wyjawiają
               tylko sposób, w jaki te wrodzone, genetycznie przekazane predyspozycje są wydobywane z umysłu,
               jakiej inkubacji wymagają. Jak to na przykład wykazał niezwykły przypadek Helen Keller, głuchoniemej
               i niewidomej od urodzenia pisarki, która pod kierunkiem swej nauczycielki w wieku lat ośmiu
               zrozumiała funkcjonowanie mowy, a potem zdobyła rozległą wiedzę. Powyższe twierdzenia mówią
               jedynie, że to zadziwiające genetyczne dziedzictwo, które przynosimy z sobą na świat - po to, żeby
               mogło się rozwinąć - musi być pobudzane przez materię znajdującego się poza nami świata (w relacji
               nauczycielki Ann Sullivan tym granicznym doświadczeniem Helenki była zimna woda nabierana z
               pompy i rozpoznawana potem jako water we wszystkich okolicznościach). Powyższe twierdzenia
               zdają się mówić, że archetypem symbolu i warunkiem najszerzej rozumianej symboliczności jest fetysz:
               materialny przedmiot oswojony przez człowieka.
                  Nasuwa się tutaj nieodparty wniosek, że tak jak myślane w myśli oddzieliło się od rzeczy myślanej i
               jak znaczące w mowie oddzieliło się od znaczonego w świecie, tak wcześniej, bardziej pierwiastko ciało
               ludzkie oddzieliło się od materii świata. Która odtąd stanowi konieczne jego dopełnienie, nieodzowne
               narzędzie we wszystkich dziedzinach jego działalności - już teraz - ludzkiej. I w tym też sensie - ale i
               jedynie w tym sensie - widzę wyższość, genealogiczną pierwotniejszość swego człowieka teatralnego
               nad człowiekiem symbolicznym i człowiekiem myślącym. Teatr bowiem - w odróżnieniu od przeżyć
               duchowych i wyrażającej je mowy, i w odróżnieniu od myślenia i wiążących go praw logiki - jest
               teatrem po pierwsze dlatego, że jest materialny.
                  Lecz czym jest teatr po drugie? Po drugie jest symbolowy. Bo gdy mamy już fetysz - ów na przykład
               bohaterski emblemat wszystkich pierwszych narodów, o którym wiedział Vico - gdy mamy już
               materialny przedmiot wybrany spośród licznych innych i tym wyróżniony,                              on, przez sam fakt
               wyróżnienia, zaczyna mówić, swą fizyczną bezgłośną mową coś nam oznajmia. A gdy pojmiemy go w
               ten sposób, gdy skonstatujemy odstęp między nim, mówiącym, a tym, co mówi - on już właśnie staje się
               teatrem: przedstawieniem dziejącym się tutaj, wskazującym na coś, co dzieje się tam.
                  To, co fetysz oznajmia, nigdy nie było i do dziś nie jest wyraźne. Był pierwszą odpowiedzią na
               pytanie człowieka o własną sytuację w świecie - i tak stawał się wcieleniem sensu lub zasady bytu,
               wyjawiał moc albo świętość, bywał krato- lub hierofanią... tym i zarazem tamtym, i jeszcze czymś
               nadto. Potrzeba takiej odpowiedzi jest z całą pewnością pierwiastkowa, genetycznie odziedziczona, więc
               przedukształtowana       w    człowieku     -  i  zrazu    tylko   fetysz,   teatr   w   swym      najpierwotniejszym,
               materialnym rozumieniu mógł jej udzielić. I jeśli nawet udzielał odpowiedzi niepełnej, to nie mamy
               dzisiaj żadnych podstaw do twierdzenia, że nasza odpowiedź jest pełniejsza. Filozoficzne próby jej
               uwyraźnienia      podejmowane         przez    dawnych      i   współczesnych        filozofów     wydają     się   równie
                                                                                                                                15






               niezadowalające jak rytualne tańce dzikich i magiczne bądź religijne ceremonie odprawiane wokół
               fetysza - które z całą pewnością tropiły i usiłowały dopowiedzieć tę samą tajemnicę.
                  Nieważne, jak dokładnie było; jesteśmy tutaj skazani na domysły. Ważne, że w tym procesie
               dopowiadania tajemnicy fetysz stawał się symbolem - symbolem w pewnym rozumieniu węższym, albo
               lepiej, rdzennym; rozumieniu, wbrew Cassirerowi, podzielanym współcześnie przez wielu uczonych,
               którzy    przypisują    symbolowi       cechę    wieloznaczności      i  synkretyzmu       (znowu     Eliade:    Jedna    z
               charakterystycznych cech symbolu polega na jednoczesnym wyrażaniu kilku znaczeń). Ważne, że
               synkretyzm      i  wieloznaczność       symbolu      składają    się   w   nieprzezwyciężalną        aporię,    tajemniczą
               niewiadomą, wobec której człowiekowi pozostaje tylko religijna pokora. Ważne, że tak zobaczony teatr
               symbolowy staje się, poprzez niejasności i wieloznaczność swych odpowiedzi, teatrem świętym. I ważne
               -   dla   mnie     najważniejsze      -   że   Cassirerowska       symboliczność        w    rozumieniu      najszerszym,
               charakteryzująca naturę mowy i myśli ludzkiej, wydaje się być poprzedzana w filogenezie ową rdzenną
               symbolowością w rozumieniu wąskim.
                  Kiedy więc Piaget swą kilkudziesięcioletnią pracą naukowca mówi nam o wydobywaniu z umysłu
               zasad logiki - owej dwuwartościowej logiki wyłączonego środka będącej podstawą naszej praktyki i
               teorii - to chętnie i z wdzięcznością godzimy się z nim, ale podejrzewamy również pierwotniejszą w
               umyśle obecność logiki synkretycznej, jakąś niewyraźną logikę symbolu, która tamtą logikę
               poprzedza. Na dobrą sprawę znajduje ją także Piaget, acz niezbyt chętnie, w ontogenezie. Wykazały to
               jego badania dzieci w wieku do lat siedmiu, prowadzone między innymi wespół z Albertem Einsteinem
               (ale nie mam tu potrzebnego miejsca, żeby je zreferować). Jak się zatem wydaje, owa dwuwartościowa
               logika wyłączonego środka, niezbędna w codziennym życiu, zmierzająca do precyzyjnych znaczeń
               mowy i konstytuująca funkcję symboliczną, jest poprzedzana jakąś symbolową logiką wieloznaczeń,
               która uzmysławia człowiekowi jego problematyczną sytuację w świecie i która symbol jako symbol
               ustanawia.
                  Po raz drugi ujawnia się tutaj bezowocność koncepcji czysto lingwistycznych, niewydolność teorii
               tworzonych przez językoznawców, wychodzących od gotowego i zamkniętego systemu językowych
               znaków. Heidegger powiedział kiedyś, że zanim zaczniemy mówić, musimy rozumieć to, co mowa
               mówi do nas; zanim się odezwiemy, musimy słuchać. Jego zdaniem mówienie nie jest swobodnym
               rozprawianiem, które podejmujemy dowolnie i kierujemy nim, lecz samo należy do bytu - jest
               objawieniem, głosem bytu, który mówi do nas i kieruje nami. Mimo podniośle enigmatycznej
               dykcji, chętnie twierdzenie jego przyjmuję. Jeżeli dobrze rozumiem, chodzi mu o to, że chcąc wyjaśnić
               zjawisko mowy, musimy się cofnąć do jakichś jej przedsłownych, czy nawet przedludzkich, stadiów. I
               tak cofając się, nie dochodzimy bynajmniej do okrzyków i ryków zwierząt - z których usiłowali
               wyprowadzić mowę badacze pozytywistyczni - lecz (to już domniemanie moje!) napotykamy fetysz:
               materialny przedmiot będący zrazu jedyną możliwością odpowiedzi na pytanie, które zostało w nas
               zakodowane.
                  Chcąc więc rozumieć fakt językowy, trzeba sobie wyobrazić taką Helen Keller w filogenezie - to po
               swojemu niewidome i głuchonieme dziecko, jakim byli nasi przodkowie. Jako że materiał danych
               zmysłowych, który docierał do nich, był po swojemu równie ubogi; jako że nigdy nie jest i nigdy nie
               będzie bogaty dość. I cóż za patetyczny obraz! To dziecko, nasłuchujące głosu bytu, niemej mowy
               świata upostaciowanej w symbol - z której (z którego) wywiodło to wszystko, czym jesteśmy dzisiaj.
               Nawet gdyby istniał Bóg, zaświatowy i wieczny, który chciałby, żeby weń wierzono i zmierzano doń, to
               musiał nam tak właśnie - za sprawą pierwszego pchnięcia, które pochodzi od materii - świat urządzić.
               Nawet gdyby kultura miała cel czysto i wyłącznie duchowy, gdyby chciała wyzwolić nas ze świata
               materialnego - to od niego właśnie musiała wyjść, tylko w nim mogła się zawiązać.
                  Ale nie idzie mi teraz o eschatyczne wnioski i ładne wzruszenia. Chciałem jedynie uprzytomnić, że
               człowiek w swym rozwoju (filo- i ontogenetycznym) przechodzi od symbolu wieloznacznego, czyli
                                                                                                                                16






               rozumianego wąsko i rdzennie, do symbolu rozumianego najszerzej, rozumianego po Cassirerowsku i
               Piagetowsku; że tak, jak rodowód symbolu wąsko rozumianego jest materialny, bo fetyszowy, tak
               rodowód Cassirerowskiej funkcji symbolicznej jest symbolowy.
                                                    Odtąd rozprawiamy swobodnie
                  Możemy już zatem odpowiedzieć na pytanie, czym teatr jest po trzecie. Po trzecie jest kłamliwy - to
               znaczy nie skazany na mówienie prawdy. Bo kiedy owa funkcja symboliczna nareszcie stała się faktem -
               kiedy słowo odłączyło się definitywnie od rzeczy przez słowo nazywanej, a myśl oderwała się od
               symbolowych, zakodowanych w nas prawd - zarazem stała się możliwa pełna kombinatoryczność, owo
               rozprawianie, które swobodnie podejmujemy i kierujemy nim. Pojawiła się możność jako taka,
               czysta możność, będąca w gestii człowieka i zawarta w słówku gdyby (gdyby babcia... miała kółka...).
               Myśl, oderwana od treści ukształowanego w nas genetycznie doświadczenia, odrywa się od świata... a to
               znaczy, że każdy fakt pomyślany - już przez to, że pomyślany - staje się faktem. Odtąd możliwe są
               dowolnie tworzone fabuły, zmyślone historie, dotyczące zrazu bogów, później ludzi; możliwa staje się
               artystyczna proza i teatr artystyczny - ten, od którego, myśląc o człowieku teatralnym dzisiaj,
               musimy wychodzić; i możliwe są odtąd hipotezy poznawcze. Ta sama czysta możność, będąca w gestii
               człowieka, ogarnia dziedzinę mowy. Słowo samoistne - samo znaczące, odłączone od znaczonego w
               świecie - oznacza przecież, że per figuram, par hypothese powiedzieć można wszystko. Tak pojawia się
               językowy eksperyment, językowy żart, kłamstwo i grafomania.
                  Świat ludzki, który dotychczas            cechowała jedna (acz          niejasna) prawda,       świat   gwarantowany
               niewątpliwie i ostatecznie, w momencie pełnego wykształcenia się funkcji symbolicznej - zawierany w
               słownikach, summach, encyklopediach i bibliotekach - stał się wszystkomożliwy. Wątpienie i zabawa,
               będące synonimem kombinatoryczności, będą odtąd cechowały ludens - człowieka wątpiącego i
               bawiącego się, który poprzez swe zabawy dochodzi do swych prawd.
                                                                                                                                17






                                                                              3
                                                       W kontekście ceremoniału
                  Każda myśl staje się pomyślanym faktem. Każda wypowiedź, różnorako niezgodna ze stanem
               faktycznym - i właśnie dlatego - jest równie ważka. Lecz co sprawia, że ten wszystkomożliwy świat
               pomieszanych języków i wątpliwych myśli nie rozpada się? Tu otwiera się ogromne pole dociekań. Nie
               będę mówił, jak poszczególne dziedziny kultury wzajemnie warunkują siebie i jak każda z nich jest
               uwarunkowana wewnętrznie, pominę specyficznie własne samozabezpieczenia religii, filozofii, sztuki i
               nauki.   Zajmę     się od    razu   sprawą    najogólniejszą, jaką       dla  nas   -  ludzi współczesnych,         a  więc
               symbolicznych w pełni - jest organizacja mowy.
                  Otóż de Saussure zastanawiając się nad nią doszedł do wniosku, że każdy akt wypowiedzi
               indywidualnej, każda parole jest znacząca dlatego, że respektuje reguły langue, językowego systemu.
               Ale kiedy zaczynał zastanawiać się nad systemem, musiał w nim zobaczyć uogólnienie reguł, jakimi
               rządzą się poszczególne wypowiedzi; źródło reguł langue musiał upatrywać w paroles. Tylko pod tym
               warunkiem      -   pod   warunkiem       nierozumienia      funkcjonalnej      genezy     mowy     -   język   pozostawał
               rzeczywistością immanentną, której struktura mogła być badana metodami językoznawstwa. Każda
               odpowiedź inna odsyłała do jakiejś rzeczywistości przedsłownej i pozajęzykowej, umykającej badaniom
               lingwistycznym. A ponieważ uczony mowę badał - badał mowę - musiał pozostać na jej gruncie, starał
               się przeoczyć przedsłowną zasadę jej funkcjonowania.
                  Jeszcze bardziej znamienny jest przypadek Noama Chomsky'ego - lingwisty, który zakładał, że
               pewne struktury językowe, mianowicie generatywno - gramatyczne, są przedukształtowane w umyśle i
               stanowią część naszego genetycznego dziedzictwa. Otóż nawet Chomsky, przypierany w dyskusjach,
               dojść musiał do wniosku, że nie da się wytłumaczyć zadowalająco funkcjonowania mowy wyłącznie za
               pomocą czynnika gramatycznego i faktów                   słownych. Równie         decydujące zdaniem uczonego             są
               czynniki pozagramatyczne, takie jak względy pragmatyczne, jak przekonania ludzkie, a zwłaszcza
               decydujący jest kontekst wypowiedzi.
                  Dla mnie - który znam niewątpliwie materialny rodowód słowa, i w świetle tego, co powiedziałem
               wyżej    o człowieku teatralnym - zdaje się nie ulegać                  wątpliwości,     że tym najobszerniejszym i
               niezbywalnym kontekstem każdej wypowiedzi, kontekstem, który zapośrednicza zarówno względy
               pragmatyczne, jak i najwyższe dążenia i przekonania człowieka, jest ludzki ceremoniał. On jest tym
               stabilnym cokołem, na którym ufundowane są systemy symboliczne: zmierzające do precyzji, lecz
               chwiejne języki znaczeń. To jest ten, moim zdaniem, wciąż i nadal materialny wehikuł mowy, język
               najbardziej elementarny, konieczny warunek całości naszego wszystkomożliwego świata.
                                                 W kontekście ludzkiej racji bycia
                  O tym, że znaczenia mowy zależą od kontekstu ceremonialnego, nie potrzeba nikogo przekonywać.
               Co innego oznacza obrona dobrych manier podjęta przez łachmaniarza mieszkającego pod mostem, co
               innego - przez człowieka ubranego odpowiednio i wygłoszona na bankiecie. Co innego znaczą słowa o
                                                                                                                                18






               wolności podczas buntowniczego zgromadzenia na ulicy, co innego znaczyły w Sejmie Polskiej
               Rzeczypospolitej Ludowej. Jest też wcale oczywiste, że ceremoniał różni i różnicuje ludzi. Inna makatka
               wisi w mieszkaniu robotnika, inna w daczy artysty. Co innego jada się w Warszawie, co innego w Delhi.
               Inaczej przystoi się ubierać staruszce, inaczej podlotkowi. Inaczej witają się Anglicy, inaczej Eskimosi.
               Ale dla zrozumienia istoty zjawiska najważniejsze wydaje się to, że wszyscy muszą się jakoś powitać,
               muszą być jakoś ubrani i muszą jakoś mieszkać. Potrawy też muszą być jakoś przyrządzone i jakoś
               podane na stół, bo nie samymi kaloriami i białkiem żyje człowiek.
                  Ta nadrzędna konieczność formy - oddzielająca sposoby zachowań od procesów fizjologicznych i
               wywyższająca człowieczość nad jej biologicznych nosicieli - jest tym, co nas wszystkich, ponad
               wszystkim, wiąże. To prawda, poszczególne ryty, gesty, ubiory niosą liczne dodatkowe znaczenia -
               magiczne,     metafizyczne,     estetyczne,     polityczne,    inne.   Ale   wszystkie     razem    niosą    jeszcze   i  to
               podstawowe znaczenie, że są atrybutem człowieczeństwa. Wszystkie one razem zaspokajają w nas
               potrzebę czegoś nieuchwytnego, czego nie da się zdefiniować, a co język potoczny niekiedy odsłania:
               zachować się elegancko, postępować jak człowiek, żyć po bożemu, nie żyć jak pies. Wszystkie
               one są odpowiedzią na zakodowane w nas pytanie o rację naszego bycia w świecie: objawiają i zarazem
               sankcjonują rację bycia ludzką. Zanim więc człowiek posłuży się mową i podejmie wypowiedź
               dowolną, zawsze już najpierw przebywa w swym najobszerniejszym, ceremonialnym kontekście
               tamtej odpowiedzi, zawsze już respektować musi wymogi pewnej społecznej inscenizacji. Migotliwości
               słowa i chybotliwości tworzonych przez nie ad hoc sytuacji towarzyskich zawsze już przeciwstawia się
               niezbywalna konieczność naszych zachowań teatralnych czy też rytualnych, wspierana stosownymi
               rekwizytami.
                                                                Pożytki aktorstwa
                  Ta inscenizacja społeczna, jak wskazuje nazwa, przychodzi z zewnątrz, od ludzi, i dlatego przez
               jednostkę odczuwana jest jako zamach na prywatność. Zakłamuje jednostkę, kłamie jej myślom i
               uczuciom. Być człowiekiem to znaczy być aktorem - być człowiekiem to znaczy udawać człowieka -
               być człowiekiem to zachowywać się jak człowiek, nie będąc nim w samej głębi - być człowiekiem to
               recytować człowieczeństwo - powiada Witold Gombrowicz. Tylko czy człowiek winien nad tym
               ubolewać - skoro nie umie żyć samotnie i skazany jest na życie w zbiorowości? A gdy już zrozumie
               rzecz od tej strony, zrozumie również, że w nienawistnym mu obowiązku aktorstwa zawarte są pewne
               ważne względy pragmatyczne, które właśnie jego prywatność chronią. Nie co innego przecież jak
               obowiązek odpowiednich zachowań się umożliwia bezkolizyjne obcowanie ludzi, zapewnia każdemu z
               nich osobiste bezpieczeństwo - i dopiero dlatego łączy ich w społeczność. Jest zatem niezbywalnym
               warunkiem efektywności zbiorowych ludzkich działań, czyli warunkiem najszerzej rozumianej kultury.
               Granicą mojej wolności jest bezpieczeństwo drugich - i dopiero powszechne respektowanie tego prawa,
               dopiero instytucje, które prawo to warują, są czynnikiem tworzącym z ludzi podmiot kultury, ludzką
               zbiorowość.
                  Miał więc rację Jean Jacques Rousseau w Liście o widowiskach, kiedy mówił o sztuczności ludzkich
               obyczajów i konstatował nieszczerość człowieka żyjącego społecznie. Ale nie miał racji wtedy, kiedy
               zalecał mu życie szczere. To musiałoby obfitować w ciągłe karambole. Tak pojęta szczerość cechuje
               wprawdzie małe dziecko, lecz nie jest pisana dorosłemu. Wieczysty aktor, ale aktor naturalny,
               ponieważ sztuczność jest mu wrodzona, ona stanowi cechę jego człowieczeństwa - twierdzi Witold
               Gombrowicz.
                                                                                                                                19






                                                             Casus Caspar Hauser
                  W poszukiwaniu autentyczności wieczysty aktor stara się dotrzeć do samej głębi i trafia na swe
               dążenia najbardziej szczytne, na przeświadczenia etyczne, przeczucia religijne, uczucia patriotyczne.
               Lecz popod nimi napotyka znowu nienawistny język rekwizytów: emblematy, ołtarze, godła, sztandary -
               które, owszem, szanuje, lecz zarazem jest zmuszony szanować. Każdy poszczególny obywa się bez
               nich; w wymiarze indywidualnym jest tak na pewno. Lecz w wymiarze społecznym nie wydaje się to
               możliwe. Właśnie i zwłaszcza te materialne przedmioty są czynnikiem, który wierzących zamienia w
               społeczność wiernych... i który notabene tłumaczy, w jaki sposób przekonania nasze mogły do nas
               dotrzeć z odległej przeszłości. Dlatego tak wiele młodych wyznań w trosce o autentyczność wiary
               zaczyna od ikonoklastii, ale potem, poszukując koniecznego zwornika, ponownie wraca do przedmiotów
               kultu, ponownie wznosi świątynie.
                  Także dlatego Gombrowicz, który tyle gorzkich słów poświęcił formom towarzyskim i kulturowym -
               nazywanych przezeń łącznie Formą - zawsze w konkluzji stwierdzał, że wyzwolenie się człowieka z
               Formy nie jest możliwe. Jak się bowiem wydaje, Forma, którą obcując z sobą ustanawiamy i którą
               praktykujemy między sobą, jest nieodzownym warunkiem przekazywania - podstawowej dla gatunku -
               informacji. Informacji tak głęboko zakodowanej w nas, że my, ludzie, nawet nie możemy kusić się o to,
               żeby ją dookreślić i w sposób w pełni wyartykułowany wypowiedzieć. Nie rozumiejąc, samym
               sposobem bycia przekazujemy ją sobie wzajemnie. Człowiek poddany międzyludzkiemu, jako sile
               nadrzędnej, twórczej, [jako] jedynej dostępnej nam boskości.
                  Tym     więc    jest  teatr:   l)  materialny,    2)   święty    i  3)   kłamliwy     -  wyprowadzony         z   zasady
               pozaorganizmowych narzędzi materialnych. Jest częścią gigantycznego parku narzędziowego, jaki,
               zaprzągłszy do tego wszystkie swe władze, ludzkość na swej drodze stworzyła i tworzy nadal. Jest jego
               częścią najbardziej reprezentatywną i wciąż widoczną. Tą - która decyduje o człowieczeństwie
               człowieka, dzięki czemu umożliwia podjęcie specyficznie właściwych mu działań. A stwierdziwszy to,
               wcale nie zamierzam (i nawet nie wiem, w jaki sposób mógłbym) negować jego głębokich uczuć,
               dalekich tęsknot, wysokich potrzeb. Pokazałem tylko z całą premedytacją drugą ich połówkę; drugą
               połówkę człowieczego fenomenu.
                  W moim przekonaniu wiedza ta powinna uchronić nas od powierzchownego nihilizmu i niezbyt
               mądrych rozczarowań. Na przykład takich, których przyczyną w pierwszej połowie wieku XIX stał się
               Caspar Hauser, dwudziestoparoletni mieszkaniec pewnego niemieckiego miasteczka, chowany od
               dziecka w pustej szopie. Podobno ów biedak testujących go uczonych i kapłanów rozczarował, bo nie
               znaleźli w nim przedustawnej idei Boga. Ale przecież sam fakt, że go później stworzeniem bożym
               uczynili i nauczyli kultury, świadczy, że idea Boga już była w nim obecna - lecz oni nie zrozumieli
               języka,   którym     ta  i  wszystkie    pozostałe     idee  są w     ludziach kodowane. Chcieli           być    naukowo
               bezwzględni, a zrozumieli jedynie, że nie można stać się człowiekiem religijnym - ani żadnym w ogóle
               człowiekiem - na bezludnej wyspie.
                                                                                                                                20






                                                                              4
                                                              Trochę historiozofii
                  W     świetle    poprzednich      rozważań     sprawa     apriorycznego       materializmu       bądź    idealizmu,
               fizykalizmu bądź myślowości - odsunięta rozważaniami o mowie - znowu wraca. Ten materializm
               (fizykalizm) nie jest już wprawdzie odpowiedzią na pytanie o stworzenie świata - odpowiedzi takich,
               jeżeli w ogóle, dziś udzielamy na innej drodze - lecz może wywołać spór historiozoficzny dotyczący
               ewolucji, więc również historii ludzi; spór o prymat czynnika fizycznego bądź myślowego w procesie
               ewolucyjnym. Kwestia ta dla humanistów jest wciąż intrygująca, gdyż zdaje się prowokować wnioski
               światopoglądowe.       Możemy       się   więc    nie  zajmować       tutaj  materializmem        dialektycznym,      czyli
               naukowym - zostawić go jako problem ludziom religii lub historykom filozofii - lecz skoro okazało się,
               że u początków mowy i myśli ludzkiej znajdują się materialne przedmioty, to z tego wynikałoby, że tezy
               materializmu historycznego powinny być utrzymane. Tylko co takie stwierdzenie dzisiaj naprawdę
               znaczy i czy cokolwiek znaczyć może?
                  Warunkiem bytowania człowieka jest materialne narzędzie, pewien twardy wytwór. Ale z kolei nie
               da się zaprzeczyć, że tylko jego miękki wytwór, mianowicie ludzkie procesy myślowe, podsunęły mu
               pomysł posłużenia się narzędziem. W przeciwieństwie do niektórych człekokształtnych, które również
               posługują się narzędziami, człowiek umie swe narzędzia udoskonalać - od prymitywnego żarna do
               młyna parowego, od dzidy z krzemiennym grotem do rakiet SS 20 i MX. Dopiero ta możność
               udoskonaleń jest warunkiem powstania i rozwoju jego kultury. I znowu nie da się zaprzeczyć, że motor
               sprawczy tej kultury jest niematerialny w tym znaczeniu, że jest duchowy. Lecz                               gdy z kolei
               zastanawiamy       się  nad    rozwojem      duchowości,      znajdujemy      wciąż    udoskonalane       narzędzia     jako
               niezbywalny warunek tego rozwoju. Duchowość ludzka wspina się po narzędziach, jest każdorazowo
               tym, co pojawia się za ich sprawą, w ich wyniku. Tak na przykład nie można uprawiać nauki, jeśli nie
               posiada się dla niej materialnych środków. Ale z kolei... itd. I tak dalej.
                  Hardware, czyli ludzki park narzędziowy, warunkuje człowieczeństwo człowieka i tłumaczy ciągły
               wzrost jego świata. Lecz nie co innego jak software, materialnie nieuchwytna, specyficznie człowiecza
               myślowość tłumaczy powstanie i rozwój hardware'u... A teraz należało by zapytać, czy ktokolwiek
               kiedykolwiek      mógł rozumieć proces           kulturowy inaczej.       Owszem, zakładał         niekiedy mitycznego
               przodka, jakiegoś Prometeusza, który ludzi wytwarzania narzędzi nauczył. Skoro jednak materialne
               narzędzia już się pojawiły, nie można było rozumieć świata ludzkiego bez nich - i nie można było podjąć
               żadnego z działań, czy była nim regulacja Nilu, budowa piramidy czy wygranie wojny z Filistynami, nie
               biorąc pod uwagę konieczności ich posiadania. Gdyby więc tylko o to w materializmie historycznym
               miało iść, to ludzki świat, a już zwłaszcza współczesny świat, i zwłaszcza ten północnoamerykański,
               byłby do szczętu materialistycznie historyczny. Już kto jak kto, ale Amerykanie przecież wiedzą, że
               sam    software (potęga umysłów)           nie   wystarcza, że      potrzebny jest      również    hardware (aparatura
               techniczna, wyposażenie laboratoriów). Toteż najsprawniejszy miękki towar z całego świata zmierza
               skwapliwie do ich twardego towaru.
                                                                                                                                21






                                                            Paradoks humanistyki
                  Jeżeli chcę rozumieć procesy duchowe, muszę zrozumieć towarzyszący im proces materialny. Jeżeli
               zechcę zrozumieć materialne wytwórstwo, nie potrafię tego dokonać bez uwzględnienia procesów
               duchowych. W obu przypadkach decydujący okazuje się właśnie ten drugi czynnik. Na tym polega
               paradoks humanistyki. Jeżeli założymy samorzutną ewolucję narzędzi, wytłumaczymy zadowalająco
               rozwój duchowości. Ale z kolei zastanawiając się nad tą ewolucją, odkrywamy ludzkie dążenia i
               ambicje, odkrywamy także społeczne konflikty i dochodzimy na przykład do walki klas - a tym
               samym konstatujemy, że ewolucja narzędzi nie była samorzutna. Na tym polegał między innymi dylemat
               Marksa i marksizmu - na niemożności pogodzenia Róży Luksemburg z Leninem i Kautsky'ego z
               Gramscim.
                  Ten sam nieprzezwyciężalny dylemat daje się rozpoznać u wielu uczonych, w każdej dziedzinie
               humanistycznego        namysłu.    Taine,    który    jako   zaciekły    pozytywista     wychodził      od   przyrodniczo
               rozumianej ewolucji - właśnie dlatego musiał odkryć wolną, samodzielnie działającą w historycznym
               procesie jednostkę. A znowu Dilthey, wychodzący od antypozytywistycznej Geistenswissenschaft, od
               niczym nie zapośredniczonej duchowości ludzkiej, musiał dotrzeć do tego, co jednostkę ogranicza i
               wiąże - odkrywał materialnie zapośredniczony proces historyczny, w którym jednostka bezwyjściowo
               jest  pomieszczona.       Zademonstrował       więc    Dilthey dokładnie        to,  co   stało   się  później    udziałem
               Gombrowicza - autora, który usiłował dojść swej osobistej racji bycia w świecie, a odkrył akurat coś
               przeciwnego. Zobaczył mianowicie środowisko człowieka będące zawsze zbiorowym dziełem ludzi,
               które jednostkę zniewala i czyni cudzą własnością, środowisko naturalnie sztuczne i jego twórcę,
               wieczystego aktora. Który równie dobrze może być uznany za wytwórcę swych dzieł co za ich
               wytwór.
                  Obaj doszli do wniosku, że człowiek swe środowisko naturalne sam dla siebie stwarza - i że tym
               środowiskiem jest jego kultura. To zaś, na który z komponentów kultury, materialny czy duchowy,
               najpierw położymy akcent, we współczesnej humanistyce zależy wyłącznie od celu poznawczego, jaki
               sobie stawiamy.
                  W rzeczy samej spór tak zobaczony jest tylko przełożonym na język socjologii sporem empiryzmu z
               poznawczym aprioryzmem. Empiryzm: nie ma niczego w umyśle, czego by uprzednio nie było w
               percepcji; nie ma niczego w człowieku, czego by przedtem nie było w ludziach. Człowiek - jednostka
               jest tutaj uczniem, zawsze skazanym na naukę ludzkiego, jakiej udzielić mu może tylko społeczność.
               Takim     idealnym      uczniem     był    Caspar    Hauser,     który    swych     eksperymentatorów         rozczarował
               nieobecnością przedustawnej idei Boga. Byłby - gdyby nie moje zastrzeżenia, o których mówił rozdział
               poprzedni. Tak natykamy się na paradoks ucznia - który swą wiedzę przynosi z sobą do szkoły.
                  Aprioryzm: całą swą wiedzę przynosimy do szkoły; to, co - różnorako zapośredniczone - znalazło się
               w kulturze, już uprzednio znajduje się w umyśle jednostki. Tutaj człowiek staje się samoistnym twórcą,
               który każdą prawdę podzielaną przez ludzi potrafi wydobyć z siebie. Takim idealnym twórcą była Helen
               Keller, która w swej ciemni i głuszy zdobyła rozległą wiedzę. Lub raczej byłaby nim - gdyby nie
               opatrznościowa rola Ann Sullivan w jej życiu,                   gdyby nie dziesiątki technicznych             pomysłów i
               udoskonaleń stworzonych przez utalentowaną nauczycielkę i gdyby nie wynalazek Braille'a, za którego
               pomocą swą wiedzę zdobywała. Tak natykamy się na paradoks twórcy - którego niewątpliwie
               aprioryczne, przedustawne dziedzictwo przyniesione na świat, po to, aby mogło się rozwinąć, musiało
               być pobudzone przez to, co już ludzie stworzyli.
                  Albowiem człowiek nieskończenie przerasta możliwości człowieka (Pascal w Myślach). Człowiek
               [...] przeniknięty ludźmi [...] jest potężniejszy od siebie i sobie nie znany, drogi jego, nieprzewidziane,
                                                                                                                                22






               otwierają się same (Gombrowicz w Rozmowach z Gombrowiczem Dominika de Roux). I gdy się
               zastanowić, dopiero teraz i dopiero tak może być wyjaśniony rozwój ludzkiej duchowości, rozwój nauki,
               techniki, obyczajów... duchowej jakości życia. Homo faber, wytwórca, staje się homine viatore, homine
               transcendes - przekraczającym siebie, wyłaniającym dla siebie problemy (naukowe, metafizyczne,
               estetyczne, etyczne...), których nie znał jeszcze przed chwilą. Jego hardware - współwytwarzana,
               zapośredniczona materialnie kultura - jest każdorazowo punktem odbicia, trampoliną, z której dokonując
               skoku odkrywa rzeczy i zadania wciąż nowe. I tylko dlatego - przebywając niegdyś w jaskiniach - mógł
               znaleźć się w miejscu, w którym znajduje się dziś.
                                                            Racja profesora Pimki
                  Ilekroć założymy aprioryczny idealizm, aprioryczną myślowość procesu kulturowego, natykamy się
               na czynnik materialny, na materię świata. Ilekroć założymy jego materializm i fizykalizm, natykamy
               się na uprzednią wiedzę, na genetycznie nam przekazane lub objawione inaczej idee. I w rzeczy samej
               tak rozumiany spór materializmu z idealizmem nie będzie rozstrzygnięty nigdy, podobnie jak nigdy nie
               wygaśnie spór poznawczych empirystów z apriorystami.
                  Rozważmy tę sprawę w jej mikrospołecznym aspekcie. Każdy z nas powinien być twórcą, bo tylko
               wkładami poszczególnych ludzi kultura się karmi. Rozumując trzeźwo niesposób wyobrazić sobie
               innego jej źródła. Po to jednak, żeby twórcą zostać, człowiek powinien się przedtem kultury nauczyć - a
               więc powinien zostać uczniem. Tak ukazuje się mu twarz Gombrowiczowskiego profesora Pimki,
               urzędnika kulturowego establishmentu, wobec którego on pozostaje ze świadomością fałszywą, przez
               którego jest upupiany, zmuszany do czegoś, co nie - własne. A potem, już jako twórca, będzie tego
               urzędnika     przekonywał      do   wartości    swego     wkładu.     I  usłyszy,    że   owszem,     jedynie    wkładami
               poszczególnych dusz kultura się karmi, ale przecież nie każdym wkładem i nie wkładem każdej duszy;
               że kultura owszem, potrzebuje nowości, bo bez nich zginęłaby, lecz że potrzebuje ich tylko w
               odmierzonych, ściśle określonych dawkach. Które mianowicie on, Pimko, odmierza i określa...
                  Więc zawsze i nieodmiennie będzie tak, że urzędnicy kultury - bez cudzysłowu i tylko urzędnicy -
               będą tłamsili twórców - bez cudzysłowu prawdziwych, rdzennych twórców - o których, właśnie dlatego,
               że nie potrafili przekonać urzędnika, nikt nigdy się nie dowie. Każdy zatem twórca udowadnia sobą, że
               walka jest konieczna. Siłą, wdziękiem, pochlebstwami, przebiegłością, wyrazistością dzieła, mimikrą
               dzieła zmierza do tego, aby włożyć swój wkład do wspólnej puli. I tak postępując, niejako przy okazji,
               doskonali swój wkład. A zwyciężywszy nierzadko sam zostaje urzędnikiem i spostrzega głęboką
               celowość uprzedniego oporu, uporu urzędników - który dopuszcza tylko wkłady ważkie, już wielorako
               zweryfikowane i dlatego kulturze przydatne. Spostrzega, że ta płonąca granica między nauczycielem i
               uczniem - między urzędnikiem kultury i twórcą kultury - przebiega wewnątrz każdego z nas.
                  Tak każdy - zarówno twórca indywidualny, jak grupy ludzkie prowadzone wspólną wiarą, jakimś
               uświadomionym dążeniem - w gwałtownym i chytrym przetargu z zastanym establishmentem wnoszą
               swą walką do kultury to, czego ona oczekuje. Bo przecież także zmagania ściśle polityczne są tylko
               szczególnym przypadkiem tej samej konieczności i potrzeby wkładu. Im zresztą te zmagania są
               odleglejsze od nas w czasie, tym łatwiej zapominamy o ich doraźnie politycznym charakterze, a
               dostrzegamy ich kulturową misję; tym oczywiściej homo politicus staje się w naszych oczach nosicielem
               niepomiernie szerzej pojętego człowieczeństwa.
                  Tak przejawia się siła, jaką dla człowieka są ludzie (Gombrowicz) - i bez niej, bez opisanych wyżej
               mechanizmów tłamszenia i zdominowań trudno byłoby sobie wyobrazić funkcję sumowania ludzkiego
                                                                                                                                23






               dorobku, którą niewątpliwie kultura pełni. Ona także - ta siła, która zebranych wokół materialnego
               fetysza skłaniała do kolejnych, i dlatego muszących się liczyć z poprzednimi, dopowiedzi jego tajemnicy
               - tłumaczy zasadę, na jakiej twór zwany kulturą mógł na Ziemi powstać.
                                                                                                                                24






                                                                              5
                                                               Studnia przeszłości
                  Oto więc paradoks humanistyki, czy szerzej - paradoks człowieka, antropologiczny paradoks w
               swej najobszerniejszej postaci. Ilekroć człowiek zabiera się do określenia własnej sytuacji w świecie,
               zawsze już trafia na wiedzę zastaną, napotyka ślady swych poprzedników, którzy mu świat urządzili.
               Świetnie to uchwycił Tomasz Mann we wprowadzeniu do Józefa i jego braci mówiąc o studni
               przeszłości, jaka otwierała się za każdym bez wyjątku z naszych przodków, nawet za tymi, których my
               umieszczamy na początku czasu. Nieobjęta dawność zawsze rozpościerała się za człowiekiem i jako
               bezimienna wiedza zbiorowa stanowiła jego spuściznę, z której ochoczo korzystał. Miał bowiem od
               niepamiętnych początków jedno             zadanie, które jest nadal         naszym     zadaniem: musiał mianowicie
               postępować na tyle praktycznie, żeby utrzymać się przy życiu. A ponieważ zawsze już znajdywał wiedzę
               zastaną i świat jakoś urządzony, zanim mógł siebie uczynić wytwórcą swych dzieł, musiał się poczuć ich
               wytworem.
                  Paradoks jego bytowania, tak zobaczony, jest paradoksem ucznia. Polegał i polega na tym, że,
               związany chwilą aktualną, człowiek ma dla siebie tylko przyszłość. Lecz właśnie w imię tej przyszłości,
               w imię osobistej swej pomyślności, od niepamiętnych czasów musiał zgłębiać spuściznę zostawioną
               przez kogoś. Właśnie mając na uwadze swe czysto praktyczne, pragmatystyczne zadanie szanował
               dawność i doceniał rolę przekazanego mu spadku. Ten to paradoks ukształtował w nowożytności
               naukową humanistykę.
                  Chcąc nie chcąc humanista - którego punktem wyjścia i dojścia jest poszczególny człowiek - zawsze
               dociera do jakiejś wiedzy pierwiastkowo społecznej, konstatuje społeczny prymat prawdy, który
               przyznaje rację socjologom, nawet jeśli sam humanista nie jest skłonny przyznać im racji. I gdy dobrze
               się zastanowić, w świetle właściwej gatunkowi zasady pozaorganizmowych narzędzi materialnych nie
               może być inaczej. Bo wprawdzie umiemy pomyśleć indywidualny akt wytworzenia narzędzia, ale gdy
               następnie usiłujemy wyobrazić sobie jego praktykowanie, więc na przykład proces dopowiadania mu
               tajemnicy (to samo dotyczy działań gospodarczych i obronnych), dochodzimy do wniosku, że narzędzie
               może być doświadczane i praktykowane tylko zbiorowo. A zatem - także źródło owej dopowiadanej
               tajemnicy musimy widzieć socjologicznie. Chcąc przeto wyobrazić sobie ludzką jednostkę, jej
               samoistną duchowość, zawsze już musimy rozumieć jej świat socjologicznie czy zgoła materialistyczno
               - historycznie - zawsze już natykamy się na wytwory pewnego inscenizatora zbiorowego, którego
               wymogi, chcąc utrzymać się przy życiu, powinna ona uwzględnić. Ceremonialność jej bytowania, jej,
               jak mówią, nieautentyczność wynika w sposób oczywisty z tej konieczności.
                  Stąd ustawiczny konflikt hardware'u z softwarem w ludzkiej naturze. Co - gdy pominąć użyte tutaj
               angielskie terminy - jest sprawą od dawna znaną i rozumianą powszechnie. Każdy z nas ma przecież
               dwie twarze: twarz społeczną i twarz samotnika. Jako samotnik, nosiciel prywatnych pragnień, jest
               zbuntowany w imię prawdy własnego software'u - i ciemiężony w swym buncie przez społeczeństwo.
               Jako społeczeństwo jest ciemiężcą innych, ciemiężcą zbuntowanych - i w tym celu posługuje się
               argumentem tradycji, uskładanym hardwarem. I zawsze już najpierw musi być jakaś tradycja, jakiś
               uskładany materialny hardware - przeciw któremu występuje buntownik.
                  Nie najpierw więc dzieła nasze są naszym wytworem; najpierw my jesteśmy wytworami swych dzieł.
                                                                                                                                25






               A nie jest to problem tylko teoretyczny. Ten bolesny paradoks rozstrzyga dla siebie w każdej chwili
               każdy człowiek. Na przykład żywi najgłębsze religijne uczucia, lecz dostrzega zewnętrzny ceremoniał,
               który nieodłącznie im towarzyszy - a przeto może być uznany za materialne i zewnętrzne źródło tych
               uczuć. Na przykład doświadcza zbiorowo niegodziwych warunków bytowania i chce określić stopień
               osobistej za nie odpowiedzielności. Pyta więc, czy za te zbiorowe formy bycia jest także pojedynczo
               odpowiedzialny; czy, dajmy na to, jako Polak powinien się czuć odpowiedzielny za stalinizm. A jeśli nie
               on, Polak, to czy zań pojedynczo odpowiada Rosjanin. Lecz który Rosjanin? Ten współczesny? Ten z
               czasów Lenina? Czy ten z czasów Iwana Groźnego? Bo pewne formy okrucieństwa i politycznego
               centralizmu już wtedy się przecież kształtowały; bo ta studnia - tutaj także - nie ma dna.
                  Ilekroć zatem humanista przystępuje do badania duchowości jednostki - tej w ostatecznym rachunku
               jedynej autorki kultury, więc w istocie jedynego przedmiotu jego zainteresowania - odkrywa nie
               kończący się łańcuch zapośredniczeń i spostrzega, że nigdy nie będzie w stanie uchwycić duchowości
               jako takiej. Czyli - konstatuje, że nie ma sprawców; że nikt nigdy za nic nie odpowiada. Jako człowiek
               powinien znaleźć w sobie jakąś wartość bezsporną, która uchroni go od nihilizmu. Ale jako uczony wie,
               że skwitowanie problemu mianem antropologicznego paradoksu nie wystarczy. Powinien móc jeszcze
               znaleźć metodologię, która pozwoli się doń ustosunkować. Tylko jak można by sobie taką metodologię
               wyobrazić?
                                                         Socjologia i hermeneutyka
                  Kultura karmi się wkładami poszczególnych ludzi - a zatem w hierarchii humanisty jednostka
               znajduje się na pierwszym miejscu. Jednak w momencie, w którym pomyślał kulturę - odziedziczony i
               zapośredniczony materialnie dorobek poprzedników - jednostka, bez żadnych dodatkowych operacji
               intelektualnych z jego strony, przesuwa się w jego hierarchii na miejsce ostatnie. I nie jest to jakiś
               sporządzany w złej woli, akademicki sofizmat, lecz podstawowy problem metody. Tak na przykład
               antropolodzy i uczeni zajmujący się nauką o społeczeństwie wiedzą, że procesy społeczne mogą
               zazwyczaj być wyjaśniane naukowo tylko w ten sposób, w jaki nie przedstawiają się one żadnemu z
               uczestników. Sekundują im w tym psycholodzy i etolodzy stwierdzając, że struktury życia zbiorowego
               nie należą do sfery świadomości, lecz do sfery zachowań. Znaczy to, że praktykujemy je, lecz nie
               uświadomiamy sobie ich jako takich: udoskonalamy maszynę, lecz nie uświadomiamy rozwoju sił
               wytwórczych, obcujemy towarzysko zgodnie z panującym obyczajem, lecz nie zdajemy sobie sprawy
               ze   swych    ceremonialnych        zachowań.     Tylko    jednostki    szczególnie     nieprzystosowane        -  mówią
               psycholodzy - uświadomiają sobie niekiedy te struktury i to w sposób niepełny. Nie przypadkiem więc -
               mówię po namyśle - Żydzi, ci outsiderzy europejskich społeczeństw, stworzyli podwaliny socjologii i
               nauk społecznych; nie przypadkiem Jean Genet, podrzutek, pederasta i złodziej, odkrył pewien knyf
               kostiumu nie dostrzegany przez innych; i nie przypadkiem zawsze skłócony towarzysko Witold
               Gombrowicz odkrył język form towarzyskich.
                  Ale nie tylko struktury życia zbiorowego, także wiele innych procesów w świecie ludzkim -
               naturalnych, jak je nazywamy - na przykład procesy demograficzne mogą być wyjaśnione, czyli
               materialnie zrozumiane tylko w pominięciu ich uczestników. Tak na przykład geografia głodu
               (termin Josue de Castro) konstatuje najwyższy przyrost naturalny tam, gdzie jest największy niedobór
               białka - czyli przyjmuje ten niedobór (lub jakieś inne związane z nim zjawisko czy zjawiska) za
               przyczynę procesu demograficznego, na przekór pełnej oczywistości faktu, że subiektywne motywacje
               etiopskich i somalijskich rodziców są przecież inne. Więc postępuje na podobnej zasadzie, na jakiej
                                                                                                                                26






               przyczyny rewolucji znalezione przez teoretyka nie pokrywały się z indywidualnymi motywacjami
               buntu; na jakiej pozaorganizmowo rozumiany, materialny ceremoniał nie pokrywał się z motywacją
               dobrego wychowania...
                  A teraz zapytajmy, co ma począć ów humanista - antropolog lub teoretyk życia społecznego -
               natknąwszy się na powyższą niezborność. Oczywiście może chcieć rozumieć zjawisko tak, albo tak.
               Jako uczony, raz jeszcze sprawdziwszy dane, może zawierzyć prawu wielkich liczb, rachunkowi
               statystyki; natomiast jako rodzic - lub dziecko swoich rodziców - będzie podzielał motywacje rodziców
               etiopskich. Może więc potraktować zjawisko jako obiektywny fakt materialny podatny na obserwację,
               lub poczuć się częścią badanego procesu. Może umieścić proces w świecie zewnętrznym i przyłożyć doń
               szkiełko i oko, albo rozumieć go jako coś, czego sam jest częścią i nosicielem - to znaczy rozumieć od
               wewnątrz, poprzez własne doświadczenie wewnętrzne.
                  W tym miejscu rozchodzą się drogi humanistyki uprawianej socjologicznie i hermeneutyki, czyli
               humanistyki rozumiejącej. Jako socjolog humanista ów stanie się antropologiem - przyrodnikiem,
               zoologiem społecznym; jako hermeneuta - antropologiem kulturowym, antropologizującym filozofem.
               W pierwszym przypadku będzie materialistą historycznym, i to niezależnie od swego rozumienia
               materialnych uwarunkowań zjawiska; w drugim - historycznym idealistą, bez względu na rodzaj
               wniosków, ich ewentualny nihilizm, jaki by ze swej wiedzy wysnuwał.
                  Rzecz jednak w tym, że nie zostanie nigdy i jednym, i drugim na raz. Zdając sobie sprawę z pełnej
               zasadności obu oglądów - nie umiejąc się obyć ani bez danych zewnętrznych, ani bez wiedzy, którą
               posiada jako człowiek - zawsze będzie konstatował pęknięcie, którym oba oglądy się wykluczają. Chcąc
               więc pozostać w zgodzie z całą swą wiedzą o badanym przedmiocie, nie zostanie ani hermeneutą,
               humanistą rozumiejącym, ani socjologiem - natomiast wymóg metody uniemożliwi mu ich kompilację.
               Owszem - po raz któryś będzie umiał skwitować swą sprawę mianem antropologicznego paradoksu.
               Dziwna to zatem,         przyznajmy, i      wysoce podejrzana dziedzina wiedzy.               Wygląda      na to,    że ani
               materializm, ani idealizm, lecz samo to pęknięcie jest sednem warsztatu humanisty. Że paradoks jest
               jego metodą.
                                                     Jeszcze raz studnia przeszłości
                  Sprawa wszakże będzie przedstawiała się inaczej, gdy odwrócimy uwagę od zjawisk fizycznych, jako
               już zaistniałe należących niewątpliwie do materialnego świata, a zapytamy o ich genezę. Tak, to prawda.
               Każde zjawisko dostępne zewnętrznemu oglądowi jest fizyczne, materialnie zrozumiałe, a przeto
               podatne     na   metody     materialistyczne.       Jest   hardwarem,       który    musi    być    badany     metodami
               przystosowanymi do świata materialnego. Ale ten twardy towar staje się miękkim w chwili, gdy
               zechcemy      pomyśleć      jego    genezę.     Rachowalny       metodami      statystycznymi      hardware      procesów
               demograficznych, w chwili, gdy potrafimy wyobrazić sobie jego powstawanie, gdy obejrzymy go od
               strony genezy, staje się softwarem subiektywnych motywacji poszczególnych rodziców, których mniej
               lub bardziej świadome decyzje - i jedynie one - go spełniają. Odziedziczony i zapośredniczony
               materialnie hardware kultury staje się sofwarem indywidualnych dopowiedzeń, gdy zejdziemy na
               poziom     dlań   pierwiastkowy,      gdy    pojmiemy      go   od   strony    jednostkowych       racji  jego    twórców,
               poszczególnych dopowiadaczy tajemnicy.
                  Postępując w ten sposób dochodzimy do wniosku, że każdy hardware jest softwarem na poziomie
               wcześniejszym, bardziej pierwotnym. W wiedzy tej będą nam sekundowali ci etolodzy i psycholodzy,
               którzy    twierdzą,     że    metabolizm       informacyjny       jest   nieodzownym         warunkiem       metabolizmu
                                                                                                                                27






               energetycznego; że przeto proces przekazywania i wymiany informacji z otoczeniem musi każdorazowo
               poprzedzać funkcje życiowe, zaszłości materialne. Zgodnie z ich wiedzą, jeśli ją dobrze rozumiem,
               każde zjawisko - jako część świata materialnego - jest materialne, ale każdy proces - będący
               nieodmiennie procesem powstawania (bo nawet ginięcie czegoś powoduje powstanie czegoś innego) -
               jest sofwarem informacyj, czyli procesem, no tak, duchowym. Za każdym więc razem - w każdej
               dziedzinie, każdym przypadku i na każdym poziomie - możemy poznawać albo twardą strukturę (tak
               de Saussure badał strukturę langue nie mogąc i nie chcąc znać jej genezy!), albo rozumieć zawsze
               miękki proces jej powstawania. W                każdym przypadku możemy badać materialnie zrozumiały
               hardware zjawisk, ale musimy przy tym dostrzegać software procesu.
                  Tak postępując docieramy do źródła kultury. Materialnej? Oczywiście, gdyż jako już zaistniała jest
               częścią materialnego świata. I co się teraz okazuje? Wbrew uczonym epoki pozytywizmu, którzy
               poszukując materialnego gruntu humanistyki chcieli widzieć w kulturze uogólnienie już wykształconej
               praktyki społecznej - gospodarczej (jak twierdził Marks) lub politycznej (jak twierdził Weber) - okazuje
               się, że jedyną zrozumiałą przesłanką jej powstania jest pierwsza informacja. Tak więc właśnie ten
               fetysz - który był pierwszą odpowiedzią lub sprowokował pierwszą odpowiedź - to pierwsze zdanie
               ludzkie jeszcze nie artykułowane słownie, to materialne narzędzie z fizyko - biologicznego punktu
               widzenia do niczego nie przydatne, trzeba uznać za ziarno człowieczeństwa. To nie mity i religie są
               uogólnieniami      czynności     specyficznie     ludzkich,     wojennych      bądź    produkcyjnych       (jak   twierdził
               Durkheim), to raczej ludzka praktyka jest rozwinięciem już zaspokojonej potrzeby sensu. Jak się
               wydaje, właśnie dopiero fakt, że zaspokojenie to musiało zostać dokonane przez zbiorowość - poprzez
               rytualne gesty, zbiorowy taniec, ubranie odpowiednie - stał u źródeł praktyki gospodarczej, obronnej i
               każdej innej, już człowieczej, praktyki. Inaczej powstanie kultury ludzkiej w tym, co ją różni od praktyk
               zwierzęcych      -  praktyki    społecznej     w    odróżnieniu     od   praktyk     stadnych     -  byłoby    materialnie
               niezrozumiałe.
                  Tu ukazuje się w nowym świetle paradoks człowieka - twórcy. Który - dopiero zaspokoiwszy swą
               chimeryczną, z materialnego punktu widzenia bezsensowną potrzebę - mógł przyjąć materialny punkt
               widzenia i przystąpił do rozumnej po ludzku działalności praktycznej. I chociaż nie mam żadnych
               realnych danych, aby godzić się z Eliadem, który twierdzi, że prehistoryczne wozy kultowe, zrobione
               dla odtwarzania ruchu słońca, mogą uchodzić za prototyp wozu świeckiego, a egipska rytualna łódź
               zmarłego jest prototypem łodzi świeckiej - tak jak niekoniecznie drabina Jakubowa ze snu musiała być
               prototypem drabiny ówczesnej techniki budowlanej - muszę zgodzić się z nim, kiedy mówi, że
               metalurgia, rolnictwo, kalendarz itd. - wszystko to było najpierw wynikiem uświadomienia sobie przez
               człowieka jego sytuacji w kosmosie, gdyż pożytki ludzkie różnią się od pożytków zwierzęcych właśnie
               tym apriorycznym uświadomieniem.
                                                                 Argument sensu
                  Chcę się tu także posłużyć argumentem innego rzędu i rodzaju. Chcę wyjść od co dopiero
               wspomnianej potrzeby sensu. O tym, czym ten sens jest, nigdy bezpośrednio nie umiemy i nie
               umieliśmy opowiedzieć. Właśnie dlatego musiał się pojawić na początku fetysz jako jego materialna
               artykulacja. Dopiero z niej stopniowo wyłaniała się owa symbolowość w rozumieniu wąskim czy
               rdzennym,      która    umożliwiła      symboliczność       w    rozumieniu      szerokim,      uwarunkowała        funkcję
               symboliczną kultury i powstanie języka słów. Tę taką genezę mowy zdaje się potwierdzać podwójne
               znaczenie słowa sens - sens jako sens życia lub sens świata, i sens w znaczeniu znaczenia słów.
                                                                                                                                28






               Odtąd bowiem posiadany sens był tym, co znaczeniom mowy pozwalało znaczyć. A że jest tak
               naprawdę,     przekonujemy się        także    dzisiaj,  kiedy    konstatując    brak    sensu   w    sobie   lub   świecie
               spostrzegamy, iż nasze słowa pustoszeją. Wszystko więc wskazuje na to, że tylko zachowawszy w sobie
               ową pierwszą informację możemy uczestniczyć w kulturze i posługiwać się mową.
                                             Tu jednak nie koniec paradoksu twórcy
                  Bo skoro zaspokojenie potrzeby sensu było pierwszą informacją - ludzką - to popod nią, bardziej
               pierwiastkowo,      musiały     się  znajdować      inne   informacje,     a  przynajmniej      ta,  którą   jest  sama     -
               przedukształtowana w każdym z nas - potrzeba sensu. Tak dociekając zstępujemy w studnię przeszłości
               głębiej. Jeżeli jedyną zrozumiałą przesłanką powstania kultury jest pierwsza informacja - ludzka - to z
               kolei jedyną zrozumiałą przesłanką powstania gatunku człowiek, wraz z wszystkimi jego potrzebami i
               potrzebą pierwszej odpowiedzi, jest jakaś informacja wyniesiona od przedludzkich przodków, ze świata
               zwierzęcego. Jedyną zaś zrozumiałą przesłanką postania tegoż świata jest informacja wyniesiona z
               poziomu dlań pierwotnego, na przykład poziomu ameb, kiedy to świat ożywiony jeszcze się nie był
               zróżnicował     na   świat    roślinny    i  zwierzęcy.    Gdy     schodzimy      niżej,  w    głąb   materii,   już   teraz
               nieożywionej, znowu napotykamy to samo: trafiamy na jakąś informację zawartą w polimerze, cząstce
               molekularnej, atomie, nukleonie (nie mówiąc już o spirali DNA, którą najbardziej nawet niewierni
               nazywają kodem).
                  I tak owo pierwsze zdanie - informacja podstawowa dla gatunku człowiek - wymyka nam się z rąk,
               ginie w bezdennej studni przeszłości. Za każdym bowiem razem, gdy mamy już określony hardware
               materii - po to, żeby zrozumieć jego funkcjonowanie i rozwój - musimy założyć jakiś uprzedni software
               informacyj, który go uruchamia. We wszystkich przypadkach i na każdym poziomie konstatujemy zatem
               to samo zespolenie hard- i software' u - które, przepatrywane, eliminuje hardware, gdyż prowadzi do
               rozumienia,     że   każdy    hardware      danego     poziomu     jest   softwarem     na   poziomie      niższym,     dlań
               pierwiastkowym. Wreszcie, prowadzeni tylko chłodnym i ścisłym rozumowaniem, docieramy do jakiejś
               pra-informacji - pra-formy, pra-energii albo przed-wiedzy - wobec której rzeczownik ware, nawet
               gdyby znaczył jedynie substancję filozofów, jest zbyt twardy, a przeto słowo soft też już nie wydaje się
               stosowne.
                  Tu pojawia się nieprzekraczalna aporia. Zagadka, którą tracimy niekiedy z oczu - przez jakiś moment
               trwający dwa albo cztery stulecia decydujemy się jej nie dostrzegać - a potem odnajdujemy.
                                                                     Na koniec...
                  Na koniec parę słów o tym, dlaczego straciliśmy ją z oczu dzisiaj. Mówiąc najogólniej, zostało to
               spowodowane nowożytnym obrazem świata, w którego centrum znalazł się człowiek jako jedyny punkt
               odniesienia. Tak powstał laicki humanizm (każdy humanizm konsekwentny jest właśnie i musi być
               laicki), który wykształcił naukową humanistykę jako swój organ poznawczy. Pewna zgrabna, nie
               przeczę,    maksyma       Protagorasa     zakreśliła    nam     horyzont     poznania     i  przesądziła     światopogląd
               nowożytnych. (Albo raczej - Protagorejskie człowiek miarą wszechrzeczy dopiero nowożytni ośmielili
               się rozumieć w ten sposób). A skoro człowiek stał się miarą, każdy zastosowany do niego argument, jak
               zwykło się teraz mówić, przyrodniczy - każde wytłumaczenie racji jego bytowania odwołujące się do
                                                                                                                                29






               racji bytowania świata, musiało być odczuwane jako zamach na jego godność.
                  Współczesna rozbudowana frazeologia humanizmu jest właśnie skutkiem takich odczuć - skutkiem
               zagrożenia, jakie dlań stanowią nauki przyrodnicze. Używa się zatem sformułowań uroczystych,
               definiuje człowieka wielkimi słowami, terminami właściwymi metafizyce i zdobi go prawdami religii -
               ale pod warunkiem nie wnikania w ich prawdziwą treść. Gdyż ta prawdziwa, naprawdę zrozumiała
               treść jest taka oto, że świat ludzki jest oczywistą częścią świata pojmowanego niepomiernie szerzej, bytu
               branego w swym całokształcie. A przeto każda władza czy wiedza, w którą człowiek został wyposażony,
               jest zawdzięczana: ma swe źródło w świecie pozaludzkim. Każde zaś odkrycie, jakiego za jej pomocą
               człowiek dokonać może, jest częścią świata, głosem bytu: czymś równie rzeczywistym, a więc nie -
               dobrowolnym, niezależnym od woli człowieka jak burza, piasek czy rozgwieżdżone niebo. Jest mową
               świata, owym objawieniem, które przeczuwał Heidegger. Dotyczy to także i zwłaszcza pierwszego
               zdania: tego nie dającego się pojąć, nigdy wprost niewypowiadalnego sensu, który musiał zostać
               wyjawiony na początku ludzkiej historii.
                  I gdy się zastanowić, dopiero pod warunkiem swej nie - dobrowolności kultura zyskuje wagę prawdy
               rzeczywistej i godność większą od człowieka. Może być czymś więcej niż tylko sumowaniem dorobku
               ludzi, dorobku być może przydatnego, ale mogącego nie mieć znaczenia poza ludzkim światem - a staje
               się docieraniem do prawdy bytu, praktykowanym w międzyludzkim obcowaniu. Tak pojęta kultura
               pomniejsza, to oczywiste, zasługę ludzi, ale powiększa zarazem ich dzieło.
                  Jak to ten arcytrzeźwy i rozumny bezbożnik powiedział? Człowiek poddany międzyludzkiemu
               jako [...] jedynej dostępnej nam boskości. No przecież! Odtąd głos ludzi, który staje się głosem Boga,
               może być rozumiany bez przenośni.
                  Zatem prawidłowa odpowiedź brzmi. Humaniści nie są w stanie dotrzeć do ludzkiej duchowości,
               ponieważ nie mogą i nie chcą pojąć tego, czym ludzie łączą się ze światem pozaludzkim. I to jest ostatni,
               już   nie  -   antropologiczny      paradoks     człowieka     i  humanistyki.     Nie    da   się  rozumieć     problemu
               człowieczeństwa ani materialistycznie, ani idealistycznie na gruncie humanistyki - ponieważ nie ma
               w ogóle tego gruntu. Tylko odwróciwszy uwagę od osobliwości człowieczeństwa i człowieka i
               dostrzegając to nieosobliwe, wspólne ludziom i światu pozaludzkiemu, humanistyka będzie zdolna
               rozwiązywać      problemy,      jakie   przed   nią   stają.  Jej   tajemnica    znajduje     się  bowiem      głębiej   niż
               przypuszczano. Pełna litera tajemnicy nie jest nam dostępna, sposób jej wydobywania jest dla nas
               niezrozumiały i sam pozostaje tajemnicą. Natomiast omówiony tutaj teatr - owa najszerzej rozumiana
               teatralność - nie jest nawet środkiem, wehikułem ją przenoszącym; tym parają się już wykształcone
               systemy symboliczne, wysoce dziś wyspecjalizowane języki nauki, sztuki, filozofii, religii. Owa
               najszerzej rozumiana, właściwa człowiekowi teatralność jest zaledwie systemem nerwowym, który
               umożliwia nam wzajemne przekazywanie i sobie tajemnicy.
                  Ale pewne jest - tu wracam do pewności - że celem tej tajemnicy jest przyszłość; że służy ona
               przyszłej pomyślności osobników i gatunku. A zatem ludzka kultura - której misją jest sięganie w
               studnię przeszłości, możliwie najwierniejsze pamiętanie - jest w istocie pamiętaniem przyszłego,
               pamięcią przyszłości. Jeden z narządów tej pamięci tutaj pokazałem.
                                                                                                                                30






                                          WOLNOŚĆ, SENS, WARTOŚCIOWANIE
                                                                                                                                31






                  Problemy sensu i         wartościowania       są  nieodłączne     od problemu        wolności.    Żadne filozoficzne
               dywagacje o wartościowaniu i sensie - sensie życia ludzkiego, sensie świata rozumianego jako byt
               pozaludzki - nie mogą dać zadowalających wyników, jeżeli uprzednio nie rozważy się problemu
               wolności człowieka. Ten zaś był i pozostanie jednym z najtrudniejszych problemów filozofii. Trudność
               ta sprawia, że większość współczesnych filozofów umieszcza go poza kręgiem rozważań i oddaje w
               pacht dziedzinie lekceważąco nazywanej światopoglądową; jest to dziś jeden z częstszych wyróżników
               akademickiego filozofowania. Dzięki temu skutecznie stosowanemu unikowi słowo wolność należy do
               najtrudniej zrozumiałych, najbardziej wieloznacznych słów naszej mowy.
                                                        Zawodność samego pojęcia
                  Jak każdy człowiek dążę do tego, żeby być wolny. Ale jako ktoś żyjący wśród ludzi wiem, że
               powinienem      respektować      pewne     normy,    które tę samą        wolność    zapewnią innym.         Jestem    więc
               skrępowany wielu zakazami i nakazami. Tak na przykład jako użytkownik samochodu zmuszony jestem
               do przestrzegania pewnych przepisów, które mają na celu bezpieczeństwo drugich. Jednocześnie wiem -
               wiem intuicyjnie, lecz w sposób nie budzący wątpliwości - co to                          jest niewola. Pełnej niewoli
               doświadczam wtedy, gdy przebywam w więzieniu poddany surowemu rygorowi pod nieustannym
               spojrzeniem strażnika. Jest to sytuacja wzorcowa, graniczna. Przymierzam do niej konkretne, życiowe
               sytuacje i wzorcem tym mierzę stopień własnej niewoli.
                  I tu daje znać o sobie pierwsza trudność. Spostrzegam mianowicie, że moja zależność od przepisów
               drogowych i innych norm współżycia ma niewiele wspólnego z tak pojętą niewolą i nie daje się mierzyć
               zastosowanym wzorcem. Poniewczasie okazuje się, że prawdziwy problem polega na czymś innym. Na
               tym mianowicie, że nawet przebywając w więzieniu mogę czuć się wolny - a więc być wewnętrznie
               wolny -     natomiast     jako   obdarzony     zaszczytami      i korzystający z       licznych    przywilejów     członek
               społeczeństwa mogę czuć się zniewolony, a więc być zniewolony. Tu już wprawdzie nie potrafię być
               całkiem obiektywnym sędzią własnego przypadku, ale z łatwością rozpoznaję ten stan zniewolenia u
               drugich, bowiem na własnej skórze zaznałem i wciąż zaznaję wielu nacisków, które mogą doń
               prowadzić.
                  Okazuje się więc, że należy odróżniać wolność zewnętrzną i wewnętrzną. Ta pierwsza to pewien
               zakres swobody ograniczony od zewnątrz i udzielany mi z zewnątrz. Tak na przykład ruchy społeczne i
               doktryny postulujące zbiorowe wyzwolenie zawsze obiecują mi wolność, ale konkretnie i technicznie
               sprowadza się to do obietnicy pewnego zakresu zewnętrznej swobody. Idzie zazwyczaj o pewien
               odmienny i większy zakres swobody od tego, który mam aktualnie. O pewien duży zakres swobody...
               Duży, ale nie za duży - dodają zaraz politycy oraz inni przewodnicy ludzkości, a także wychowawcy i co
               ostrożniejsi rodzice. Nie chcę dyskutować tego zakresu; chcę jedynie uprzytomnić, że sprawa może być
               przedmiotem dyskusji, że więc chodzi tu rzeczywiście o zakres - który już źródłosłowowo implikuje
               jakieś ograniczenie, jakieś umniejszenie dokonane nie przeze mnie.
                  W przeciwieństwie do zawsze niepełnej wolności zewnętrznej, którą muszę rozumieć jako pewien
               obszar ograniczony przymusem, pojęcie wolności wewnętrznej tylko wtedy zachowuje dla mnie treść i
               ważność, jeśli ją rozumiem w maksymalnym wymiarze. Owszem mogę pogodzić się z tym, że
                                                                                                                                32






               osiągnięcie pełnej wewnętrznej wolności jest bardzo trudne, lub nawet niemożliwe, ale nie mogę
               zasadnie przyjąć, że ktoś będący nie - mną może moją wolność ograniczyć. Wtedy bowiem będę miał do
               czynienia z jej przeciwieństwem, czyli niewolą.
                  Właśnie w tym punkcie język nas zawodzi. Mówiąc o wolności myślimy zazwyczaj o swobodzie
               działania i zewnętrznych jej ograniczeniach, lecz wydaje się nam, że tym wyczerpujemy sprawę. A
               przecież swoboda to tylko brak przymusu. Natomiast wolność jest pewnym nastawieniem wewnętrznym,
               dyspozycją duchową. Przeciwieństwem swobody jest zewnętrzny przymus. Natomiast przeciwieństwem
               wolności jest wewnętrzne zniewolenie. To prawda, że przymus bywa często przyczyną zniewolenia.
               Prawdą też jest, że zewnętrzna swoboda i wewnętrzna wolność pozostają z sobą w związku, pierwsza
               może warunkować i ułatwiać osiągnięcie drugiej, ale przecież nie zawsze tak się dzieje, jakże często
               dzieje   się  akurat    przeciwnie,    nie   ma    tu  żadnej    prostej   zależności.    Logicznie,     psychologicznie,
               filozoficznie są to sprawy różne.
                                                                                                                                33






                                                                              1
                                         Wolny czyli twórczy. Twórczy więc zależny...
                  Każda twórczość - zarówno ta artystyczna, filozoficzna, naukowa, jak i ta, w znaczeniu powszechnym
               i najszerszym, której efektem jest tylko pewna oryginalność czy autentyczność codziennożyciowych
               osobowych poczynań - warunkowana jest wolnością wewnętrzną. Należy jednak przyjąć, że żaden akt
               twórczy nie jest w pełni wolny, jeśli sprawę rozważać od zewnątrz. Już pobieżne wyliczenie rodzajów
               przymusu, jakim świadomie i nieświadomie podlega twórcza jednostka, mogłoby się stać przedmiotem
               obszernego wykładu. Każdy twórca jest przecież związany wierzeniami i przeświadczeniami swej
               kultury, aktualnym stanem wiedzy o świecie, zastanymi wyobrażeniami o celach i metodach swej pracy,
               immanentnymi standardami właściwymi w danym czasie danej dziedzinie i powszechnie uznanymi za
               obowiązujące,      zastanym     repertuarem     form wypowiedzi, określonym etapem                  ewolucji    języków -
               naukowych, artystycznych, filozoficznych, literackich... - ba, w przypadku literatury pisarz związany jest
               nawet aktualnym stanem mowy naturalnej, który przesądza, co i czy i jak może on powiedzieć. Każdy
               twórca ma też jakieś wiążące wyobrażenie tego, czego się po nim oczekuje, i tego, czego mu nie wolno -
               a wyobrażenie to ciąży na nim nawet wtedy, a może zwłaszcza wtedy, gdy obu tych nałożonych nań z
               zewnątrz obowiązków nie chce w całości dopełnić.
                  No właśnie. Bo twórca jest twórcą na tyle, na ile potrafi wykroczyć poza to, co zastał. Akt twórczy
               jest naprawdę twórczy jedynie wtedy i tylko w tej mierze, w jakiej jest przekroczeniem zewnętrznego
               przymusu,      który   niesie   zastana    rzeczywistość:      przekroczeniem        osiągniętego     stopnia    zbiorowej
               świadomości, przekroczeniem nakazów zdrowego rozsądku aprobowanych przez powszechną opinię,
               przekroczeniem aktualnego stanu posiadania danej dziedziny wiedzy lub sztuki, przekroczeniem jakiejś
               powszechnie       podzielanej      normy,     niedopełnieniem        jakiegoś     oczywistego       dla    współczesnych
               oczekiwania.
                  Można powiedzieć to prościej. Akt twórczy jest twórczy właśnie w tym stopniu, w jakim jest wolny
               - i tylko poprzez swą wolność daje się definiować. Ktoś przytłoczony oczywistością sądu bliźnich i
               zgłaszanych pod własnym adresem roszczeń, przytłoczony mądrością i głębią zastanej wiary lub wiedzy
               (które   przeto   wydają     się  ostateczne),    przytłoczony      wspaniałością      dotychczasowego        kulturowego
               dorobku (który przeto wydaje się nieprzekraczalny)... przytłoczony tym wszystkim, a więc tym
               zniewolony, twórcą nie jest. Z tych czy innych przyczyn człowiek taki rezygnuje z wewnętrznej
               wolności, jego działania powielają dokonania cudze i w mniej lub bardziej umiejętny sposób zaledwie
               pozorują twórczość.
                  Żaden wybieg pojęciowy nie podważy przyjętej tu definicji, Tym, co znamionuje twórcę, jest pewna
               nowość     bezwzględna,       odwaga     tworzenia     rzeczy    i  wygłaszania      sądów     dotychczas     nie   byłych,
               niebywałych - a stać na nią jedynie tych, którzy uniezależnili się od rzeczy i sądów zastanych. Którzy,
               wobec zawsze potężnych nacisków zewnętrznych, umieli się zdobyć na wewnętrzną wolność.
                  A jednak - wbrew temu, co mogłoby wynikać z poprzednich uwag - stopień nowości ludzkich
               dokonań nie jest bynajmniej nieograniczony. Tym samym omawiany tu problem wolności komplikuje
               się nadal. Bowiem każde nowatorstwo twórcy, jeśli ma być twórcze naprawdę, musi mieć na celu
               interes kultury -a więc jakąś zbiorową korzyść. Tą korzyścią jest ograniczane, determinowane. W
               jaki sposób determinowane? Ograniczane jak? Od czego zatem zależy ta niezależność, ta wewnętrzna
                                                                                                                                34






               wolność twórcy? Jakie warunki musi spełnić twórca, żeby osiągnąć ten wolny i zarazem twórczy stan
               ducha?
                                                                Różne odpowiedzi
                  Oto jakiś płaz w skorupie. Sam sobie sterem, żeglarzem, okrętem. Nie lgnie do niego fala, ani
               on do fali. - Nikt nie znał jego życia, nie zna jego zguby: To samoluby!. Ten obraz i załączony doń
               nieprzychylny komentarz są, jak wiadomo, autorstwa Mickiewicza i pochodzą z Ody do młodości.
               Należy więc wnosić, że prawdziwy twórca, czy szerzej, każdy wolny i świadomie działający człowiek
               powinien być tego samolubnego płaza dokładnym przeciwieństwem... Ale oto innemu wielkiemu
               artyście wydawało się zawsze, że to ohyda - być człowiekiem użytecznym. Jego zdaniem twórca z
               natury swej jest dandysem, który winien żyć i spać przed lustrem. Dandys nie robi nic. We wszelkiej
               funkcji jest coś prostackiego. Czy wyobrażacie sobie dandysa, który przemawia do ludu? Chyba dla
               kpiny. Dandyzm bowiem to rodzaj kultu samego siebie, który jest trwalszy od szczęścia, jakie można
               znaleźć w drugiej osobie. Jest to przyjemność zadziwiania i dumna satysfakcja, że samemu nie jest się
               nigdy zadziwionym ... To z kolei Baudelaire z Dzienników poufnych.
                  Te sprzeczne odpowiedzi dwu wielkich artystów przecież zastanawiają. Nie dają się wytłumaczyć
               cechami narodowymi kultur: sądy zbliżone do Mickiewiczowskich można przeczytać na przykład u
               Victora Hugo, zaś polskie odpowiedniki sądów Charlesa Baudelaire'a, jeśli nie wcześniej, znajdą się na
               pewno u Młodopolan. Nie daje się też ta sprzeczność wyjaśnić odległością epok, gdyż obie odpowiedzi
               zostały zapisane niemal w tym samym czasie: dzieli je jedno tylko pokolenie. Powiem też od razu, że
               obu tym artystom nie wierzę - u każdego znaleźć można sądy, które zacytowanym tu słowom
               najoczywiściej przeczą. Chyba właśnie różnica jednego pokolenia tłumaczy wszystko - bo rozmowy
               pokoleń polegają zazwyczaj na gwałtownym przeciwstawianiu sobie prawd częściowych.
                  Natomiast cała prawda polega na tym, że twórca w swym dziele dąży wprawdzie do niezależności i
               chciałby być wolny nieograniczenie (na co zwracają uwagę Dzienniki poufne), ale że - powinien być też
               czymś związany: czymś, co nie jest nim i nie pochodzi wyłącznie z niego (to właśnie mówi Oda do
               młodości). Nie chcę odraczać prawidłowej odpowiedzi i wyjawię, że tym, co wiąże i powinno wiązać
               twórcę; tym, co pomniejsza twórcę - człowieka, lecz co powiększa zarazem jego dzieło, są wyznawane
               przez niego - lub lepiej, zinternalizowane - wartości. Trzeba zatem opowiedzieć, czym są wartości i na
               czym polega wartościowanie.
                                                        Żeglarz, okręt, cel podróży
                  Mickiewiczowski płaz w skorupie to istnienie, które jest swym punktem wyjścia, swoim narzędziem i
               samo sobie celem. Mówiąc inaczej: które jest swym własnym horyzontem. Echet Chufu, horyzont
               Cheopsa - tak starożytni Egipcjanie nazywali jego piramidę: gigantyczną imprezę, która pochłonęła
               kilka czy kilkanaście tysięcy istnień, a wątpliwe, czy temu jednemu zapewniła życie zagrobowe. I już
               nawet nie idzie mi o zasadność wiary Egipcjan, ale o fakt, ze ciało pochowane tak bogato i okazale
               ulegało zazwyczaj zniszczeniu przy okazji rabunku i zgodnie z ich wierzeniami przestawało żyć.
               Przyczyny niepowodzenia takich imprez są różne - przegrał przecież nie tylko samolub Cheops - ale
               samo niepowodzenie jest dla nas oczywiste. Poszczególne istnienie - czujemy to - nie jest i być nie może
                                                                                                                                35






               samo dla siebie horyzontem. Czym innym jest żeglarz, czym innym okręt, a jeszcze czym innym - cel
               podróży. Wszystkie nasze obserwacje własnej osoby i otoczenia prawdę tę potwierdzają. Właśnie
               dlatego matka oddająca dobrowolnie życie za dziecko jest dla nas czymś zrozumiałym.
                  Zrozumiałym, owszem... ale czy koniecznie - godnym podziwu? Przyrodnicy powiedzieliby przecież,
               że ta bohaterska matka spełnia swym czynem preferencje gatunku. Mając to na uwadze mówimy
               niekiedy    pogardliwie      o   dzielonym      wraz     z   przyrodą     instynkcie     -   mianowicie      instynkcie
               macierzyńskim - i tak tłumacząc staramy się ofiarę tamtej matki zdeprecjonować. Bądź też, nie mogąc
               czy nie chcąc przystać na tę oczywistą wspólność ludzkiej matki ze zjawiskami natury - pojęciowym
               straszakiem, filozoficznym wytrychem jest tutaj naturalizm - domyślamy jej postępowaniu motywy
               inne, upatrujemy istotę jej ofiary w bliżej nie określonym człowieczeństwie rządzącym się osobnymi
               prawami. Jest w takim postawieniu sprawy pewne filozoficzne roztargnienie, które pozbawia nas
               łączności z resztą bytu i, wydając sprawy człowieka antropologii, dziedzinie nauki stosowanej, tym
               samym uniemożliwia jakiekolwiek filozofowanie serio.
                  Zanim jednak do tego tematu, głównej kwestii moich rozważań przystąpię - zanim wspomniany
               problem potrafię przenieść na szerokie tło pozaludzkich istnień - chciałbym całkiem zwyczajnie zwrócić
               uwagę, że zdarzają się też matki instynktu macierzyńskiego pozbawione. Więc choćby dlatego tamta
               matka zasługuje jednak na podziw. Na podobnej zasadzie zdarzają się także lepsi i gorsi ojcowie, a
               troska ojca o rodzinę jest równie naturalna i tłumaczy się tak samo. No może - choć nie wiem - jest on
               zazwyczaj rozsądniejszy i nie tak ochoczo jak matka posuwa się aż do ofiary życia.
                                                        Przypadek ojca rozsądnego
                  Jest to osobnik, który szczerze i prawdziwie troszczy się o rodzinę, lecz nie byłby skłonny złożyć za
               nią ofiary ostatecznej. Znaczy to, że człowiek ten - nie przestając być sobą - przyjmuje zarazem za
               własne preferencje swego obszerniejszego istnienia. A tak, właśnie i precyzyjnie tak - bowiem rodzina,
               z którą czuje się uczuciowo związany, jest w sposób oczywisty jego obszerniejszym istnieniem. Z kolei
               obszerniejszym istnieniem tejże rodziny jest na przykład grupa makrospołeczna, jakaś zbiorowość tak
               samo uciśnionych lub tak samo uprzywilejowanych ludzi, z którą człowiek ów się utożsamia. Zaś
               obszerniejszym istnieniem tejże grupy jest jego naród, jeśli tylko uważa go za swój. Obszerniejszym
               istnieniem narodu może być z kolei Europa, prawdziwie europejska kultura oraz jej wartości, albo też,
               jak  dziś   dość    powszechnie      utrzymujemy, Europa Środkowa               rozumiana jako       pewna     zbiorowość
               znajdująca się w podobnej sytuacji kulturowej i geopolitycznej. Natomiast obszerniejszym istnieniem
               tak czy inaczej pojmowanej Europy, bez względu na fakt, czy i jakie jeszcze istnienia pośrednie
               potrafimy dla siebie znaleźć (zachodnia cywilizacja? chrześcijańska kultura Zachodu?), jest na pewno
               ludzkość - czyli ten właśnie ludzki gatunek, za który bohaterska matka położyła swe życie. Tu koło się
               zamknęło.
                  No ale my mówimy teraz o człowieku rozsądnym. Otóż taki człowiek - rozsądnie nie przestając być
               sobą - zarazem utożsamia się, częściowo się utożsamia ze swymi obszerniejszymi istnieniami. Znaczy
               to, że interes obszerniejszych istnień uznaje on w jakiejś mierze za swój. Tak postępując, nieświadomie
               wartościuje      -  bowiem      wartościowanie      polega    na   porzuceniu      swego    osobniczego       horyzontu     i
               umieszczaniu      siebie   w    horyzontach      swych     obszerniejszych      istnień.   Człowieka      takiego    można
               przedstawić jako układ kół współśrodkowych, którego środkiem jest ów płaz w skorupie - jest
               samolubne, egocentryczne Ja dandysa, Cheopsa... każdego z nas.
                  Staje się więc zrozumiałe, czym są wartości. Wartości są wymogami istnień obszerniejszych,
                                                                                                                                36






               uczuciowo wswojonymi, czyli zinternalizowanymi, przyjętymi za własne przez istnienia mniej obszerne.
               Każdy, kto interes własny utożsami z interesem któregoś ze swych obszerniejszych istnień (jednostka z
               interesem rodziny lub obszerniejszych, członkowie rodziny - z interesem makrogrupy, narodu lub
               obszerniejszych...) - zwiększa swój obszar duchowy, czyli wartościuje. Wartościowanie to ustawianie
               siebie w horyzontach obszerniejszych istnień i przyjęcie ich preferencji za swoje. Tym właśnie są
               wartości: wymogami istnień obszerniejszych, które będą realizowane przez istnienia mniej obszerne. Za
               każdym razem o wartościowaniu decyduje fakt, że istnienie mniej obszerne, rozsądnie realizując
               preferencje własne, realizuje zarazem wymogi tych istnień, w które jest... lub lepiej - w które czuje się
               wistnione.
                  Tak więc wcale nie muszę być zagrożony więzieniem, żeby prowadząc samochód starać się nie
               przejechać przechodnia. Wystarczy, że poczuję się wistniony w ludzkość, że przyjmę za swoje
               preferencje gatunku, żebym chronił każde ludzkie życie. I dlatego właśnie wielu swych uzależnień - od
               przepisów drogowych, od innych norm współżycia - które mnie obowiązują i wiążą, nie odczuwam jako
               zewnętrznego ograniczenia wolności.               Dokonuję tego       sam,    od   wewnątrz      -  za  sprawą owych
               obszerniejszych wymogów zinternalizowanych przeze mnie, za sprawą wyznawanych wartości.
                                          Wolność od czegoś, wolność ku czemuś
                  Zinternalizowane       wartości    są  moim,      zamieszkiwanym        przeze    mnie    światem. Im       ten  świat
               przestronniejszy, tym więcej powietrza i lepsze samopoczucie. I przeciwnie - im ciaśniejszy świat, tym
               będzie mi duszniej. Tak na przykład zwracając uwagę wyłącznie na własną osobę i chcąc jak płaz w
               skorupie uniezależnić się od otoczenia, od jego zakazów i wiążących mnie norm, dostrzegam i
               odczuwam akurat jedynie to, co moje Ja ogranicza. Paradoksalnie, właśnie teraz doświadczam przemocy
               świata; dążąc do absolutnej wolności, zaznaję niewoli. Jest to tajemnicza cecha ludzkiej jednostkowej
               optyki, jej niezbywalna alchemia. Zwracając uwagę wyłącznie na własną osobę i chcąc ją uniezależnić
               od czegoś - popadam w niewolę tego, od czego chcę się uniezależnić. Dlatego wszystkie dążenia
               usiłujące ustanowić jedynego i jego własność są daremne. Rozmaici kaskaderzy wolności absolutnej -
               wymienić tu warto Maxa Stirnera, de Sade'a, Lwa Szestowa (myślę tu zwłaszcza o jego wczesnych
               pismach) - w praktyce realizują swe dążenie niemal zawsze z samobójczym skutkiem, fizycznie lub
               filozoficznie samobójczym.
                  Dopiero wychodząc ku czemuś i dobrowolnie uzależniając się od tego; dopiero utożsamiając się
               wewnętrznie z czymś większym ode mnie i przyjmując jego interes za swój, znajduję cel działania, który
               odwraca uwagę od mojej osoby i uruchamia moją wynalazczość. Dopiero teraz znajduję temat, który
               wyzwala wewnętrzną wolność. W przeciwieństwie do tamtej wolności, absolutnej lecz negatywnej,
               wolności od czegoś, o którą kusiłem się daremnie, dopiero teraz doświadczam wolności pozytywnej,
               czyli twórczej - wolności ku czemuś. To zresztą są sprawy znane i opisywane wielokrotnie w literaturze
               religijnej i filozoficznej, rozważane przez Lutra, Hegla, Marksa, Nietzschego. I jakkolwiek wciąż nie
               wyczerpują jeszcze problemu ludzkiej wolności, to jednak mogą wyjaśnić sygnalizowany przeze mnie
               paradoks      twórcy.     Paradoks      odkrywczości        zawsze      już   ograniczonej,       nowatorstwa       zawsze
               uwarunkowanego,         zawsze     już   zdeterminowanego        czymś     obszerniejszym       -   które   jest  jedynym
               prawdziwym, kulturowo skutecznym nowatorstwem.
                  Teraz staje się zrozumiały błąd obu odpowiedzi, zarówno tej, udzielonej przez Odę do młodości, jak
               tej - przez Dzienniki poufne. Artysta, do którego nie lgnie fala, ani on do fali, skazuje się w najlepszym
               razie na bezskuteczną wolność dandysa, na ową zaledwie przyjemność zadziwiania. Ale z kolei ktoś,
                                                                                                                                37






               kto zdałby się na falę całkowicie, rezygnuje z twórczości w ogóle i poprzestaje na wtórowaniu rzeczom i
               sądom zastanym, powszechnym stereotypom, najszerszym gustom. Po jednej stronie mielibyśmy
               nowość dla samej nowości, zbędną i pustą wynalazczość wyrazu; po drugiej - bierną uległość wobec
               opinii publicznej, powtarzanie prawd znanych, powielanie dokonań cudzych. I rzeczywiście: piekło
               kultury wybrukowane jest twórczością pozorowaną i nieokiełznanym nowatorstwem - a dla twórcy, dla
               człowieka naprawdę wolnego i twórczego prawdziwie, pozostaje tylko wąska ścieżyna pomiędzy nimi.
               O   takiej   właśnie    wąskiej    ścieżce    mówi     powszechnie      doceniona,     lecz   wciąż    nie   rozumiana      -
               konsekwentna w pozornych swych niekonsekwencjach - twórczość Witolda Gombrowicza. Ścieżka ta
               jest głównym tematem jego dzieła i zarazem głównym przedmiotem autorskiej troski, rozważanym na
               użytek siebie piszącego.
                  Oto pewne dobrze znane słowa: Poniedziałek - Ja. Wtorek - Ja. Środa - Ja. Czwartek - Ja. Tym
               pełnym pychy czterokrotnym Ja autorskim zaczyna się, jak wiadomo, Dziennik Gombrowicza. Ale w
               tym samym Dzienniku 1953 - 1956 czytamy i takie wyznanie: Jestem jak głos w orkiestrze, który musi
               dostroić się do jej brzmienia, znaleźć miejsce swoje w jej melodii; lub jak tancerz, dla którego nie tyle
               jest ważne co tańczy, ile to, by złączył się z innymi w tańcu. Stąd ani myśl moja, ani uczucie, nie są
               naprawdę wolne i własne; myślę i odczuwam dla ludzi, aby zrymować się z nimi; doznaję spaczenia w
               następstwie tej najwyższej konieczności. Zauważmy: autor mówi o najwyższej konieczności. Obie jego
               wypowiedzi zapisane są z nieprześcignioną precyzją i obie są bezwzględnie prawdziwe. Ten                                    -
               zdawałoby się - nierozwiązalny splot niezależności i zależności, wolności i jej zaprzeczenia w imię
               konieczności najwyższej, rekapituluje mój dotychcasowy wywód i uprzytomnia, na czym polega
               dylemat wartościującego.
                                    Szowinizm, rozsądek i pomniki w naszych miastach
                  Od powyższego dylematu wolny jest samolubny egocentryk, co oczywiste, lecz nie zna go także
               szowinista. Szowinista to ktoś, kto utożsamia się bez reszty z jednym tylko ze swych obszerniejszych
               istnień. Szowinista rodzinny realizuje interes swej rodziny idąc, dosłownie, po trupach. Dla szowinisty
               wyzwolenia społecznego, który solidaryzuje się wyłącznie ze współuciśnionymi, kresem pragnień
               będzie spalenie dworu dziedzica, zamordowanie właściciela fabryki lub powieszenie komunisty. O
               szowiniście własnego narodu nie muszę się rozwodzić, gdyż nacjonalizm, czyli szowinizm narodowy
               jest  chyba    znany    najlepiej    i  doświadczany      najszerzej.    Ale    zdarza   się   również    szowinistyczny
               europocentryzm, dziś wprawdzie rzadziej niż kiedyś, a także - tak! - szowinistyczny antropocentryzm,
               ów lokalny patriotyzm w skali ludzkości, odpowiedzialny za drastyczne przeoczenia w myśli ludzkiej
               i za niepowetowane szkody, jakie wyrządziliśmy ziemskiej przyrodzie.
                  Tak więc nie każde podjęcie wymogu obszerniejszego istnienia jest zaraz wartościowaniem. Istota
               wartościowania polega bowiem na przenikaniu się horyzontów: na takim zobaczeniu sprawy, że spoza
               niej przezierają horyzonty istnień obszerniejszych, więc obszerniejszych spraw, a która jednocześnie nie
               kasuje już przekroczonych horyzontów istnień mniej obszernych, mojego osobniczego horyzontu - to
               bardzo istotne! - nie wyłączając. Ponieważ ja, który wszystkiego tego dokonuję, czuję i myślę o tym,
               muszę być także dla siebie kimś ważnym, wartym myślenia i czucia. Przecież jedynie pod tym
               warunkiem mogę się poczuć wartościującym ośrodkiem, duchowym ogniskiem wartości. Sama istota
               wartościowania każe nam więc cenić ludzi rozsądnych, to znaczy przykładających wagę również do
               swojego życia, oraz niefanatyków, czyli ludzi normalnych, którzy dopuszczają wielość postaw i w
               swej tolerancji są przeciwieństwem szowinistów.
                                                                                                                                38






                  Z takiego rozumienia wartościowania wynika jednak w sposób naturalny dyskusja o pryncypiach. Już
               sama kwestia obszerności, a więc hierarchicznej pozycji poszczególnych istnień, może być sporna.
               Przekonują o tym na przykład wyzwoleńcze dylematy polskiego socjalizmu końca ubiegłego stulecia, te
               zawzięte spory dotyczące prymatu spraw klasowych i narodowych w wyzwoleniu. Także dziś można
               dyskutować i dyskutuje się nad prymatem interesów polskich, środkowoeuropejskich i europejskich w
               naszej obecnej sytuacji geopolitycznej, a każda z udzielonych tu odpowiedzi dyktuje zupełnie różne
               opcje. No a potem trzeba któreś z istnień uprzywilejować i rozstrzygnąć, co uważamy za naprawdę
               ważne: czy wyzwolenie społeczne, czy Wielką Polskę, czy doskonalenie się moralne, czy wzrost
               poznania, czy tout court pomyślność człowieka i co by ona miała znaczyć, czy może jeszcze co innego -
               i każdy taki wybór usuwa w cień pozostałe. Każdy akt wartościowania z samej swej istoty zakłada
               konflikt. Ponieważ jednak na codzień cenimy sobie umiar, szanujemy ludzi rozsądnych i normalnych,
               więc i dyskusji takich nie stawiamy zazwyczaj na ostrzu noża.
                  Tu wszakże wyjawia się zaraz następna trudność. Taka oto mianowicie. W życiu codziennym cenimy
               umiar, premiujemy umiarkowanych, to prawda                    -  lecz   na   ogół   czcimy     tych   nienormalnych i
               nierozsądnych.      Pragniemy      dyskusji    swobodnej,      zakładamy     wielość postaw        i  wystrzegamy      się
               fanatyków - lecz na piedestale najczęściej stawiamy tych, którzy postępują inaczej. Czyż swych
               pomników nie wznosimy zazwyczaj ludziom - przywódcom, odkrywcom, wyznawcom - którzy na
               przekór normie wybrali jedną tylko sprawę i w sposób mało rozsądny utożsamili się z nią aż do ofiary
               życia? To zaś przekonuje, że jest o czym dyskutować. Większość zapisanego dorobku ludzi to właśnie ta
               dyskusja.
                                                                                                                                39






                                                                              2
                                                 W moim prywatnym doświadczeniu
                  Postarajmy się zrozumieć, dlaczego dyskusja o wartościach się toczy i będzie toczyła. Zastanówmy
               się nad intymnym impulsem, który skłania ludzi do wartościowania. Jest nim dążenie do sensu. Jako
               człowiek zostałem skazany na sens. Znaczy to, że tylko te moje poczynania umiem uznać za celowe -
               czyli sensowne w wąskim rozumieniu - które są zgodne z moją osobistą racją bycia w świecie. Ta
               osobista racja to szukany sens - sens w owym rozumieniu szerokim, już filozoficznym; w takim
               rozumieniu, które tylko pewne filozofie śmią rozpatrywać. Jeżeli racji takiej nie znajdę, jeżeli nie
               potrafię   uświadomić      jej   sobie,   moje    życie   nie   będzie    miało    sensu,    znajdę    się  w    świecie
               bezsensownym i nie będę umiał podjąć z pełnym przekonaniem żadnego ze swych działań. Właśnie
               tym   trybem     podejmowania działań różnię            się  od   innych    znanych mi       osobników      przyrody. To
               specyficznie ludzkie dążenie do sensu funduje kulturę.
                  Jak dążenie to przejawia się w moim prywatnym doświadczeniu? Weźmy za przykład doświadczenie
               ojca. Jestem kochającym rodzicem, a przeto opiekuję się swymi dziećmi. Wszystkie moje racje
               uczuciowe, te - jak je brzydko określamy - instynktowe impulsy przemawiają zrazu za tą opieką. Lecz
               oto w jakiejś gorszej chwili, w sposób przeze mnie nieoczekiwany pojawia się pytanie o cel tych
               rodzicielskich starań - występne lecz rozumne pytanie po co?. Ano po to - odpowiadam sobie - żeby
               moje dzieci dorosły i wychowały własne dzieci, i żeby ich dzieci wychowały z kolei swoje, a te znowu
               swoje, a te swoje, a te swoje, a te swoje... Im więcej razy to powtórzę, tym mniej sensowna wyda mi się
               troska o własne potomstwo. Przez chwilę ratuje mnie myśl, że wychowam dzieci na prawych Polaków.
               W poszukiwaniu sensu znajduję oto istnienie obszerniejsze - i, porzucając rodzinę, obdzielam z kolei
               naród swymi uczuciami, swymi instynktowymi racjami. Ale w ten sposób pytanie o cel swych działań
               tylko odraczam. Bo niby jak to? Moja troska posłużyć ma temu, żeby za lat tysiąc (tysiąc lat to zaledwie
               czterdzieści pokoleń!)... żeby za lat tysiąc na słupach granicznych, ustawionych możliwie daleko od
               miasta Warszawa, znajdował się biały orzełek z koroną, a na dokumentach państwowych wyraz
               Polska? Tu uczucia chłodnieją; wyda mi się to równie bezsensowne. Nie inaczej będzie, gdy
               uczuciowo utożsamię się z Europą i zobaczę w niej zaczyn przyszłej Europy Wolnych Ojczyzn. Nie
               inaczej - gdy wyjdę od swej pracy humanisty i utożsamię się uczuciowo z losem gatunku; gdy więc będę
               wychowywał dzieci na szlachetnych ludzi i potrafię pomyśleć ludzkość w perspektywie dziesięciu
               albo dwudziestu tysięcy lat. Zawsze na końcu swej myśli doznam tego ochłodzenia uczuć - które każe
               poszukiwać dalej.
                  Jest   tak,   jak  gdybym       musiał    wszystko     po   kolei    obdarzać     uczuciami,     aby   zrozumieć      ich
               niewystarczalność. Tak konstatuję zjawisko odraczania się sensu. Sens zawsze jest tym, co objawia
               się mi w horyzoncie obszerniejszego istnienia - obszerniejszego niż to, w którym akurat usiłuję sens
               znaleźć. Muszę zatem wykroczyć poza to istnienie... a więc poza każde wyobrażalne istnienie - i dojść
               do jakiegoś istnienia niewyobrażalnego, którego nie pojmuję; które mi jest już niedostępne. Dopiero ono
               stanowi kres drogi. Proszę zrozumieć. Nie tylko mogę tam dojść, ale zwyczajnie muszę: logika
               szukanego i wciąż odraczanego sensu mnie tam prowadzi i nieuchronnie zaprowadzi. Drogę tę
               potwierdza człowiek od zarania swych dziejów.
                                                                                                                                40






                                                  A zatem: w doświadczeniu kultury
                  Każda     znaleziona     przystań    wyda     mi   się   nie  gotowa     -   póki   jej  nie   umieszczę      w   czymś
               przestronniejszym.      Każde     moje    działanie    wyda    się  bezcelowe      -  póki   go   nie   zrozumiem       jako
               przygotowanie do działania ważniejszego. Każde postrzeżone istnienie wyda się niekompletne - póki go
               nie zobaczę jako wistnione w istnienie               obszerniejsze. Skazany na taki            tok   czucia   i  myślenia,
               każdorazowo wychodzę poza pewną sytuację szczegółową i - wspierany racjami uczuciowymi - dostaję
               się w sytuację ogólniejszą: w horyzont tego ze swych obszerniejszych istnień, z którym potrafiłem
               utożsamić się uczuciowo. I - mówiąc nawiasem - tylko te jako istnienia postrzegam, z którymi potrafię
               się tak utożsamić; tylko te, których los nie jest mi obojętny. Postrzeganie takie nie jest więc nigdy
               bezinteresowne, ani w pełni obiektywne. A wynika z powyższego, że ten proces uczuciowego
               zdobywania świata - będący w istocie wartościowaniem - jest pierwszym impulsem dla poznawania
               świata.   Wynika      -  że   ludzkie    poznanie,    naukowego       poznania     nie   wyłączając,     jest   pilotowane
               wyznawanymi wartościami. Ale o tym będę jeszcze mówił.
                  To natomiast, co sprawę poznania komplikuje, już tu sygnalizowałem, a teraz rozwinę. Otóż
               nieuchronnie człowiecza droga szukania sensu sprawia, że za każdym, nawet tym najobszerniejszym,
               znalezionym istnieniem znajduje się obszar niepojęty, nad którym nie panuję, którego poznawczo nie
               ogarniam. Jak ten obszar nazwiemy, przyrodzonym czy nad -, jakim imieniem własnym go oznaczymy i
               czy będziemy oznaczali w ogóle - to wydaje się mniej ważne i przesądzane jest w dużej mierze
               dziedziczoną kulturą. Dla moich obecnych rozważań najważniejsze jest to, że logika szukanego i wciąż
               odraczanego sensu... że ów tok przechodzenia od istnień szczegółowych ku coraz bardziej ogólnym,
               nieuchronnie wyprowadza poznającego poza jego kondycję egzystencjalną, czyli ludzką, a wreszcie i
               poza znaną mu kondycję ziemską - i wprowadza w nie dające się rozumieć, niepoznawalne. To jest
               ta ostatnia, przyrodzona nam przystań, którą człowiek bytujący w świecie musi na końcu każdej swej
               sprawy postrzec. Pisarze młodopolscy mówili w takich chwilach o tęsknicy, Witkacy nazywał
               nienasyceniem. Mistrz         Eckhart     mówił    o   pustce,    Budda     o  nirwanie,     Martin Heidegger        o
               odsłanianiu się nicości, ktoś inny powie może o pokusie Absolutu. Ale tu nie chodzi o nazwy, lecz o
               to, gdzie idę - gdzie muszę zajść.
                  Każda z dziedzin kultury zaspokaja swą pokusę czy tęsknicę na własny sposób; każdy typ twórcy
               przekracza swą ziemską kondycję nieco inaczej. Inaczej przekracza artysta - piewca fizycznej urody
               świata apelujący do ludzkich zmysłów, który w imię najwyższego powołania swej sztuki wykracza poza
               fizyczność i osiąga jakąś rzeczywistość ekscentryczną, ekstatyczną. Inaczej przekracza metafizyk - ... a
               właściwie wcale nie przekracza, lecz właśnie stąd swą drogę zaczyna, jak poucza o tym przedrostek
               meta-, i stąd wychodząc stara się rekonstruować znany nam i doświadczany, istnieniowy porządek
               rzeczy. Inaczej przekracza współczesny naukowiec - któremu się wydaje, że istnieniowego porządku
               nie przekracza, jako że nauka już była podobno dawno zrezygnowała z pomocy filozofii i gwarancji
               metafizycznych, lecz nie dostrzega, że ta samozadufana nauka, zdana wyłącznie na siebie, wbrew swym
               aktualnym złudzeniom wciąż musi wykraczać poza siebie w refleksji metodologicznej, dokonując
               nieustannych rewizji własnych podstaw i celów. Inaczej przekracza człowiek religii - który znajduje
               Boga, Byt Ostateczny i Najwyższy, Wszechogarniającą Miłość, czyli Jedyne Istnienie Prawdziwe,
               któremu wszystkie istnienia pozostałe są uczuciowo, logicznie i filozoficznie podporządkowane... a
               przeto drogi penetrowane przez innych twórców lekceważy.
                  Każda z dziedzin kultury dopiero w tym najobszerniejszym i już niepojętym znajduje swe źródło
               sensu. Znajduje ów sensorodny czynnik, który pozwala jej podjąć z pełnym przekonaniem własne
                                                                                                                                41






               uświadomiane zadania. Te podstawy religii, filozofii, sztuki i nauki - te różnorako domniemywane
               sytuacje najogólniejsze - są więc zawsze do siebie podobne. A jednak przy uważniejszym spojrzeniu
               się różnią. Można i należy mówić o tym podobieństwie, gdyż w nim zawarta jest ostatnia tajemnica
               kultury. Ale należy także dostrzegać różnice. Heidegger, myśląc o metafizyku i poecie, powiedział za
               Hölderlinem, że mieszkają oni blisko siebie na dwu szczytach górskich, lecz między nimi leży przepaść.
               Podobna przepaść dzieli metafizyka i człowieka religii, podobna - człowieka religii i artystę, artystę i
               naukowca... Trzeba dostrzegać różnice - gdyż w nich znajduje się zasada, według której poszczególne
               dziedziny kultury się różnicują. Dopiero poznawszy tę zasadę, można pokusić się o dotarcie do wspólnej
               im tajemnicy.
                                                  Utajony warunek wartościowania
                  Nie należy jednak rozumieć mojego wywodu tak, że zawodowi twórcy, fachowcy kulturowej pracy są
               jakoś szczególnie uprzywilejowani w swych ostatecznych pragnieniach i zamiarach. Taką sytuację
               najogólniejszą, ten pozafizyczny (przyrodzony czy nad-), niepojęty obszar znajduje dla siebie każdy
               człowiek. Przynajmniej każdy świadomy człowiek, ten chcący i umiejący wartościować naprawdę, to
               znaczy umiejący wartości internalizować - w przeciwieństwie do tych, którzy wartości przechwytują z
               otoczenia i, z myślą o otoczeniu, o sądzie bliźnich, biernie je deklarują. Jeszcze inaczej; bo nie wydaje
               mi się, żeby można podzielić ludzi na takich i owakich: ... znajduje dla siebie każdy świadomy człowiek,
               to znaczy człowiek w tych, raczej rzadkich, chwilach swego życia, kiedy wartościuje i naprawdę.
               Właśnie to niepojęte tło zdaje się być warunkiem wartościowania.
                  Bo jak to wygląda od strony wartościującego? Człowiek na przykład dąży do Boga i dążąc usuwa ze
               swej drogi przeszkody, a więc wszystko, co Bogiem nie jest - mówi o tym pięknie św. Augustyn w
               księdze VIII Wyznań, mówią Buddyści usiłujący odsłonić, jak to nazywają, prawdziwą naturę umysłu
               - ale w tym dążeniu dzieje się tak i każdy z dążących to zauważa, że samo dążenie usuwa przeszkody i
               sprawia, że także ziemskie, te praktyczne cele odnoszone do znanych istnień formułowane są teraz
               łatwiej i osiągane są z mniejszym wysiłkiem. I chociaż pełny, mistyczny wymiar tamtego dążenia
               dawany jest tylko niekiedy i tylko nielicznym, dążenie to - zazwyczaj nieuświadomiane, lecz głęboko
               człowiekowi właściwe - wydaje się warunkiem każdego świadomego działania. Jest tym, co osadza
               mnie w sobie: niezbędnym czynnikiem określającym jakość mego bytowania w świecie.
                  Wybór między miłością własną, miłością do rodziny, do ojczyzny, do każdego człowieka - wciąż
               pozostaje wyborem, lecz wybieram teraz swobodniej i pewniej. W wyborach pomaga mi tamten obszar
               niepojęty. On (ale nigdy nie dowiem się, jak obszerny) relatywizuje uczuciowo obszary dotychczas
               poznane i odsuwa je w moich uczuciach na plan dalszy. Tak usuwa dotychczasowe opory, narzucane mi
               obowiązki, pamiętane wybory cudze. Wymogi, które docierają do mnie stamtąd (ale nigdy nie dowiem
               się, czy naprawdę i jaką technicznie drogą), relatywizują, w pewnej mierze unieważniają te natrętne
               roszczenia rozpoznawanych przeze mnie istnień, roszczenia wciąż obecne w otaczającym świecie,
               dające znać o sobie plakatami, emblematami, głosami haseł, które słyszałem dotychczas nazbyt
               wyraźnie. Dopiero teraz i właśnie dlatego umiem zapanować nad ich natarczywością; dlatego mogę
               między nimi wybierać.
                  Jak się wydaje, ten niepojęty obszar zapewnia horyzontom rozpoznawanych przeze mnie istnień ową
               niezbędną przenikalność, która jest warunkiem prawdziwego wartościowania. Właśnie dopiero on
               pozwala mówić o człowieku wartościującym (kiedyś nazwano by go bogobojnym). Przecież szowinizm
               nacjonalisty     polegał    na   nieprzenikliwości       horyzontu      narodowego,       szowinizm      rodzinny     -   na
                                                                                                                                42






               nieprzenikliwości horyzontu rodziny, samolubny egoizm płaza - na nieprzenikliwości osobniczego
               horyzontu, itp. Ono również - to przenikanie się horyzontów - tłumaczy, dlaczego prowadząc samochód
               wykraczam poza racjonalnie zrozumiałą troskę o zachowanie własnego gatunku i - powodowany
               niezrozumiałym uczuciem, irracjonalnym odruchem - staram się także wyminąć psa lub żabę. I, gdy
               dobrze się zastanowić, wnioski wynikające z tego trywialnego przykładu nie są wcale trywialne.
                                                        Mój świat i cudze światy
                  Tak więc. Tylko wtedy, gdy wprowadzę w swój obszar tamtą sytuację najogólniejszą, ten niepojęty
               obszar, wartościuję naprawdę, wartościuję bez względu na słyszalne hasła i naciski otoczenia. Wybieram
               albo przede wszystkim swoją rodzinę, albo przede wszystkim swą społeczną makrogrupę, albo przede
               wszystkim swój naród, albo przede wszystkim swe powołanie humanisty, czyli sprawę całego gatunku,
               albo... Pewne istnienia wydają mi się ważniejsze, inne - mniej ważne; powstaje hierarchia. Ta swoista,
               jedyna w swoim rodzaju (jedyna w moim gatunku!) hierarchia istnień - będąca w istocie hierarchią
               wartości - odniesiona do mnie (jedynego w moim gatunku!), staje się moją osobistą racją bycia w
               świecie, moim mniej lub bardziej gotowym sensem życia. Sens ten stanowi o mojej pracy, czyni z niej
               cel albo tylko środek działania, tłumaczy wybory życiowe, przesądza o moich dążeniach i ambicjach.
               Dopiero od swego sensu wychodząc mogę rozumieć siebie i swe decyzje, kwalifikować je jako rozsądne
               lub głupie.
                  To właśnie jest mój świat. Tak ten świat powstaje i taka jest jego struktura. Ponad światem aktualnym
               i rzeczywistym, o postrzeganych przeze mnie hierarchiach, które widzę jako obiektywne i odczuwam
               poprzez naciski otoczenia, ustawiam pewną hierarchię własną, konkurującą z tamtymi - pewien świat
               przyszły, świat życzony, ku któremu wybiegam w uczuciach i myślach; zawsze najpierw uczuciach,
               potem myślach.
                  Oczywiście proces ten należy widzieć szerzej i rozumieć go nie tylko poprzez moje doświadczenie
               prywatne. Żyjemy, wszyscy ludzie, w świecie obiektywnym - tym, który umiemy jako obiektywny
               zobaczyć - ale po to, aby móc w nim jak ludzie, więc kulturowo działać, kreujemy zbiorowo światy do
               obiektywnego symetryczne i równie jak tamten zdolne naszym zdaniem do istnienia. W tym celu
               elementy aktualnego świata ustawiamy w innych konfiguracjach, nadajemy im życzoną hierarchię,
               kreując w ten sposób jakąś rzeczywistość przyszłą i pożądaną. Te światy odmienne od obiektywnego, te
               życzone hierarchie wartości nazywa się właśnie sensami. Już teraz sensami kulturowymi, właściwymi
               danej kulturze, formacjom kulturowym, makrogrupom społecznym, grupom wyznawczym, itp.
                  Innymi słowy. W tych zbiorowo życzonych światach znajduje się to - zewnętrzne, w świecie zastane -
               z czym jako twórca każdorazowo się zmagam. Zawsze wychodzę i wyjść muszę od już gotowego sensu
               zawartego w danej mi kulturze, który dociera do mnie poprzez podzielane przez współczesnych prawdy
               nauki, sztuki, filozofii, religii. I dopiero tak wyszedłszy - już zainspirowany tamtymi prawdami, niejako
               sterowany nimi - wartościuję. Czyli dokonuję w już gotowym sensie danej mi kultury jakichś -
               najpierw grupowych, zgodnych z poglądami mojej makrogrupy, formacji kulturowej, grupy wyznawczej
               etc., a potem indywidualnych - przekształceń i korekt. Dopiero tak wyszedłszy - i konstatując pewien
               niedobór sensu w świecie zastanym - znajduję w swym prywatnym doświadczeniu sens własny, tworzę
               własną hierarchię wartości. Aby więc rozumieć, czym jest dyskutowanie pryncypiów i dlaczego
               dyskusja ta wciąż się toczy i będzie toczyła, trzeba sobie wyobrazić kulturę jako miejsce spotkania
               takich niezliczonych - osobniczych i grupowych - hierarchii. Miejscem spotkania - tym kultura
               zwłaszcza i przed wszystkim jest.
                                                                                                                                43






                  Dopiero wobec powyższego potrafię wyjaśnić, czym mój wywód różni się od sposobu, w jaki zwykło
               się  mówić     o   wartościach.     Dopiero    bowiem,      gdy mamy        już  kulturę,    mamy     zarazem     możność
               pseudonimowania wartości. Powiem więcej - właśnie dlatego mamy kulturę, aby móc wartości
               pseudonimować, móc przekazywać je sobie w przyswajalnej, intersubiektywnie zrozumiałej postaci.
               Odtąd sama kultura staje się wartością, wartością staje się na przykład chrześcijaństwo, i wartościami są
               wartości głoszone przez chrześcijaństwo i kulturę, takie jak dobro, piękno, prawda, sprawiedliwość.
                  Są tu najwyraźniej dwie sprawy. Pierwsza - to zawsze sporny, wywołujący zrazu gwałtowne opory
               proces uznawania czegoś za wartościowe, za godne ofiary i szacunku (na przykład długotrwały proces
               przechodzenia od własnego szczepu do plemienia, od plemienia do narodu, od narodu wybranego do
               ludzkości). Druga - to sposób, w jaki wartości już osiągnięte są kodyfikowane (a wtedy mianem
               wartości nierzadko określa się także przedmioty służące ich zaspokojeniu). Ta pierwsza mówi o ludzkim
               sposobie dochodzenia do wartości, czyli wartościowaniu. Ta druga - o tym, jak w ludzkich oczach,
               oczach kultury, wartości się przejawiają. Ta pierwsza odsyła twórcę do jego radykalnie prywatnego
               doświadczenia. Ta druga odsyła wyznawcę do skodyfikowanych artykułów wiary, odsyła odbiorcę do
               tekstów.
                                   W świetle tych uwag wracam do sprawy pomników
                  Pytanie brzmi. Dlaczego cenimy ludzi rozsądnych, lecz nierozsądnym stawiamy pomniki? Myślę,
               że w moim prywatnym doświadczeniu wygląda to tak. Jeżeli doszedłem swej osobistej racji bycia w
               świecie i posiadam własny gotowy sens - ów dobrze zamieszkany, indywidualnie i z wewnętrznym
               przekonaniem       stworzony     świat   o   jasno   określonej    hierarchii    istnień,   ważności     spraw    -  jestem
               człowiekiem godnym zazdrości. Jestem wtedy kimś - kimś, kto przede wszystkim jest ważny sam dla
               siebie. Wartości przeze mnie zinternalizowane dają mi przewagę nad tymi, którzy - w stałej trosce o sąd
               otoczenia, zawsze w obieży spojrzeń cudzych - jedynie wartości deklarują.
                  Dopóki żyję w warunkach stabilnych, odczuwanych jako normalne, ten posiadany własny świat
               zapewnia mi duchowy komfort, spokój ducha, może nawet szczęście. Daje bowiem konieczny dystans
               do codziennożyciowych spraw i słyszalnych haseł, pozwala się oprzeć proponowanym z zewnątrz
               wyborom, ułatwia wgląd w tak samo zbudowane światy innych, czyli umożliwia ową tolerancję, którą
               cenimy w rozmowach. Ale ten łagodny krajobraz duszy zmienia się zasadniczo, gdy śmiertelnemu
               zagrożeniu ulegnie zwornik mojego świata: wartość, którą uznałem za naczelną - czy będzie nią rodzina,
               naród, grupa wyznawcza, makrogrupa społeczna, czy jeszcze co innego. W takiej sytuacji, chcąc
               ratować siebie - siebie czyli swój świat, z którym w całości się utożsamiłem (to najwyższy stopień
               internalizacji wartości!) - muszę postawić wszystko na jedną kartę. W obronie tak pojętego siebie celowe
               staje się każde ryzyko i rozumna jest każda ofiara. Jeżeli jestem przede wszystkim rodzicem - muszę do
               ostatka bronić swych dzieci. Jeżeli przede wszystkim patriotą - będę stawał do ostatka w obronie
               ojczyzny. Jeżeli przede wszystkim artystą, naukowcem, filozofem, publicystą, człowiekiem religii -
               powinienem raczej przystać na własną śmierć, aniżeli zaprzeć się tego, co uważam za słuszne. W
               sytuacjach ostatecznych akurat ci rozsądni utożsamiają się całkowicie z wyznawaną wartością, akurat
               oni zdobywają się na racjonalność prawdziwą. Stopień ich racjonalności                           mierzymy wewnętrzną
               wolnością, siłą ich determinacji - wielkością Antygony, Giordana Bruno, Maksymiliana Kolbe -
               wielkością tego, z czego w obronie swego sensownego świata potrafili dobrowolnie zrezygnować. I
               przeciwnie - za zniewolonych, a przeto nieracjonalnych musimy uznać tych, którzy nie będą skłonni
               złożyć takiej ofiary. Ich odwołujące się do powszechnego rozsądku argumenty przyjmujemy w tamtej
                                                                                                                                44






               sytuacji ze złym uśmiechem. I ten nasz niedobry uśmiech starcza już za argument, świadczy o trafności
               powyższego wywodu.
                  ... No a ponieważ ci absolutnie rozumni, naprawdę rozsądni ludzie w sytuacjach granicznych zdarzają
               się jednak nieczęsto, czcimy ich wznosząc pomniki. Czcimy wolnych dlatego, że byli rozumni; albo
               czcimy rozumnych za ich wolność. Mówimy wtedy słusznie o uczuciach i mówiąc posługujemy się
               słusznie racjami uczuciowymi - ale czcimy wyższą racjonalność. Czcimy - rzadko wprawdzie w życiu
               osobniczym spełnianą, ale - regułę. Tyle tylko, że nasza osobnicza niedoskonałość mąci nam zazwyczaj
               widok ogólny i nie pozwala tej reguły jako reguły dostrzec.
                                                      Chciałbym powiedzieć więcej
                  Tę trudną regułę, nazywaną inaczej wolnością, i ten stopień rozsądku, który wykracza poza ludzki
               wymiar osobniczy, chciałbym odnieść do świata i pojąć byt w jego całokształcie jako rozumny. Bo
               chociaż poprzednie wywody wydają się mi trafne, to jednak, tak wywodząc, znajdowałem się wciąż w
               subiektywnie ludzkim widnokręgu: w kręgu odczuć, o których muszę przyjąć, że są właściwe tylko nam,
               ludziom, oraz ich specyficznych, zrozumiałych tylko dla nas artykulacyj. Chciałbym wyjść poza to
               antropocentryczne widzenie sprawy, porzucić teren antropologii i nadać sensowi, rozumności, kulturze
               szersze, pozaludzkie znaczenie. Lecz właśnie po to, aby móc przejść do rozważań bytowo ważnych,
               muszę ponownie udać się do swego prywatnego doświadczenia, zrozumieć problem - ową racjonalność
               wyższą- subiektywnie i funkcjonalnie.
                                                                                                                                45






                                                                              3
                                                                     Pra-wartość
                  Jeżeli wezmę w nawias wszystko, co o wartościowaniu powiedziałem dotychczas; jeżeli zapomnę, że
               wartość jest wymogiem obszerniejszego istnienia i zacznę zastanawiać się nad nią jako człowiek
               radykalnie prywatny, czyli szukać jej źródła w prywatnym doświadczeniu - co wtedy znajdę? Otóż będę
               musiał dojść do wniosku, że po pierwsze jestem wartością dla siebie. Każde poszczególne życie jest
               wartościowe samo dla siebie, czyli - samocelowe, na siebie nakierowane, więc egoistyczne. Życie
               obywa się bez dlaczego, żyje mocą własnej głębi i tryska samo z siebie. Gdyby ktoś przez sto lat pytał
               życia: dlaczego żyjesz? - odpowiadałoby zawsze to samo: żyję dlatego, że żyję - wiedział już o tym
               Mistrz Eckhart i zapisał tę kłopotliwą myśl w którymś z niemieckich kazań (w Kazaniu 5b według
               układu Quinta).
                  Ja nie stanowię tu więc żadnego wyjątku. Wszystko, co wiem o bliźnich i pozostałych osobnikach
               przyrody moją wiedzę potwierdza. A skoro zadeklarowałem chęć rozumienia świata jako człowiek
               radykalnie prywatny, muszę swą odpowiedź potraktować poważnie i w niej szukać źródła wszelkich
               wartości. Pra-wartością, wartością nad wartościami jest bycie wartościowym dla siebie. Decyduje o
               tym właściwy osobnikom instynkt samozachowawczy - powiedzą przyrodnicy... Ci sami, którzy
               usiłowali przedtem zlekceważyć ofiarę matki mówiąc o instynkcie macierzyńskim. Czyli tłumaczą
               teraz instynktem mój egoizm, tak jak przedtem instynktem tłumaczyli jego przeciwieństwo... Coś się
               więc   tutaj   nie  zgadza,    gdzieś    tkwi   błąd   -  ale   gdzie?    Najpewniej      mylimy     się  my,    zwiedzeni
               nacechowanymi po ludzku pojęciami altruizmu i egoizmu, uwikłani w cząstkowe prawdy Ody do
               młodości     i  Dzienników      poufnych     -  bo   nie   jest  możliwe,     żeby    myliła    się  przyroda,     żeby   te
               niekonsekwencje zawiniał sam byt. Muszę zatem szukać takiego kształtu własnej odpowiedzi, który
               pozostanie w zgodzie z moim wewnętrznym doświadczeniem, a zarazem pozwoli zrozumieć ofiarę
               tamtej matki i postępowanie samolubnego płaza.
                  Zapytajmy jeszcze raz, czym jest wartość. Wartość - mówiąc inaczej - jest celem działania wartym
               działania, jakąś sprawą przewyższającą inne, ogniskującą pragnienia i godną wysiłku. A więc po
               pierwsze - ja jestem tą sprawą. Będąc jedynym celem własnych działań, wykorzystuję dla siebie każdą
               szansę przetrwania i wszelkimi sposobami potęguję swe istnienie, dążąc do ekspansji własnej osoby. Dla
               takiego postępowania mam niezbite argumenty ontologiczne: jestem przecież kimś wyjątkowym,
               jedynym w swoim gatunku, w całym bycie jedynym. Raz się tylko taki zdarzyłem. Ta moja zawsze
               wyjątkowość określa moją życiową strategię. Jako ojciec chcę odcisnąć moje niepowtarzalne rysy
               osobowe na rodzinie; jako Polak - na swym narodzie; jako człowiek - na wszystkich ludziach.
                  Na przykład mądrzę się tutaj pisząc, ponieważ wiem, że to i tak tylko ja jeden będę umiał powiedzieć
               - a przeto koniecznie trzeba, żeby stało się powszechnie znane. Jeżeli stanie się znane - i dopiero wtedy -
               nazwą mnie twórcą. No cóż, znam rozmaite, najczęściej szlachetne pobudki twórcy. Kultura podsuwa mi
               rozmaite i zawsze podniosłe definicje twórczości (te są już także twórczością kulturową!). Ale pierwsza
               przyczyna aktu twórczego ukryta jest w mojej intymności. W doświadczeniu wewnętrznym, radykalnie
               prywatnym wszystkie moje dążenia to bowiem mają na celu, żeby jak najdłużej, jak najmocniej - i w
               każdy możliwy sposób - trwać. Dążąc do ekspansji własnej osoby chcę odcisnąć na świecie mój -
               niewątpliwie mój - ślad. Niniejsze pisanie jest jednym ze sposobów.
                                                                                                                                46






                                                                In articulo mortis
                  W tym kierunku zawsze zmierzam, lecz znam swój kres. I właśnie jedynie dlatego, że moje życie
               kończy się nieuchronnie śmiercią i że wiem o tym, moja nieprzeparta chęć osobniczego trwania każe mi
               zwrócić się ku obszerniejszym istnieniom: rodzinie, narodowi, grupie wyznawczej, kulturze, ludzkości.
               Właśnie dlatego, że tkwię w objęciu, nazwijmy go brzydko, instynktu samozachowawczego, moja
               nieprzeparta chęć trwania wyzwala we mnie różnorakie instynkty rodzicielskie. Jeśli więc tylko będę
               zabiegał o własne trwanie naprawdę odważnie i dalekowzrocznie, jeśli będę go pragnął dostatecznie
               mocno i racjonalnie, muszę porzucić jednostkowy horyzont samolubnego płaza i umieścić swą
               egoistyczną jedyną sprawę w horyzoncie obszerniejszego istnienia; muszę jego interes uznać za swój. W
               czym nie jestem chyba różny od innych żywych stworzeń, innych istnień, które - widać - swój kres także
               jakoś znają. Przecież zoolodzy i entomolodzy podają w swych książkach bardzo różne i zgoła
               wstrząsające przykłady postępowania osobników, które interes swych populacyj, a nawet gatunku
               uznały za swój.
                  Powiedział Goethe, że nasze skryte pragnienia, nasze nieosiągalne, zdawało by się, dążenia są
               przeczuciem naszych przyszłych możliwości. Powiedział słusznie - lecz nie dodał, że zazwyczaj nie my
               osobiście te możliwości realizujemy. My pragniemy - ale pragniemy w imieniu następców. Ja pragnę i
               za pragnienia swe płacę nierzadko całym życiem - ale płacę nie dla siebie. Ja dążę i dla swych dążeń
               mam tylko przyszłość - ale nie jest to już moja osobnicza przyszłość.
                  Jeszcze raz chciałbym być tu dobrze rozumiany. W tym trybie pragnienia i podejmowania działań nie
               idzie wcale o ofiarę - o coś, co łatwo i wzniośle określamy mianem altruizmu. Jeśli już - to jest to
               egoizm,     ale  egoizm     mający     sankcję     ontologiczną,     poświadczony       moją     wyjątkowością.      Jak    i
               wyjątkowością wszystkich pozostałych ludzi i pozaludzkich istnień. O czym jednak, jako egoista,
               dowiaduję się z trudem. Jako egoista staram się zachować, spotęgować i rozprzestrzenić tylko własną
               wyjątkowość. Tak postępując rzutuję ją w nieskończoność. W przyszłość najdalszą, jaką umiem sobie
               wyobrazić. W obszar największy i już niewyobrażalny. I jeszcze większy. Bowiem ten wrodzony mi
               paroksyzm trwania sprawia, że w pewnych chwilach, na przekór argumentom rozumu, mogę uwierzyć
               dla siebie nawet w życie wieczne.
                  Ale nawet wtedy... nawet chcąc zyskać osobową nieśmiertelność w wymiarze metafizycznym i
               szukając ku temu zasługi, na przykład religijnej zasługi dobrych uczynków, muszę wkroczyć na drogę
               ziemską i związać swój los z interesem jakiejś grupy ludzi. A wtedy nieodmiennie konstatuję, że
               interesem tym może być tylko nieskończoność: 4 pokolenia, 40 pokoleń, 400 pokoleń... I kiedy,
               prowadzony tą nieskończonością, wychodzę poza interes danej grupy, każdej grupy i obejmuję całą
               ludzkość marząc nie kończący się, nieskończony ciąg jej pokoleń, nieuchronnie nadchodzi moment, w
               którym swą kondycję ludzką muszę porzucić, a wreszcie i znaną mi kondycję ziemską, i spotykam się z
               tamtą   wiecznością      w   wymiarze      metafizycznym.       Owa     wyższa     racjonalność,     czczona     naszymi
               pomnikami i obecna we właściwym mi trybie podejmowania działań, konfrontuje mnie z tamtą osobową
               nieśmiertelnością, której argumentami rozumu nie śmiałem przyjąć.
                  Tak wchodzę w niepojęte, niepoznawalne. Osiągam - mówiłem - pewną sytuację najogólniejszą,
               która jest warunkiem ludzkiej artykulacji kulturowej. I dopiero teraz, dopiero wychodząc od tej sytuacji -
               przeoczywszy uprzednie          procesy duchowe, które mnie             w    miejsce to     doprowadziły i czynią je
               zrozumiałym - konstatuję własną racjonalność, zaczynam mówić o sensie i wartościach... Jeżeli ich
               swym doświadczeniem prywatnym nie zrozumiem, nie będę rozumiał niczego.
                                                                                                                                47






                                    Moja sytuacja najogólniejsza jako reguła bytowa
                  Tak    pragnę    i  tak   dochodzę     do   artykulacji    swych     pragnień     - i  tylko    tak,  tylko   w    trybie
               nieskończoności, osobowej nieśmiertelności umiem podejmować ziemskie zadania. Ale potem tak się
               składa, że wszystkie te jednostkowe dążenia niezliczonych osobników ludzkich - podejmowane z tych
               samych, zawsze egoistycznych pobudek - składają się w kulturę, domy, kościoły, fabryki, w nasze
               życie, w ludzki świat. Co więcej - tak się składa, że w swych dążeniach, w swej trosce o sprawę
               wspólną     nie   różnimy    się   funkcjonalnie     od   tamtych osobników, o           których mówią        zoolodzy i
               entomolodzy, a których pobudek nie rozumiemy. Tak się składa, że wszyscy razem, my wraz z nimi -
               będąc z natury swej splotem egoistycznych, rozbieżnych dążeń - składamy się w byt i solidarnie choć
               nieświadomie realizujemy interes istnienia. Którym to interesem jest zawsze wzrost, rozrost, wyższe
               uorganizmowanie, wyższe uduchowienie. A ponieważ nie umiem przyjąć ostrej cezury między życiem
               organicznym, czyli tak zwaną materią żywą, a tak zwaną materią nieożywioną, byłbym skłonny w tym
               składaniu się widzieć regułę bytową, zasadę powszechną. Zasadę, którą wraz z nami i pozostałymi
               osobnikami przyrody dzielą nasze komórki (czyż komórka w dociekaniach współczesnych biologów nie
               jest także osobnikiem?), ich polimery, mikrocząstki i cząstki elementarne. Innymi słowy. Pewnej
               sytuacji   najogólniejszej, którą       noszę   w sobie      i  odnajduję    w   swych     artykulacjach     kulturowych,
               odpowiada ta najogólniejsza zasada w skali bytowej, którą muszę odnieść do pozaludzkiego świata.
                                        Zastanówmy się zatem nad statusem wartości
                  Fizycy twierdzą, że materia zmierza do śmierci cieplnej i na tej strzałce entropii opierają swą
               koncepcję jednokierunkowo biegnącego czasu. Ale tej zstępującej linii termicznej w sposób oczywisty
               towarzyszy wstępująca linia wzrastającej integracji, coraz wyższego uorganizmowania, stopniowego
               uduchowiania.       Tak    więc    strzałce    entropii,    rozpoznanej      przez    fizyków,     odpowiada      równie
               rozpoznawalna i przeciwnie skierowana strzałka wzrostu - która tłumaczy powstanie mikrocząstek,
               cząstek molekularnych, polimerów, komórek... i nas samych. Jeżeli wspomnianą strzałkę przedłużymy
               nieco i nazwiemy strzałką wartości, zrozumiemy zasadę, na jakiej - nie różniąc się funkcjonalnie od
               pozostałych istnień - zbudowaliśmy i budujemy nadal swój ludzki świat. Zasadę o zrozumiałych dla nas
               pobudkach, która jest naturalnym przedłużeniem tamtych pozaludzkich procesów, tamtej przedludzkiej
               zasady.
                  Wynika z powyższego, że wartości nie są bynajmniej specyficznością ani majakiem naszej kultury -
               szczytnym obowiązkiem powierzonym człowiekowi lub urojonym przez człowieka - lecz że ich źródło
               znajduje się w samej strukturze bytu. Status wartości nie jest więc subiektywny czy psychologiczny, jak
               byliby skłonni mniemać antropocentrycznie zorientowani filozofowie - choć oczywiście dochodzę
               swych wartości jako osobnik i odczuwam je poprzez wewnętrzne doświadczenie (gdyż tylko pozostając
               w swym subiektywnym horyzoncie osobniczym umiem rozpoznać to, co poza osobniczy horyzont
               wykracza i może się stać wartością). Źródło wartości nie jest także społeczne w tym znaczeniu, że
               znajduje się w ludzkiej zbiorowości,              jak mniemają       socjolodzy -      choć oczywiście       wartości już
               rozpoznane przechowywane są w kulturze, kodyfikowane w społecznie obowiązujących normach, od
               których, jako od rzeczywistości zastanej, zawsze już wychodzę. I wartości bynajmniej nie są relatywne,
                                                                                                                                48






               co mogłoby wynikać z dwu mniemań poprzednich - choć oczywiście są uwarunkowane historycznie, bo
               zdobywane krok po kroku w dziejowym pochodzie i dlatego pod względem zakresu zmienne (kto jest
               moim bliźnim? czy pies, którego wymijam kołami samochodu, jest nim również?)... wciąż zmienne i
               dlatego zamykane w kolejnych etycznych kodeksach, które przeto wciąż domagają się rozszerzania.
                  Ale zarówno wtedy, gdy do wartości docieram samotnie w swym doświadczeniu wewnętrznym, jak i
               wtedy, gdy jako ludzkość zdobywam je krok po kroku, wydobywam wartości z bytu. W tym znaczeniu
               są one odkrywaniem zjawisk rzeczywistych, to jest znajdujących się poza mną, które mogą być
               przyrównane do tych zjawisk przyrody, jakie odkrywają i badają przyrodnicy. Właśnie to stopniowe
               dochodzenie w obu przypadkach i nigdy nie kończący się proces dochodzenia zdaje się potwierdzać
               tożsamy status obu.
                  Problem wartości - jeden z najbardziej newralgicznych i wątpliwych problemów nowożytnej kultury -
               tak zobaczony, podparty wiedzą o koniecznej ewolucji bytu, zapośredniczony interesem istnienia,
               okazuje się całkowicie koherentny. Staje się jednym z niewielu w pełni koherentnych problemów
               współczesnej filozofii i jako taki może się stać jedną z jej podstaw. Aksjologicznie pozytywne jest to, co
               pozostaje    w   zgodzie z      powszechnym trendem ewolucji, co                z  nim    współdziała     i  go   umacnia.
               Aksjologicznie negatywne - co temu trendowi się sprzeciwia, co wciąż wyższemu uorganizmowaniu,
               stopniowemu uduchawianiu przeciwdziała.
                  Innymi słowy. Trend ewolucji, interes istnienia jest tym, co uzasadnia problem wartości rzeczowo -
               czyli ilościowo, pod względem wielkości. A skoro tak, to wartość okazuje się tylko innym aspektem
               wielkości, byt zostaje utożsamiony z powinnością. Powiność bowiem jest nie czym innym, jak
               naszą powinnością wobec bytu. Powinnością stanowiącą jedno z bytem - gdyż tylko pod warunkiem jej
               dopełnienia możemy w bycie się utrzymać. Wartości byłyby więc ludzkimi, po ludzku artykułowanymi
               nazwami pewnego podstawowego, nałożonego na nas - i dzielonego z pozostałymi istnieniami -
               obowiązku. Obowiązku, który w ludzkim świecie spełniają, każda na swój sposób, wszystkie dziedziny
               kultury, nauki nie wyłączając. Sensy zaś, które pracę poszczególnych dziedzin kultury czynią możliwą,
               indywidualnie żywione sensy życia, zbiorowo zdobywane sensy świata - owe hierarchiczne zespolenia
               wartości w ich postaci najogólniejszej, biegnące w nieskończoność - byłyby po ludzku żywionymi od
               wewnątrz i artykułowanymi kulturowo odczytami kierunku ewolucji. Kierunku, który rozpoznajemy
               w sobie i świecie niewątpliwie, ale o którym nie umiemy wiedzieć, dokąd zmierza.
                  Słowem, jeśli wartości należą do bytu i mają na celu pomyślność ewolucji, to ów filozoficznie,
               szeroko rozumiany sens jest jej istotą - samą istnieniową zasadą, tak jak ukazuje się ona władzom
               naszego ducha.
                                                     Dylemat ponowożytnej kultury
                  Wszelako ta jedność wielkości i wartości, bytu i powinności - jedność poznania dokonywanego przez
               naukowców i wartościowania podejmowanego przez ludzi - daje się uchwycić tylko wtedy, gdy
               rozważamy człowieka jako działającego. Nowożytne i ponowożytne komplikacje problemu wartości,
               które uniewiarygodniły sam problem i usunęły go poza krąg racjonalnych rozważań, mają swe źródło w
               nowożytnym rozumieniu człowieka jako po pierwsze poznającego. Gdy naprawdę człowiek jest nim
               zawsze po drugie. Poznanie lub - by posłużyć się terminem stosowanym przez przyrodników -
               metabolizm informacyjny jest niezbędnym warunkiem mego utrzymania się w świecie. Jedynie dlatego,
               że - podobnie jak wszystkie pozostałe istnienia - chcę i muszę istnieć, zdobywam wiedzę o świecie,
               wymieniam ze światem informacje. A więc poznanie jest wtórne wobec istnienia, poznawczość jest
                                                                                                                                49






               służką egzystencji.
                  Jako działający, czyli chcący utrzymać się w świecie, zostałem ku temu uposażony przez przyrodę.
               Wiem swoje i - niezależnie od ogromu wiedzy zgromadzonej przez bliźnich, z której oczywiście
               również korzystam - zawsze umiem dotrzeć do swego w doświadczeniu prywatnym. Swoje wie też
               komórka, wirus także wie swoje, i lew, i delfin - każde z nas tyle akurat, ile mu do przetrwania trzeba.
               Cóż jednak się stanie, gdy poczuję się jako po pierwsze poznający? Otóż wtedy pewne konieczne
               techniczne podstawy gromadzenia informacyj, które aż dotąd były środkiem, i służyły nauce, która także
               była środkiem - pewne już teraz epistemiczne założenia poznania, dotychczas wobec mego bytowania
               wtórne - zaczną mnie obowiązywać po pierwsze. Tak przyjęte sprawią, że nie będę mógł ani umiał
               swemu wewnętrznemu doświadczeniu wierzyć. Zostanę z niego wyzuty, pozbawiony najbardziej
               wewnętrznego siebie. Na przekór wzniosłym słowom o bezinteresownej misji poznawczej człowieka, tę
               skórkę muszę zawsze płacić za wyprawkę. Tę ofiarę z siebie muszę złożyć w zamian za obiektywną
               wiedzę.
                  Dotychczas, wiedząc swoje, przebywałem wraz z atomem, amebą i delfinem we wspólnym świecie.
               Teraz, wywyższony ponad nich ale wyzuty ze swej intymności, zostałem wmontowany bez reszty w
               świat ludzki... w pewien artefakt nazywany ludzkim światem, w którym odtąd będę musiał się mieścić.
               Na tym polega - coraz bardziej nas uwierający - dylemat nowożytnej kultury.
                  Jeżeli bowiem poznanie jest moją podstawową racją, celem mego bycia w świecie, to pozostałych
               racyj - czyli sensu życia - muszę szukać tam, gdzie poznanie jest najpewniejsze, najmniej wątpliwe.
               Będąc człowiekiem współczesnym, spadkobiercą świata nowożytnego, znajduję tę opokę w naukach
               przyrodniczych - jako że w nowożytności ich osiągnięcia były największe i najbardziej owocne. Odtąd
               swój duchowy los zwiążę z nimi i za racjonalne będę przyjmował to, co one mi podpowiedzą. I pozornie
               pozostanę nadal w zgodzie z sobą. Mam siebie przecież za stworzenie rozumne, nie widzę żadnej
               alternatywy dla rozumienia i racjonalności i, nawet gdybym bardzo chciał, nie potrafię znaleźć innego
               kryterium postępowania jak racjonalne. Ale pamiętam dawne wierzenia przodków w rozumny byt, który
               mną kieruje, w rzadkich chwilach wzruszenia umiem się poczuć nawet jego częścią, a dawną wiarę w
               rozum bytu odnajduję z rzadka lecz niewątpliwie we własnym umyśle. Teraz jednak zmuszony jestem
               zawiesić swój umysł na kołku i szukać dla siebie tylko tych racjonalnych podstaw, które uznano za
               obowiązujące w gabinetach nauki. I jeśli podzielam nadal pewne dawne nadzieje, jeśli utrzymuję nadal
               pewne luźne stosunki z bytem rozumnym, jeśli niekiedy wierzę nadal sztuce, religii, filozofii (a nie tylko
               szanuję je), to - wobec tamtych założeń, których nie umiałem nie przyjąć - czuję się jak uczeń
               przebywający na wagarach. Ponieważ wiem... ponieważ dano mi wiedzieć, co to jest racjonalność.
                                                                                                                                50






                                                                              4
                                                 Upłynęły dwa albo cztery stulecia...
                  Dopiero poniewczasie zaczynam pojmować, na czym polegała nowożytna rozumność i moje z nią
               nieporozumienie. Racjonalny ideał nauki był - nazwijmy go tak - Kartezjański. Myślę, więc jestem -
               ale odwracając rzecz: jestem, więc myślę i działam w osobniczym interesie, realizuję swe osobiste cele.
               Tak i tym samym osobniczość, będącą warunkiem myślenia, utożsamiono z jego przedmiotem.
               Uczyniwszy siebie pierwszym przedmiotem myślenia, utraciłem możność wyjścia poza osobniczy
               horyzont. Jedyną wyobrażalną i zrozumiałą zasadą takiej racjonalności jest bowiem self - interest:
               jednostkowy rozum myślący, który ma na celu wyłącznie korzyść własną i realizuje własne jednostkowe
               preferencje. Fakt, że ten Kartezjański ideał w pewnym momencie stał się... musiał się stać podstawą
               nauk przyrodniczych, dał początek kulturowej schizofrenii. Uczony przyrodnik - a za nim, z uwagi na
               wiodącą rolę tych nauk w nowożytności, każdy człowiek myślący - jako myślący mógł rozumieć tylko
               self - interest, lecz jako człowiek, w swym ludzkim odczuwaniu, dostrzegał konieczność poświęceń i z
               szacunkiem chylił głowę przed pomnikami. Jako rozumujący trzeźwo; myślący naukowo, przebywał
               w horyzoncie osobniczym, lecz jako myślący jasno, czujący po ludzku, sobą całym,                                  odkrywał
               perspektywy, które poza osobniczy horyzont wykraczają.
                  I   oto  nowożytność:       przez    bez   mała    cztery    stulecia   trzeba   było    postępować      logicznie     -
               dwuwartościowa logika wyłączonego środka podpowiadała tu stosowne reguły - ale w imię etyczności
               własnego postępowania należało się też godzić z czymś, co w obowiązującej formule racjonalności
               (logiczności) nie mieściło się. A oto rzeczywista przyczyna tej schizofrenii.
                  Nowożytny warunek naukowej ścisłości zakładał wydobycie badanego przedmiotu ze wszystkich
               uwikłań czasowych i sprowadzenie go do postaci całkowicie wyizolowanej, momentalnie teraźniejszej.
               W imię naukowej ścisłości badań odrzucono nienaukową, zabobonną - mającą dawne konotacje
               religijne - wiedzę o przeszłości i przyszłości badanego przedmiotu i umieszczono go poza czasem, w
               specjalnie ku temu wyspekulowanym interwale czasowym. Tylko bowiem na gruncie tak uzyskiwanej
               teraźniejszości możliwe było poznanie - jak wierzono - empiryczne w pełni. Izolując przedmioty z biegu
               wydarzeń, uzyskiwano w tych cięciach momentalnych elementarne cegiełki, które - złożone z innymi
               cegiełkami, powiązane wzajemnie liniową przyczynowością - dawały w pełni zrozumiały dla umysłu
               mechanizm świata.
                  Rzecz oczywista, że tak praktykowany empiryzm był tylko potrzebnym nauce na danym etapie
               uproszczeniem       (jednym     z  genialniejszych     tego   rodzaju    uproszczeń      pozostanie     klasyczna    fizyka
               Newtonowska, która wszakże - podobnie jak warunkujący ją kartezjanizm i podpowiadająca metodę
               naukowa procedura Galileusza - z empiryzmem niewiele miały wspólnego). Był uproszczeniem -
               ponieważ nie ma teraźniejszego przedmiotu badań. Każdy badany fakt jest procesem - nieprzejrzystym
               splotem przyczyn i skutków - a przeto każdy przedmiot badań, jaki się nam objawia, jest przedmiotem
               historycznym. Tej historyczności poznawanego przedmiotu odpowiada historia obecna we mnie,
               poznającym. I gdyby nie to, wszystko zgadzałoby się, a empiryści mieliby swą wieczną rację. Moja
               teraźniejszość to zawsze ja - teraźniejszość rozumu to liczba pojedyncza i jedynie pojmowalny dla niej
               self - interest. W czasie teraźniejszym Kartezjański ideał racjonalności sprawdza się bezbłędnie:
               zawsze jednostkowy, konieczny warunek myślenia staje się tożsamy ze mną, myślącym.
                                                                                                                                51






                  Rzecz jednak w tym - powtarzam - że takiej teraźniejszości nie ma, że tamten czas teraźniejszy był
               tylko gabinetowym artefaktem. Błąd nowożytnych polegał na niedostrzeżeniu, że każdy użytek, jaki
               człowiek robi z rozumu - każde zastanowienie się nad sobą i światem - wyprowadza go nieuchronnie w
               przeszłość i przyszłość, że więc tak rozumianą teraźniejszość uchyla. A czas przeszły i przyszły to już
               liczba mnoga i jej interesy.
                                                               Nie ja, lecz my
                  Sam się tu przecież, ten rozumny, nie zjawiłem. Po pierwsze skądś musiłam przyjść i skądś swój
               rozum przynieść. Jako już obecny w świecie zawsze wiem swoje, mam swój rozum ale ten rozum
               jest złożoną we mnie pamięcią przeszłości: zasługą i dorobkiem mych poprzedników, wytworem
               niezliczonych pokoleń przedludzkich istnień, przekazanym mi genetycznie. Gdybym mniemał inaczej,
               musiałbym sam siebie uczynić pomysłodawcą istnienia, autorem ewolucji, przypisać sobie całą
               zasługę. Jako już obecny w świecie dysponuję więc pewnym zasobem wiedzy i umiejętności należącym
               do mego bytowego uposażenia, sporządzonym przez przedludzkiego zbiorowego autora, i dopiero
               wtórnie uciekam się do wiedzy gromadzonej przez bliźnich, przechowanej w kulturze, a ewentualne
               brakujące mi szczegóły znajduję w świecie, uzupełniam empirycznie. To po pierwsze.
                  A po drugie - i jeszcze ważniejsze. Już mówiłem. Dokądś idę, ale znam swój kres; dokądś idę, lecz
               nie ja tam zajdę. Każde zatem niedoktrynalne, nie uprzedzone sformalizowaną logiką myślenie jest
               myśleniem, które włącza w rachunek moją śmierć. Oczywiście - myślenie realizujące preferencje
               osobnicze jest funkcją mego paroksyzmu trwania i ma na celu utrzymanie mnie przy życiu. Jest
               pewnym warunkiem sine qua non. Skoro jednak jako osobnik nie mogę w swej aktualnej postaci
               przetrwać i wiem o tym, to wiem również, wiem wbrew Kartezjańskiemu ideałowi racjonalności, że
               rozumne jest tylko takie działanie, które bierze pod uwagę interes mych obszerniejszych istnień. Ich z
               kolei działania - wiedzących to samo, znających także swój kres... itd. Itd., aż do sytuacji
               najogólniejszej, wciąż odnajdywalnej we mnie - która jest także sytuacją świata. Postępowanie takie nie
               jest więc bynajmniej irracjonalne. Podejmując działania realizujące preferencje obszerniejsze od
               osobniczych, realizuję tylko wyższy stopień tej samej racjonalności, od której wychodził Kartezjański
               cogito.
                  In articulo mortis możliwa jest tylko wyższa racjonalność - jedynie rozumny jest taki tryb istnienia, w
               którym każde istnienie ma przed sobą wciąż wyżej, coraz wyżej racjonalne decyzje. Tak więc ta czczona
               ludzkimi pomnikami racjonalność              wyższa okazuje się         teraz ni mniej      ni   więcej   jak decyzyjną
               racjonalnością bytu. To ją właśnie znajduję nieuchronnie w swym wewnętrznym doświadczeniu, to z
               nią kontaktuję się docierając do mojej sytuacji najogólniejszej. Wcale zatem nie muszę przeciwstawiać
               siebie przyrodzie ani uciekać się do prawd objawionych, żeby zrozumieć matkę troszczącą się o dziecko,
               kogoś kto broni swego kraju lub myślącego, którego myślenie wybiega poza osobniczy horyzont. Te
               nasze religijne - jak je nazywano - powinności nie były arbitralnym nakazem, lecz zostały nam
               objawione z tego, cośmy już z sobą na świat przynieśli. Nasze obowiązki wobec Boga i bliźnich są
               bowiem częścią naszego bytowego uposażenia.
                  Tak odsłania się mi prawo korzyści zawsze wspólnej, zasada solidarności z obszerniejszymi
               istnieniami - którą w języku ludzkim, w naszej kulturowej dykcji nazywamy wartościowaniem. In
               articulo mortis - w tej niezbywalnie mojej perspektywie czasowej - tylko będąc solidarny z nimi mogę
               działać rozumnie. Tak działając, realizując              preferencje kolejnych, coraz          obszerniejszych istnień,
               przebywam i penetruję kolejno pola zainteresowań nauki, filozofii, sztuki, religii... Nie dla nich, dla tych
                                                                                                                                52






               pól, na których w pocie czoła pracują fachowcy; dla siebie. Bowiem jako człowiek chcę, powinienem,
               muszę stać się kimś - kimś, kto sam dla siebie jest ważny. Jest to niezbywalna, wpisana we mnie
               potrzeba wzrostu, osobowego doskonalenia się (tak to odczuwam, choć niestety często postępuję
               inaczej; tak czuję w prywatnym doświadczeniu; takie pobudki znajduję u siebie). I właśnie po to, żeby
               móc być kimś - żeby we własnych oczach być coś, a nawet dużo warty - kieruję się w życiu
               wyznawanymi        wartościami.     Moja     osobnicza     wartość    i  godność     warunkowana        jest  posiadaniem
               sensownego świata, który ma taką akurat, jak pokazałem wyżej, strukturę. Gdybym chciał wrócić do
               języka ojców, powiedziałbym, że ten tryb postępowania dyktuje mi sumienie.
                  Otóż to sumienie, ten uczuciowy, emocjonalny nacisk na pracę rozumu, przeoczyli Kartezjańscy
               racjonaliści i przeoczyliśmy my, ich ponowożytni spadkobiercy.
                                                                                                                                53






                                                                              5
                                                       Obiektywizm a eschatologia
                  W pewnym uproszczeniu można powiedzieć, że średniowieczny ideał religijny, polegający na
               wewnętrznym doskonaleniu się, który wyznaczał ludzkie obowiązki moralne i powinności etyczne,
               rzecznicy Kartezjańskiego rozumu przetworzyli w ideał naukowy, który przyjął za cel zdobywanie
               wiedzy na świecie zewnętrznym. Powodowani rzeczywistą niegdyś potrzebą                              wyrwania się spod
               uciążliwej kurateli Kościoła i uwolnienia od jałowych deklaracji wyznawczych - ustanowili świat laicki.
               Ale laicka, jak to wynika z poprzednich uwag, może być tylko teraźniejszość. Każda myśl o przeszłości
               wyprowadza myślącego poza świat już poznany i kieruje ku niewyobrażalnemu aktowi stwarzania,
               implikuje myśl o Stwórcy. Każda perspektywa przyszła kojarzy się z religijną eschatologią, gdyż jest
               eschatologią - procesem, którego cel ostateczny musi pozostać niewyobrażalny. Tę wątłość czasu
               teraźniejszego odsłania mi każde prywatne zastanowienie się nad sobą i światem. Cofając się w
               przeszłość czuję się spadkobiercą przedludzkich istnień i zostaję skonfrontowany z niepojmowalnym
               problemem autorstwa, o którym od zamierzchłych czasów traktują religie. Wybiegając w przyszłość
               natykam się na własną śmierć i wszystkie już tu omówione - niepojęte dla nowożytnej i ponowożytnej
               nauki, ale zrozumiałe dla dawnych kultur - wnioski, które stąd wynikają. Każda konfrontacja z
               czasowością odsłania mi natychmiast głębsze warstwy mego doświadczenia, mojego umysłu. Jedynie
               teraźniejszość - konieczność utrzymania się w realnym, aktualnie danym świecie - kieruje moją uwagę
               ku bytom realnym, czyli bytującym w dostępnej mi przestrzeni. Jedynie ona wiąże mnie ze światem
               zewnętrznym, obiektywnym, fizycznym. Czyni mnie jego panem.
                  Jak się wydaje, przede wszystkim tą potrzebą czy chęcią panowania należy tłumaczyć nowożytny
               wymóg      obiektywizmu        -  owej    empirystyczności       rozumianej     jako   poznanie     obiektów     obecnych
               namacalnie, znajdujących się w zasięgu ręku i oka. Zgodnie z tym wymogiem ideał naukowy rozpadł się
               na dwie niespójne części. Na nie uzasadnione (bo uzasadniane wciąż inaczej) uroszczenia pewności
               nauk przyrodniczych, służące gromadzeniu i organizacji poznania, oraz na nostalgiczną i zeświecczoną
               pozostałość dawnego ideału religijnego - którą teraz jest wiara w bezinteresowną misję poznawczą
               człowieka. Tak dokonało się pierwsze, znamienne dla nowożytności odwrócenie. O ile przedtem
               poznawczość nie mogła być nigdy bezinteresowna i czysta, bo grunt poznawczy stwarzały jej
               metafizyki i religie określające obiekty, które można i które warto poznawać, o tyle teraz pierwotnym
               datum filozofii stawało się to, co za wiarogodne, bo fizyczne i obliczalne, przyjęły nauki przyrodnicze.
               Tym samym filozofia stała się uogólnioną naukę teoretyczną. I taka jest geneza XVII - wiecznego
               materializmu filozoficznego, który w szczątkowej postaci przetrwał do naszych czasów.
                  W szczątkowej postaci - bo oto konieczne i znamienne dla nowożytności odwrócenie drugie. Skoro
               poznanie jako cel nobilitujący człowieka samo sobie wystarcza, przeto warunki poznania muszą być
               znalezione w samym poznaniu. Inne moje dążenia, moje praktyczne działania życiowe mogą być
               odnoszone do wytyczonych celów i weryfikowane nimi. Natomiast moje poznanie musi być odniesione
               wyłącznie do siebie. Tak natykam się na swe bytowe uposażenie w takie to a takie zmysły, w tak a tak
               funkcjonujące struktury umysłu, które muszę uznać za specyficznie ludzkie... - i oto z pewnym
               zdziwieniem, przerażeniem czy niesmakiem konstatuję, że dopiero one, te zmysły i te struktury, to a to
               stawiają mi przed oczy, każą uznać za materialne, namacalne, obliczalne. Konstatuję - iż poznanie może
                                                                                                                                54






               być obiektywne jedynie pod warunkiem umieszczenia go w subiektywnie ludzkim widnokręgu; że
               materialnie zrozumiałe, więc materialistyczne, może się stać jedynie wtedy, gdy je zweryfikuję
               idealistycznie. I taka jest geneza przełomu Kantowskiego i nowożytnych filozofij transcendentalnych,
               aż do Husserlowskiej redukcji transcendentalnej włącznie - które w efekcie stały się meta-nauką,
               krytyką naukowego poznania i niczym więcej.
                                                                Meta-materializm
                  Od czasów Kanta odpoznajemy w świecie jedynie to, co sami przedtem byliśmy zmuszeni weń
               włożyć. Nie zajmujemy się bytem, a jedynie naszymi sposobami poznawania i pojmowania bytu i
               myśląc o nim możemy być pewni jedynie swej myśli. Żadna meta-fizyka nie jest już możliwa, ponieważ
               nie jesteśmy w stanie wykroczyć poza wrodzoną, właściwą nam percepcją fizyczności. I tu paradoks.
               Przebywamy       odtąd    wyłącznie      w   świecie    pewnym,      dotykalnym,      fizycznym,      ale   między     nami
               poznającymi a tym przez nas poznawanym leży nieprzekraczalny próg. Od czasów Kanta (a ściślej -
               jego następców, gdyż Kant przyjmując przestrzeń za formę naszego doświadczenia zewnętrznego, zaś
               czas za formę doświadczenia wewnętrznego, tą czasowością, wbrew późniejszym neokantystom,
               stwarzał jednak możliwość odwołań metafizycznych) w swym myśleniu o świecie nie umiemy odwołać
               się do żadnej instancji pozaludzkiej. Świat stał się miejscem, gdzie - jak powiada pięknie Leszek
               Kołakowski - nie było studni tak głębokiej, w której człowiek nie ujrzałby własnej twarzy. Nasza
               wyrokująca o wszystkim podmiotowość stała się Wszystkim, ale - i właśnie dlatego - była tylko
               Chimerą. Oglądana od strony człowieka była prawem i najwyższą, bo jedyną możliwą, prawdą.
               Oglądana od strony noumenu, bytu w sobie, była tylko złudzeniem subiektywnego widnokręgu. W takim
               świecie możliwa jest tylko antropologia. No i ją właśnie, w filozoficznym przebraniu, zaczęto teraz
               uprawiać.
                  Teoretyczny artefakt teraźniejszości - ten warunek ścisłości nowożytnych nauk przyrodniczych -
               powołał    artefakt   zwany ludzkim         światem,     poza    który nie     umiemy     się   wydostać.     Oto   istota
               ponowożytnego        antropocentryzmu,       podawana       nam    do   wierzenia     w    szczytnie    humanistycznych
               przebraniach.
                  To, co należy powiedzieć dalej, jest banalne, tysiąckroć już znane. Człowiek - uwolniony od Boga,
               wyzwolony z pozaludzkich miar etycznych, pozbawiony bytowo ważnych, to jest niezależnych od niego
               kryteriów prawdy - stał się jedynym panem własnego namysłu. Stał się Bogiem, planistą, hodowcą,
               stwórcą, eksploatatorem - samego siebie. Nie było tak wielkiego kosztu (w świecie), którego by nie był
               warty, i nie było tak subtelnych narzędzi (w umyśle), na które by jako przedmiot poznania nie
               zasługiwał. Wreszcie sam musiał paść ofiarą swej dociekliwości, wydał się na pastwę własnej chęci
               rozumienia siebie. Nietzsche, Marks, Freud - ci mistrzowie podejrzliwości współczesnej, podający w
               wątpliwość wszystko, co dotychczas o sobie mniemał (usytuowana w podmiocie wola mocy jako źródło
               wartości, sprzeczne interesy grup ludzkich jako przyczyna ideologicznej świadomości fałszywej, libido
               jako   motor    postępowania      jednostki    i  motor    kultury...)   -  są   kolejnymi     etapami    jego   drogi    ku
               samopoznaniu, które owocowało nihilizmem. Polityczna historia wieku XX to dalsze dzieje jego
               samopoczucia       jako   Jedyny,    jego   świata,   który stał    się   causa    sui.  Mówiąc      o  szowinistycznym
               antropocentryźmie, który musiał obrócić się przeciw ziemskiej przyrodzie i samym ludziom, właśnie o
               tym zjawisku mówiłem, te klęski miałem na myśli.
                                                                                                                                55






                                                        Racje nauki i moja racja
                  Skoro wspaniały rozwój nauki w tym świecie jest faktem, z którego ochoczo korzystamy; skoro
               odkrycia wielkich uczonych wdzięcznie przyjęliśmy i przyjęliśmy również... nie mogliśmy nie przyjąć
               uogólniającej je, po-Kantowskiej wiedzy o naszym poznaniu - to nie da się już ich odwojować i żadne
               szlachetne apele zachęcające do wyrzeczeń ani namowy powrotu do wiary dawnych epok tu nie pomogą.
               Poznaję, owszem, i wiem, że w pewnej mierze mogę być swego poznania pewny. Czy i na ile pewny - o
               tym   właśnie    mi   mówią współczesne transcendentalne filozofie. Dzięki nim jestem człowiekiem
               poznającym i produktywnym. Wszystko, co w swej duchowej opresji mogę - to zadać jedno pytanie.
               Czy, mianowicie, ja to przez siebie poznane rozumiem?
                  Cóż bowiem znaczy być rozumnym, rozumieć? Czy postępowanie nauki jest rozumne? Nie, jest tylko
               adekwatne do każdorazowych jej potrzeb. Potrzeby te ustanawia sama nauka, a współczesne, to
               transcendentalistyczne myślenie meta-naukowe kodyfikuje je i czyni racjonalnymi założeniami. W
               pewnym więc sensie te założenia, nawet najprecyzyjniejsze i najbardziej subtelne, będą zawsze głupsze
               ode mnie. Właśnie dlatego, że są i założeniami - że zostały do systemu wniesione z zewnątrz, a przeto
               nie można ich na gruncie tego systemu udowodnić, czyli rozumieć. No i dlatego też są zmienne: służą
               dopóty,    dopóki    służą,   potem     zostaną    zastąpione     innymi.    Nikt    nie   zaprząta    sobie   głowy     ich
               rozumieniem, a już ostatnimi, którzy mieliby na to ochotę, są sami naukowcy. Powiedział ktoś - że
               rozumieć w nauce to znaczy przyzwyczaić się. A przyzwyczaić się - to móc przystać na kolejne jej
               założenia.
                  Natomiast siebie mogę rozumieć - i w tym sensie jestem mądrzejszy od każdego systemu. Rozumieć
               mogę tylko siebie, właśnie ku temu zostałem uposażony bytowo. Bo rozumieć to nie znaczy posiąść
               pojęciową wiedzę o czymś. Rozumiem tylko to, co potwierdzane jest moją wiedzą swego, co umiem
               do siebie odnieść, czemu mogę sprostać sobą. Rozumieć to znaczy rozumieć własne usytuowanie w
               świecie. Rozumieć coś to znaczy rozumieć to poprzez siebie. Swe usytuowanie w świecie rozeznaję
               zawsze interesownie, zawsze egoistycznie rozumiem siebie, a dopiero przy okazji - i we własnym
               interesie - rozumiem coś. Jeżeli jednak będę starał się rozumieć coś, aby rozumieć siebie poprzez
               to; jeżeli uwierzę w swe poznanie bezinteresowne, to tak pojęta czysto epistemiczna misja nie pozwoli
               mi rozumieć mego własnego rozumienia. Zasadę organizacji poznania nowożytnych i ponowożytnych
               nauk przyrodniczych przyjmę za pierwotne datum, i zobaczę je w czystej fizyczności, w martwej
               materii, zaś kryterium zgodności tej zasady z badanym obiektem wezmę za rozumienie, czyli bycie
               rozumnym. A wtedy przestanę słyszeć głos swego rozumu, który mówi mi, że nie chcę umrzeć.
               Przeoczę moje prawdziwe pierwotne datum, którym jest żywa materia.
                                                     Nie, nie jestem bezinteresowny
                  Mój największy kłopot przecież polega na tym, że znam swój kres, wiem że jest nieuchronny lecz nie
               umiem nań przystać - i właśnie przede wszystkim mając go na uwadze zastanawiam się nad sobą i
               światem. Tak, to prawda, żyję pośród niezliczonych istnień - ale dostrzegam tylko te, których los nie jest
               obojętny dla mnie, dla mojego życia. I jeżeli na przykład dostrzegam istnienia obszerniejsze i obdarzam
               je swymi uczuciami, i tym oswajam je, to właśnie dlatego, że są obszerniejsze ode mnie i trwają dłużej.
               Inaczej - cóż by mnie mógł obchodzić los rodziny, ojczyzny, kultury, cywilizacji, gatunku? Ta moja
               troska obejmuje nie tylko dziedzinę humanistyczną. Bezinteresowna ciekawość, na przykład mnie
                                                                                                                                56






               czytającego książkę o Wszechświecie, jest nieodmiennie interesowna. Inaczej - dlaczego by mnie
               napawała trwogą czarna dziura, w której po dziesiątkach miliardów lat my-byt się znajdziemy, albo
               śmierć cieplna materii?
                  Ten paroksyzm trwania, będący w istocie paroksyzmem wieczności, łatwo wyśledzić nawet w
               sposobach budowania teoryj przez fizyków. Einstein na przykład, sporządzając rachunek ogólnej teorii
               względności, miał na myśli wieczną materię, czyli Wszechświat stacjonarny, i był najdosłowniej
               przerażony, gdy Friedmann wykazał, że jego rachunek może być także zastosowany do całości
               zachowującej się dynamicznie, czyli mogącej mieć kres. I rzeczywiście za dwanaście lat ta hipoteza
               rozszerzającego się, dynamicznego Wszechświata została potwierdzona obserwacjami Hubble'a... I oto
               nie minęło nawet następnych pięć lat i za najbardziej prawdopodobną uznano hipotezę Wszechświata
               pulsacyjnego... dynamiczną lecz stacjonarną, a dla jej prawdopodobieństwa prawie bez znaczenia
               pozostaje fakt, że poszukiwania brakującej Wszechświatowi masy trwają do dzisiaj, że szuka się jej
               gorączkowo w masie neutrin (podobno mają masę!), w ciemnej materii, w czarnych dziurach.
                  Powtórzyło się tu dokładnie to, co miało miejsce w poprzednim stuleciu, gdy Boltzmann uczonym,
               zapatrzonym       w    nieuchronną      śmierć     cieplną    materii    oznajmił     (a    Smoluchowski        udowodnił
               eksperymentalnie), że prawo entropii działa statystycznie; że przeto w niewyobrażalnie długim okresie
               czasu musi zostać złamane. O rodzaju ulgi, jaką wtedy odczuto, może dać pojęcie euforyczna i
               absurdalna idea wiecznego powrotu tego samego - znana ludzkości od zarania, ale w tym przypadku
               niewątpliwie Boltzmannowskiej proweniencji (Boltzmannowskiej, lecz zachowująca dawne sugestie
               Laplace'a, i w tym jej absurdalność!) - która olśniła Fryderyka Nietzsche... Bo to jest zawsze to samo
               kłopotliwe pytanie o mnie samego - rzutowane na świat zewnętrzny, stawiane w projekcji wszystkiemu
               dokoła.
                  Tylko dlatego, że świat zewnętrzny widzę interesownie, że obdarzam go swymi uczuciami, mogę i
               warto mi go poznawać. Będąc interesowny, wcale nie muszę mieć na widoku praktycznych, użytecznych
               technicznie skutków. Inna już sprawa - i jest w tym jedna z tajemnic kultury - że one zawsze stąd
               wynikają.
                  Ale nie tylko ta duża śmierć mi grozi. O wiele dotkliwsze i bardziej odczuwalne na codzień są małe
               śmierci: lekceważenia, zapomnienia, pominięcia zawiniane przez                       zawsze obojętny świat - które
               sprawiają, że gdy tylko znikam mu z oczu, miejsce po mnie zaraz się zabliźnia. Te małe śmierci
               odsłaniają mi nieustannie możliwość bycia zastąpionym. Ja - to moja wyjątkowość, moja zawsze
               unikalna pozycja w bycie, ale i zarazem trywialna myśl, że świat beze mnie pozostanie kompletny.
                  Cała moja strategia życiowa musi się ustosunkować do tego fenomenu. Żądza znaczenia, panowania,
               posiadania, wciąż piętnowane przez moralistów - właściwe mnie i wszystkim ludziom, a tak przecież
               podobne do instynktowych poczynań zwierząt - mają na celu spotęgowanie mojej obecności, chcą się
               sprzeciwić memu nieistnieniu w świecie. Ja - to znaczy nie chcę umrzeć. A to znaczy zaraz po drugie -
               zabiegam o swe jak najdłuższe i najintensywniejsze trwanie. I jeżeli jest jakiś czynnik pierwszy, który
               ustanawia moje życie wewnętrzne; który ześrodkowuje je i pozwala mi być, kim jestem - to, wydaje się,
               tutaj go znalazłem. Samoistnym Ja, jednostką jestem o tyle, o ile uświadamiam sobie, że można mnie
               zastąpić. Motorem wszystkich moich poczynań, tych niskich i wysokich - zarówno tych, które
               nazywamy samolubstwem, jak i tych, które określamy mianem altruizmu czy ofiarności -jest możliwość
               braku mnie. A im głębiej własne pobudki drążę, tym trafiam na pobudki prostsze, tym bardziej czuję się
               bliźnim pozostałych istnień.
                  Jak się wydaje, ta wiedza o własnej dużej śmierci i małych śmierciach tkwi u podstawy wszystkich
               uorganizmowań,        wszystkich     rozpoznawanych        przez    nas   istnień.   Więc    także    u   podstawy      tego
               specyficznie     ludzkiego     uorganizmowania,        które   czuję    sobą   i  rozpoznaję     w    swym     prywatnym
               doświadczeniu. Jest jakaś przed-wiedza albo pra-energia będąca źródłem życia tak zwanej materii żywej
               i tak zwanej materii nieożywionej, tłumacząca powstanie istnień, które składają się w byt. Prawa
                                                                                                                                57






               natury odkrywane przez fizyków (takie jak oddziaływania grawitacyjne, elektromagnetyczne, silne,
               słabe...), konieczne wartości podnoszone przez kapłanów i humanistów (takie jak piękno, dobro,
               prawda, sprawiedliwość...) to już teorytyczne, kulturowo zmistyfikowane sposoby poznawania tej
               wiedzy czy tej energii - do której bezpośredni przystęp znajduję tylko jako człowiek radykalnie
               prywatny. I tylko wtedy rozumiem siebie, poznaję to proste w jego prostocie.
                  Jest pewna strzałka wskazująca nieuchronny koniec - i strzałka biegnąca nieuchronnie w stronę
               przeciwną. To wszystko. Tym jest owo pierwotne datum, które ześrodkowuje istnienia osobniczo.
               Natomiast fakt, czy strzałkę tę odniesiemy do ludzi i nazwiemy strzałką wartości, albo czy tamtą drugą
               strzałkę poddamy obserwacji i, nie umiejąc dociec jej początku i kierunku, nazwiemy własne działanie
               naukami przyrodniczymi, jest okolicznością drugorzędną, choć może ważną dla nas.
                                                           Po co zapisuję te myśli?
                  Przecież nie po to, żeby sprowadzić człowieka do poziomu zwierzęcia, czego tak zawsze się boją
               humaniści. Raczej po to właśnie, żeby przywrócić mu pewne niezbędne prawdy i obowiązki ludzkie, od
               których człowiek się odciął przyznawszy sobie wyróżnioną pozycję w świecie. Tylko bowiem czując się
               jednym z..., tylko stanowiąc całość z pozaludzkim bytem, może ponownie nawiązać kontakt z wielką
               tradycją religijną i filozoficzną, którego go pozbawiła nasza schyłkowa, domyślana do własnych
               podstaw ponowożytność. Ogrom zniszczeń, jakich musi przy tym dokonać, jest pozorny - ponieważ jego
               problem dzisiejszy na tym właśnie polega, że on swej tradycji nie umie i nie śmie już wierzyć. W moim
               myśleniu rzecz raczej sprowadza się do tego, żeby dzisiejszy frazes humanistyczny - tę kulturową
               pozłotę, która kryje pustkę - ponownie napełnić treścią. I chodzi tu nie tyle o redukcję, o sprowadzenie
               człowieka do przedmiotu badań nauk przyrodniczych, ile raczej o uniesienie pozostałych istnień do
               problemów właściwych dotychczas jedynie humanistyce, zawarowanych dotychczas wyłącznie dla
               ludzi.
                  Coś za coś. W zamian za nadrzędną pozycję Jedynego - która być może zaspokajała ludzkie ambicje,
               lecz zarazem wyobcowywała z bytu i mogła co najwyżej przyprawiać o nerwicę - człowiek powinien
               odzyskać swą podległość, swe bezpieczne miejsce.
                  Jest to zamierzenie przypominające nieco Heideggerowską Kehre - to przejście od Dasein jako
               sposobu bycia człowiekiem do Dasein jako sposobu bycia istnieniem - ów zwrot, do którego filozof
               dochodził drogą skomplikowanych i fantazyjnych analiz mowy i, będąc bardzo filozofem, wiedząc
               zawsze więcej o dawnych tekstach niż rozumiejąc siebie, świadomy ciężaru filozoficznej tradycji, wciąż
               od nowa rozpisywał swą sprawę na setkach trudno dla mnie czytelnych stronic. Ale zamierzenie, które
               podejmują również przyrodnicy, rzecznicy ewolucyjnej teorii poznania, wychodzący od etologii i
               prowadzeni      wyłącznie     wiedzą    przyrodniczą... a      wtedy,    moim     zdaniem, poczynający         sobie zbyt
               obcesowo i mało precyzyjnie. Stąd właśnie te myśli i moja, trzecia droga.
                  To przecież zupełnie oczywiste w każdym ze wspomnianych wariantów. Ja - moja radykalna
               prywatność - jestem pierwszym warunkiem myślenia. Bowiem wiem swoje zanim jeszcze myślenie
               się rozpoczęło. Dane mi jest pewne elementarne rozumienie całości siebie i świata - i od niego w swoim
               myśleniu zawsze już wyjść muszę. Ta wiedza swego nie jest przygotowana żadną uprzednią wiedzą
               kulturową, jest bezwarunkowym punktem wyjścia. Nie dostrzeżenie tego każe poszukiwać warunku
               myślenia i prowadzi         myślącego na        manowce coraz nowych gruntów, logicznych podstaw,
               racjonalnych założeń: naukowych czy innych objawień, które wprowadzane są do myślenia z
               zewnątrz, a przeto nie mogą być w obrębie tegoż myślenia - zawsze mojego myślenia - rozumiane.
                                                                                                                                58






                  Powiedział Heidegger we Wprowadzeniu do eseju Co to jest metafizyka?: Metafizyka pozostaje tym,
               co pierwsze w filozofii. Nie dosięga tego, co pierwsze w myśli. Parafrazując jego rzecz dla swych
               potrzeb mógłbym powiedzieć, że racjonalne założenia są tym, co pierwsze w nauce, ale nie dosięgają
               tego, co pierwsze w prywatnym doświadczeniu. Pierwsze jest zawsze ludzkie rozumienie całości siebie i
               świata - rozumienie mogące jedynie być głosem świata i mogące jedynie mieć źródło w tejże całości.
               Ja - moja radykalna prywatność - jestem jedynym miejscem, w którym złożone jest rozumienie świata, i
               jedynym dowodem na istnienie tego miejsca. Na tak żywione przeświadczenie nie potrzebuję już innych
               dowodów. Tę moją powszechną rację muszę przeciwstawić racjom nauki.
                                        Muszę przyznać sobie najwyższą kompetencję.
                  Skoro bowiem nie umiem dziś wierzyć sobie, bo żaden współczesny naukowy przewód myślowy nie
               wyprowadza mnie z ludzkiej subiektywności filozofij transcendentalnych; skoro obiektywne podstawy
               rozumienia i poznawczości musiały zostać zaprzepaszczone w procesie coraz subtelniejszego ich
               domyśliwania - to, w wyniku tych wielorakich i obustronnych rozczarowań, stałem się jedynym
               miejscem, w którym byt udziela swej prawdy. To, co dotychczas oddalane było jako nieuchwytne,
               niewierzytelne, niewiarogodne... subiektywne właśnie, okazuje się teraz jedynym jeszcze możliwym
               warunkiem obiektywności - jedyną drogą filozofowania serio, która pozwala orzekać o świecie.
                  Drogę      tę   chciałbym      wyprowadzić        z   humanistyki      i   powrócić      do    zjawiska     paradoksu
               antropologicznego. To bowiem, co badaczowi humaniście daje wyższą kompetencję; co zapewnia
               humanistyce wyższy stopień ścisłości od przyrodoznawstwa, które badane przez siebie populacje -
               obojętne, populacje delfinów, bakterii czy mikrocząstek - ogląda jedynie behawioralnie i rozumie od
               zewnątrz, polega na tym, że humanista, z samej racji bycia człowiekiem, jest już bliźnim i nosicielem
               tego, co w świecie zewnętrznym bada. Każdy badany przez siebie obiekt ogląda więc dwojako: jako
               znajdujący się na zewnątrz fakt ludzki - i zarazem jako coś, czego częścią jest sam, a przeto potrafi je
               rozumieć także od wewnątrz; co rozpoznaje swym prywatnym doświadczeniem.
                  Otóż jeżeli humanista ten będzie umiał czy śmiał poczuć się częścią bytu branego w całokształcie,
               znajdzie tym samym możliwość kompetentnego orzekania o świecie pozaludzkim. Drążąc swoje
               doświadczenie radykalnie prywatne będzie musiał dojść do wniosku, że wyrażają się w nim nie tylko
               struktury pewnego określonego istnienia zwanego człowiekiem, lecz także w jakiejś mierze struktury
               bytu,   Istnienia   z  dużej    litery będącego      zespoleniem      wszystkich     istnień,   którego    on   jest   tylko
               szczególnym, po ludzku wymownym przedstawicielem (Heidegger powiedziałby może: struktury
               samego bycia, udzielające się za pośrednictwem Dasein, a nie struktury pewnego określonego bytu,
               którym Dasein jest). Im pewniej zatem humanista ów będzie tkwił w sobie odrzucając nowożytne
               przeświadczenia, które mistyfikują jego prywatne doświadczenie; im wnikliwiej będzie penetrował
               siebie - tym zarazem znajdzie się bliżej tej szukanej obiektywnej prawdy. Oto istota antropologicznego
               paradoksu, dzięki której wyłącznie - ludzki świat, jaki pozostawiła nam w spadku nowożytność, może
               zostać połączony ponownie ze światem.
                                                                                                                                59






                                             Ponowna podległość, bezpieczne miejsce
                  W naszej aktualnej opresji światopoglądowej rzecz sprowadza się do                           jednego.    Żeby uchylić
               racjonalizm Kartezjański, ów przemożny dyktat czasu teraźniejszego potrzebny niegdyś nowożytnej
               nauce i odtąd obecny w naszych wyborach światopoglądowych, a zawierzyć czasowości złożonej w
               naszym wewnętrznym doświadczeniu. Innymi słowy. Żeby wyjść poza teraźniejszość laickiego
               poznania, poza empiryzm doświadczenia zewnętrznego, i przywrócić człowiekowi jego religijne
               doświadczanie czasu. To tutaj właśnie, w swej empirii wewnętrznej, czuje się on dłużnikiem, który
               zawsze zawdzięcza siebie czemuś lub komuś. Tu także - poznając siebie samego, swój gatunek i byt w
               ich skończoności - żywić musi nierealne nadzieje, które skłaniają go ku obszerniejszym istnieniom.
                  Tędy wiedzie jego droga znajdywania racjonalności wciąż wyższej, droga uwalniania się od każdej
               racjonalności już osiągniętej i właśnie mianej ku... Droga, na której kierowany uczuciem rozum ludzki
               zbliża się do rozumu świata (o poznaniu prawdziwej natury umysłu mówią wtedy Buddyści) - dążenie
               duchowe pozwalające przyjąć za swoją myśl Dalekiego Wschodu i świadectwa zamierzchłych epok,
               które człowiek ponowożytny nauczył się lekceważyć. Ci z czytelników, którzy pomyśleli teraz o
               mistycyzmie i wolności w znaczeniu, jakie nadają jej mistycy, oczywiście mają rację, nie mylą się.
                                                                                                                                60






                                                                              6
                                      Kluczowy dla moich rozważań dylemat wolności
                  Niewystarczalność nowożytnego rozumienia świata polegała na tym, że w świecie nie było miejsca
               na żaden czyn wolny, a przeto nie mogło pojawić się w nim nic naprawdę nowego. Ówczesna
               eksperymentująca nauka umiała badać tylko martwe kawałki materii, więc na takież segmenty dzieliła
               świat - po to zaś, żeby ich funkcjonowanie uczynić zrozumiałym, musiała je w sposób mechaniczny
               zazębić z sobą. Modelową konstrukcją tej nauki był stacjonarny Wszechświat fizyki Newtonowskiej,
               którego wszystkie elementy zostały powiązane liniową przyczynowością, uzależnione od siebie jak
               tryby w maszynie - dzięki czemu w materialnym świecie zapanowała bezwzględna konieczność, od
               nikogo     i  niczego     niezależny     porządek     (sprawę     Pierwszego      Pchnięcia,     Przyczyny      Sprawczej
               pozostawiano w gestii religii). Wszelki ruch w tym mechanicystycznym świecie był pozorem ruchu i
               nawet zmienność była tylko pozorem zmienności. Udowodnił to Laplace wykazując, że skoro wszystko
               w świecie jest zdeterminowane liniowo, to wszystko w nim zawisa od pierwszego zdarzenia, zaś cała
               reszta - czyli dany nam Wszechświat i my w nim oraz jego przyszłe możliwe dzieje - jest tylko prostym
               tego zdarzenia skutkiem, monstrualnym mechanicznym rozwinięciem tamtej przyczyny. W istocie było
               to więc jedno zjawisko już dokonane, jedno zdarzenie, które przebywało w bezczasowej teraźniejszości.
               Jeżeli bowiem proces został zdeterminowany całkowicie, to przestaje być procesem, następstwo
               kolejnych jego faz jest złudzeniem, gdyż żadna nowa zaszłość nie może już nastąpić.
                  Jednakże wszystko, co człowiek wiedział z siebie i na co natykał się w życiu codziennym, temu
               mechanicystycznemu rozumieniu rzeczywistości przeczyło. No bo gdyby świat był naprawdę urządzony
               tak jak chciał Laplace, znaczyłoby to, że w roku 1961 nie podjąłem ze swą towarzyszką decyzji
               wspólnego dzielenia życia, lecz że decyzja ta zapadła niezależnie od każdego z nas o dziesięć do
               kilkunastu    miliardów     lat   wcześniej.    Gdybym       przyjął   za   własne    tezy   naukowego       materializmu
               nowożytności - wulgarnego, jak dodawano potem z niewiadomych powodów, jako że wnioski
               wysnuwam prawidłowo - musiałbym przyjąć, że moje duchowe życie jest tylko bezdusznym, bo
               materialnym tworem procesów chemicznych, a myśl moja jest takim samym produktem mózgu, jak
               mocz jest produktem nerek. Ponieważ jednak własne doświadczenie kazało mi uznać tezy te za
               absurdalne, zmuszono mnie do przyjęcia następnego, jeszcze większego absurdu. Przeciwstawiono
               mianowicie to doświadczenie - przeciwstawiono mój rozum i wolność będącą jego następstwem - całej
               naturze.
                  W ten sposób w po-Kartezjańskiej filozofii nowożytnej ludzki Anioł cogito został odłączony od
               fizycznej maszynerii świata. Po jednej stronie pozostały jasne i niewątpliwe prawdy nauki, po drugiej -
               wishful thinking jedynego wolnego i działającego rozumnie mieszkańca Ziemi; pozostała owa agresywna
               antropozofia świeckich kazań głoszona przez humanistów, którzy sami sobie nie umieli wierzyć. A im
               bardziej właśnie nie umieli, tym więcej pięknych słów musieli używać dla upewnienia ludzi w ich
               wyróżnionej naczelnej pozycji. Wielowiekowy efekt ich starań był taki, że obie strony w tym sporze -
               zarówno     ta   antropologiczno      -  antropozoficzna,      jak   ta  empirycznie      naukowa      -  wzajemnie      się
               przedrzeźniały. Wreszcie uznano bezinteresowną poznawczość za ziemską misję człowieka, a w
               ówczesnych filozofiach transcendentalnych, mogących służyć co najwyżej pewną techniczną pomocą w
               poznaniu,     zobaczono      -  zobaczono      prawem      kaduka,    lecz   w    majestacie     akademickiej      nauki    -
                                                                                                                                61






               wystarczającą między obu stronami mediację. Słowem, był to trwający przez dwa stulecia, zrozumiały i
               może nawet wybaczalny, ale na pewno nie godny umysłu przejaw ludzkiej arogancji wobec bytu.
                                 Nasza ponowożytność: nauka usiłuje przyjść w sukurs.
                  Oczywiście nowożytni tę podstawową niezborność swego świata czuli i nie zachowali czystego
               sumienia. Większość po prostu nie przyjmowała do wiadomości, nie wprowadzała w obręb swej
               świadomości i rozumienia naukowych odkryć. Dotyczy to także - i może zwłaszcza - samych
               naukowców. Trafniejszą drogą poszli jednak ci, którzy te odkrycia potraktowali poważnie i wzięli za
               punkt    wyjścia.   Myślę tu o       Giambattiście Vico,        który   już u    progu    nowożytności,       w   sporze   z
               Kartezjanizmem, chciał stworzyć nową naukę łączącą w sobie wiedzę ludzką i boską, o Williamie
               Blake'u, filozofie energii świata uważanym za mistyka religijnego, o romantycznych poetach - zwłaszcza
               Shelleyu, Novalisie, Słowackim - których słusznie miano za wielkich poetów, lecz nie dostrzeżono, że
               byli także wizjonerami nadchodzącej nauki. Myślę o filozofach, którzy podjęli romantyczne dziedzictwo
               filozofii Fichtego i Schellinga (ale chyba nie Hegla! - skoro bowiem prawda Ducha Absolutnego jest
               dana, to świat musi być następstwem kolejnych faz logicznego dowodzenia, porównywalnym z
               następstwem kolejnych faz Laplace'owskiego pozornego procesu) - nie pierwszym z tych filozofów był
               Schopenhauer, nie ostatnim Bergson. Myślę o tym przede wszystkim, co ich myśl łączyło z myśleniem
               Dalekiego Wschodu.
                  Mógłbym tych nazwisk i zapowiedzi wymienić więcej albo w ogóle ich nie wymieniać. Bowiem
               logika wyjawiania prawdy we współczesnym świecie jest tego rodzaju - a los wszystkich co dopiero
               wspomnianych twórców to potwierdza - że decydujący głos w tym sporze mógł paść tylko z wewnątrz
               nauki. I rzeczywiście stało się tak w fizyce. Twórcy teorii kwantów dla własnych potrzeb musieli
               założyć    indeterminizm       badanych     zjawisk     -  który   rozumieli     (powiedział     to   Niels   Bohr)     jako
               nieusuwalny brak prawidłowości w przyrodzie. Tym                      samym w mechanice kwantowej spoista
               dotychczas     relacja   przyczyny      i  skutku    została   zerwana     i   w   materialnych      procesach,     zamiast
               dotychczasowej przyczynowości liniowej, zaczęła obowiązywać przyczynowość probabilistyczna (ta
               sama, którą w ubiegłym stuleciu przeczuwał tragicznie nie rozumiany i tragicznie nie rozumiejący
               Boltzmann). Dawna przyczynowość liniowa mówiła o tym, co musi nastąpić; teraz nauczono się
               wiedzieć, co nastąpić może. Probabilizm odsłaniał jedynie skłonność pewnych zjawisk ku pewnym
               reakcjom i twierdził, że część z nich - statystyka każdorazowo powiadomiała, jaka część - musi
               zareagować tak a nie inaczej. Ale o tym, które konkretne zjawisko zareagować musi, a które nie musi,
               probablizm nie potrafił rozstrzygać.
                  Pozornie nie zmieniło się nic i w powszechnym odczuciu współczesnych mogła obowiązywać nadal
               owa agresywna antropologia. W świecie zapanował - jak zaczęto teraz powtarzać - przypadek, a jego
               bogiem stała się statystyka. I tak, jeżeli na przykład spalamy węgiel przy danym dopływie tlenu i w
               wyniku spalania powstaje, dajmy na to, 11 procent CO i 89 procent CO2 - to bogiem węgla, czyli
               naturalnym prawem procesu staje się na ten raz stosunek 11/89. Jeżeli na przykład 1000 ludzi w takich
               to a takich warunkach rodzi tyle a tyle dzieci i po odliczeniu zmarłych pozostaje z tego nadwyżka 11
               osobników - to bogiem tych ludzi jest stosunek 1000/1011, czyli naturalny przyrost 11 pro mille. Jeżeli
               na 1000 kierowców wyścigowych formuły pierwszej przeciętnie ginie w roku jeden - to bogiem tego
               zabitego i tych ocalałych jest stosunek 1/1000, czyli naturalny ubytek l pro mille. Jeżeli raz na milion
               osobników trafia się ludziom jeden sprawny naukowiec, to... itd. Czyż nie tak? Tak to przecież wygląda
               z punktu patrzenia atomu węgla. Albo w oczach superinteligentnych przybyszów z obcej planety. Którzy
                                                                                                                                62






               nie potrafią, a może i nawet nie chcieliby rozpatrywać naszych win i zasług, nabytych sprawności lub
               ich braku, namiętnych wysiłków i błahych poniechali, trudnych wyborów i losowych zrządzeń (i na ile
               losowych, gdy popatrzeć dokładniej!) - i dlatego potraktują nas jako zjawisko naturalne, czyli
               przyrodnicze. Podobnie jak my nie potrafimy wniknąć do wnętrza procesu spalania - a przeto nie
               będziemy wiedzieli niczego wiążącego o postępowaniu atomów węgla.
                  No chyba że właśnie będziemy śmieli wiedzieć. Że arogancko zachowamy nadal swą wyróżnioną
               pozycję w świecie - pozycje jedynych wolnych i działających rozumnie - zaś atom węgla potraktujemy
               jak martwy kawałek materii, zdany na los przypadku, poddany prawu statystyki. I że za takież kawałki
               uznamy wszystkie pozostałe istnienia - wyjąwszy te, z którymi poczuwamy się do stosunku rodziców
               lub bliźnich.
                                              Ale przecież rozum się temu sprzeciwi!
                  Ten sam, zwyczajnie i bez uprzednich doktrynowych obarczeń wykorzystany ludzki rozum pouczy
               nas, na czym polegała niezborność nowożytnego rozumienia świata. Otóż jeśli fizyczne procesy w tym
               świecie    były   ściśle   determinowane,       a  nasze    doświadczenie      wewnętrzne       bezwzględnie      naszemu
               zdeterminowaniu przeczyło - to po naszej stronie, i jedynie po naszej, musiała pozostać bezwzględna
               wolność. Takiej wolności, nawet gdybyśmy chcieli, nie śmieliśmy przyznać nikomu i niczemu poza
               nami i Bogiem, nawet najwyżej uorganizmowanym zwierzętom. Były więc tylko dwa skrajne stany w
               tym świecie możliwe: całkowite zniewolenie (zdeterminowanie) i absolutna wolność. Na którą wszakże
               nasz rozum też nie mógł i nie śmiał przystać, bo przeczyło jej z kolei nasze potoczne doświadczenie
               życiowe. Więc godziliśmy się z nią nie godząc, korzystając z oszukańczych mediacyj, które oferowały
               po-Kantowskie filozofie transcendentalne.
                  Trudność ta ustąpiła i skrajności zostały starte w determinizmie probabilistycznym. Konieczność
               zaczęła oznaczać teraz jedynie skłonność pewnych istnień ku pewnym działaniom, a wolność oznaczała
               możność     biernego     podążania     w   narzuconym       przez   proces    nadrzędnym       kierunku,    lub   możność
               sprzeciwienia się mu. I dopiero to postawienie sprawy pozostaje w zgodzie z moim rozumem i
               doświadczeniem. Znam przecież różne znaczenia i odcienie wolności lub niewoli - mówiłem już o
               tym - natomiast nie umiałbym z czystym sumieniem wskazać żadnego swego czynu, który byłby
               absolutnie wolny lub absolutnie wolności pozbawiony. Zawsze czuję się tylko w pewnym stopniu
               wolny, a w pewnym - zniewolony, przymuszony do czegoś. Doświadczenie wewnętrzne określa
               każdorazowo na mój użytek ów stopień.
                  A skoro tak jest, to od tych niższych, niżej uorganizmowanych istnień różnię się prawdopodobnie
               tylko stopniem wolności, stopniem i zakresem swych podmiotowych decyzji. Nie uprzedzony rozum
               jako oczywistą skonstatuje między nami różnicę stopnia, ale będzie długo się wahał zanim zdecyduje, na
               czym polega między nami różnica istoty, zanim - i czy w ogóle -jej warunki określi.
                  O ile wiem, pierwszym człowiekiem, który tę hipotezę - oczywistą dla dawnych przodków, a
               przeczuwaną ponownie przez Blake'a i romantycznych poetów - postawił wychodząc od wnętrza nauki,
               był w latach dwudziestych filozof i matematyk Alfred North Whitehead. Miał wówczas na myśli właśnie
               odkryty proton, któremu starał się przyznać pewną... - no tak - podmiotowość. Nic zatem nie stoi na
               przeszkodzie, żeby zastosować dzisiaj tę hipotezę na przykład do kwarku. I żeby -postępując wzwyż tej
               hierarchii podmiotowego decydowania - przejść do nukleonów, atomów, cząstek molekularnych,
               komórek... i mnie samego. Niewątpliwie powinienem także założyć - nie uprzedzony rozum do tego
               skłania,   a   doświadczenie      wewnętrzne       niekiedy    upewnia     o   tym    -  możliwość       istnienia   istnień
                                                                                                                                63






               uorganizmowanych wyżej ode mnie, które wolnością i stopniem podmiotowego podejmowania decyzji
               mnie przerastają.
                  Zatem. Tym, co pozwala mi rozumieć determinizm probabilistyczny - i rozumieć siebie na jego tle -
               jest pewna podmiotowość, którą muszę przyznać wszystkiemu i wszystkim. Jedynie wtedy, gdy
               przyznam pozostałym istnieniom - tym obszerniejszym i tym niższym ode mnie - decyzje w pewnej
               mierze wolne, będę w stanie rozumieć własną pozycję w świecie. Podkreślmy. Wolne tylko w pewnej
               mierze - bowiem nikt nie jest wolny na tyle, żeby nie musiał liczyć się z sobą samym i otoczeniem.
                                                     Moja wolność - wolność istnień
                  To, co dziś myślę, jest następstwem pracy wybranej przed trzydziestu laty - i każde napisane przeze
               mnie zdanie jest kontynuacją napisanego poprzednio: to, co już napisałem, dyktuje mi ciąg dalszy. Ale
               także. Urodziłem się bez możności wyboru jako mężczyzna, bez możności wyboru uposażyli mnie
               genetycznie ci a ci rodzice, wyrastałem w określonych nie przez siebie warunkach, które utrwaliły się w
               mojej osobowości - i wszystkie te czynniki wywierają stały wpływ na moje myślenie i działania. Ale
               również. Jako człowiek zostałem wyposażony w pewien aparat umożliwiający mi bytową orientację,
               którego funkcjonowanie, wraz z właściwymi mu instynktami i skłonnościami, określiły szczególne,
               nie przez ludzi wybrane warunki ewolucji - aparat, którego zrąb otrzymałem od przedludzkich
               przodków. Gdybym chciał wymienić ich wszystkich, musiałbym cofnąć się do godziny zero, do
               początku świata, tutaj szukać pierwszego impulsu swych działań i myśli... I dopiero taki, dopiero ten -
               muszę się liczyć z otoczeniem. Czyli z czymś, co odczuwam jako znajdujące się na zewnątrz mnie, a
               czego rodowód - gdybym chciał znaleźć pełny rodowód - byłby równie zawikłany i dawny.
                  Innymi słowy znaczy to, że każda moja wolna, to jest podmiotowa decyzja musi mniej lub bardziej
               pośrednio, świadomie lub nieświadomie brać pod uwagę wszystkie decyzje wcześniejsze - zarówno te,
               które sam podjąłem, jak i te, do których autorstwa się nie poczuwam. Znaczy - że w każdym moim
               czynie    zawarte    są   eo  ipso    wszystkie     czyny    dokonane      od   początku     fizycznego     Wszechświata
               (przynajmniej! - mianowicie wtedy jedynie, gdybym tę cezurę czasową uznał dla godziny zero za
               wystarczającą). Biorąc zatem rzecz po literze tekstu, byłby z niej zadowolony sam Pierre Simon de
               Laplace.
                  Wszystko powyższe nie wyklucza jednak moich miernych, albo właśnie wspaniałych, kolei życia;
               podłych, skromnych         lub   bohaterskich     czynów,     jakie dokonam;       losowych      katastrof, zawinionych
               przegranych i zasłużonych nagród, które staną się mym udziałem. Nie mówi także o rodzaju stosunków,
               jakie nawiązuję z ludźmi; o moich skomplikowanych stosunkach z bardzo wieloma ludźmi, czyli z
               istnieniami obszerniejszymi; o typie więzi, którą jako człowiek nawiązuję ze swym gatunkiem, czyli z
               ludzką kulturą. Wszystko powyższe nie mówi także o tym, co wewnętrznie czuję i czego naprawdę
               doświadczam. Opisuje jedynie sytuację już daną mi - sytuację, którą sam jestem - i od której przeto
               wychodzę.
                  Tak dowiaduję się w sposób skomplikowany o czymś, co wiedziałem zawsze i po pierwsze.
               Mianowicie o swym całkowitym zdeterminowaniu od strony przeszłości - jako że przecież zawsze
               zjawiam się na świecie bez własnej woli i zasługi. Cały tamten zawikłany, liczący miliardy lat mój
               rodowód sprowadza się tym samym po prostu i trywialnie do osoby, którą jestem. Moje uwarunkowania
               biologiczne, psychiczne, częściowo kulturowe stanowią jej tworzywo, a przeto znajdują się poza mym
               zasięgiem (jako nieświadomość, podświadomość, jako genetycznie odziedziczony lub nabyty we
               wczesnym dzieciństwie zespół archetypów, etc.). Wewnętrzna refleksja może mi wprawdzie odsłonić
                                                                                                                                64






               niektóre przeszłe motywacje moich aktualnych czynów, do których autorstwa się nie poczuwam, ich
               motywacyj głębszych dostarcza mi współczesna naukowa podejrzliwość (na przykład wymienieni już
               Nietzsche, Marks, Freud, inni...), ale wszystkie te dociekania nie zaprzeczą mojej osobowej całości.
                  To natomiast, co znajduje się na zewnątrz mnie i trwa również miliardy lat - i o czym równie wiele
               dowiaduję się od naukowców - jawi mi się jako zadanie stojące przede mną i dla mnie prywatnego jest
               właśnie tylko nim. Gdybym bowiem tego jako zadania nie podjął, samolubny self -interest, interes
               osobniczy przykuje mnie do tego i zniewoli (tym najbardziej żałosnym przypadkiem zniewolenia,
               implikowanym        przez     racjonalność     Kartezjańską,       byłoby     zniewolenie      własnym       przewodem
               pokarmowym). Temu zniewoleniu sprzeciwia się niezbywalna, wpisana we mnie potrzeba wzrostu,
               osobowego doskonalenia się - wspomniana już konieczność najintensywniejszego trwania. Ona każe mi
               każdorazowo porzucać czas teraźniejszy i jego potrzeby i skłania mnie ku obszerniejszym istnieniom,
               które przedłużą moje trwanie w przyszłość. I tylko to przyszłe - to, co wykracza poza sytuację zastaną w
               świecie i we mnie - może być wolne. Jest to jedyna wolność w tym świecie możliwa. Jedyna możliwa i
               zarazem - w pewnym sensie najbardziej istotnym - obligatoryjna. Wolność, do której zostałem zmuszony
               procesem istnienia.
                  Takie wnioski wypływają z determinizmu probabilistycznego, zweryfikowanego mną, przeżytego w
               prywatnym doświadczeniu. To wszakże, co na gruncie europejskiej nowożytności musi być traktowane
               jak herezja i co wobec naszego myślenia pełni rolę wywrotową, jest od tysiącleci znane Hindusom,
               skodyfikowane w doktrynie reinkarnacji i obecne w pojęciu karmana - tym najdociekliwszym wytworze
               hinduskiej    myśli. Zgodnie z        nim,    mój status biologiczno         -psychiczny i      środowisko,     w   którym
               przyszedłem na świat, są zawsze zawinione - jestem bowiem sumą win i zasług moich poprzednich
               wcieleń. Natomiast czas przyszły znajduje się zawsze w moich rękach - jestem jedynym kowalem swego
               losu w tym znaczeniu, że jedynie od mego postępowania zależy los moich wcieleń przyszłych,
               wstępująca lub zstępująca droga moich przyszłych istnień. Tylko bowiem moja prywatna zasługa,
               karman, decyduje o tym, czy wcielę się w wilka, czy też będę zmierzał ku światu bogów i w efekcie
               wyjdę    z  koła samsary... Najdoskonalsza z             dotychczasowych doktryna            moralna     splata się    tu  z
               najwnikliwszą dotychczas wiedzą o przyrodzie.
                                                   Wolność istnień - wolność twórcy
                  Bo nie inaczej przecież przedstawia się to w modelowej sytuacji twórcy, od której swe rozważania
               zacząłem. Ona również wyjawia ten nierozwikłalny z pozoru splot całkowitego zdeterminowania i pełnej
               wolności. Jako twórca najpierw wszystko zawdzięczam komuś. Aktualny stan mowy naturalnej, zastany
               repertuar reguł i form, posiadane zasoby danej dziedziny są zawsze zasługą mych poprzedników. Ale w
               tej sytuacji zastanej jestem zarazem w pełni, absolutnie nie -zdeterminowany w tym znaczeniu - że, jako
               jedyny w swoim rodzaju, tworzę coś, co tylko ja jeden potrafię stworzyć. A jeżeli uwzględnię przy
               tym interes moich obszerniejszych, czyli przyszłych istnień - jeżeli podejmę decyzje rozumne z ich
               punktu widzenia - wzbogacę zasoby swej dziedziny starań, czy będzie nią moja rodzina czy ludzka
               kultura brana jako całość, i popchnę jej rozwój o kroczek do przodu. I pod tym dopiero warunkiem -
               dopiero podjąwszy ową konieczność najwyższą, o której wiedział cytowany Gombrowicz - będę
               wolny naprawdę.
                  Wolność bowiem jest stanem, który pozwala na wyprowadzenie ostatecznych wniosków z tego, co (w
               danej chwili, danym nastrojeniu umysłu) uznałem za rozumne. Ludzka wolność to uświadomiona
               rozumność, to - rozum świata przyjęty za wytyczną własnego postępowania. Nie co innego więc jak
                                                                                                                                65






               rozum świata dociera do mnie poprzez wartości mojej kultury i - postaciowany jako piękno, dobro,
               prawda, sprawiedliwość - ukierunkowuje moje życie, nadaje mu sens.
                  Ale chciałbym być dobrze rozumiany. To wcale nie świat zewnętrzny skłania mnie ku wartościom.
               Przeciwnie - właśnie dlatego, że biorę przede wszystkim siebie, nie innych pod uwagę, muszę je podjąć.
               Skłania mnie ku nim potrzeba samostanowienia, wpisany we mnie przymus osobowego bycia, moja -
               mówiąc inaczej - podmiotowość. Bo gdybym chciał i mógł liczyć się tylko z otoczeniem, gdybym
               postępowanie swe oceniał wyłącznie oczami bliźnich, mógłbym każdorazowo poprzestać na biernych
               deklaracjach i robieniu tego, czego po mnie oczekują. W takim przypadku byłbym zdeterminowany
               liniowo - ... ja, inni, wszyscy, wszystko - a pojęcie wolności, stan podmiotowego decydowania nie byłby
               memu wewnętrznemu doświadczeniu znany (i to zakładając, że komuś tak zdeterminowanemu mogłoby
               w ogóle przysługiwać życie wewnętrzne!).
                                                                                                                                66






                                                                              7
                                                        Racje nauki i racja filozofii
                  Mówiłem wyżej o tym, czego doświadczam prywatnie. Tak przedstawia się doznane od wewnątrz to,
               co   w    świecie     zewnętrznym,        w    oglądzie     behawioralnym        przybiera     postać    przyczynowości
               probabilistycznej i może być ujmowane prawami statystyki. Jeżeli więc uczeni przyrodnicy, a także
               rygorystycznie postępujący socjologowie ograniczają się do tych wielkoliczbowych prawidłowości i w
               rozumnym samoograniczeniu nie sięgają po więcej - jeżeli, jak mówią, wolą poprzestać na małym lecz
               pewnym - to oczywiście ich sprawa. Natomiast my, którzy byśmy przyjęli, że w badanych przez nich
               obiektach niczego więcej nie było i zechcieli stąd wysnuwać filozoficzne wnioski, bylibyśmy - mówiąc
               oględnie - mało mądrzy. Nie potrafilibyśmy także pojąć, na czym polega rewoltująca rola probabilizmu
               dla kultury ponowożytnej i naszego myślenia.
                  Bo trzeba tu z naciskiem podkreślić, że przyczynowość probabilistyczna, tak jak ją współcześnie
               pojmują naukowcy, sama przez się poza tę kulturę jeszcze nie wyprowadza. Przekonuje o tym los
               pomysłu Whiteheada w akademickich środowiskach filozoficznych i naukowych - wciąż wcale przecież
               nie lepszy od takiegoż losu intuicji Słowackiego i Blake'a. Nie to bowiem jest ważne, czy nauka uznaje
               uzyskane dane za zupełne i dające się uchwycić w sposób jednoznaczny, czy też prezentuje je jako
               statystyczną średnią rachowaną metodami wielkoliczbowymi. Ważne jest to, że do swych danych
               dochodzi drogą empirii zewnętrznej, za pomocą pięciu zmysłów zewnętrznych, przystosowanych do
               zewnętrznego świata; i że - bez względu na fakt, czy wychodzi od danych, które uogólnia, czy też
               najpierw stwarza umysłowe konstrukcje, które danymi weryfikuje, jak również bez względu na to, czy
               poznaje swe dane naocznie czy za pośrednictwem aparatów, czy je dobywa w postaci bezpośrednio czy
               pośrednio namacalnej - na tych danych poprzestaje, poprzestać musi. Ważne - że tylko taka nauka jest
               nauką, którą jako naukę dziś przyjmujemy i umiemy uprawiać. To dzisiaj jest ważne - że, aby w ogóle
               nauką być, musi umieścić podmiotowość istnień poza swym zasięgiem.
                  Współcześni naukowcy - z jednym niepełnym, bo nie w pełni świadomym wyjątkiem humanistów -
               poprzestają na danych uzyskiwanych w świecie zewnętrznym. Znaczy to, że jako naukowcy rezygnują z
               tego rozeznania w sobie i świecie, które każdy z nas ma jako żyjący człowiek. I jeżeli przedtem
               mówiłem, że są ostatnimi ludźmi, którzy chcieliby rozumieć własne konstrukcje i starali się o to, wcale
               nie chciałem oskarżać ich o powierzchowność i duchową tępotę. Powinienem powiedzieć, że naukowcy
               w    chwilach,    kiedy    są   naukowcami,        mają    doktrynalny       obowiązek       nierozumienia.        Bowiem
               rozumiemy tylko w porządku tych sposobów traktowania świata, które są nam dane w wewnętrznym
               doświadczeniu. I dlatego, chcąc rozumieć coś, już tym samym zmierzamy do uchwycenia istnień w
               ich podmiotowości; w ich - mówiąc inaczej - istnieniowej zasadzie, którą wierzytelnie odnajdujemy
               tylko w sobie. A wynika stąd, jak się wydaje,                   nieuchronny antropomorfizm każdego procesu
               rozumienia i każdej opowieści o rozumianym. Czyż nie dlatego nawet Newtonowscy i Laplace'owscy
               determiniści musieli przyznawać Pierwsze Pchnięcie osobowemu Bogu?
                                                                                                                                67






                                                           Decyzja czy przypadek?
                  Rozważając rzecz w tym aspekcie, prędzej czy później dotrę do wniosku, że losowość, przypadek
               - tak jak współcześnie pojmują je uczeni - są filozoficznym humbugiem. Dajmy na to. Kierowca
               pędzącego samochodu wpada na drzewo i ginie. Ale jak przedstawia się historia tego losowego
               zdarzenia? Mysz spostrzegłszy kota zostaje skierowana decyzją swych neuronów, komórek mózgu w
               prawo i przebiega szosę. Kot skacze za nią. Za ulubionym kotkiem biegnie dziewczynka i znajduje się
               na szosie. Z punktu patrzenia kierowcy pędzącego samochodu obecność dziewczynki na szosie jest
               przypadkowa. Natomiast decyzja neuronów jego mózgu na to zewnętrzne (czyli losowe) wydarzenie -
               fakt, czy spowoduje wypadek czy wypadku uniknie - już znowu przypadkowa nie jest. W decyzję tę
               zaangażowana jest cała osobowość i całe uprzednie życie kierowcy: sposób, w jaki spędza czas wolny i
               w jaki spędził ostatnią dobę, higiena jego odżywiania się, która przesądziła szybszą lub wolniejszą,
               trafną lub nietrafną reakcję, zinternalizowane wartości, które kazały wybrać osobiste ryzyko, aby
               uniknąć śmierci dziecka, etc. etc.
                  Albo. Gen ulega zmutowaniu, tworzy rakową komórkę, komórka ta reprodukuje się i ktoś zapada na
               raka. Mutacja genu, jeśli spojrzymy na nią z punktu patrzenia populacji lub gatunku, może być uznana
               za przypadkową. Ale gdybyśmy potrafili wniknąć do wnętrza genu i rozważyli od wewnątrz panujące
               tam stosunki, gdybyśmy powiązali te stosunki z zewnętrznym środowiskiem genu, a następnie komórki,
               czyli z organizmem osobnika, a organizm z kolei z jego zewnętrznym środowiskiem, odkrylibyśmy, że
               mutacja genu wcale przypadkowa nie była. Dotarlibyśmy między innymi znowu do tamtego sposobu
               spędzania życia przez osobnika, do jego miejsca zamieszkania i sposobu odżywiania się, do jego układu
               zinternalizowanych wartości, które przesądzają, co i czy ma jeszcze w życiu do zrobienia, etc. etc.
                  Chcąc     właśnie    uniknąć     tych   i  podobnych       trudnych     rozważań,     mikrofizycy      sformułowali      i
               wprowadzili w obręb swej nauki pojęcie probabilizmu. Czy jednak ów probabilizm nie oznacza
               właśnie, że mamy do czynienia z działaniami typu decyzyjnego? Bo jak można prościej wytłumaczyć
               fakt, że atom, który ma przed sobą probabilistycznie sto tysięcy lat życia, rozpada się po sekundzie; że
               elektron, który probabilistycznie może ujawnić się w danym obszarze, ujawnia się w tym a nie innym
               miejscu?
                  Jak się wydaje, w ten sposób - drogą coraz głębszych wejrzeń - przypadek z obrazu świata musi
               zostać wyeliminowany. Zawsze bowiem natrafiamy w końcu na tego                              dajmoniona, niejawnego
               sprawcę, o którym Maxwell twierdził, że w ostatnim stadium nierównowagi potrafi obalić zwietrzały
               szczyt góry na północ lub południe, rozpoznajemy te przysłowiowe w meteorologii skrzydła motyla,
               które w początkowym stadium zaburzenia atmosferycznego kierują huragan na Kubę lub Florydę.
               Natomiast fakt, że my osobiście owego decydenta, niejawnego sprawcy zazwyczaj nie potrafimy
               zidentyfikować, stwarza ważny problem epistemiczny, może mieć znaczenie dla naszej teorii poznania,
               ale nie zmienia dla nas niczego w ontologicznej strukturze świata.
                  Co do mnie. Jestem otwarty na inne wytłumaczenia i nie odżegnuję się od współczesnych naukowych
               interpretacji, ale czuję się humanistą, więc wspomniane fakty chciałbym po pierwsze rozumieć za
               pomocą tego uposażenia bytowego, którym jako żyjący dysponuję.
                                                                                                                                68






                               Co rozważania te będą znaczyły dla nauki nadchodzącej?
                  Przecież jej przyszła misja nie będzie chyba polegała na traktowaniu kwarków, nukleonów czy
               komórek jak uroczych krasnoludków i                 opowiadaniu o ich rozumianych po ludzku dążeniach i
               osiągnięciach. Nie może polegać na sprowadzaniu ludzi, istnień poziomu wyższego, oraz ich elementów
               składowych, istnień niższego poziomu, do wspólnego mianownika. Ale być może wystarczy, żeby dla
               nas - ludzi i pozostałych istnień - znaleźć największy wspólny podzielnik. I na czym mógłby polegać
               taki wspólny podzielnik na gruncie każdej z nauk?
                  Dla własnych potrzeb, po amatorsku, już go znalazłem. Jest nim wspólna wszystkim istnieniom
               podmiotowość, w tym także - podmiotowość tego największego, niepoznawalnego obszaru, będącego
               gruntem wszystkiego i wszystkich, w którym poznawane istnienia, i my wraz z właściwymi nam
               sposobami ich poznawania oraz ludzkim światem branym w całokształcie, przebywamy. Już kilkakrotnie
               pokazałem ten obszar mówiąc o sytuacjach najogólniejszych kultury, które pracę poszczególnych
               dziedzin kultury warunkują i pozwalają im podjąć z pełnym przekonaniem własne uświadomiane
               zadania. To od nich każdorazowo wyjść muszę jako człowiek - i do nich staram się dotrzeć jako twórca.
                  Widzę to tak. Jako żyjącemu w świecie dane mi jest pewne prywatne doświadczenie całości siebie i
               świata. Doświadczenie to jest moim najogólniejszym rozeznaniem własnej sytuacji, które decyduje o
               moim poczuciu rzeczywistości. Nie jest więc gruntem wniesionym wtórnie w doświadczenie, ani
               objawieniem,      o   którym     ewentualnie     dowiedzieć     się   mógłbym,      lecz  rdzenną i      zazwyczaj     nie
               uświadamianą częścią mego bytowego uposażenia - wiedzą, która nie musi być przedmiotem
               samowiedzy, niezależną od mojej woli, nie podlegającą decyzjom. Jak się wydaje, dotychczas bardzo
               niejasno i człekopodobnie wiedzieliśmy o swej wiedzy. Mieliśmy za wiedzę tylko to, co znajduje się
               w   książkach     lub   Popperowskim        trzecim    świecie     -  widzieliśmy      zaledwie    ten   widoczny,      bo
               uświadamiany czubek góry lodowej. Gdy naprawdę nie wiemy, ile wiemy. I nie wiemy, co wiemy. Ten
               właśnie znikomy stosunek naszej wiedzy świadomej do nieuświadomionej musiał mieć na myśli Jürgen
               Habermas mówiąc, że człowiek jest w znacznie większym stopniu bytem, niż świadomością.
                  Przeważająca część mojej wiedzy jest zatem wiedzą mistyczną w tym znaczeniu - że wiedzą daną
               mi, utajonym sposobem udzieloną mi spoza mnie, nie uprzedzoną żadnym kulturowym aktem. I właśnie
               tę samą wiedzę - mogącą mieć tylko to samo źródło - odnajduję po raz drugi w sytuacjach
               najogólniejszych mojej kultury. Ale teraz jawi się ona jako cel mojej drogi. To bowiem, co znajduje się
               w dalekim tle religii, filozofii, sztuki, nauki - bądź jako uroczyście nazwane, bądź jako zostawione do
               nazwania twórcy, bądź jako zaledwie niedomknięcie, rodząca się wciąż wątpliwość - jest zawsze celem,
               do którego zmierzam. Tylko intensywność zmierzania do celu i skala, w jakiej cel osiągam, leżą w mojej
               gestii, zależą ode mnie. Punkt wyjścia i dojścia jest dany mi, dany mistycznie - a własnym życiem
               rozstrzygam jedynie sumienność i sposób podejmowania pracy, stopień zinternalizowania (i jakich)
               wartości, konsekwencję, z jaką swą drogą idę.
                                                                       Mistycy...
                  ... I dopiero tych, którzy na życiowej drodze wykazują konsekwencję największą - którzy całkowicie
                                                                                                                                69






               wyszli poza self - interest, poza swą kondycję ludzką, a wreszcie i poza znaną nam kondycję ziemską - i
               którzy troszcząc się o Wszystko osiągnęli najwyższy możliwy stopień wolności - nazywamy mistykami.
               Ale w tej rzadko używanej staroświeckiej nazwie nie powinna nam umknąć sprawa bardzo prosta. Że
               mianowicie my innego, poza prywatnym doświadczeniem, źródła naszej duchowości nie mamy, że więc
               tylko doń musimy uciekać się i jako twórcy, i jako ludzie - a przeto wszyscy mistykami jeteśmy. Czy
               będziemy dążyli do         Rzeczywistości       Najwyższej,     Jedynego     Istnienia    Prawdziwego, jak chcieliby
               ortodoksyjni chrześcijanie, czy do prawdziwej natury umysłu, jak radzą Buddyści, czy dążyli skromniej;
               i bez względu       na fakt,    czy zrozumiemy dążenie to             jako   rzeczywisty, bezpośredni kontakt              z
               podmiotowością znajdującą się na zewnątrz nas, czy jako docieranie do wiedzy złożonej w naszej
               podmiotowości.
                  Powiedział Leszek Nowak (w pracy O strukturze świadomości, dotychczas nie publikowanej), że
               mistyka jest zradykalizowaną nauką. Myślał wówczas, że wyjawia sprawę szczególną i niezwykłą. Ale
               przecież z jego słów wynika to przede wszystkim, że nauka jest mistyką w pewnej swej części. Otóż
               twierdzę, że w pewnej swej części mistyką są również pozostałe dziedziny kultury - w tej mianowicie, w
               której przestają im wystarczać dane uzyskiwane w świecie zewnętrznym i muszą się odwoływać do
               utajonych zasobów swych twórców, złożonych w ich prywatnym doświadczeniu. W tej części, w której
               twórca staje się twórcą naprawdę, to znaczy wychodzi poza zastane zasoby zdeponowane w kulturze i
               korzysta z zasobów własnych. I czy może być inaczej? Czy może dziś zdarzyć się ktoś, kto by
               twierdził, że zasobów takich nie posiada i z nich nie robi użytku? Empirysta tak radykalny, że nie
               zakłada żadnej swej wiedzy apriorycznej? Matematyk, który pryncypia swej dyscypliny znajduje
               wyłącznie we fizycznym świecie? Artysta pozbawiony wrodzonego poczucia piękna? Filozof, który
               obywa się bez metafizycznych przeczuć? Człowiek religii zmuszony do wiary tylko przez zewnętrzne
               okoliczności?
                  Na tym kończę moje uwagi. Nie są nową metodą, która może być kulturze zaaplikowana. Są
               jedynie ponownym uświadomieniem tego, o czym bytując, kochając, myśląc wiemy po pierwsze. Ale bo
               też wcale nie chciałem sporządzać technicznego przyczynku do poznania. Mnie wystarcza, że kulturę,
               ludzki świat i świat objąłem jedną myślą.
                                                                                                                                70






                                  W PIERWSZEJ OSOBIE LICZBY POJEDYNCZEJ
                                                                                                                                71






                  To, co mnie otacza, zbudowane jest z moich potrzeb i niebezpieczeństw, jakie mi grożą. Doznaję
               ciepła (ciała matki), smaku (mleka), twardości (kamienia lub stołu, o który uderzyłem głową), a dopiero
               kultura, w której uczestniczę jako człowiek, postrzeżone przeze mnie przymioty zestala i buduje z nich,
               lub nadbudowuje nad nimi, rozleglejsze konstrukcje.
                                                  Uczestnik kultury a bliźni istnienia
                  Jako uczestnik kultury przebywam w świecie, jestem otoczony przydatnymi rzeczami codziennego
               użytku, postrzegam krajobraz nakryty kopułą firmamentu, umiem postrzec tysiące innych rzeczy
               martwych i żywych. Ale będąc tak kulturą wyróżniony, jestem zarazem bliźnim pozostałych istnień w
               tym znaczeniu, że dla zaspokojenia swych elementarnych wymagań życiowych potrzebuję nie świata i
               nie rzeczy, tylko - podobnie jak tamte - korzystam z pewnych własności, pewnych przymiotów tej
               nieostro obrysowanej całości, którą nazywam światem. Mnie do spania potrzebna jest leżalność, to ją
               właśnie po pierwsze postrzegam i udoskonalam. Natomiast łóżko - mniej lub bardziej starannie
               wykonaną rzecz         nazywaną łóżkiem,         materialnie    i  pojęciowo uformowany przedmiot: łóżko,
               znajdujący się w polu uwagi rzemiosła lub sztuki i mogący być przedmiotem filozoficznego namysłu -
               narzuca mi kultura, a mowa naturalna tę kulturową potrzebę utwierdza.
                  To samo, co rzeczy martwych, w jeszcze większym stopniu dotyczy osób. Powiedział Pascal (w
               Myślach, 306 w układzie Chevaliera), że nie kochamy osoby, tylko jej przymioty. Co oczywiste. Ja nie
               poznam jej subiektywnego widnokręgu - choćbym chciał, nigdy tam nie dotrę. Interesują mnie jej
               szczególne usta, brzmienie jej głosu, sposób, w jaki siada na trawie. Ona nie pozna mojego widnokręgu,
               pociąga ją moja siła, imponuje moje zdecydowanie. Dlatego trwa i będzie trwał rodzaj ludzki. Ja
               powiem jej masz usta jak wiśnie, ona pomyśli, jest gwałtowny jak burza - i z tak ukształtowanego
               tworzywa, ukształtowanego w sposób właściwy dla metafory, urodzi się dziecko. Nauka wyjaśni proces
               ten biologicznie, spiralami białkowymi DNA - RNA, budową plemników i jajnika, rozwojem embrionu,
               psycholog będzie mówił o uczuciach a fizjolog wytłumaczy je chemią organizmu...
                  Zgoda. Ale wytłumaczy dopiero potem. Kilkadziesiąt czy kilkaset tysięcy lat po tamtym pierwszym
               olśnieniu, albo tylko wtedy, gdy zechcę się biologiczno - chemiczną stroną procesu zainteresować. A
               zatem nauka powinna być w świetle powyższego zreinterpretowana - nauka współczesna w świetle
               odwiecznie istnieniowego. Nauka bowiem nie jest niczym innym jak próbą dotarcia do początkowej
               chwili badanych istnień - do ich pierwszego transcendowania poza swoją fizyczność, do pierwszej
               własności wydobytej z niezróżnicowanego tła przez transcendujące istnienie (zmieniające się strategie
               docierania są tym, co różnicuje naukowe epoki). Czym jest owo tło, nie może być na razie powiedziane.
               Jego   natura    jest  przed    nami    ukryta    w   nowożytnych       poznawczych       założeniach      zarówno     nauk
               przyrodniczych, jak humanistycznych, jest rozparcelowana pomiędzy nie, i będzie odsłaniała się
               stopniowo w toku wywodu.
                  Mówiąc o zakochaniu nie powiedziałem jeszcze wszystkiego. Nie powiedziałem mianowicie, że z
               interesujących mnie przymiotów, które cechują jej osobę - tę osobę, której nigdy nie zawłaszczę, gdyż
               jest tylko inną nazwą jej subiektywnego widnokręgu - wytwarzam w swym widnokręgu konstrukcję
               własną, twór sztuczny, życzeniowy artefakt będący upostaciowaniem wszystkich możliwych cnót jej i
                                                                                                                                72






               zalet. I tak, nie mogąc posiąść tamtej osoby, tworzę na użytek swego zakochania całkowicie inną osobę,
               której odmienność od pierwowzoru jest oczywista dla wszystkich z wyjątkiem mnie samego. W ten
               sposób powstaje przedmiot miłości, wynik mego zaślepienia, tej przelotnej duchowej choroby - którego
               niedocieczonej      tajemnicy,     noumenalnej       istoty    ukrytej   popod     złudnymi      fenomenami        (jej
               szczególne usta, brzmienie jej głosu...), nigdy nie zgłębię, gdyż nie ma w nim niczego poza tym, co weń
               włożyłem uprzednio. Co weń uprzednio włożyłem, wydobywszy z niezróżnicowanego tła.
                  W tak rozumianym przedmiocie miłości chciałbym zobaczyć filozoficzny archetyp przedmiotu i - nie
               negując tym realizmu poznania (niezróżnicowane tło!), oraz nie                       zaprzeczając     metodologicznej i
               ontologicznej istotowości istnienia (jej szczególne usta!) - chciałbym zrozumieć przezeń perypetie
               filozofów zmagających się z przedmiotowością.
                  Na koniec opowiedzieć muszę o metaforze - którą w swym zadufaniu przypisujemy wyłącznie sobie i
               zlecamy we władanie artystom, a która według mnie jest synonimem istniejącego.
                                                                                                                                73






                                                                              1
                                                                   Ale najpierw...
                  To - może być majestatyczne, zabawne, niebieskie, piękne, kojące, twarde, groźne, szorstkie,
               dręczące, ciepłe, uładzone, miękkie, dziurawe, przyjazne. I dopiero skonstatowawszy, że takie lub inne
               jest... że jest jakieś, znajduję wyróżniającą cechę, którą - aby móc jako cechę pojąć - muszę przypisać
               czemuś. Innymi słowy. Najpierw znajduję sobą pewną nieobojętną mi własność - którą następnie
               umieszczam po tamtej stronie, po stronie nazywanej światem. Gdy naprawdę są i pewnie są tylko te
               mną znalezione, doznane przeze mnie własności - własności zawsze bezpośrednio dane, elementarne
               doznania, fenomeny pierwsze, tak jak przejawiają się w widnokręgu każdego z istnień, tak jak każde z
               istnień może i potrafi je odczuć.
                  Tak zwane obiektywne nauki, na przykład nauki przyrodnicze, nie są zrazu niczym wyróżnione. Też
               muszą bazować na pierwszych fenomenach, na bezpośrednio doznanych własnościach, bo - zgodnie z
               etymologią słowa - niczego innego doznać nie można. Jeżeli nie wyłącznie, to głównie na nich
               budujemy swe        postrzeżenia. Tyle tylko, że fenomeny stanowiące                   materiał wyjściowy dla          nauk
               przyrodniczych ulegają następnie przerachowaniu i obróbce. Wybiera się przeto tylko niektóre z nich, te
               mianowicie, które są podatne na - zawsze już zamierzoną wcześniej - obróbkę. Tym właśnie, i tylko tym,
               jest kryterium obiektywności nauk - każdej nauki, która jako naukę siebie definiuje: oznacza, że coś
               jest podatne na już zamierzoną obróbkę.
                  W myśl tego kryterium jako uczony przyrodnik mogę wziąć za materiał wyjściowy niebieskość
               (nieba), masę i twardość (stołu), słodycz (miodu), ciepło (ciała matki). Ale jako przyrodnik nie mogę
               poddać obróbce piękna (upierzenia ptaka), majestatu (gór), przyjazności (krajobrazu). A ponieważ
               materiał interesujących mnie oraz nieinteresujących danych muszę jakoś na potrzebę swej nauki
               uporządkować, w pierwszym przypadku będę mówił o danych zmysłowych i przypiszę je rzeczom
               czyli przedmiotom fizycznym, w drugim - powiem o znaczeniach i przypiszę je sferze bytów
               myślowych. Te pierwsze określę jako obiektywne, drugie - zaliczę do bliżej nie definiowanej grupy
               zjawisk psychicznych. I tak systematyzując nie dostrzegę - jako uczony przyrodnik nie dostrzegę - że z
               mego prywatnego punktu widzenia systematyzacja ta jest całkowicie arbitralna. Bowiem w moim
               doznawaniu prywatnym - doznawaniu syna, ojca rodziny lub mieszczucha udającego się na wycieczkę -
               ciepło ciała matki i niebieskość nieba sytuują się dokładnie w tej samej grupie odczuć co majestat gór i
               przyjazność krajobrazu.
                  Odczucia te nauka dla własnych potrzeb rozsortowuje na fenomeny zewnętrzne, umieszczone w
               sferze zjawisk fizycznych i doznawane zmysłami, oraz fenomeny wewnętrzne, umieszczone w sferze
               zjawisk psychicznych i doznawane umysłem. Ale podział ten, jak powiedziałem, interesuje, pasjonuje i
               dzieli tylko naukowców. Z punktu widzenia kogoś żyjącego sprawa przedstawia się inaczej.
                  Są mi dostępne i potrzebne do życia pewne fenomeny, które nauki przyrodnicze - taka właśnie ich
               rola jako nauk - będą starały się przedstawić w formie odnajdywalnej w całym Wszechświecie (na
               przykład     niebieskość      w   widzialnej     części    widma      elektromagnetycznego,          ciepło    w   bilansie
               energetycznym układów zamkniętych). Na tym polega właściwe im przerachowywanie i obróbka
               danych. Jako fizyk lub chemik mogę oceniać zasadność tego postępowania, ale jako żyjący nie muszę o
               nim się wypowiadać. Nie muszę - gdyż z moim prywatnym doznaniem niebieskości rozmija się zarówno
                                                                                                                                74






               dyspersyjna optyka Newtonowska czy Maxwellowska, jak na przykład Farbenlehre, nauka o barwach
               Goethego, który odnajdywał niebieskość w rzeczach. Nie muszę - gdyż poza niebieskością i ciepłem są
               mi dostępne i potrzebne do życia liczne inne fenomeny, między nimi takie, których nauki przyrodnicze
               nie   potrafią   we   Wszechświecie        odnaleźć.    I  właśnie    to,   że  nie   potrafią,   jest   jedynym      i  już
               wystarczającym powodem, żeby fenomeny te stały się przedmiotem zainteresowania psychologii.
               Która podda je obróbce i będzie przerachowywała, odkształcała dopóty, dopóki nie przedstawi ich w
               formie odnajdywalnej w psychice wszystkich ludzi (lub także w niższych postaciach psychizmu
               występujących w przyrodzie). Bo taka z kolei jej rola, na tym z kolei polega naukowość psychologii jako
               nauki.
                                               Fenomen oczywistości istnienia świata
                  Tu kończy się nowożytna obróbka danych naukowych, kończy obiektywna rachuba, a zaczyna -
               wątpliwa i niezbyt w świecie ponowożytnym zrozumiała rola filozofii. Filozofii, która może przyjąć za
               punkt wyjścia bądź fenomeny zewnętrzne, bądź wewnętrzne, i będzie starała się poddać je takiej
               obróbce,    aby    je   uczynić     odnajdywalnymi        w    Bycie,    Absolucie,     Naturze,     Umyśle,     Rozumie,
               Wszechpodmiocie czy jakkolwiek inaczej zechce To nazwać. Kierunki filozoficzne dzielą się w
               zależności od      tego punktu wyjścia (materializm -              idealizm, filozofie      analityczne    - syntetyczne,
               realistyczne - transcendentalne...), a spór między nimi pozostanie, musi pozostać nierozstrzygnięty.
               Niejasność dotyczy bowiem pierwszego danego mi fenomenu, od którego wszystko i w naukach
               przyrodniczych, i psychologii, i filozofii się rozpoczyna. Mianowicie fenomenu oczywistości istnienia
               świata,    poczucia     rzeczywistości      tego,    co   określam      jako   rzeczywiste.      Fenomenu       dzielonego
               prawdopodobnie z pozostałymi istnieniami - o którym nie będę umiał orzec, czy zawdzięczam go światu
               zewnętrznemu, czy swemu umysłowi. A przeto nie będę umiał umieścić go ani w sferze zjawisk
               psychicznych, ani fizycznych.
                  Ale nie tylko o tym fenomenie podstawowym musi tu być mowa. Ta sama niejasność dotyczy
               bowiem każdego fenomenu - jeżeli tylko okazuje się on dla mnie w jakiejś chwili życiowo
               najważniejszy. Na przykład może dotyczyć jej szczególnych ust - o których nigdy nie będę wiedział,
               czy swą szczególność zawdzięczały czerwieni, rysunkowi, czy innym własnościom i gdzie zawartym.
               Dotyczyć może wody podanej na pustyni, pomocnej dłoni, która ją podała, itp. Owszem jako uczony na
               tych przykładach dostrzegam konieczność kompetecyjnego rozgraniczenie dyscyplin, jako filozof
               przystać mogę na niepewność tych rozgraniczeń, ale jako żyjący zaczynam pojmować, że rozgraniczenie
               sfery fizycznej i psychicznej... że ten fundujący nowożytną naukowość podział na wewnętrzne życie
               duchowe i na istniejącą obiektywnie, niezależną odeń zewnętrzność jest z mego prywatnego punktu
               widzenia arbitralny.
                                     Spojrzenie użytkownika i spojrzenie poznającego
                  Żyjąc jestem nie uczonym, nie filozofem, lecz po pierwsze - istnieję. Jako istniejący postrzegam to
               tylko, co nie jest obojętne dla mojego istnienia. To, co mu grozi, lub co mu służy; to, czego się boję, lub
               czego pragnę. Pewne z tak postrzeganych własności omijam, pewne włączam w swój obręb. I właśnie
               jedynie dlatego, że pewne muszę ominąć, pewne zaś włączyć, przyłączyć do mnie - postrzegam je.
                                                                                                                                75






               Właśnie tylko ku temu zostałem wyposażony w swój percepcyjny aparat, na który składają się ideujące
               zmysły i takiż umysł. (... Ideacja jest zdolnością pomijania tego, co akcydentalne, i wydobywania tego,
               co istotne, w danej chwili najważniejsze. Istnienie to postrzeganie, a postrzegane to istota).
                  Każda z postrzeżonych i włączonych w mój obręb własności staje się tworzywem mojego istnienia,
               tkanką, z której stwarzam swe życie. Nie jest odblaskiem jakiejś rzeczywistości, która rzeczywista
               przebywa      gdzie    indziej   -   lecz   jest  jedyną,    bo    jedynie    dostępną,     rzeczywistością.      Nie   jest
               odzwierciedleniem czegoś istniejącego inaczej i prawdziwiej - lecz jest tym właśnie co jest i co
               jedynie jest. Nie jest akcydensem, jednym z licznych sygnałów świata, które przypadkowo dotarły do
               mnie - lecz jest, mówiłem, jego istotą. Nie jest kalekim, bo posługującym się zawodnym aparatem
               zmysłów i umysłu, przybliżeniem do prawdy - lecz jest kaleką, chwiejną, bo właśnie rodzącą się,
               właśnie wchodzącą w mój skład i stającą się moim życiem, prawdą. Tyle tylko, że - aby móc tę prawdę
               jako prawdę przyjąć i na niej poprzestać - należy odróżnić spojrzenie użytkownika, którym jest każde
               istniejące istnienie, od spojrzenia poznającego, którym niekiedy bywa poznający człowiek i który jako
               jedyny spośród znanych nam istnień umie tę rolę przyjąć świadomie.
                  To pierwsze, spojrzenie użytkownika, wychodzi od potrzeb i tylko to postrzega, czyli poznaje, co
               może potrzeby te zaspokoić - jest tym rozumniejsze i tym bardziej subtelne, im te potrzeby są liczniejsze
               i bardziej zróżnicowane. Natomiast spojrzenie poznającego implikuje inny porządek myśli, inną strategię
               skupiania uwagi i odmienny tok dochodzenia do prawdy. Po to bowiem, żeby poznać coś jako coś,
               żeby rozwikłać to w jego praprzyczynie, trzeba to sobie przedstawić tak, jakby się przedtem samemu
               wykonało. A przeto poznający staje się majsterkowiczem, domorosłym majsterklepką - czyli wytwórcą
               rzeczy. Obserwacji tej dokonał Jean Piaget eksperymentując z sześcio- do ośmioletnimi dziećmi i
               usiłował rozszerzyć ją na pierwsze sądy człowieka pierwotnego o świecie. Otóż wydaje się, że Piaget
               zobaczył    sprawę     zbyt   wąsko i     przeoczył    problem     podstawowy.       Twierdzę, że      to   rzemieślnicze,
               technicystyczne rozumienie zarówno rozumienia, jak rozumienia rzeczy jest właściwe każdej nauce,
               i szerzej - każdej dziedzinie ludzkiej aktywności, która jawnie i na pierwszym miejscu stawia sobie cel
               poznawczy. Ono wyznacza sposób obróbki danych we wszystkich dziedzinach poznania.
                                                 Metafizyka rękodzielnego wytworu
                  Poznający to ktoś, kto wchodzi w rolę demiurga i w jego imieniu się wypowiada. Chcąc bowiem na
               potrzebę własnej pracy poznawczej stworzyć przedmiot poznania - coś, co będzie przedmiotem dla
               umysłu - musi go sobie przedstawić na wzór, i zgodnie z logiką, swego rękodzielnego wytworu.
               Wszedłszy w tę rolę staje się wytwórcą i dlatego szuka prefabrykatów. Postrzegane własności,
               elementarne fenomeny dzieli na części przydatne dla swego produkcyjnego zamiaru (nawet gdy wydaje
               się mu, że postępuje syntetycznie i znajduje całość, to znajduje po to, żeby ją tym łatwiej rozłożyć na
               przydatne części). Już jako producent stara się (na przykład z gluonów i kwarków) wytworzyć proton; (z
               hadronów,      nukleonów)       wytworzyć       atomowe      jądro;    wytworzyć       atom...   molekułę...     polimer...
               cytoplazmę... żywą komórkę. Na podobnej zasadzie (z najprostszych odczuć, elementarnych aktów
               psychicznych)      wytwarza      rzecz    nazywaną      psychiką.    Na    podobnej     -   (z  jakiegoś    pratworzywa,
               rozumianego bardziej fizycznie albo bardziej myślowo) wytwarza rzecz nazywaną światem.
                  Gdy naprawdę ta możność lub niemożność wytworzenia czegoś wcale do charakterystyki rzeczy nie
               należy. Fenomen zwany rzeczą jest po prostu pewną stałą konfiguracją postrzeganych własności, które
               przebywają z sobą w określonym stosunku. Mówiąc innymi słowy i trywialnie. Rzecz to to, co porusza
               się razem - za przykład niech tutaj posłużą rzeczy tak różne jak chmura, jastrząb, autobus, firmament.
                                                                                                                                76






               Niemniej w pewnych warunkach to rzeczywiście porusza się razem i będę później usiłował tłumaczyć,
               dlaczego tak się dzieje, będę starał się tę cechę rzeczy uczynić zrozumiałą. Ale cecha ta w żadnym razie
               nie   upoważnia      do   wyrokowania       o   składnikach      rzeczy,    z   których    my    usiłujemy     ją  wtórnie
               skonstruować, wytworzyć. Tego już jednak poznający do wiadomości nie przyjmuje. Poznający -
               jako poznający właśnie - nie może sobie na to rozumienie pozwolić.
                  I dlatego, będąc na przykład fizykiem, powie, że wszystkie postrzegalne zjawiska są rezultatem ruchu
               i oddziaływań poruszających się w próżni i pozbawionych jakości atomów. Jeżeli dobrze rozumiem, on
               tym samym mówi, że wszystkie zjawiska postrzeganle, wszystkie postrzegane fenomeny z tych atomów,
               tych mas, tych pól czy sił się składają - tak jak jadący autobus składa się z kierowcy, pasażerów i
               pewnej dość znacznej ilości głównie metalowych części.
                  Będąc mikrofizykiem wyodrębni dodatkowo składniki atomu, po czym rozłoży pole na przykład na
               przestrzeń wielowymiarową Hilberta - ale będzie się musiał przy tym posłużyć pojęciami masy i siły,
               zobaczy siłę i masę jako podstawowy surowiec, glinę demiurga. Tak postępując, za każdym razem na
               ostatku znajduje ogólny substrat wszystkiego                  -  coś, co    ma charakter filozoficznie         rozumianej
               substancji; co powszechnie wchodzi w skład; co wchodząc w skład warunkuje, powoduje i tworzy tę
               własność, którą tak lub inaczej postrzegam. Pod tym względem nie ma więc istotnej różnicy między
               mogącą być obiektywnie sprawdzoną nauką a zasługującą dziś jedynie na warunkowe zaufanie filozofią.
               Przynajmniej w tym aspekcie wiedza ścisła nie różni się od filozoficznego namysłu. Obie dziedziny
               reprezentują bowiem w naszym świecie ów poznawczy tok rozumienia, który posługuje się myśleniem
               konstruktorskim, właściwym majsterkowaniu i technice.
                  Spod powyższej charakterystyki nie potrafię wyłączyć nawet tych filozofii, które są mi bliskie i
               podzielają podzielane przeze mnie intuicje. Myślę tu między innymi o organicyzmie Alfreda North
               Whiteheada - filozofa, który polemizując z materialistycznym i mechanicystycznym światopoglądem
               implikowanym przez współczesną mu fizykę doszedł do wniosku, że jedyną stałą cechą przyrody jest
               powszechny przepływ zdarzeń. W teorii materialistycznej istnieje coś materialnego - jakaś materia czy
               elektryczność - co trwa. W teorii organicystycznej tym, co trwa, są jedynie struktury aktywności i są to
               struktury, które podlegają ewolucji. Ale nawet i on, chcąc sobie proces ten wyobrazić, nie umiał
               uniknąć myślenia konstruktora i wytwórcy. To wzajemne przenikanie się zdarzeń jest wywołane
               poprzez    aspekty    przedmiotów       ponadczasowych,        takich   jak   kolory,   dźwięki,    zapachy,     własności
               geometryczne, które są w przyrodzie niezbędne, a jednocześnie nie z niej pochodzą. I tak -
               zrozumiawszy już świat a-substancjalnie i a-konstruktorsko - znajduje w zaświatach substancję, z której
               go   wytworzono!      Na    przekór    świadomemu zamiarowi filozofa,              tradycja zorientowanej naukowo,
               analitycznej filozofii brytyjskiej raz jeszcze upomniała się tu o swoje prawa.
                  Podobne      zastrzeżenia    dotyczą     również    unitarnej    metafizyki     Leszka    Nowaka,      której   w    tych
               rozważaniach zawdzięczam wiele bezpośrednich impulsów. Zgodnie z podstawowym jej założeniem
               nie jesteśmy w stanie wyjść poza obręb własności - ku rzeczom. Zdaniem Nowaka naprawdę są
               tylko własności. Natomiast rzeczy i inne przedmioty są jedynie tworem pomocniczym naszej mowy,
               który pojawia się po to, żeby procesu orzekania o własnościach nie przeciągać ponad praktyczną
               potrzebę. Wyjściową ideą metafizyki unitarnej jest tedy, że nie istnieją jakiekolwiek przedmioty - ani
               ciała, ani abstrakty, ani absolut, ani jaźnie - lecz jeno własności. Własność nie jest stroną, przez którą
               odsłania się jakowyś przedmiot. Własność jest ostateczną składową tego, co jest. Otóż to! Lecz
               akurat w tym momencie zachodzi konieczność określenia ontyki, ontycznego statusu owej składowej i
               potrzeba wyobrażenia sobie, w jaki sposób składowa już określona wchodzi w skład.
                  Autor podchodzi do zagadnienia następująco. Przyjmuje pewien dany zapas własności, nazywany
               Bytowością, i zakłada, że każda z własności może przybrać dające się określić natężenie i że zbiór
               owych natężeń może być uporządkowany liniowo. Tuż obok znajduje się inna, niezależna od tamtej
               własność mogąca przybrać określoną ilościowo miarę, itd. I tak postępując znajduje jakąś pierwotną,
                                                                                                                                77






               dającą się wyskalować siatkę własności, na której rozpięty jest byt. Ten byt może więc stać się już
               przedmiotem naukowego rachunku - lecz co do samej własności, to autor nie potrafi rozstrzygnąć, czy
               na przykład leżalność łóżka jest własnością źródłową i rdzenną, czy też wynikiem ilościowo określonego
               stosunku innych własności źródłowych, na przykład poziomości, gładkości, miękkości; nie odpowie, czy
               niebieskość (chabru lub dziennego nieba) znajduje się w stanie gotowym w tym, co nazywamy rzeczą,
               czy też jest złożona z własności bardziej elementarnych i ewentualnie jakich.
                  Naprawdę      bowiem      nie   to  jest  ważne.     Ani   on   jako    filozof   nie  będzie    zajmował      się  tymi
               szczegółowymi zagadnieniami, ani ja nie będę go o nie pytał. Ważne jedynie jest to, że autor umieścił
               własność po stronie nazywanej światem i że przedstawił ją w szczególnej postaci (własność oraz jej
               natężenie, dająca się wyskalować ilościowo siatka własności...) - w takiej mianowicie, w jakiej
               współczesna nauka będzie umiała ją stamtąd wydobyć. Naprawdę ważne jest, że we własności -
               każdej własności, własności jako takiej - zobaczył substancję, jak rozumieją ją filozofowie, a w danym
               zapasie własności, czyli w Bytowości, znalazł budulec, z którego byt (w tym także moja jaźń i jej
               wytwory) został złożony. Ważne - że chcący rozumieć zagadnienie przedmiotowości filozof poznał
               składniki     przedmiotu      tak,   jak   pracujący     naukowo       współczesny       fizyk   poznaje     składniki
               postrzeganych fenomenów. To jedynie jest ważne, że skoro już za sprawą filozofii potrafiliśmy
               wyobrazić sobie byt jako złożony, każda z nauk zgodnie z wymogiem swej analizy poznawczej będzie
               mogła wydobyć zeń przydatne dla własnych potrzeb części składowe.
                           Od metafizyki rękodzielnego wytworu do metafizyki potrzeb
                  Jak się wydaje, właśnie na tym wyobrażeniu budulca, który poprzedza poznawany świat polega
               rola i zadanie metafizyk w nowożytności. Budulcem takim są zarówno własności Nowaka, jak
               ponadczasowe przedmioty Whiteheada - i ta praobecność budulca jest odtąd główną racją, dla której
               budulec się pojawia. W jaki konkretnie sposób z tych tworów filozoficznego namysłu korzystają nauki
               podstawowe, nie jest do końca zrozumiałe i jasne. Decydujące jest to, że każda z nich rozumie dla siebie
               podobnie budulec tych rzeczy, które sama poznaje. Wydaje się, że dopiero dzięki tak zobaczonemu
               przez naukę, konstruktorsko i technicystycznie rozumianemu poznaniu stały się możliwe te praktyczne
               sukcesy techniki, ekspansja ręcznego i maszynowego wytwarzania, która charakteryzuje nasz świat.
               Wypada się więc zgodzić tutaj z wielokrotnie podnoszonym przeczuciem Martina Heideggera o końcu
               zachodniej metafizyki, o dokonaniu się jej i spełnieniu w nowożytnej technice Zachodu. Jeżeli
               bowiem budulec musi poprzedzać utworzony zeń byt, to żaden jednorodny obraz świata nie stanie się
               odtąd udziałem metafizyki, żaden jednoczący unitarny zamysł na jej gruncie nie będzie już możliwy. W
               tym więc znaczeniu mamy do czynienia ze zbędnością metafizyki, której zadania przechwyciła nauka, a
               technika wykorzystała je praktycznie.
                  Odtąd żadna przedsiębiorcza mądrość nie potrafi uniknąć powyższej diagnozie. Jak o tym przekonuje
               unitarna metafizyka Nowaka, która nie tylko, że wspólnym budulcem własności utożsamiła abstrakcyjne
               przedmioty będące przedmiotami umysłu i realne przedmioty fizyczne, czym zlikwidowała podział na
               wewnętrzne życie duchowe i niezależną odeń obiektywną zewnętrzność, ale także - poprzez
               przyznanie równorzędnego           statusu   tworom     umysłowym - obaliła o            wiele bardziej kłopotliwą i
               podstawową granicę, mianowicie granicę pomiędzy bytem i marzeniem; pomiędzy tym, co aktualne i
               rzeczywiste, a tym, co potencjalne i zaledwie do urzeczywistnienia możliwe. W pracy zatytułowanej
               Myśl o czymś jest tym właśnie. Nie ma więc teorii bytu i teorii poznania: jest metafizyka - pracy, której
               tytuł jest już programem i jego wypełnieniem - autor pisze: To, co potocznie bierzemy za własności,
                                                                                                                                78






               jest w równej mierze wynikiem naszych potrzeb, co natury samych rzeczy. I rzeczywiście - biorąc pod
               uwagę wspomniane utożsamienia - nie mógł sformułować tego lapidarniej i trafniej. Trudno lepiej
               wyrazić zniwelowanie granic wciąż dotychczas obecnych w filozofii Zachodu.
                  Ale gdybyśmy chcieli rozumieć teraz, czym jego własność jest w istocie i opowiedzieć o tym w
               sposób przejrzysty, to odkryjemy w zacytowanych słowach dwa nie dające pogodzić się z sobą
               spojrzenia, dwie odmienne koncepcje empiryczności, z których każda implikuje inną ontologię. Bo albo
               własność jest tym i tylko tym, co każde z postrzegających istnień zgodnie ze swymi potrzebami jako
               własność postrzega... czyli że postrzeżenie jakiejś własności jest w istocie jej tworzeniem; albo więc
               każdy ogląd jest twórczością - i to bynajmniej nie przenośnie rozumianą, jako głębsza czy doskonalsza
               receptywność - lecz wytwórczością, czyli pomnażaniem bytu; a wtedy nie ma natury rzeczy poza
               potrzebami istnień. Albo też własność zawarta jest w samych rzeczach jako składnik bytu... czyli że jest
               ontycznie i epistemicznie pierwotna, to zaś, co jako własność potrafią postrzec istnienia, jest
               późniejsze, wtórne i zapewne kalekie; a wtedy jest tylko ta noumenalna po Kantowsku, ukryta przed
               istnieniami natura rzeczy, będąca jedynym godnym, chociaż nie w pełni uchwytnym celem dociekań
               filozofii i postępujących za nią, zmierzających do obiektywizmu nauk.
                  ... Czy możliwe jest jakieś wyjście trzecie - o tym będę teraz myślał, temu właśnie poświęcony jest
               mój szkic.
                                                                                                                                79






                                                                              2
                                                            Pogranicze dwu kultur
                  W zacytowanych słowach Nowaka zostały złączone dwa nie przystające do siebie języki. Jakościowy
               język   własności     po   mojemu      rozumianych,       w   którym     każda    własność     pojawia     się  w   czyimś
               subiektywnym widnokręgu potrzeb i jest dla kogoś lub czegoś faktem źródłowym, istnością rdzenną -
               oraz obiektywny, mogący być wyskalowany ilościowo język własności jako składników bytu; własności,
               które dzięki naukowym procedurom możemy zeń wydobyć i z których następnie, na sposób właściwy
               technice, posłużywszy się właściwą nam logiką, będziemy rzeczy wytwarzać, albo tylko wytwarzać,
               rekonstruować w poznawczej myśli. W pierwszym przypadku mamy do czynienia ze spojrzeniem
               użytkownika świata, który żyjąc tym samym już stwarza siebie, dotwarza byt. W drugim - z odgórnym,
               Boskim lub demiurgicznym spojrzeniem konstruktora, który zawsze dopiero będzie musiał swe zadanie
               podjąć, a przeto rozgląda się za stosowalną doń logiczną zasadą i poszukuje stosownych dlań surowców.
                  I oczywiście nie ma żadnych wątpliwości, za którym ze spojrzeń Nowak ostatecznie się opowiada:
               Rzeczywista jest wszakże owa nie skonceptualizowana przez nas własność ilościowa, nie zaś ów
               wyrastający z ograniczoności naszych celów czy zainteresowań prymitywny, jakościowy artefakt.
               Innymi słowy.       Rzeczywista jest       owa    rzeczywistszość,      będąca nieosiągalnym celem             nowożytnej
               metafizyki i obiektywizujących nauk. Świat rozpada się na rzeczywistość rzeczywistszą, która jest jego
               tworzywem, i na to, co w ograniczoności naszych władz poznawczych za rzeczywiste uznajemy. Na
               przekór świadomemu zamiarowi filozofa - podobnie jak to miało miejsce w przypadku Whiteheada -
               tradycja zorientowanej naukowo filozofii analitycznej upomniała się znowu o swoje prawa. Jednoczący
               unitarny zamysł Nowaka został bowiem udaremniony w momencie, w którym zadaniem metafizyki stało
               się dostarczenie surowca demiurgowi.
                  Postarajmy się określić historycznie ten moment. Stało się to mianowicie wtedy, gdy niezbywalnie
               ludzka potrzeba oswajania świata, czyli pojednania ze światem, ukazała się oczom kultury jako
               ciekawość świata. Odtąd w jego poznawaniu zaczęto upatrywać główną czy jedyną powinność ludzi - i
               ta wiara w ich bezintersowną misję poznawczą ustanowiła na przełomie wieku XVI i XVII europejską
               nowożytność. Metafizyka, która dotychczas wyjawiała ostateczną zasadę człowieka i bytu, zaczęła
               poszukiwać absolutnej, to jest logicznej zasady poznania. Metafizyka, która wyznaczała dotychczas
               ludzkie obowiązki moralne i powinności etyczne, stała się odtąd jednym z problemów badawczych:
               zdobywaniem wiadomości o wiecznym i niezmiennym pierwiastku zawartym w rzeczach. (Jest godne
               uwagi, że właśnie w wieku XVII powstają wielkie logiki absolutystyczne Spinozy i Leibniza i że
               począwszy od wieku XVII zaczyna się w metafizyce wielka kariera filozoficznego problemu substancji,
               substancjalnie rozumianego powszechnego substratu).
                  Tak też pojmował metafizykę pionier nowożytnego empiryzmu, Francis Bacon, który poszukując w
               Novum Organum metafizycznej formy ciepła uważał za stosowne rozważyć wszystkie przypadki, w
               których własność ciepła występuje - na przykład promienie słoneczne, zwłaszcza latem i w południe;
               płonące meteory; rozżarzone ciała stałe; wszystkie ciała zwierzęce, jakkolwiek u owadów z powodu
               małych rozmiarów dotykiem ciepła nie wyczuwa się; ciepłe kąpiele naturalne; powietrze zamknięte i
               podziemne w niektórych pieczarach, zwłaszcza zimą; wszelkie ciała puszyste, jak wełna, skóry
               zwierzęce, upierzenie ptaków; rośliny zielone i wilgotne, razem zamknięte i stłoczone, na przykład róże
                                                                                                                                80






               upchane w koszykach; niegaszone wapno skropione wodą; olejek majerankowy; mocny i dobrze
               oczyszczony alkohol; przyprawy korzenne i ciepłe zioła, jak estragon, rzeżucha; mocny ocet i wszelkie
               kwasy działające na jakąś część ciała zranioną lub pozbawioną naskórka... itd. I tak oto, spopod jeszcze
               nieporadnie badanej powierzchni, wyłania się już cały dojrzały program                          nowożytnej metafizyki
               Zachodu.
                  Ale    ten  wielki    myśliciel    i niezbyt    fortunny przyrodnik         był  także    autorem     zupełnie    innych
               wypowiedzi. Przytaczam początek IX Działu (Wieku), wyjęty z jego opublikowanej pośmiertnie Historii
               naturalnej (1627): Pewne jest, że wszelkie ciała, nawet jeżeli pozbawione są zmysłów, mają zdolność
               postrzegania: gdy bowiem jedno ciało zestosowane jest z drugim, następuje rodzaj wyboru i to, co
               przyjazne, zostaje przyjęte, a to, co niemiłe, jest wyłączane lub wydalane: i ilekroć ciało wywołuje
               zmianę, bądź samo zmianie podlega, postrzeganie poprzedza działanie; w przeciwnym razie wszystkie
               ciała musiałyby być podobne jedno do drugiego. Czasami to postrzeganie u niektórych ciał jest znacznie
               subtelniejsze od postrzegania zmysłowego, tak że zmysły w porównaniu z nim zdają się otępiałe. And
               whether the body be alterant or altered... I ilekroć ciało wywołuje zmianę, bądź samo zmianie
               podlega... - nie wiadomo, czy piszący patrzy z punktu widzenia potrzeb tego ciała jak bliźni, czy oczami
               ciekawskiego, który ciało obserwuje z zewnątrz. W przytoczonym wyimku oba warianty odpowiedzi są
               jeszcze możliwe.
                  Stanęliśmy      tutaj  u   kolebki    nowożytnego       empiryzmu,       w   momencie,      w    którym     nie  została
               zdecydowana jego zasada - w granicznym                   momencie europejskiej          kultury,   gdy nic     z tego,    co
               powiedziałem wyżej o nowożytności i nowożytnej nauce, nie zostało jeszcze rozstrzygnięte. W naszych
               odczuciach dzisiejszych rozśmieszającą cechą zacytowanego fragmentu jest jego język jakościowy,
               podczas gdy zasada uprawianej przez nas nauki polega na mierzeniu, nastawieniu ilościowym - ku
               któremu     skądinąd    dzieło   Bacona     prowadzi.     Jak   się   wydaje,    dla   charakterystyki     jego   myślenia
               najważniejszy jest fakt, że ów tekst, traktujący po angielsku o historii naturalnej, jest tylko częścią
               zakrojonej obszerniej łacińskiej Historia naturalis, która nie została ukończona. Byłby to więc niemal
               symboliczny przełom łacińskiego średniowiecza, średniowiecznego empiryzmu -który nie umiał
               rozstrzygać problemu życia i martwoty materii - oraz nowożytności, empiryzmu nowożytnego - który
               wiedział na pewno, że bada materię martwą, i jedynie pod tym warunkiem mógł ją badać.
                  Tak jednak czy owak, autor się waha. Nie potrafi jeszcze zdecydować między postrzeganiem, z istoty
               swej subiektywnym i właściwym życiu, a obiektywnymi wymogami rachunku, którego obiektywizm
               musi dotyczyć obiektu martwego. Waha się między własnością obecną w doznającym a własnością
               obecną w rzeczach. Podobnie jak u Leszka Nowaka w co dopiero przytoczonych słowach, waha się
               między naturą potrzeb a naturą rzeczy. U wczesnych początków nowożytności i późnego jej schyłku - to
               samo nierozstrzygnięcie.
                                                      Pomysł rewelacyjny i szalony
                  Historyk nauki powiedziałby wszakże, że Bacon nie musiał niczego rozstrzygać. Decyzja została
               podjęta poza nim i wcześniej, przez matematyzujących racjonalistów - ludzi takich jak Leonardo da
               Vinci, Galileusz, Kopernik, Kartezjusz, którzy przeprowadzali wprawdzie jakieś eksperymenty, lecz z
               empiryzmem, z doświadczeniem sensu stricto niewiele mieli wspólnego. Do tej decyzji - powiedziałby
               ów uczony historyk - nowożytny empiryzm brytyjski po prostu się dostosował. Zgoda, historyk ów z
               pewnością będzie miał rację. Ale gdybyśmy chcieli wiedzieć, jak mogłoby wyglądać rozstrzygnięcie
               Bacona nie związane rygorami ówczesnej naukowości - i jak powinny brzmieć tezy Nowaka, abym
                                                                                                                                81






               mógł z nimi w pełni się zgodzić - wystarczy poczytać Trzy dialogi i Traktat o zasadach ludzkiego
               poznania George'a Berkeleya. To właśnie tu zostało powiedziane z paradoksalną oczywistością, że nie
               może    istnieć   nic  innego poza tym, co           postrzeżone - albowiem          esse est percipi,       być   to  być
               postrzeganym. W świetle Berkeleyowskiego prymatu percepcji nie ma i być nie może innego kryterium
               bycia.
                  A zatem nie istnieje nic, co nie byłoby dostępne doświadczeniu zmysłów, nie ma obiektywnych praw
               przyrody, które mogą być dedukcyjnie przez nas poznawane, nie ma skutków ani przyczyn dostępnych
               myśleniu analitycznemu, ani wielkości mniejszych niż postrzegalne - cała matematyka i fizyka
               teoretyczna jest tylko rachunkową fikcją, arbitralnym i wniesionym w przyrodę majakiem umysłu, który
               przeto nie może być żadnym źródłem wiedzy o świecie. Świat składa się jedynie z postrzeżeń; są tylko
               te - dawane nam jakościowo - fenomeny, w odniesieniu do których nawet słowo fenomen jest
               zbyteczne, gdyż popod nim nie ma niczego, co by percepcję poprzedzało.
                  Jednak przy bliższym rozpatrzeniu także ta radykalna doktryna budzi rozczarowanie. Jak się wyraził
               o Berkeleyu pewien wybitny pisarz polski - ten pomysł rewelacyjny i szalony, jeden z pierwszych,
               wielkich i nieustającej świetności [...] jedyna wstrząsająca idea, która mogłaby przewrócić świat do góry
               nogami i tak go już pozostawić, znalazła się w rękach człowieka zacnego (Mieczysław Piotrowski w
               powieści Cztery sekundy). Jeżeli dobrze przeczuwam, chodziło mu o to, że wszystkie rewelacje filozofa i
               obiekcje podnoszone przez niego - na co wskazuje tytuł głównego dzieła i litera wielu wypowiedzi -
               dotyczą tylko poznania ludzkiego. Że więc wniesione przez niego radykalne rozstrzygnięcie, jako
               mieszczące się wyłącznie w ludzkim widnokręgu, nie jest jeszcze rozstrzygnięciem, które miałoby
               powszechną, pozaludzką ważność.
                  Bo na tym rzeczywiście, jak się wydaje, polegał problem Berkeleya. Presja epistemiczności w
               kulturze nowożytnej była tak wielka, jawnie i na pierwszym miejscu stawiany cel poznawczy kultury był
               już tak oczywisty, że nawet on, buntowniczo i paradoksalnie myślący młodzik, nie ośmielił się go
               otwarcie zakwestionować i przystał zacnie na tę wyjątkowość naszej misji w świecie. A skoro tak, to
               doktryna jego jest w istocie tą brakującą połówką brytyjskiego empiryzmu - tą, która źródło poznania
               upatruje nie po stronie rzeczy, lecz po stronie poznającego człowieka (co także niekiedy rozumiał
               Locke) - i która, podobnie jak późniejsze filozofie transcendentalne, określa tym samym warunki, w
               jakich ludzkie poznanie staje się możliwe.
                  Wszelako poprzednie rozważania utrzymać można na gruncie brytyjskiego empiryzmu tylko wtedy,
               gdy zdolność postrzegawczą przypiszemy wyłącznie człowiekowi i gdy - przyjąwszy ten absurd,
               postępując za literą tekstu - potraktujemy doktrynę Berkeleya jak epistemologię. Co stanie się jednak,
               gdy zdolność tę przypiszemy także pozostałym istnieniom; gdy za punkt wyjścia przyjmiemy ową
               obywającą się bez pośrednictwa kultury, jakościowo traktowaną empiryczność - i zechcemy zastanowić
               się, jaką ontologię ona implikuje, jaki tok czy tryb istnienia z niej wynika?
                  Wtedy - zaprezentowane wyżej dywagacje nad dostępnym nam sposobem poznania, postrzegania
               czegoś, trzeba będzie uprzedzić rozważaniami nad sposobem bycia świata, gdyż dopiero one pozwolą
               nam ukonstytuować to postrzegane. Następnie - przyznawszy postrzeżeniom ontyczną pierwotność i
               przyjąwszy, że byt to ogół tak postrzeganych własności - trzeba będzie zapytać, komu lub czemu
               postrzeżenia te były dane; zapytać, czy w ogóle, przy założeniu ich ontycznej pierwotności, komuś lub
               czemuś dane być mogły. A chodzi mi o odpowiedź zrozumiałą dla ludzi współczesnych, mieszczącą
               się  w    kryteriach    myślenia    racjonalnego,      bo   nie  mówię      o  historycznej     odpowiedzi      Berkeleya,
               sygnalizowanej w Traktacie, a rozwiniętej w późnym dialogu Siris, który doszedł do wniosku, że świat
               istnieje niezależnie od naszych postrzeżeń, istnieje w sposób realistyczny i obiektywny, za sprawą jego
               uprzedniej percepcji przez umysł Boży - odpowiedzi biskupa, człowieka religii, która filozoficzną jego
               odpowiedź przekreśliła i stała się tylko spekulatywnym, filozofiopodobnym wybiegiem mogącym
               pogodzić zajadłego platończyka z materialistą.
                                                                                                                                82






                  Trzeba od razu powiedzieć. Przy przyjęciu nowożytnych standardów wiedzy i rozumienia jest to
               zadanie niewykonalne. Pytanie powyższe nie tylko że nie doczeka się odpowiedzi, ale nawet nie
               mogłoby być postawione. Nowożytne rozumienie wychodzi bowiem od wyobrażenia rzeczy, której
               rozumienie dotyczy. Tym samym rzecz, owo twarde coś... mówiąc najogólniej świat dawany jest
               zawsze na początku i - niezależnie od domniemywanego zakresu i głębi jego poznania - sam jego sposób
               bycia nie może być problemem. Jak mógł być nim jeszcze u starożytnych Presokratyków, jak bywał
               niekiedy w średniowieczu i jak jest nim po pierwsze w myśleniu Dalekiego Wschodu.
                                    Kryterium zgodności: pułapka nowożytnej myśli
                  Naturę naszej wiedzy określa niedyskursywny prymat świata. Wiedza ta musi być odtąd rozumiana
               jako zgodność tworzonych przez nas pojęć z wyobrażoną                             i położoną na początku rzeczą.
               Nowożytne ograniczenia nakładane na                wiedzę -     takie jak fenomenalizm, epistemiczny idealizm
               proponowany przez filozofie transcendentalne, fenomenologia - nie tylko, że nie zaprzeczają owemu
               jedynemu kryterium, ale właśnie one dopiero je konstytuują. Świat dany na początku jest bowiem
               zawsze światem znajdującym się na zewnątrz nas - i dopiero to usytuowanie sprawia, że chcemy
               wiedzieć o nim i że możemy wiedzieć fałszywie. Dopiero w momencie, gdy po jednej stronie
               pojawił się twardy obiekt, przedmiot, po stronie przeciwnej mógł pojawić się warunek jego poznania,
               mianowicie podmiot z właściwą mu subiektywnością - która jest traktowana jako przeszkoda w
               poznawaniu obiektu. Obiektywizm, który stał się teraz celem wiedzy, nie oznacza bynajmniej możności
               poznania wszystkiego, ale wytycza jedynie odtąd godny umysłu kierunek dążenia, jedynie wiarygodną
               strategię orientowania się w świecie. Średniowiecznemu ze swej istoty powiedzeniu Leibniza: Dusza
               wie wszystko, ale niejasno - przeciwstawiono nowożytną wiedzę, która wie jasno, ale nie wszystko.
                  Każdy przedmiot wiedzy musi być odtąd oceniany pod kątem jego obiektywnej zgodności ze światem
               zewnętrznym. Lub odwracając zdanie. Tylko to może być uznane za obiektywną wiedzę o świecie
               zewnętrznym, czyli rzeczywistym, co takiej ocenie podlega i może być obiektywnie stwierdzone. Tym
               zaś, co w wiedzy podlega obiektywnej ocenie, jest zawsze jej ilościowość. Tak ilościowy język nauki
               stał się synonimem wiedzy obiektywnej, a jego rachunkowa sprawdzalność - jedynym możliwym
               kryterium rozsądku, paradygmatem twierdzenia rozumnego. W często przytaczanym powiedzeniu Maxa
               Plancka rzeczywiste jest to, co daje się zmierzyć widzi się uzyskaną nareszcie gwarancję ścisłości
               nauki,   lecz   nie dostrzega uprzedniej, zawartej            implicite definicji     rzeczywistości. Nie        widzi   się
               apodyktycznie postawionego znaku równania między mierzalnym i rzeczywistym.
                  Celem nauk przyrodniczych winna więc być - jak sama nazwa wskazuje - ich ilościowa zgodność z
               przyrodą. Ale naprawdę nie wiemy i nie dowiemy się nigdy, czy chodzi tu o zgodność z czymś
               określonym na zewnątrz nas, z jakowąś rzeczą, czy tylko o zgodność z immanentnie danym naszej
               dziedzinie rachunkiem, zawartym w uprzedniej definicji. Im bowiem liczymy dokładniej, tym bardziej
               nie umiemy wiedzieć, co liczymy - tym rozumiemy mniej, co jest substratem naszego rachunku, czy
               chodzi w nim o siedem ryb, siedem dni, czy o liczbę 7. Jako mikrofizyk określam na przykład masę
               cząsteczki, czyli ilość - ale ilość czego? Bo czy to 1836 razy mniejsze w elektronie i 1836 razy większe
               w protonie jest już materią? Ale nawet gdyby. Czym może być ta materia dająca się przekształcić
               matematycznym wzorem w energię; i czym mogą być dla mnie obie, skoro jako mikrofizyk muszę
               postawić potem znak równania między wielkościami przysługującymi realnym obiektom fizycznym i
               wartościami własnymi operatorów?
                  Zawsze     wychodzę      od   zrozumiałych, zmysłowo           dostępnych      jakości,   ale   drogą   kolejnych     ich
                                                                                                                                83






               przerachowań zawsze w końcu natykam się na pewien czynnik, który okazuje się akurat tak samo
               tajemniczy jak substancja XVII - wiecznych                  filozofów. Wychodzę od            zrozumiałych, zmysłowo
               dostępnych jakości, ale po to, aby je rozumieć wedle naukowych kryteriów, będę szukał ich źródła
               popod nimi, wciąż popod i - dzięki temu nieustannemu usuwaniu ich źródła z pola uwagi - nigdy nie
               dotrę jako fizyk do źródła ich źródła: źródła owej energii, owej masy, owego jedynego czynnika.
               Zabiegając w ten sposób o ilościową precyzję i sprawdzalność poznania, nigdy zatem nie będę wiedział,
               czym zajmuję się naprawdę. Tych samych wątpliwości zaznam jako biolog, jako socjolog, jako uczony
               humanista, jako współczesny europejski filozof.
                  Tak więc nie wiem i nie dowiem się nigdy, czy moja obiektywna wiedza zmierza do zgodności ze
               światem, czy z        immanentnie danymi          wymogami       rachunku.     Jak   się  wydaje,     są  jakieś   powody
               rzeczywiste, poddające się realistycznemu poznaniu, które sprawiają, że możliwy jest ilościowy język w
               fizyce, kosmologii, częściowo w biologii. W żadnym jednak razie nie wynika z nich, że język ilościowy
               jest słuszniejszy, bliższy przyrody od jakościowego i - zwłaszcza - że zdatny jest do powszechnego
               zastosowania w pozostałych naukach. A już zgoła humorystycznie brzmią debaty teoretyków nauki nad
               stopniem i wiernością odwzorowania, odbicia świata w naszej wiedzy, te zgłaszane od dwu stuleci
               podejrzenia co do jej niepełnej adekwatności. Co z czym i przez kogo może być tu porównane? Kto w
               sprawie czego ma zgłosić podejrzenie, lub co zaaprobować?
                                                            Pewne jak łyk wody
                  Jedynie pewne w nauce wydaje się to, że każdą zgodność ilościową uzyskuję kosztem... kosztem
               jakościowej zgodności z doświadczeniem. Ależ tak, z tym prymitywnym, bo znajdującym się w obieży
               życiowych potrzeb, a         przeto nie zasługującym na            zaufanie obiektywnej nauki, doświadczeniem
               zmysłowym.
                  Tylko że teraz trzeba będzie przyjąć... bo nie będzie można nie przyjąć, że doświadczenie to jest
               moim doświadczeniem. Że więc w jakimś elementarnym i nadrzędnym porządku jest właśnie zgodne z
               przyrodą. Jako że ja jej niewątpliwą częścią - i jedyną bezpośrednio mi daną, bezpośrednio dostępną mi
               częścią - jestem. Dopiero teraz i dopiero tutaj - we mnie - znajdę początek i rzeczywiste źródło
               rozumienia. Uzyskam nareszcie owo daremnie dotychczas szukane kryterium zgodności z przyrodą,
               które mogłoby posłużyć za gwarancję prawdziwości wiedzy.
                  Przecież jako istnienie istniejące zostałem już do istnienia przystosowany. Zatem po pierwsze i
               przynajmniej tyle wiem, co znaczy istnieć. Podobnie jak wszystkie istnienia pozostałe wiem swoje -
               i ta niewyrażalna, lub nie w pełni wyrażalna, lecz właściwa memu istnieniu wiedza swego umożliwia
               mi utrzymanie się przy życiu. To dzięki niej rozeznaję swą bytową sytuację. Dana mi jest pewna
               oczywistość bycia mnie i czegoś zewnętrznego, pewne poczucie rzeczywistości tego, co określam jako
               rzeczywiste - i ono właśnie jest warunkiem prawidłowego rozeznania środowiska, w którym bytuję.
               Mówiąc innymi słowy. Podobnie jak wszystkie pozostałe istnienia-zgodnie z właściwymi mi potrzebami
               i w odpowiadającej mi skali - rozumiem świat. Bowiem rozumienie nie najpierw i nie przede
               wszystkim musi polegać na posiadaniu pojęciowej wiedzy o czymś, więc na przykład - na nazwaniu
               świata   słowem      świat.   Rozumiem,       naprawdę      rozumiem     tylko    to,  co   potwierdzane      jest  moim
               usytuowaniem w bycie; co mogę do siebie odnieść; czemu umiem sprostać sobą. Do tych najprostszych
               możności sprowadza się wiedza, w którą wyposażyła mnie przyroda - owo rozumienie rozumienia,
               które przynoszę z sobą w uposażeniu genetycznym. Reszta, cała olbrzymia reszta - to już sprawa
               kultury, rozmaitych i zmiennych, historycznie wytwarzanych założeń i pojęć.
                                                                                                                                84






                  Jeżeli jednak tę resztę przyjmę za punkt wyjścia, ów punkt wyjścia przeszkodzi mi rozumieć moje
               własne rozumienie, zmistyfikuje je tak jak pokazałem wyżej. Uprawiana przez fachowców, akademicka
               metafizyka ukonstytuuje w moim umyśle wyobrażenie gruntu, na którym istnienia istnieją. Postępująca
               za   nią  nauka     w   swej   czysto    epistemicznej,      bezinteresownie       poznawczej      misji   zajmie    się
               gromadzeniem wiedzy o tym gruncie i uwikła mnie w skomplikowaną rachubę. A spełniająca teraz
               funkcję meta - nauki epistemologia podejmie problem realizmu wiedzy, czyli stopnia i wierności jej
               przylegania do rzeczywistego świata: popod postrzeganymi przeze mnie fenomenami zechce dociekać
               ich prawdy. W ten sposób świat zostanie mi dany, przestanie się jawić jako problem, zaś moja
               wiedza o nim będzie mogła być pewna lub niepewna, prawdziwa lub fałszywa.
                  Gdy naprawdę świat nie jest mi nigdy dawany przedtem. Żyjąc w świecie zawsze już jestem razem z
               nim, zawsze już jestem nim. A zatem problem bycia świata jest przede wszystkim problemem mnie
               będącego, jedynym problemem intymnym, który rozstrzygam kompetentnie i we własnym imieniu. Na
               początku jest moje elementarne rozeznanie, rozumienie świata, a dopiero po nim nastąpić mogą
               postrzeżenia i nadbudowane nad nimi pojęcia. Najpierw pojawia się jakaś moja subiektywna dyspozycja,
               a dopiero po niej wszystko inne. Przebywam najpierw w swym subiektywnym widnokręgu - i tu dopiero
               znajduję problemy, które mnie łączą lub różnią z ludźmi.
                                                        Błędne koło w dowodzeniu?
                  Jak się wydaje, najbliżej interesującej mnie tutaj sprawy znajduje się dziś informatyka. Sprawa ta
               bowiem zawarta jest implicite w definicji informacji. Otóż informacja informatyków, po to, aby w ogóle
               stać się informacją, musi zostać zrozumiana, lub mówiąc oględniej - przyjęta. A zatem informatyka, z
               samej natury swego podstawowego pojęcia, powinna zakładać jakąś uprzednią dyspozycję, która
               pozwala informację przyjąć. Jeżeli, jak twierdzą informatycy, wszystko w świecie daje się wytłumaczyć
               obiegiem informacyj; jeżeli ta informatywność jest najbardziej naturalną cechą bytu, to jeszcze
               bardziej naturalna i pierwiastkowa powinna być dyspozycja do przyjęcia informacji. Na dobrą sprawę
               wniosek taki tkwił od początku w podjętym przeze mnie pojęciu własności. Własność jako taka,
               własność sama przez się implikuje już jakiś subiektywny widnokrąg - gdyż tylko on czyni zrozumiałą
               zasadę, na jakiej własności jako własności się przejawiają.
                  Co byśmy dziś nie sądzili o błędnym kole w dochodzeniu do prawdy i bez względu na jego
               kłopotliwość, powyższego wniosku nie da się uniknąć. W rzeczy samej znał go już Berkeley. Jeżeli esse
               est percipi, być to być postrzeganym - to nie co innego jak zdolność postrzegania jest źródłem bycia,
               zaczynem bytu. To właśnie z tym kłopotem musiał sobie po swojemu poradzić i uchylił się mu
               filozofiopodobnym wybiegiem. Bowiem postrzeganie powołuje wprawdzie do istnienia, ale przedtem -
               musi    istnieć   postrzegające.     To,   co   istnieje,  jest  oczywiście      jedynym     źródłem     informacyj,     ale
               informacja polega na tym -że ją wpierw trzeba czemuś lub komuś, jakiejś uprzedniej postrzegającej
               instancji przyporządkować. To, co istnieje, jest więc obiektywne, lecz warunkiem jego istnienia jest
               aprioryczna subiektywność. To istniejące jest postrzeganym fenomenem, lecz jego noumenem jest
               to - że jest postrzegane... I oto prawda z jednej strony oczywista, która - z drugiej - burzy nasz rozsądek,
               stanowi wyzwanie dla nowożytnego umysłu.
                                                                                                                                85






                                                                              3
                                                  Gwarantuję sobą własne poznanie
                  Skoro nie mogę przystać na dotychczasowe standardy rozumienia i jasności wiedzy, muszę zawierzyć
               temu, co wiem niejasno, lecz na pewno. Przedtem jednak powinienem uwolnić się ostatecznie od
               dotychczasowych wyobrażeń poznawczości. Od takiego rozumienia poznania, w którym po jednej
               stronie znajduje się przedmiot będący wizytówką prawdziwego istnienia, a po drugiej - podmiot
               aspirujący do poznania jego prawdy. Bo przecież zanim człowiek stał się człowiekiem tak poznającym -
               zanim w świecie mogły się pojawić Kantowskie Dinge an Sich i ich niepewne, myślowe fantomy w
               umyśle; zanim pojawił się w świadomości Husserlowski sens przedmiotowy, przedmiot intencjonalny
               skontrastowany z ową niewiadomą, jaką jest świat - ludzkie poznanie już było w toku. Poznanie bowiem
               nie było najpierw - i w swej istocie nie jest nigdy - niczym innym, jak przystosowywaniem się do świata.
               To właśnie świat jest jedynym moim intencjonalnym przedmiotem, ponieważ moją pierwszą intencją
               jest być z nim, bezpiecznie w nim trwać; świat jest moim pierwszym pragnieniem i wysiłkiem. Ku temu
               wysiłkowi zostałem przystosowany genetycznie, a potem - będąc, żyjąc - przystosowuję się nadal.
                  Przy tak pojętym poznaniu nie trzeba żadnych dodatkowych dowodów na jego realizm. Wszystkie
               informacje o świecie uzyskiwane przeze mnie są niewątpliwie prawdziwe - sprawdzam je przecież sobą:
               efektywnością moich bytowych zabiegów, skutecznością mego bytowania. Zawierają zatem jakąś
               rzeczywistą wiedzę o tym, co znajduje się poza mną. A jest tych informacji zawsze akurat tyle, ile mi do
               przetrwania trzeba. To, ze trwam, jest rękojmią ich dostateczności i realizmu. Ale, wbrew nowożytnemu
               kryterium zgodności, owej nowożytnej adaequatio, wbrew na przykład zakładającym adekwatność
               teoriom odbicia - i tu właśnie następuje rozbrat z poznawczością nowożytną - informacje te nie
               przylegają do świata jak fotografia do fotografowanego obiektu, lecz pasują jak sporządzany przeze
               mnie klucz do zamka, który usiłuję otworzyć. Wbrew więc Kantowskiemu rozumieniu noumenu i
               odpowiadającego        mu,    zależnego     odeń    fenomenu,       wbrew     dotychczasowym         wyobrażeniom        o
               apriorycznym bycie i następującym po nim poznaniu, to właśnie ja, usiłujący - podobnie jak
               wszystkie pozostałe istnienia usiłujący otworzyć dla siebie świat i otwierający go - jestem punktem
               wyjściowym bytu, tym noumenem, pierwotną całkowitością, której daremnie szukałem po drugiej
               stronie. To tutaj - we mnie - znajduje się źródło zarówno przedmiotu z jego obiektywnością, jak
               podmiotu skazanego na nieuchronną subiektywność.
                                                            Jedyny byt rzeczywisty
                  Jak każde istnienie mam swój świat. Te światy otwierane intencjami istnień tworzone są na ich
               wyłączny użytek i dlatego nie mogą być z sobą porównywane. Między jednym a drugim otwiera się
               przepaść - świat Romka nie jest światem Tomka, jeszcze większe różnice dzielą światy ludzi od światów
               zwierząt, światy zwierząt wyższych od światów ameb - a jedyną wspólną ich cechą jest to, że
               przejawiają się subiektywnie. Że pojawiają się zawsze w czyimś, więc subiektywnym widnokręgu;
               moim, a nie na przykład Tomka, moim, człowieka, a nie na przykład ogiera Maxa, na przykład delfina,
                                                                                                                                86






               na przykład ameby, na przykład atomu... Wniosek, jaki stąd wypływa, jest szokujący dla nowożytnych,
               w naszej ponowożytności nadal trudno zrozumiały, lecz oczywisty. Jedyną realnością wszystkich tych
               różnych światów,        tych - jak     nazywają je etologowie          - rozmaitych umweltów,           jest właśnie ich
               subiektywność. Jedynym bytem rzeczywistym, który odnajdujemy popod fantasmagorycznymi, nie
               przystającymi do siebie światami poszczególnych istnień, są subiektywne widnokręgi istnień.
                  Zmienia to całkowicie stosunki między tym, co zwykliśmy dotychczas uważać za obiektywne, a tym,
               co dotychczas z pewnym lekceważeniem określaliśmy jako subiektywne - stosunki między bytem a
               myśleniem. Wbrew nowożytnemu mentalizmowi, który usamodzielnił ludzką myśl i odłączył ją od
               świata, wracamy tu ponownie do filozoficznej intuicji Presokratyków. Albowiem: To gar auto noein
               estin te kai einai - tym samym jest myślenie i bycie; wiedza o czymś, poznawanie czegoś jest właśnie
               tym,   co   wiedziane      i  poznawane.      Bo    tak   na   potrzebę    niniejszego     wywodu      byłbym     skłonny
               przetłumaczyć owo słynne zdanie Parmenidesa w Parmenidesie Platona (patrz także: fragment 3
               poematu Parmenidesa w układzie Dielsa), które przechowało przedsokratejską - i przedplatońską -
               intuicję filozofii. Według wczesnych filozofów greckich - a w przeciwieństwie do Platona i naszych
               dzisiejszych pewników - myśl i byt nie mogą być rozdzielone. Zanim więc potrafimy wyobrazić byt
               materialnie i przedmiotowo, już nim jesteśmy. Zanim powołamy towarzyszącą myśl, która go ontycznie
               i epistemicznie wyodrębni, już go rozeznaliśmy. Tak pojęte poznanie może                             być tylko naiwnie
               realistyczne, natomiast rzeczywistość, która warunkuje jego realizm, jest równoznaczna z faktem
               bycia - mego bycia w niej. To ja wybiegam ku rzeczywistości, to mój wysiłek otwiera dla mnie świat
               i porządkuje go - a zatem na początku jest mój widnokrąg. On jest Istotą Rzeczy, zasadą wszystkich
               pozostałych zasad. W nim należy szukać źródła owej aporii, niedocieczonej tajemnicy, na którą natyka
               się człowiek współczesny, ilekroć usiłuje postawić dla siebie problem bycia świata.
                                           Kłopot ponowożytnych: kłopot z kłopotem
                  Podążmy dalej        tropem namysłu etologów - uczonych,                 którzy działają      wprawdzie      na terenie
               ograniczonym i zajęci są zagadnieniami szczegółowymi, a przeto do aporii nie dochodzą, lecz postępują
               przecież podobnie. Otóż etolodzy, badacze zachowań stworzeń żywych, przyjmują nadal przemianę
               materii za kryterium ich biologicznego życia, w czym przypominają XIX -wiecznych naturalistów, ale
               twierdzą, że musi być ona poprzedzona rozeznaniem przez nie życiowego środowiska; że więc każdy -
               jak go nazywają - metabolizm energetyczny jest przygotowywany w                            subiektywnym widnokręgu
               istnienia uprzednim metabolizmem informacyjnym. I zawsze, gdy ciało wywołuje zmianę, bądź samo
               zmianie podlega, postrzeganie poprzedza działanie... - wnioski, do których dochodzą, są zbieżne z
               wnioskami Bacona, który w swej Historii naturalnej usiłował rozumieć zachowanie się martwej
               materii. To jedynie dlatego, że etolodzy kładą w swych warunkach początkowych fakt biologicznie
               wykształconego życia; że więc mają w warunkach wyjściowych jakąś żywą rozumność, mogą nie
               uwikłać się w paradoksy, w które u progu nowożytności wikłał się Francis Bacon. Mogą także nie
               natknąć    się   na   kłopot    informatyków,       którzy   definiując    informację      musieli    założyć    uprzednią
               dyspozycję rozumną, która pozwala informację przyjąć - jakąś zawartą w samej strukturze bytu, więc
               nie dającą się sprowadzić do wyjściowych warunków, zdolność postrzegania i przetwarzania własności,
               która poprzedza nie tylko biologiczne życie, ale poprzedza również bytujący byt.
                  Należało by jednak zapytać, dlaczego informatycy swój kłopot jako kłopot w ogóle rozeznają. No bo
               właściwie dlaczego - wbrew hylozoistycznym bądź animistycznym intuicjom przodków - te kategorie
               martwoty i życia utworzyliśmy? Przecież to, co żywe, jest w naszych odczuciach zarazem w jakiś
                                                                                                                                87






               sposób rozumne - a w świetle jedynie możliwej i przyjętej wyżej definicji informacji rozumne, czyli
               żywe, powinno być wszystko. Zdaniem filozofującego mikrofizyka, Carla Friedricha von Weizsäckera,
               informacją może być tylko to, co zostaje zrozumiane i przyczynia się do wytworzenia kolejnej
               informacji. I tym jednym zdaniem uczony ów przecina nasze dotychczasowe wątpliwości.
                  Dlaczego więc nie potrafiliśmy tej oczywistości przyjąć? Dlaczego nie umieliśmy zawierzyć na
               przykład wygodnie nieostrym pojęciom wczesnych filozofów greckich - takim jak bios, physis,
               entelecheia, energeia - dlaczego nie potraktowaliśmy poważnie na przykład wszechpodmiotowości
               hinduskiego puruszy albo melanezyjskiej               mana?     Dlaczego musimy się spierać o              pierwszeństwo
               biologii czy rozumu, a potem dziwimy się, że każda odpowiedź, jaka tutaj paść może, brzmi dla
               naszych uszu równie paradoksalnie? Przecież tak pojęty biologizm to dopiero kwestia przełomu
               wieków XVIII i XIX, sprawa Systemu przyrody barona Holbacha i jego chemiczno -biologistycznego
               ateizmu. Przecież uczeni średniowieczni idąc za przewodem teologów przystawali wprawdzie na
               nieśmiertelną duszą, daną jedynie człowiekowi, ale - i właśnie dlatego - nie umieli rozróżniać pomiędzy
               zwierzęciem i pasmem górskim, pomiędzy rośliną i minerałem, i ten intuicyjny, nieuświadamiany
               hylozoizm był głęboko właściwy średniowiecznej nauce. To właśnie stąd przechwycił go Francis Bacon,
               a nauka nowożytna odrzuciła jego dociekania jako zabobonne.
                  Ale jaki to z kolei jej zabobon sprawia, że nie potrafimy przyjąć tego, co wynika spójnie choć
               nieostro z naszych odczuć? Jaka jest przyczyna, że my, którzyśmy już w istocie porzucili nowożytność -
               na przekór własnej wiedzy swego - nie potrafimy pojąć sposobu bycia świata, tej jedynej sprawy, do
               której mamy intymny dostęp?
                                                 Jeszcze o nowożytnej indoktrynacji
                  Przyczyną      naszej   duchowej      tępoty    jest  wyobcowanie        z   siebie,   u  którego     początków      leży
               poznawczość - ów szczególny akcent kładziony na poznaniu, którego nie należy mylić z samym
               poznaniem. Z poznawczością mamy do czynienia dopiero wtedy, gdy poznający zaczyna zastanawiać się
               nad tytułem prawomocności swej wiedzy. Dopiero teraz świat zewnętrzny staje się jedynym polem
               jego poznania, ale - i z tego właśnie powodu - poznawane są przede wszystkim warunki ludzkiego
               poznawania. Im bowiem prawomocniej poznający we własnym mniemaniu poznaje, im bardziej potrafi
               uwierzyć w swą wiarogodność, tym pewniejsze wyda mu się jego poznanie. W tej prowadzonej
               konsekwentnie kampanii wiarogodności oba człony procesu poznawczego musiały ulec znamiennemu
               przetworzeniu. Im bardziej wiedzący i w swej wiedzy podobny bogom stawał się człowiek - tym
               mniej wiedne i niższe musiało być to przez niego poznawane. Im aktywniej i żywiej jawiły się mu
               własne władze poznawcze - tym bierniejsze stawało się to, co mógł poznać za ich pomocą. A skoro ta
               wyjątkowa, wyróżniająca go spośród bytu, spośród wszystkich pozostałych stworzeń duchowość dana
               mu została tylko w cogito, w specyficznie ludzkim doświadczeniu wewnętrznym - to zachowanie się
               świata powinien móc wyjaśnić oddziaływaniem wyłącznie czynników zewnętrznych. Skoro pojął własną
               duchowość jako daną jedynie mu siłę samoistną - musiał także umieć pomyśleć coś absolutnie
               zależnego, na co siły oddziałują z zewnątrz. Tak znalazł martwą materię jako warunek własnego
               życia. Najdoskonalszym owocem tego sporządzanego przez stulecia                           sylogizmu jest klasyczna,
               Newtonowska fizyka: precyzyjny ruchomy mechanizm bytu, którego źródło ruchu znajduje się poza
               nim.
                  Zrazu mogło się jeszcze zdawać, że - wyodrębniwszy w świecie czynnik fizyczny i duchowy -
               człowiek orzekał o pierwszej przyczynie. I rzeczywiście starano się w tych czynnikach widzieć
                                                                                                                                88






               przyczyny sprawcze bytu. W zależności od żywionych przeczuć odpowiadano bądź po Platońsku, kładąc
               na początku      nous,    duchowość, ideę,       bądź    odpowiadano na sposób materialistyczny,                widząc w
               duchowości tylko epifenomen czynnika fizycznego. Jednak w miarę doskonalenia założeń poznawczych
               oba człony procesu poznania ukazywały się w postaci tak napiętej i wyspecjalizowanej, że żadna tego
               rodzaju odpowiedź, udzielana przez filozofów, nie mogła być zadowalająca. W rzeczy samej bowiem
               nie poznawano już świata, lecz rozsortowywano warunki jego poznawania - owszem dokonując przy
               okazji wielu praktycznych odkryć, czego niewątpliwym dowodem jest zachodnia technika. Poznawano
               coraz pewniej, lecz nie umiano już wiedzieć, czym jest poznawane. Ilekroć - myśląc precyzyjnie, biorąc
               pod uwagę już dokonane rozsortowania - chciano wyrokować o naturze rzeczy, odkrywano zamiast
               niej   transcendentalność:         po   raz   kolejny    oglądano      oba    człony    wyspecjalizowanego         procesu
               poznawczego we wzajemnym wielokrotnym sprzężeniu.
                  Odtąd każda filozofia - nawet jeżeli we własnym mniemaniu była jeszcze ontologią - stawała się nie
               teorią bytu, lecz teorią poznania. Jedyna dostępna jej pewność - jedyna wiarogodność dana poznającemu
               (dotyczy to także idealistycznej filozofii niemieckiej, zwłaszcza Heglizmu nie wyłączając) - polegała
               bowiem na eksploatowaniu praw przypisywanych ludzkiemu cogito, a więc w istocie podejmowała
               problemy epistemiczne. Jeżeli zaś kierowała uwagę na drugą stronę procesu poznawczego i chciała się
               wypowiadać nadal o poznawanym - za przykład niech tutaj posłuży filozofia analityczna i omawiane
               przeze mnie substancjalistyczne metafizyki nowożytne - stawała się tylko nieprawomocnym naukowo i
               lekceważonym przez naukowców zamiarem badawczym, który nad ich głową usiłował orzekać o
               składnikach bytu.
                  I oto wynik prowadzonej przez bez mała cztery stulecia kampanii wiarogodności. Im obiektywniej
               ukazywał się przedmiot, tym subiektywniejsze - ale teraz już w znaczeniu przypisywanym wyłącznie
               jaźni i świadomości ludzkiej - stawało się jego vis a vis; tym bardziej duchowo pojmowany był
               podmiot umieszczony na przeciwko, który czynił świat przedmiotem myślenia. A im subiektywniej,
               czyli duchowiej jawiło się sobie to Kartezjańskie ego cogito, tym zarazem martwiej, czyli materialniej
               przejawiał się byt przez nie myślany. Gdyż tylko taki byt - martwy i materialny - mógł być przedmiotem
               poznania prawomocnego.
                  Innymi słowy. Po-Kartezjańska hegemonia podmiotu i przedmiotu - która w efekcie doprowadziła do
               powstania znanych nam współcześnie, wyspecjalizowanych postaci ducha i materii - była nie czym
               innym jak następstwem dominującej pozycji nauk przyrodniczych w nowożytności i wiodącej teraz roli
               epistemologii, która pilnowała prawomocności przyrodniczego poznania.
                                                                Konfuzja języków
                  Podział ten, owa uporczywa, bo trwająca parę stuleci mistyfikacja, nałożona na moje doświadczenie
               wewnętrzne - na jedynie mi dane świadectwo mego bycia w świecie i bycia świata - doprowadziła do
               głębokiej niezgody człowieka z samym sobą. Wtrąciła go w bolesne, nie doświadczane dotąd rozterki
               światopoglądowe (na dobrą sprawę dopiero teraz, na gruncie poznawczości nowożytnej i implikowanego
               przez nią rozsortowania, światopogląd i rozterki światopoglądowe w znanej nam dzisiaj postaci
               mogły się pojawić). Jako człowiek nowożytny musiałem mieć siebie przecież za koronę istnienia, za
               wyróżnione i tajemnicze miejsce osmozy, w którym duch przenika materię. Obdarzony wyjątkowymi
               władzami umysłu, w swej bezinteresownej poznawczej misji stałem się uprzywilejowanym miejscem,
               które scala byt. A powinienem zobaczyć raczej miejsce polaryzacji, mieć siebie za rozdzielający
               pryzmat, który - motywowany najpierw praktyką życiową, a potem praktyką poznawczą, jej specyficznie
                                                                                                                                89






               zaostrzonymi rygorami rozszczepia to całe na dwa porządki: materialny i duchowy.
                  Których w świecie nie ma, chyba nie ma przecież. Gdyż naprawdę nie znajduję żadnych faktów,
               które pozwoliłyby przesądzić, jak i kiedy posługuję się swą materialnością, a jak i kiedy - swą
               duchowością. Nie mam też wystarczających argumentów przemawiających za tym, że informacje,
               które docierają do mnie od świata, mają naturę fizyczną, zaś moja aktywność - zlokalizowana podobno
               w mózgu (czy tylko w mózgu? starożytni Egipcjanie lokalizowali ją w nerkach, a Pascal twierdził, że
               serce ma swoje racje, których rozum nie zna) - ma naturę myślową. Nie znajduję w sobie żadnych
               dowodów na to, że te pierwsze są danymi fizycznymi, zaś druga przejawia się poza-fizycznie,
               metafizycznie. To, co - prowadzony nowożytną indoktrynacją-brałem za przedustawną cechę bytu,
               było tylko konfuzją dwu języków: języka klasycznej fizyki, która obserwuje przedmioty z zewnątrz i
               dlatego odnosi je do sił, oraz języka transcendentalnej filozofii, która usiłuje zdać obserwującemu
               sprawę z jego obserwacyj i dlatego odnosi podmiot do znaczeń. Gdy naprawdę w bycie nie ma, chyba
               nie ma przecież tej dwoistości - a zatem nie mam podstaw do twierdzenia, że jestem czymś różnym od
               świata, który istniejąc poznaję.
                                                                                                                                90






                                                                              4
                                                             Ku jednemu językowi
                  Prawdopodobnie i ja, i pozostałe istnienia jesteśmy zorganizowani... uorganizmowani według tej
               samej zasady. Prawdopodobnie tak zwana duchowość (którą dotychczas brałem w swe niepodzielnie
               podmiotowe posiadanie) jest tylko władzą postrzegania i przetwarzania informacyj, a tak zwana
               materialność to to - że tę władzę trzeba czemuś lub komuś, jakiemuś istnieniu, przyporządkować.
               Zamiast więc uprawiać nadal nie kończącą się, jałową dialektykę podmiotu i przedmiotu, powinienem
               zastanowić się nad zasadą, na jakiej postrzeżone i przetworzone informacje - czyli postrzegalne
               własności - skupiają się w byt.
                  Część tej zasady już odkryłem wskazując na subiektywność, dzięki której własności mogą się
               przejawiać. Własność tylko dlatego jest własnością, że staje się własnością dla czegoś lub kogoś; że staje
               się fenomenem dla jakiejś subiektywności. Jest to więc zawsze subiektywna, czyli podmiotowa
               zasada. Przy czym nie należy podmiotowości utożsamiać ze świadomością po ludzku rozumianą - bo
               przecież nawet psychologowie zajmujący się człowiekiem znają decyzje własne, czyli podmiotowe, ale
               podejmowane nieświadomie (na przykład podświadomie, na przykład fizjologicznie, na przykład w
               odruchu bezwarunkowym lub warunkowym). I nie należy utożsamiać subiektywności z psychicznością -
               bo wtedy przychodzą nam zaraz na myśl znane z anatomicznych atlasów nerwy, neurony i zwoje mózgu,
               staje nam przed oczami pewne szczególne, podjęte przez naturę rozwiązanie problemu subiektywności i
               zamazuje sprawę bardzo prostą.
                  Taką oto mianowicie - że jeśli ktoś czy coś postrzega potrzebną sobie własność, to postrzega ją w
               swoim, to znaczy subiektywnym widnokręgu. Po czym podmiotowo, to znaczy za sprawą decyzji
               własnej, czyli zlokalizowanej w samym decydencie, reaguje na nią i ją przyswaja. Dokładnie to samo
               dotyczy niebezpieczeństw, którym każde z istnień musi umknąć. Jeżeli je postrzega, to postrzega w
               subiektywnym widnokręgu - moim, Andrzeja F., moim, ameby, moim, atomu, a nie czymkolwiek
               innym (to pierwsza część szukanej zasady!). Po czym podmiotowo - to jest za sprawą decyzji mojej,
               podjętej przeze mnie znajdującego się tutaj, a nie decyzji kogokolwiek lub czegokolwiek innego
               znajdującego się gdzie indziej, reaguje (to druga część zasady!). I tylko pod tym warunkiem - tylko tak
               postrzegając i reagując - istnieje istniejące. Czyli staje się bytem, który postrzegam jako rzeczywisty.
               Świat, byt, wszystkie istnienia, ja sam - to ogół tych przyjętych informacji, tych zistnionych,
               urzeczywistnionych fenomenów.
                  Powyższe twierdzenia nie negują więc w żadnej mierze rzeczywistości i obiektywności świata, który
               postrzegam. Ale należy rozumieć je tak - że to, co poznaję jako człowiek prywatny, i co badam jako
               humanista, biolog, fizyk, mikrofizyk, jest siecią subiektywnych i podmiotowych relacji, wytworem
               stosunków, o których pewne przybliżone, lecz jedyne dostępne wyobrażenie mogą mi dać moje własne
               stosunki ze światem.
                                                                                                                                91






                                                         Świat czy podmiot świata?
                  Istnieniem jest to, czemu muszę przypisać władzę postrzegania i przetwarzania informacyj. Tylko
               bowiem ta władza tłumaczy skupianie się, a potem bytowanie bytu. Myśląc precyzyjnie, idąc tropem tej
               myśli, powinienem zobaczyć w powyższym powszechną zasadę istnienia. Powinienem przyjąć, że
               wszystko istniejące jest obdarzone pewnym stopniem samoświadomości i ma naturę jakiejś wiedzy
               wiedzącej siebie. Przyjąć - że wszelka substancja (ale substancja już bez konotacji metafizycznej,
               substancja rozumiana zwyczajnie i najprościej, jako rzeczywiste) jest zarazem podmiotem substancji; że
               zawsze zawiera już w sobie coś takiego, co nowożytni określali mianem podmiotu i starali się przypisać
               wyłącznie człowiekowi. Powinienem wrócić w pobliże owego średniowiecznego, odziedziczonego w
               spadku    po    starożytności     rozumienia     subiectum      bądź   subjectum      w   znaczeniu     substantia,     jako
               niezbywalnego warunku tego, co rzeczywiste.
                  Tak      postępując       wyzwalam         się     z    naukowego         gorsetu      współczesnych,         porzucam
               dwudziestoparowiekowy            dorobek      ich    poprzedników        i   ponownie       odkrywam        Heraklitejskie
               samowyjaśniające się Jedno - Jedno, które samo w siebie ma wgląd, i ani chce, ani nie chce być
               nazywane imieniem Dzeus (Heraklit, fragment 32 w układzie Dielsa). A gdy Je przyjmę, zacytowany
               przedtem fragment poematu Parmenidesa: To gar auto noein estin te kai einai oznajmi, że rozumienie
               (poznawanie) bytu, które dotychczas przypisywałem wyłącznie sobie i wiązałem ze swą świadomością
               refleksyjną, jest w istocie samorefleksyjnością, immanentną władzą wszystkiego, co rzeczywiste.
               Będę musiał postawić znak równania między tym, co przypisywałem wyłącznie sobie jako postrzeżenie,
               jako poznanie, jako myśl - a byciem bytu.
                  Jeżeli tylko wyjdę poza horyzont naukowo - badawczy, poza problem składników rzeczy i
               poniecham ustalania zawartych w tej rzeczy proporcyj ducha i materii, inteligencji i bezwładu,
               życia i martwoty; jeżeli potrafię wyjść poza specjalistyczne rozważania nad poznawaniem świata, a
               podejmę intymny i jedynie dla mnie ważny problem jego bycia - to, co było dotychczas wyzwaniem dla
               zdrowego      rozsądku,     stanie   się   oczywiste.     Za   cenę    jednego     chwilowego       nieporozumienia       ze
               współczesnymi       nawiążę     ponownie     kontakt    z   przedsokratyczną      i  pozaeuropejską       tradycją   myśli.
               Zrozumiem byt - i siebie w nim - jako substantia - subiectum, substancję wiedzącą siebie i przyjmę
               bez oporów owo przeczuwane przez Heraklita Jedno. Nie wyłączając - ale i nie wyróżniając - siebie,
               przyznam światu uorganizmowanie subiektywne i podmiotowe.
                                                      Nasza zgrzebna nieosobliwość
                  Człowiek jest tylko pewnym szczególnym, specyficznie ukształtowanym przypadkiem powszechnego
               uorganizmowania. Między nim a pozostałymi, rozpoznawanymi przezeń istnieniami jest być może
               różnica stopnia na jego korzyść, ale nie różnica istoty. Przy czym już samo uchwycenie tego czynnika,
               którym człowiek pozostałe istnienia przewyższa, trafia na nieprzezwyciężalne przeszkody. Jeśli by miała
               nim być ludzka, po ludzku rozumiana świadomość, to natykamy się na typowe petitio principi - gdyż
               jesteśmy właśnie świadomi po ludzku i nie wiemy, co to znaczy być świadomymi inaczej. Jeśli by miała
               nim być samoświadomość rozumiana jako wyższy stopień świadomości, jako świadomość świadoma
                                                                                                                                92






               siebie - to źródłosłowowo i z samej natury tego pojęcia jest ona czymś, w co ma wgląd tylko jej nosiciel.
               Nierozumienie tego prowadzi do źle postawionego pytania i wadliwie znalezionej aporii, rodzi pozorne
               problemy metafizyczne. Przecież jako wiedzący wiem tylko, co dla mnie znaczy wiedzieć i co dla
               mnie znaczy znaczyć - ta elementarna wiedza zapewnia mi rozeznanie siebie i świata. To zaś, czy ze
               swego    rozeznania potrafię zdać sprawę             pojęciowym językiem, jest           zupełnie    innym    problemem.
               Problemem - jak wykazują psychologiczne i filozoficzne traktaty - wcale nieprostym, który niewiele
               wnosi do interesującego nas zagadnienia. Jeśli by natomiast wyróżniającym mnie czynnikiem miało być
               biologiczne życie, to dzielę je przecież z wielu innymi istnieniami - i sprawa mojej wyjątkowości pośród
               nich nadal pozostaje otwarta.
                  A jeśli przyjąć - co jedynie prawdopodobne - że istotowo nie różnię się od świata, że jestem tylko
               pewnym szczególnym stanem skupienia tego, co mnie otacza, to oczywiście pozostanę dla siebie
               niepojmowalnym cudem, jak cudowny byłby i jak cudowny jest każdy inny stan skupienia tego - ale nie
               powinienem      widzieć    w sobie      rzeczyosobliwej, istności uprzywilejowanej, istnienia wyjątkowego.
               Bowiem to, co odczuwam jako swój umysł, swoją świadomość, samoświadomość etc., i to, co pojmuję
               jako biologiczny fakt życia, z całą pewnością nie jest jakimś osobliwym zjawiskiem, które pojawiło się
               przypadkowo lub pojawiło cudownym zrządzeniem w późnej fazie ewolucji, lecz wpisane jest od
               początku w samo istnienie i jest jednym z niezliczonych możliwych sposobów przejawiania się bytu.
                  I jeszcze, mówiąc nawiasem. Właśnie dlatego, że tym - i tylko tym - jestem, stać mnie na zdobywanie
               rzeczywistej wiedzy o bycie, na wiarygodne o nim świadectwo.
                                         Organizm fizyczny i organizm duchowy
                  Jak się wydaje, na tej wyróżnianej dotychczas pozycji człowieka (poza samą chęcią wyróżnienia się,
               zrozumiałą i wybaczalną we wczesnej fazie ludzkiej refleksji) zaważyła pewna uboczna i drugorzędna
               okoliczność, która w języku przyrodników nosi miano specjalizacji. Otóż człowiek wyposażony jest w
               dające się lokalizować w ciele, przystosowane do świata zmysły, w dający się wypreparować z ciała
               system nerwowy, którym uzyskane w świecie obserwacje są przekazywane, oraz w rozum czyli
               umysł, mogący również być w ciele umiejscowiany, który te obserwacyjne dane opracowuje. Ta
               okoliczność sprawiła, że z organizmu ludzkiego, parającego się przemianą materii, wyodrębniono
               osobny układ, mianowicie układ rozpoznawczy, pewien symetryczny do tamtego organizm duchowy,
               któremu przyznano funkcję zwierzchnią. A stąd krok już tylko do wyniesionej nad świat pozycji
               człowieka, który swą rozumiejącą myślą byt przewyższa. Który w świecie nie znajduje partnera - i
               dlatego rodowodu szuka w zaświatach.
                  W miarę rozwoju wiedzy świeckiej i powstania nauki biologii, która poznawała inne biologiczne
               czyli żywe organizmy, to samo powtórzyło się na poziomie niższym. Tym razem nacechowano
               religijnie biologiczny fakt        życia   (poglądami     tego   rodzaju były rozmaite          witalizmy) - związano
               rozumność z życiem biologicznym, a cudowność upatrywano w tchnięciu życia w materię. Z
               energetycznego        metabolizmu,       właściwego        światu     materialnemu,       wyodrębniono         metabolizm
               informacyjny, podobno właściwy jedynie stworzeniom żywym. Na tym miał polegać cud żyjącego
               białka.   Okoliczność,      że   w    większości     badanych      organizmów       układ    informacyjny       mógł    być
               rozpoznawany       i  umiejscowiany,       czyniła    z   powyższego       domniemania       twierdzenie      naukowe,     a
               wspomniana       przed    chwilą     konfuzja     języków     -   obiektywnego       języka    danych     zmysłowych        i
               subiektywnego języka znaczeń - nadawała temu doświadczalnie stwierdzonemu podziałowi filozoficzną
               sankcję.
                                                                                                                                93






                  I tu wracam do spraw omówionych poprzednio. Cały mój dotychczasowy wywód starał się wykazać,
               że oba wspomniane języki dotyczą jednego zjawiska. Że więc nie ma dwu sfer, dwu różnych
               metabolizmów, lecz że jest jeden metabolizm - tożsamy z istnieniem, z samym faktem bycia. Tak pojęty
               metabolizm nie przeszkodzi religijnemu ukierunkowaniu myśli (każdy rygorystycznie prowadzony
               namysł nad całością bytu prowadzi do nieprzekraczalnej aporii, wobec której myślącemu zostaje tylko
               religijna pokora), ale metabolizm ów nie będzie miał nic wspólnego z rozpoznawanym przez nas
               umiejscowieniem i zrozumiałą dla adeptów nauk przyrodniczych specjalizacją. A przeto - popod
               psychicznym       uorganizmowaniem           człowieka,      popod     białkowymi       uorganizmowaniami           tworów
               biologicznych, rozpoznawanymi przez biologów, popod ewentualnymi, opartymi na innej zasadzie
               uorganizmowaniami tworów niebiologicznych, jeżeli zechcą takie zobaczyć fizycy - powinienem
               założyć jakieś uorganizmowanie pierwiastkowe, najbardziej pierwotne. Uorganizmowanie właściwe
               wszystkiemu i zawarte we wszystkim, co odczuwam jako rzeczywiste. Powinienem założyć ten
               najniższy poziom, na którym cokolwiek może się przejawić.
                  Powinienem założyć - to ja tak mówię z dzisiejszego nawyku producenta myślowych założeń. Gdy
               naprawdę chodzi tu o jakiś całkiem oczywisty dla umysłu, lecz zarazem jakby niemyślalny, niewyraźny
               bieg spraw, który znajduje się poza świadomą artykulacją. Chciałbym teraz zwrócić uwagę na pewne
               językowe i myślowe symptomy tego biegu spraw.
                                                                                                                                94






                                                                              5
                                                       Ani substancja, ani działanie
                  Jeżeli, mając na myśli istniejące, napiszę słowo                 byt, nie będę miał kłopotu z ontycznym
               określeniem tego. Staje mi przed oczami coś, co jest martwe i twarde. Ale jeżeli, mając na myśli
               istniejące, posłużę się synonimem istnienie, to polszczyzna stawia mnie w dwuznacznej, a nawet
               niewyraźnej sytuacji. Nie będę mianowicie wiedział, czy to jest przede wszystkim nazwa czynności, czy
               przede wszystkim nazwa rzeczy. A jeśli przede wszystkim czynności - to na czym ta rudymentarna
               czynność polega? A jeśli przede wszystkim rzeczy - to jakie warunki ta rzecz musi spełnić, aby być
               rzeczą? Starając się na te pytania precyzyjnie odpowiedzieć, będę się wikłał w kolejnych aporiach i
               chcąc nie chcąc wyjawię sobie i czytelnikom wszystko, co mniemam o świecie.
                                   Sein, Dasein, Da-sein, Existenz, Ek-sistenz, Seiende...
                  Byłoby najłatwiej zrzucić te kłopoty na brak precyzji języka polskiego. Ale to samo niezdecydowanie
               wobec istniejącego rozpoznaję i w innych znanych mi językach. Tak na przykład w przypadku
               niemczyzny takim dwuznacznym słowem jest rzeczownik Sein, tłumaczony jako byt (dajmy na to w
               polskich przekładach Kanta pióra Romana Ingardena), ale również jako bycie (tak zazwyczaj
               postępują polscy tłumacze Heideggera). Chcąc przesądzić Sein jako byt ostatecznie, musiałbym się
               posłużyć imiesłowem seiende, będące albo bytujące, już teraz pisane rzeczownikowo, dużą literą -
               Seiende.    W    pewnym      węższym      zakresie mógłbym         także użyć      znanego     Kantowi     i  niemczyźnie
               rzeczownika Dasein (istnienie, bycie, ale także byt, na przykład w złożeniach takich, jak
               Daseinskampf, Daseinsberechtigung).
                  Mógłbym - gdyby właśnie nie wzgląd na filozofię Heideggera. U niego bowiem Dasein znaczy
               przede wszystkim co innego - mianowicie jakieś podmiotowo ukształtowane jestestwo (jestestwo - tak
               tłumaczy Dasein polski tłumacz Sein und Zeit, Bogdan Baran), a więc rzeczowo rozumiane istnienie,
               Existenz, z tym wszakże wyraźnym, lecz nigdy wprost przez autora nie przesądzonym, domniemaniem,
               że idzie tu wyłącznie o ludzkie istnienie... w każdym razie o jakieś istnienie wyróżnione, nacechowane
               filozoficznie, bo w pewien szczególny sposób dostępne sobie i mogące być dla siebie samo przedmiotem
               namysłu. A to u Heideggera znaczy także: mogące być przez siebie samo przekraczane (wtedy jako
               egzystencja, Existenz, często pisane bywa rozdzielnie, Ek-sistenz - jako istnienie, które świadomie ek-
               sistuje w odróżnieniu od istnień, które tylko egzystują)... Gdy zaś już się w te problemy wgłębimy,
               okaże się, że całe niezwykłe i rozległe dzieło filozoficzne Heideggera może być także rozumiane jako
               przypis do kilku niemieckich słów.
                  Z których dla mnie najbardziej interesujące jest słowo Dasein i jego szczególność, na którą zgodnie z
               własnymi mniemaniami o świecie nie mogę przystać. Chcąc zaś opowiedzieć o tym i przekonać
               czytelników, musiałbym napisać o Heideggerze grubą książkę. Ostatecznie okaże się - mówi jej
               przyszły bohater - że idea bycia w ogóle jest równie mało prosta jak bycie jestestwa.0 właśnie!
               Ostatecznie okaże się, że Heidegger swą dogłębną i urokliwą niemczyzną już też tę książkę napisał.
                                                                                                                                95






                  Gdyż, moim zdaniem, ta zauważona przez filozofa i następnie przypisywana jakimś wyróżnionym
               istnieniom szczególność jest tylko świadectwem niewydolności mowy wobec procesu istnienia. Jeżeli
               bowiem der Dasein, obecny aktualnie przedmiot, przestrzennie istniejące jestestwo, istnienie
               określone rzeczowo, zawsze znajduje się już w procesie istnienia (das Dasein!), więc w stanie
               rozumianym czynnościowo i rozwijającym się w czasie, to nie da się tego istnienia rozumieć ani
               najpierw rzeczownikowo, by przejść potem do przysługującego mu czasownika - ponieważ ten stanowi
               już jego niezbywalny warunek; ani najpierw czasownikowo - ponieważ w takim przypadku nie mamy
               jeszcze czegoś, czemu czasownik może być przyporządkowany.
                  Tak natykamy się na niemożność wypowiedzenia procesu - która w naszym umyśle przybiera postać
               jakiegoś circuli vitiosi. Ta sytuacja zdaniem Heideggera zakłada - i sytuację taką założyć może (tu
               następuje jego niejawny wniosek!) - jedynie byt ten oto, zawsze mój byt, ów po Heideggerowsku
               zreetymologizowany Dasein. Pojawia się byt, który znaczy teraz byt przytomny, byt dany samemu
               sobie na ludzką modłę, i któremu świat zostaje dany na ludzką modłę - i który dlatego bywa niekiedy
               pisany rozdzielnie, Da-sein, jako nie tylko daseiende, będące i obecne, lecz także da-seiende, będące
               i obecne również dla siebie... Gdy naprawdę wszystkie te męczące i subtelne rozważania filozofa są
               tylko egzemplifikacją tamtej pierwszej niemożności - bardzo wyczerpującym świadectwem niemożności
               opowiedzenia       procesu     istnienia    po   kolei.   Niemożności,       która   mimo     precyzji    i  plastyczności
               niemczyzny - czy może właśnie z powodu nich - jest jeszcze bardziej oczywista niż w języku polskim.
                                                    Procesualne-i-ziarniste-zarazem
                  Postarajmy się dotrzeć do źródła tej niemożności. Istnienie (rzeczownik!), czyli to istniejące
               (imiesłów!), a więc mogące i skłonne istnieć (czasownik!), pozostaje zarazem rzeczą i czynnością -
               czymś,    co znajduje się w przestrzeni            i zarazem     rozwija się w       czasie    - bez   względu na fakt
               gramatycznego zaszeregowania słowa, jakim je określę. Będzie zawsze procesem i zaraz ziarnem
               tegoż procesu; przekraczającym siebie procesem (das Dasein) i zaraz jego nosicielem (der Dasein) -
               ponieważ nie mogę pomyśleć tego istnieć, tego istniejącego, czyli istnienia, jeżeli przedtem nie pomyślę
               czynności skupiania w istniejące. Tej zaś nie potrafię sobie wyobrazić bez uprzedniego pomyślenia
               skupiającej zasady, zawartej w tymże procesie. Zatem wychodzę od wyobrażenia jakiegoś podłoża,
               jakiejś   nikłej   najprostszej    jakości,   tych   na   przykład     własności     rozumianych      i  wypowiadanych
               przymiotnikowo - zastanawiam             się   nad ich skupianiem, czyli działaniem,              które   wyrazić    muszę
               czasownikiem - po to, by poniewczasie dojść do wniosku, że wszystko tamto jest niemożliwe bez
               uprzedniego     wyobrażenia       jakiejś  samoistnej     zasady,    czyli   istnienia rozumianego        -  teraz   już!   -
               rzeczownikowo i rzeczowo... Tylko że właśnie nie mam jeszcze tego rzeczowego, tego rzeczywistego,
               od którego muszę wyjść.
                  Tak więc największa trudność ludzkiego umysłu wobec procesu istnienia polega na tym, że na
               początku procesu nie umie on postawić ani rzeczy, ani czynności. Dlatego wszystkie słowne języki ludzi
               są w konfrontacji z procesem istnienia skazane na bezradność - gdyż jest tak, jak gdyby ani rzeczownik,
               ani czasownik nie mógł być tutaj przydatny. Tym między innymi - wydaje się - należy tłumaczyć
               niezbywalność materialnych artykulacji, materialnych ceremonialnych symboli w ludzkiej kulturze,
               owych hiero- lub kratofanii i gestów, które wypowiadają niewypowiadalne. Zatem swój zamieszczony
               w tej książce szkic Człowiek teatralny powinienem teraz opatrzyć wcale obszernym przypisem.
                                                                                                                                96






                                                               Kłopoty przodków
                  Tylko zgromadzeni wokół fetysza żyli spokojnie. Niemożność słownej artykulacji istnienia dała znać
               o sobie z chwilą, gdy człowiek opuścił swe animistyczne i hylozoistyczne dzieciństwo i zaczął tworzyć
               zmierzające do zborności modele świata. Pominę tu oczywiste niekoherencje myślenia religijnego, w
               równej mierze znane nam jak ludziom innych kultur, a przypomnę to, co nastąpiło w filozofii greckiej po
               wyjściu    z   hylozoizmu      najwcześniejszych       filozofów    jońskich,    dla   których    zdolność     działania    i
               przybierania kształtów była immanentną cechą rzeczy. Otóż w momencie tym rzeczy musiały zniknąć i
               ruszyła rzeka Heraklita. Metafizyczne założenie stałości bytu w aktualizmie Parmenidesa (albowiem
               byt jest, a niebytu nie ma) i wcześniejsze pomysły Eleatów należy rozumieć jako próbę zaradzenia
               temu spływowi, próbę uporania się z absurdem panta rei - radykalnej Heraklitejskiej procesualności.
               Paradoksy Zenona i jego następców chciały utrzymać świat w bezruchu i uczyniły zeń nieruchomą
               niezróżnicowaną ciągłość. Atomizm Demokryta był z kolei reakcją na niezróżnicowany świat Eleatów,
               filozoficzną odpowiedzią na równie absurdalną powszechną jednolitość. Gdy jednak świat ponownie
               wyobrażono ziarniście, gdy ponownie przywrócono rzeczy do łask, ponowną koniecznością stawał się
               ich ruch - lecz odpowiedź animistyczna (jakiej w stosunku do atomów jeszcze próbował udzielić
               Demokryt) już nie mogła być wystarczająca. Jak się bowiem wydaje, wraz z wyjściem z dzieciństwa
               człowiek utracił swą zdolność niedomówień - i odtąd każdy tworzony przez niego model świata musiał
               zakładać własne tworzywo i własną zasadę działania: własny rzeczownik i własny czasownik. Tak
               zasadą działania stał się duch, a tworzywem materia. Dokonało się to w filozofii Anaksagorejskiej, czy
               może dopiero u Platona - i stąd przeszło do naszej współczesności.
                  Pominę godne podziwu pomysły Anaksagorasa i dwa tysiące lat filozofowania, wezmę za przykład
               monadologię Leibniza - jedno z najwcześniejszych i od razu genialnych wyjść z Kartezjańskiego
               dualizmu ducha i materii. Otóż zdaniem Leibniza elementami, czyli najmniejszymi cząstkami świata są
               monady - które same sobie jawią się jako rzeczywistość duchowa, zaś innym monadom jawią się
               przestrzennie, więc materialnie. Jedno tylko musiał założyć wielki Leibniz, żeby tę logicznie doskonałą,
               ziarnistą i hierarchiczną strukturę bytu utrzymać. Musiał mianowicie przyjąć, że monady nie mają okien
               - i wytłumaczyć wszystkie ich poczynania Boskim porządkiem przedustanowionym. Nie bardzo więc
               było wiadomo, komu co i po co ma jawić się materialnie - a była to tylko inna postać tej samej aporii, na
               którą natknął się Berkeley, i podobna próba jej przezwyciężenia. Wiedząc o świecie, co wiem i co już
               napisałem, nie umiałbym nie przystać na monadologię Leibniza, ale wiedząc, co wiem, musiałbym
               powiedzieć równocześnie, że monady są przede wszystkim oknami, ba - powiedzieć, że są samymi
               tymi oknami... I tak powiedziawszy przechodzę na stronę przeciwnika, zwracam uwagę wyłącznie na
               procesualność procesu, wpadam ponownie w absurd procesualności Heraklitejskiej.
                                                                 ...i nasze kłopoty
                  Ta obustronna wzajemna niemożność pogodzenia procesu i ziarna daje się także rozpoznać we
               współczesnej nauce. Z nieuchronną koniecznością nastąpiła wtedy, gdy myśl ludzka podjąwszy zadanie
               ściśle badawcze zaczęła wyrokować o składnikach rzeczy. I tak na przykład Huygens obstawał przy
               falowej naturze światła, Newton zaś był skłonny pojmować je jako strumień cząstek. Nieodpartość i
               potęga systemu Newtonowskiego sprawiły, że myślowo przyjęto punkt widzenia Newtona, co jednak nie
               przeszkodziło fizykom w laboratoriach traktować je po Huygensowsku jako wiązkę fal. Można więc
                                                                                                                                97






               powiedzieć, że obaj mieli rację, lub że obaj racji nie mieli. Podobny spór rozgorzał w pierwszej połowie
               wieku XX, kiedy Louis de Broglie postawił oczywistą, zdawałoby się, hipotezę falowej struktury
               materii, I oto na przeszkodzie jej przyjęciu - poza naturalnym dla badających składniki wyborem
               rzeczy - stanął fakt, że starsi koledzy de Broglie'a pod przewodem Maxa Plancka zainwestowali już
               przedtem     masę    pracy w      co innego.     Dlatego,    jak   się  wydaje, utrzymano         -  obwarowaną wielu
               zastrzeżeniami wprawdzie i opatrzoną nieprostym rachunkiem - ale korpuskularną hipotezę struktury
               materii. Sam spór wszakże nie zakończył się i jego dalszy ciąg rozgrywa się w naszych oczach. Mamy
               bowiem dziś do czynienia w fizyce z sytuacją, w której teoretycy czyści i filozofujący popularyzatorzy
               (jak John Archibald Wheeler, Geoffrey Chew, David Bohm, Fritjof Capra, Anthony Zee) skłonni są
               optować     za   hipotezą    zesznurowania,       zwaną    z   angielska    bootstrap,    która    odmawia     wszelkiej
               samodzielności poszczególnym elementom świata i zakłada jedność przyrody, powszechną ciągłość
               zjawisk, natomiast teoretyzujący eksperymentatorzy - aktualni lub potencjalni laureaci nagród Nobla
               zatrudnieni przy bardzo kosztownych przyrządach badawczych - wytwarzają bądź wyrachowują
               coraz nowe samodzielne cząstki materii, coraz mniejsze i trudniej uchwytne poszczególne elementy
               świata.
                  Z powyższego nie należy wnosić, że ten naukowy spór jest tylko lokalną osobliwością fizyki. Tak na
               przykład wyraźną zapowiedzią hipotezy czy filozofii bootstrap był już materializm dialektyczny
               Marksa, który na gruncie współczesnych nauk przyrodniczych jest niczym więcej jak poetycką intuicją,
               ale - nazwany niezbyt szczęśliwie materializmem historycznym i przystosowany do badania procesów
               społecznych - stworzył podstawy socjologii i ma na swym koncie niewątpliwe osiągnięcia. Sprzeciw
               wobec myśli Marksa - sprzeciw negujący procesualność procesów, a uwydatniający jednostkowość
               jednostek (szerzej - zawsze niepowtarzalność poszczególnych stanów rzeczy) - był uzasadniony zarówno
               merytorycznymi względami nauki, jak pilną potrzebą walki z ideologiami totalitarnymi, i w efekcie
               doprowadził do sformułowania doktryny strukturalizmu, znanej w czystej postaci z myślenia Lacana,
               Lévi - Straussa, Foucaulta. Dziś jednak ogólna teoria systemów, kierunek myślowy zapoczątkowany
               przez von Bertalanffy'ego w biologii, żywo rozwijająca się                     na terenie amerykańskim dziedzina
               (filozofii? myśli organizacyjnej? umiejętności systematyzowania?), znajdująca liczne zastosowania
               badawcze      -  od   nuklearnej    chemii    i  mikrobiologii,     poprzez     menadżerstwo       i  zagadnienie     więzi
               społecznych, po topologię i matematykę - zdaje się podtrzymywać znowu tamte Marksowsko -
               dialektyczne czy nawet dialektyczno - Hegeliańskie sugestie i powraca do zrefutowanej jedności.
                  A wniosek stąd wynikający? Jak się wydaje, jedynie pierwsze, najwcześniejsze przeczucia ludzkie
               zachowują nieprzemijalną ważność. Po czym konieczność ich dookreślenia sprawia, że tracimy je z oczu
               - i tu następuje nieuchronny upadek człowieka we własne poznanie, w coraz wnikliwiej poznawany byt i
               specjalizację języka. Wszystko wskazuje na to, że najmądrzejsi byli ci, co ledwo zaczęli mówić. Lub -
               zanim zaczęli mówić. Po czym - nasza coraz dosiężniejsza myśl i wyrażająca ją mowa znalazły się we
               władaniu Gombrowiczowskiego prawa im mądrzej, tym głupiej (albowiem coraz szlachetniejszej
               jakości rozumu odpowiada coraz nikczemniejsza kategoria głupstwa), prawa, które autor odnosi
               niesłusznie tylko do myślenia współczesnych. Genialny i wykończony we wszystkich szczegółach
               system Leibnizjański mnie również o tym przekonuje. O współczesnych opowiem dopiero w następnym
               szkicu.
                  Wniosek wydaje się oczywisty. Za tym wzajemnym nieprzystawaniem ziarnistości i procesualności -
               nieprzystawaniem substancjalności mieszczącej się w przestrzeni i działaniowości rozwijającej się w
               czasie - zademonstrowanym tu na twierdzeniach filozofii i nauki, ukrywa się ów wspomniany przeze
               mnie niemyślalny bieg spraw czy stan rzeczy, który znajduje się poza świadomą artykulacją. A ilekroć
               opowiadamy się po którejkolwiek z dwu stron, ów niepozorny i niewyraźny stan gubimy, tracimy
               zdolność niedomówień właściwą animizmowi przodków, zaprzepaszczamy wiedzę naszej wiedzy
               swego - i odnajdujemy ponownie umysł Heraklita lub umysł Parmenidesa, umysł Demokryta lub umysł
                                                                                                                                98






               Zenona. Bo wprawdzie zmieniły się sposoby dowodzenia i strategie dochodzenia do prawd, ale umysły
               nasze od tamtych czasów się nie zmieniły.
                                                          Ani ciągłe, ani dyskretne
                  W następnym szkicu będę zdawał sprawę ze współczesnych naukowych teorii, które do tamtego
               oczywistego dla umysłu, lecz niemyślalnego biegu spraw czy stanu rzeczy się ustosunkowują. Żadna
               jednak, nawet najdoskonalsza i najbardziej pomysłowa teoria nie będzie umiała rozstrzygnąć dla nas
               problemu ciągłości lub nieciągłości świata. Mówiąc innymi słowy, nie znajdziemy nigdy dowodnego
               sposobu     sprawdzenia,      czy    rzeczywistość      ma    charakter     ciągły   czy    dyskretny.     W    naturze     -
               eksperymentalnie - dociec tego nie można. Natura umyka nam w głąb: popod każdą ziarnistością
               musimy      dostrzec    scalający    proces,    lecz   popod     nim   -   oglądanym      wnikliwiej,     rozpatrywanym
               wydajniejszymi przyrządami - znowu znajdujemy ziarno. Ta cecha nie jest (lub być nie musi)
               immanentną cechą bytu, lecz wynika (lub wynikać może) z ilościowego charakteru naszej wiedzy.
               Ilościowość wiedzy wymaga bowiem określenia pewnego poziomu rozdzielności dyskretnej oraz
               znalezienia czegoś, co będziemy nią skalować i mierzyć: wielkości, która może się stać przedmiotem
               pomiaru. (Tak jak wiedza rozumiana jakościowo wymaga z kolei niepodzielnych jakości, których
               doświadczamy wewnętrznie, które odczuwamy sobą). I należy rozumieć powyższe w ten sposób, że
               świat będzie potwierdzał swą ziarnistość na każdym poziomie rozdzielności, czyli dokładności pomiaru
               - gdyż właśnie rozdzielność (ziarnistość, porcyjność, kwantowość...) była tym, co musieliśmy na
               początku założyć jako warunek wiedzy ilościowej. Jakościowe to kiepskie ilościowe - powiedział
               wielki fizyk Ernest Rutherford. Niestety, wygląda na to, że się mylił.
                  Nie chciałbym jednak być źle rozumiany, wydać się przeciwnikiem nauki. My postępując w ten
               sposób, dokonując pomiarów, dokonujemy eksperymentów owocnych i zdobywamy rzeczywistą wiedzę
               o świecie.     Podobnie     -  rozeznajemy      świat   prawidłowo       i prawdziwie,      rozpatrując    go   od strony
               niepodzielnych jakości. Należy więc rozumieć mój wywód tak (co skazuje nas wszakże na pewną
               nieapodyktyczność myślenia!), że na obu drogach poznajemy świat realistycznie. To chcę jedynie
               powiedzieć, iż nigdy nie znajdziemy eksperymentalnego dowodu na proces lub ziarno, na ciągłość lub
               nieciągłość bytu.
                  Wobec       tej  stanowczej      niemożności       jedynym      eksperymetalnym         dowodem,        który    może
               poinformować nas o sposobie bycia świata, wydaje się nasza mowa naturalna - więc zwłaszcza te,
               wspominane przeze mnie przedtem, dziwaczne jej zachowania wobec istniejącego. Nic mi zatem nie
               zostaje, jak porzucenie gabinetów nauki i rozpoczęcie eksperymentu z mową. W moim wyobrażeniu
               eksperyment ów sprowadza się do próby samodzielnego zrozumienia kilku najprostszych słów - kilku
               słów, które orzekają o sposobie bycia tego, co jest.
                                                                                                                                99






                                                                              6
                                                                        Pytania
                  Czy jeżeli powiem, że własności są, to znaczy to samo co: własności istnieją? Jaka jest różnica
               między byciem czegoś a istnieniem czegoś? Czy mamy tu do czynienia z różnymi zakresami znaczeń,
               czy z obojętnymi synonimami, które pozwalają uniknąć powtórzeń i ułatwiają pisanie piszącym? Bo
               jeżeli powiem: są i uogólnię to w byciu, napotykam myślą byt - i najchętniej to właśnie słowo napiszę.
               A jeżeli powiem: istnieją, będę raczej myślał o istnieniu czy istnieniach - i raczej akurat te słowa będą
               się mi prosiły pod pióro. A jeżeli powiem: jest, albo lepiej: jestem, być może pomyślę wtedy o
               jestestwie - i właśnie tego, skądinąd niezgrabnego, wyrazu użyję. Ale - powtarzam pytanie: czy jest to
               problem tylko stylistyczny? A jeśli, jak sądzę, nie tylko - to na czym polega różnica między bytem,
               jestestwem i istnieniem? Bo wprawdzie - czuję to - pola znaczeniowe tych słów w dużej mierze się
               nakładają, lecz każde z nich orzeka ponadto nieco inny sposób bycia.
                  Czy na przykład własności są istnieniami? Nie, z całą pewnością nie. Moja wewnętrzna, ta
               radykalnie prywatna wiedza sprzeciwi się temu określeniu. I chociaż, jak każdy piszący, mam na
               swym koncie liczne językowe nadużycia zawinione przez chęć upiększenia tekstu, jestem pewny, że
               słowa istnienie dla określenie własności nigdy dotychczas nie użyłem. To nawet dziwne co muszę teraz
               powiedzieć, dziwne i nowe dla mnie samego. Właśnie dlatego, że nie potrafiłem w stosunku do
               własności zastosować słowa ist nienie, swój świat w tym szkicu zacząłem rozważać od strony
               własności, akurat przy pomocy własności musiałem powołać go do istnienia. Lecz mimo to do końca nie
               rozumiem, na czym polega mój kłopot i jego dziwność. Bo przecież rzeczowniki byt, jestestwo oraz
               istnienie są w sporym zakresie naprawdę synonimami, przekonuje o tym każdy słownik poprawnej
               polszczyzny. Nie byłoby więc nazbyt rażącym błędem powiedzenie, że własność jest istnieniem - że
               istnieje. Biorąc pod uwagę to, co o własnościach wiem, mógłbym zatem zacząć szkic następująco:
                  Istnieją tylko własności - istnieją tylko one, bo niczego innego po prostu nie ma. Ale tu musiałbym
               zaraz dodać: ... lecz istnieją tak, jak istnieć jedynie mogą. Nieodzownym warunkiem istnienia
               własności jest jakaś aprioryczna subiektywność, dzięki której własność jako własność może się
               przejawić. I już tutaj, akurat w tym momencie przywodzę na myśl jakąś zaszłość wcześniejszą: ową
               samoistną, subiektywnie rozumną zasadę - o którą musiały się rozbić wszystkie głowy nowożytne. Tak
               natykam się na pierwszy kłopot związany z istnieniem.
                  Mało tego - i co ważniejsze. Jeżeli wyszedłem od własności po to, żeby za ich sprawą powołać świat
               do istnienia, to najważniejszym problemem nie jest wcale przejawianie się i rozeznawanie własności,
               lecz ich - mówiłem - skupianie. Istnienie, czynność istnienia polega przede wszystkim na skupianiu.
               Gdyby nie na nim istnienie polegało, powstanie i rozwój świata byłyby niezrozumiałe, a mój punkt
               wyjścia musiałbym uznać za błędny. Lecz przecież błędny nie jest. Bo wprawdzie bycie, pojęcie
               istnienia implikuje jakieś trwanie rozumiane jako nieskończona kontynuacja, ale każde bliższe wejrzenie
               w problem i rozbiór znaczeniowy kolejnych pojęć odsłania mi ogrom zabiegów kontynuacyjnych. I to
               już drugi kłopot związany z istnieniem - które oto okazuje się coraz bardziej skomplikowaną operacją.
                  Nie chcę absolutyzować kłopotów tak odczuwanych, bo każdy odczuwa je nieco inaczej. Niemniej
               filozofujący - gdy już stanie na gruncie ontologii - natyka się na taką właśnie niemoc. Nie może z
               pełnym     przekonaniem przystać ani           na nieskończone trwanie, na twardą, bo daną odwiecznie
                                                                                                                               100






               rzeczywistość, ani na miękki, bo pozbawiony decyzyjnego ośrodka proces - który urzeczywistnia.
               Ilekroć umysł podejmuje rozważania ontologiczne i zaczyna myśleć byt, wikła się w sprzeczność
               między już dokonanym a dokonywaniem; między substancją, rozmieszczoną w przestrzeni, a
               działaniem, rozwijającym się w czasie.
                                                  Wewnętrzna dynamika słowa być
                  Pogódźmy się z Kantowskimi antynomiami czystego rozumu, pomińmy zawsze nieprawdopodobny
               początek świata i niewyobrażalną kreację ex nihilo. Jeżeli jednak świat, niewyobrażalnie wyszedłszy
               stamtąd, doszedł do mnie w postaci, którą znam z oglądu - wykształciwszy przy okazji tę postać oglądu,
               którą sam jestem - to z tego wynika, że istniejąc musiał stawać się, że musiał istniejąc rozradzać się i
               rozrastać.    W    sposób    oczywisty     wynika     więc,    że   istnienie   to   stan   zwiększania       stanu,    stan
               permanentnego zwiększania bytowego uposażenia. Physis, czyli - stające się, rozradzające, rozrastające.
               Tyle akurat znaczyło to starogreckie słowo, zanim zaczęto je rozumieć jako synonim natury, zanim
               użyto go jako nazwy dla rzeczywistości i odwiecznego biegu rzeczy.
                  Chciałbym jednak zwrócić uwagę, że my również, mimo dokonanej później specjalizacji języka,
               jesteśmy w nielepszej sytuacji. Nie mamy żadnej językowej możliwości oddzielenia sposobu istnienia
               rzeczy od samej rzeczy, sposobu istnienia rzeczywistości od samej rzeczywistości i sposobu istnienia
               natury od samej natury. Jeżeli tylko ze słowa być wyłączymy te jego użycia, które orzekają, że coś na
               przykład jest lub nie jest w tym zdaniu, albo że jest błędne lub że jest prawdziwe - to bycie
               będzie zawsze dla naszych umysłów czynnością, która powołuje do istnienia... na przykład rzeczy,
               natomiast rzecz będzie rzeczą dlatego, iż wykonuje czynność... która polega na istnieniu. Na czym zaś
               istnienie polega, już powiedziałem. Jest ono trwaniem, które wymaga wielu zabiegów. Zabiegi te w
               sposób wierzytelny rozpoznaję tylko swym wewnętrznym doświadczeniem, odnajduję we własnych
               niepokojach, ambicjach i lękach, które skłaniają mnie do działania - ale znają je również na przykład
               współcześni fizycy, którzy popod             gładką, statystycznie - wielkoliczbową powierzchnią kamienia
               konstatują bujne burzliwe dzianie się jego martwej materii.
                  O tej wewnętrznej dynamice słowa być poucza także etymologia. Szczególnie przekonujący jest tutaj
               argument niemczyzny. To bowiem, że coś jest rzeczywiste (czyli składające się z rzeczy, czy tak?),
               oznacza zarazem, iż jest prawdziwe, wirklich - a za prawdziwe możemy je uznać tylko wtedy, gdy
               postrzeżemy jego zdolność do działania, zum wirken. Najpierw postrzegamy działanie, Wirkung, czyli
               możność sprawienia skutku, i w nim widzimy kryterium prawdy, ową Wirklichkeit, warunek sądów
               realizujących. Dopiero teraz będziemy zastanawiali się nad stopniem rzeczywistości tego; rozstrzygali,
               czy jest czy też nie jest rzeczą (na przykład atomy: nie jesteśmy jeszcze pewni, czy są rzeczami, ale
               jesteśmy już pewni ich rzeczywistości, gdyż działają); uznawali coś za materialne, lub za materialne
               uznać nie potrafili. Podobną intuicję wyjawia polszczyzna źródłosłowem praw-, na przykład w
               słowach sprawiać i prawda (na co zwrócił mi uwagę Krzysztof Wolicki).
                  I oto gramatyka słowa być - prawda rzeczy, prawda rzeczywistości w całym skomplikowaniu jej
               prostoty. Istnienie jest czynnością, która polega na sprawianiu, a jedyną wyobrażalną postacią działań
               sprawczych (patrz wyżej, problem stawania się i rozwoju świata!) jest skupianie, pomnażanie bytowego
               uposażenia, dzięki któremu istnieją rzeczy i rzeczywistość.
                                                                                                                               101






                                Absolut - nicość, czyli dalsze konieczne następstwa
                  Skoro istnienie jest skupianiem, dodawaniem do stanu już istniejącego, to istnieć może tylko to, co
               zachowało w sobie miejsce i może to skupione przyjąć; co więc jest wybrakowane pod pewnym
               względem, naznaczone brakiem. Zatem warunkiem istnienia jest niepełnia: niepełne uposażenie bytowe,
               jakieś manko, które domaga się wyrównania i które, domagając się, uposażenie pomnaża. A z tego
               wynika, że cel istnienia jest też już dany - dany poza i ponad wszystkim, co w inny sposób i na innych
               drogach możemy o istnieniu wiedzieć. Może być nim tylko pełnia, będąca jedynym zrozumiałym
               końcem procesu dodawania - bez względu na to, którym z licznych synonimów ją określimy i jak
               będziemy waloryzowali ów koniec. Co znaczy tyle: nie mając żadnej pewności osiągnięcia celu,
               konstatujemy go w wewnętrznym doświadczeniu jako jedyne wyobrażalne spełnienie imprezy zwanej
               istnieniem. A to z kolei każe wyrokować o punkcie wyjścia - którym musi być przeciwieństwo pełni,
               synonimowane zazwyczaj w słowie nicość.
                  Poznawszy tak dwa istnieniowe stany graniczne, nadal jednak wiemy niewiele o samym istnieniu. Bo
               co na przykład jest przyczyną jego dynamiki? Czym jest to, co - by wyrazić paradoksalnie - istnienie
               skłania do istnienia? Wiemy już, że do charakterystyki istnienia należy niepełnia, jakiś brak, ale brak
               uzupełniany. Co jednak zmusza istnienie do uzupełniania braku? Siła Głodu Powstała Na Początku
               Stworzenia - odpowiadają hinduiści i siłę tę postaciują w bogu Śiwie, bogini Warahi albo w Krwawej
               Kali. Co z pewnością jest bardzo piękne, lecz niczego niestety do poprzedniego nie dopowiada. Jakaś
               praenergia początku, ta na przykład Arystotelowska energeia - odpowiadamy my, godząc się nawet z
               niejasnymi intuicjami przodków i dopuszczając możliwość, że chodzi tu nie wyłącznie o energię
               uchwytną w naszych laboratoriach.
                  Tu jednak, od strony źródłosłowu, czeka nas kolejne rozczarowanie. Wszystko bowiem wskazuje na
               to, że starogrecka energeia była tylko synonimem dziania się, działania - i że tak właśnie posługiwał się
               tym słowem Arystoteles. Przynajmniej my, ludzie ponowożytni, ukształtowani przez nowożytność,
               żadnego innego znaczenia w słowie tym nie potrafimy dociec. Tak więc, na przekór późniejszym
               naukowym odkryciom i osiągnięciom praktycznym domagającym się specjalizacji języka, gramatyka
               słowa być pozostaje dla nas nadal nieugięta.
                  Wiedząc nadal niewiele, pokażmy jednak to, co teraz bynajmniej niejasne nie jest. Tak na przykład
               finalne ukierunkowanie bytu - ten pogardzany przez nowożytną naukę, sprowadzany do rzędu guseł
               finalizm - dany jest już w powyższej charakterystyce istnienia. Tak, to prawda. Wszystko, co istnieje,
               przemija; każde istnienie ma swój kres; śmierć jest osnową istniejącego. Ale ja mówię teraz nie o
               poszczególnych istnieniach, nie o każdym z osobna - o właśnie! -jestestwie, i nie mówię nawet o całym
               bycie - o właśnie! - o bycie jako już urzeczywistnionej istności, lecz interesuje mnie całokształt istnienia,
               istnienie brane całościowo, wraz ze wszystkimi jego jeszcze nie urzeczywistnionymi możliwościami.
               Otóż jest oczywiste, że tak pojęte istnienie wyjawia celowość, ma jeden wyraźny, łatwo i w każdy
               sposób rozpoznawalny cel - którym jest zachowanie i pomnażanie siebie, wiodące je ku pełni. Jest to
               nadrzędny cel istnienia, któremu podporządkowują się poszczególne jego części; jedyna wiążąca
               wszystkich i wszystko istnieniowa zasada. O tę samozachowującą i samopomnażającą, samocelową
               zasadę należy więc zapytywać.
                                                                                                                               102






                                                        Świat według Henry Forda
                  Prosi się tutaj pod pióro kolejne starogreckie słowo - i kolejne rozczarowanie: entelecheia. Bo zanim
               entelecheia stała się Arystotelowską aktywną formą, jedną z czterech archai, zasad wyjaśniających
               powstawanie rzeczy, które znalazł fizyk i lekarz; i zanim stała się entelechią, którą poznali biologowie
               - witaliści, kształtującą niematerialną siłą organizmów żywych - czasownik entelechein, to enteles elein
               był prawdopodobnie tylko inną nazwą pracy, każdego celowo wykonanego zadania. Pierwotnie więc
               termin ten mówił tylko o tym, że skoro zadanie zostało wykonane celowo, to musiało być celowo
               wykonywane. Ale nie wypowiadał się, nie potrafił wypowiedzieć się o tej sile, dzięki której na przykład
               atom, wychodząc ze związku molekularnego, odtwarza bezbłędnie swój stan początkowy; sile, która
               wiąże martwe cząstki materii w żywe ustroje; która sprawia, że goją się rany i odrastają kończyny
               jaszczurkom; i która każe, w sposób niewyobrażalnie inteligentny,                       z mikroskopijnych zarodków
               odtwarzać cały - tyle że młodszy - organizm rodziców w wielu replikach. A tym samym: impuls
               istnienia   skłaniający      je  do    istnienia,   pierwsza     motywacja       dziania    się   czegokolwiek       -  ta
               teleonomiczna (termin Colina Pittendrigh), samocelowa zasada wciąż pozostaje nieosiągalna.
                  Odpowiedzi nie znalazłem ani w swojej religii, ani w dawnych źródłach kulturowych. Natomiast
               pewne pojęcie o przejawianiu się tej zasady dała mi autobiografia Henry Forda, przeczytana w młodości.
               Powiada on - oto jego słowa, które zapamiętałem: Przedsiębiorstwo, które się nie rozwija, kurczy się.
               A więc chyba tak to jest. U źródeł tej rozrodczej siły, owego élan, elein, głodu istnienia tkwi
               przeczucie tego, że można się skurczyć i w efekcie zniknąć. Kres jest tym mankiem, które wyziera spoza
               wszystkich działań. To właśnie zrozumiał o sobie i swej fabryce Henry Ford. Impulsem istnienia nie jest
               więc żadna entelechia, kierownicza wola znajdująca się na zewnątrz, lecz wiedza o tym, że można
               przestać istnieć, dana z osobna każdemu istnieniu, żywiona z osobna przez każde z nas. To, co istnieje,
               musi przestać istnieć - a przeto obdarzone jest jakąś wiedzą, która nieistnieniu sprzeciwia się i tak
               pomnaża bytowe uposażenie. Istnieje zatem tylko to, co zdolne jest do zwiększania swego uposażenia - i
               istnieje   pod    tym    warunkiem.       Te   konieczne     poczynania      poszczególnych       przemijalnych      istnień
               wyznaczają istnieniu branemu całościowo jeden nadrzędny cel.
                  Niesposób więc uniknąć wniosku, że to, co odkrył utalentowany przemysłowiec i zapisał w swej
               autobiografii, było już wiadome najdawniejszym jego przodkom. A przed nimi - na przykład amebom
               oraz ich protoplazmie. A przedtem - na przykład polimerom i cząstkom molekularnym. Oraz tym
               cząstkom, które - prowadzone zrozumiałym teraz impulsem - w cząstki molekularne kiedyś się złożyły.
               Oraz ich z kolei cząstkom... i tak dalej. I coraz niżej. I właśnie tu, w sposób konieczny, wyjawia się
               ponownie owa niemyślalna dla umysłu, samoistna zasada skupiająca, która jest jedynym wyobrażalnym
               nosicielem tamtej wiedzy.
                                                                 Na przykład ja...
                  ... moja    subiektywność i        podmiotowość, jestem          nią  niewątpliwie.     Tak    znajduję    wierzytelnie
               podmiotową, subiektywnie skupiającą zasadę, którą - gdybym ją do siebie chciał odnieść -musiałbym
               pomyśleć siebie samego, musiałbym nazwać ja. Otóż jeżeli pomyślę on - on może być martwy jak
                                                                                                                               103






               kamień, głuchy jak pień i będę do niego przemawiał jak dziad do obrazu. Jeżeli pomyślę ty - o tobie
               niczego    wiążącego     nie   wiem,    twoje ty      w   dużej mierze      sam    stwarzam      zgodnie    z  własnymi
               oczekiwaniami i, chcąc wobec ciebie być precyzyjny, wpadnę w pułapkę transcendentalizmu. Ale jeżeli
               pomyślę ja - to znaczy już przynajmniej tyle, że jestem. I tutaj nieuchronnie nastąpić musi wyliczenie
               szeregu    automatycznych        (jak   oddychanie,     pompowanie        krwi)   oraz    podejmowanych         decyzyjnie
               czynności, które to jestem warunkują. Moje ja to zatem szereg zabiegów, szereg fizjologicznych
               reakcji i mniej lub bardziej świadomie podejmowanych decyzji (współokreślanych przez moje nadzieje,
               moje idiosynkrazje i lęki, egoistyczne osobnicze ambicje, wyznawane przeze mnie wartości...) - które
               łącznie sprawiają, że utrzymuję się przy życiu. Jeżeli pomyślę ja, mam już niewątpliwie do czynienia z
               jestestwem - znalazłem własne jest i własną rację bycia. Innymi słowy znaczy to, że takie ja,
               zarówno w sensie filozoficznym i codziennożyciowym, jak - zwłaszcza - w sensie gramatycznym, nie
               może być użyte inaczej, jak tylko razem z czasownikiem. Znaczy - że w pewnym najgłębszym sensie
               (gramatycznym, filozoficznym i codziennożyciowym) jest ono jedynie możnością użycia czasownika.
               Ta możność warunkuje moje istnienie.
                  Tak po raz któryś dochodzę do wniosku, że istnienie jest równocześnie substancją i działaniem,
               czyniącym i jego czynnością; że jest podmiotem procesu i zarazem - samym procesem, tylko procesem.
               Trzeba zatem pomyśleć taką zasadę... pra-zasadę, która zarówno wobec substancji, jak wobec działania,
               zarówno wobec przestrzeni, jak wobec czasu - wobec rzeczowników i wobec czasowników - pozostanie
               neutralna. Tylko ona może nas zbliżyć do owego niewyraźnego i niemyślalnego stanu rzeczy czy biegu
               spraw, który określa sposób bycia świata.
                                                                                                                               104






                                                                              7
                                                    Gramatyka według Indian Hopi
                  Pozornie     owemu      usiłowaniu     pomyślenia      pra-zasady     stają   na   przeszkodzie     względy      właśnie
               gramatyczne. Przeczy mu organizacja mowy, której podstawowym uporządkowaniem zdaje się być
               podział na rzeczownik i czasownik. Lecz oto, co na ten temat mówi Benjamin Lee Whorf, lingwista
               naznaczony piętnem genialności, który badał dialekty indiańskie: Arbitralny podział na rzeczowniki i
               czasowniki właściwy jest tylko językom indoeuropejskim. W języku hopi taki wyraz jak pięść, biorąc
               pod uwagę jej krótkotrwałość, może być tylko rozumiany czasownikowo, podobnie jak chmura i
               burza, zaś człowiek i dom są długotrwałe i dlatego są rzeczownikami. Jeszcze dalej idzie język
               nutka na Vancouver Island. Tu wszystkie wyrazy zdają się być czasownikami. Jego zdaniem jest jakaś
               trwała, dana raz na zawsze cecha właściwa językom indoeuropejskim, która umożliwia arbitralny
               podział na rzeczy i czynności, tak jak jakaś trwała cecha właściwa językowej grupie warasz, językom
               hopi,   nutka,   nitinat   temu    podziałowi     sprzeciwia     się.  Z   tak  pojętej   cechy    uczony     błyskotliwie
               wyprowadza daleko idące wnioski światopoglądowe dotyczące kultury północnoamerykańskich Indian i
               naszej kultury europejskiej.
                  Proszę jednak zwrócić uwagę, jak pod względem podziału na rzeczowniki i czasowniki zachowuje się
               na przykład angielszczyzna (co notabene zauważa również Whorf). Proszę rozstrzygnąć, czy następujące
               wyrazy są nazwami czynności, czy nazwami rzeczy: hunt (polowanie, polować), jump (skok, skakać),
               dance (taniec, tańczyć), lodge (mieszkanie, zamieszkać), place (miejsce, umieścić), plant (roślina, sadzić
               rośliny), peel (skórka owocu, obrać owoc ze skórki), pipe (piszczałka, zagwizdać), hammer (młotek,
               rozbić). I to samo w odniesieniu do przedmiotów pojęciowych: hope (nadzieja, mieć nadzieję), love
               (miłość,    kochać),     wish    (życzenie,     życzyć    sobie).    O    podobnych       skłonnościach       niemczyzny,
               dwuznaczności słów Sein, der Dasein, das Dasein, ich hybrydycznej, rzeczownikowo - czasownikowej
               naturze, mówiłem przy okazji sporu z Heideggerem - ale poniewczasie spostrzegam, że język polski, to
               monstrualne narzecze imiesłowów, urzeczowionych czasowników, operujące cała gamą imiesłowów o
               różnych stopniach urzeczowienia, zachowuje się pod tym względem jeszcze perfidniej i mogłoby
               zadziwić nawet północnoamerykańskich Indian.
                  Powszechnie wiadomo, że pięknie piszący po polsku stylista winien o ile możności imiesłowów
               unikać. Ma także do dyspozycji rozmaite rodzaje imiesłowów - jawnych (-szy, -ąc, -ące) - oraz
               ukrytych imiesłowów - które zapobiegają tworzeniu się wewnętrznych rymów w zdaniach. Niemniej
               zdarzają się takie syntaktyczne sytuacje, takie krytyczne momenty wywodu, kiedy uroda wypowiedzi
               schodzi na dalszy plan. Poprzestanę na jednym autoprzykładzie. Fragment wprowadzenia do niniejszego
               szkicu: Z interesujących         mnie przymiotów,         które cechują jej       osobę    [...] wytwarzam       w   swym
               widnokręgu      konstrukcję     własną,     twór    sztuczny,    życzeniowy       artefakt   będący     upostaciowaniem
               wszystkich możliwych zalet i cnót [...] którego nigdy nie zgłębię, gdyż nie ma w nim niczego poza tym,
               co weń włożyłem [...] uprzednio wydobywszy z niezróżnicowanego tła. W tych trudnych momentach
               wywodu hybrydyczna, rzeczownikowo - czasownikowa natura wypowiedzi staje się dostrzegalna.
                  Zazwyczaj dzieje się tak wtedy, gdy w trakcie wywodu zmienia się sposób bycia rzeczy i zjawisk
               znajomych, gdy muszę powiedzieć coś istotnie nowego o sprawach dobrze mi znanych. Wtedy - to
               rzekomo arbitralne uporządkowanie języków indoeuropejskich (czasownik, rzeczownik, przymiotnik,
                                                                                                                               105






               strona bierna, strona czynna...) przestaje wystarczać i pisząc docieram do tych pokładów mowy, które w
               językach grupy warasz odkrywał Whorf.
                  Bo oto, na czym polega, moim zdaniem, niedopowiedzenie wielkiego uczonego. Nie zauważył, że
               gramatyki opisowe, z których czerpał swą wiedzę o języku i które przyjął za punkt wyjścia porównań; że
               te kodyfikacje językowych norm              - twór    dosłownie     ostatnich    stuleci, sporządzane       ze względów
               dydaktycznych i dlatego ograniczone do najczęstszych, codziennych zastosowań mowy, a dotyczące
               głównie języków indoeuropejskich - są już nowożytną interpretacją mowy, i że dopiero popod
               wniesioną interpretacją znajduje się to, co warto badać i należy porównywać. Więc kiedy Whorf,
               mówiąc o naszej czasoprzestrzeni nowożytnej i poruszającej się w nich materialnych ciałach, powiada:
               Czas, przestrzeń i materia nie są intuicjami, lecz założeniami kultury i języka. Stąd właśnie czerpał je
               Newton- to oczywiście chętnie się z tym godzę. Tak jak - i tym bardziej - nie są Kantowskimi,
               właściwymi umysłowi ludzkiemu sądami syntetycznymi a priori, lecz teoretycznymi założeniami
               klasycznej fizyki, które z kolei Kant przechwycił od Newtona. Ale z tych arcysłusznych twierdzeń
               uczonego bynajmniej nie wynika, że założenia te zawarte są w jakiejś przedustawnej cesze języków
               indoeuropejskich, która je odróżnia od języków grupy warasz - jak musiałoby to wynikać z wielu
               sformułowań Whorfa. Raczej jest to tak w mowie słów urządzone - i tu z kolei zachodzi możliwość
               pogodzenie Whorfa i Sapira na przykład z Chomskym! - że popod powierzchniową gramatyką mowy,
               każdorazowo zależną od stanu cywilizacyjnego użytkowników i związaną z aktualnymi praktycznymi
               użyciami języka, znajduje się jakaś gramatyka głęboka, w pewnym sensie neutralna wobec tamtych
               uporządkowań użytkowych i wspólna wszystkim językom ludzi.
                                                                Pra-gramatyka
                  Postąpię enigmatycznie - co w tym miejscu wywodu zdaje się dopuszczalne - i sparafrazuję ciemnego
               Heideggera. Nie jest to ta gramatyka, którą my posługujemy się mówiąc, lecz ta, którą posługuje się
               świat przemawiając do nas. Nazwijmy ją gramatyką pozaprzestrzennę i pozaczasową i przyjmijmy, że
               jest gramatyką istnienia.
                  Każda rodzina języków i każdy z osobna język wyraża w sposób skryty tę głęboką gramatykę
               istnienia. Co należy rozumieć tak. Każde ze słów, które zamierzam użyć, ma dla mnie określone
               znaczenie: wyraża właśnie to i akurat tyle, ile zamierzam wyrazić. Ale nasza genetycznie odziedziczona
               wiedza o istnieniu, owa ukryta w głębi pra-gramatyka mowy odkształca to znacznie na własną modłę i
               w efekcie sprawia, że możliwe są tylko chwiejne znaczenia słów, których chwiejność będzie tym
               większa, im dłużej nad nimi będę się zastanawiał. Na tym głównie polega nieprecyzja i niewydolność
               słowników, które, mimo wciąż dokonywanych aktualizacji, nie są w stanie dotrzeć do znaczeniowego
               sedna. A dotyczy to nie przede wszystkim terminów specjalistycznych i wyrażeń skomplikowanych, lecz
               akurat   słów    najprostszych,     znajdujących      się   najbliżej   elementarnych       przejawów      istnienia,   tych
               zwłaszcza - mówiłem - które orzekają o sposobach bycia tego, co jest.
                  Głównie z tego właśnie powodu, spomiędzy wszystkich sporządzanych przez nas słowników i
               leksykonów, najmniej poważne i zasługujące na zaufanie są słowniki pojęć filozoficznych. Bowiem
               mogę z pewnym powodzeniem starać się rozumieć znaczenie jakiegoś słowa w języku, którym myślę,
               ale mimo nawet dużej erudycji nie uda mi się to samo w języku obcym, nie potrafię dotrzeć do
               wszystkich tamtych pól znaczeniowych. A cóż dopiero mówić o dawnych, obcych nam kulturach, jak
               grecka, co sądzić o przetłumaczaniu zupełnie obcych naszemu myśleniu pojęć dalekowschodnich na
               pojęcia europejskie, które podobno rozumiemy? Ukryta, głęboka gramatyka mowy sprawia, że tylko
                                                                                                                               106






               język, którym żyję i myślę, jest w stanie weryfikować dla mnie w jakiejś mierze swoje słowa. Im
               głębiej zatem wejdę we własny język, tym zarazem znajdę się bliżej tej wspólnej tajemnicy ludzi,
               wspólnej prawdy wszystkich kultur. Więc jeżeli w tych dociekaniach wykraczam niekiedy poza język
               polski, to nie po to, żeby poznawać cudze tajemnice istnienia - co nie w pełni swymi analizami rozumiał
               Whorf - ale po to, by poznać lepiej własną tajemnicę.
                  Zatem o rdzennie własnej tajemnicy - tej przedustawnie zawartej w naszym umyśle, złożonej w
               naszej wiedzy swego, którą przynosimy na świat w uposażeniu genetycznym. Docieramy do niej tylko
               swym prywatnym doświadczeniem, a namacalnie rozpoznajemy w języku. W tym właśnie sensie nasza
               mowa naturalna jest jedynym eksperymentalnym dowodem, który potwierdza nasze pierwotne,
               złożone w nas przeczucia. I dopiero w odniesieniu do nich językowe analizy Whorfa mają znamię
               genialności.
                              Substancjalizacja: zabieg decydujący dla kultury Zachodu
                  Tak na przykład uczony konstatuje, że substancjalizacja, podział zjawiska na substancję i jej
               działanie - to graniczne dla europejskiej nauki, Arystotelowskie wyobrażenie biernego tworzywa,
               które wypełnia aktywną formę - sugerowane jest wyłącznie przez kategorię rzeczowników zbiorowych.
               Tak więc, jego zdaniem, to decydujące o losach naszej myśli rozróżnienie zawdzięczamy określeniom
               takim - właściwym językom indoeuropejskim, ale obcym na przykład językowi hopi - jak sterta siana,
               litr wody, kawałek mydła, kłoda drewna. Bowiem pojęcia bierności i martwoty - które logicznie
               aktywność implikują i czynią z niej osobny składnik bytu - wymagają uprzedniego pojemnika, który
               substancjalizuje,     uprzedmiotawia.      Otóż    język    hopi   nie  zna tych      pojemników,       wszystkie     jego
               rzeczowniki są nazwami indywidualnymi i występują zarówno w liczbie pojedynczej, jak mnogiej. Ta
               pozornie nieważna gramatyczna okoliczność decyduje o tym, co Indianie Hopi mogą mniemać o
               świecie. W języku tym nie jest konieczne ani zasadne pojęcie istnienia, rozumianego jako dualizm
               martwej, bezkształtnej materii i aktywnej formy. Należy domniemywać, że pojęcie takie nie było
               konieczne ani zasadne także dla wczesnych filozofów jońskich. Niestety nie potrafimy już dotrzeć do
               języka, którym się posługiwali.
                  I dalsze wnioski Whorfa, wynikające z powyższego: My rozumiemy przez materię pewien
               fizyczny typ substancji czy tworzywa, pozbawioną kształtu jednostkę rozciągłą przestrzennie, która
               musi być połączona z formą, zanim zacznie przestrzennie istnieć. W języku hopi nie ma niczego, co
               odpowiadałoby choć z grubsza temu pojęciu, nie ma w nim terminu odnoszącego się do czegoś, co
               pozbawione jest formy, ale tkwi w przestrzeni: istnienie może mieć swą formę albo równie dobrze jej nie
               mieć, zawsze jednak           przysługuje mu intensywność i trwanie, nie mające nie wspólnego                              z
               przestrzenią.      A    jest   to   chyba    zarazem      charakterystyka      hylozoizmu       filozofów     jońskich     i
               animistycznych przekonań przodków. Świat składa się z żywych zjawisk, zjawiska te wchodzą z sobą w
               określone stosunki, między nimi w stosunki takie, które my dziś nazywamy przestrzennymi, i takie,
               które nazywamy czasowymi. W takim świecie przestrzeń i czas same w sobie, przestrzeń i
               czas jako osobne istności, nie mogły być znane.
                  Tak więc - należy wnosić - dopiero tamta Arystotelowska substancjalizacja, to uprzedmiotowienie
               substancjalnie rozumianej hyle, materii wyodrębniło przestrzeń, pociągnęło za sobą substancjalizację
               przestrzeni.     Tak     stało   się   możliwe     wyobrażenie       przestrzeni     pustej   i   powstanie     abstrakcyj
               przestrzennych, nie znanych - jak twierdzi Whorf - kulturom północnoamerykańskich Indian i obcych
               językowej grupie warasz. A to z kolei mogło dopiero pociągnąć za sobą substancjalizację, czyli
                                                                                                                               107






               uprzedmiotowienie czasu. Tak przybyły naszemu światu dwa decydujące o nim parametry - dwie
               najważniejsze substancje.
                  Mówimy dziesięciu ludzi i dziesięć dni. Dziesięciu ludzi postrzegamy lub możemy postrzec
               obiektywnie jako dziesięciu. Ale dziesięciu dni nie da się postrzec obiektywnie. Doświadczamy tylko
               jednego dnia. Dla Hopi jest to: dzień, którego doświadczam, i dziewięć razy powracający dzień.
               Używają oni liczby mnogiej i liczebników głównych tylko w stosunku do przedmiotów, które mogą
               tworzyć obiektywny zbiór. No właśnie. Ale z chwilą, gdy dokonaliśmy substancjalizacji przestrzeni i
               zaczęliśmy postrzegać obiektywny              zbiór   w   przestrzeni,     zaszła   zarazem     możliwość      czegoś    tak
               nieprawdopodobnego, tak wątłego istnieniowo, jak obiektywny zbiór w czasie.
                  To nasze nie w pełni prawomocne uprzedmiotowienie - nasze dziesięć dni - pociągnęło za sobą
               brzemienne skutki dla pojmowania czasu i skłoniło nas do wyobrażenia jednostek czasu poustawianych
               w szereg: doprowadziło do idei czasu linearnego, niezależnego od zjawisk, idei, która wykracza daleko
               poza uporządkowanie Arystotelowskie. Jeszcze w średniowieczu nie było to bynajmniej przesądzone
               jednoznacznie (arcyciekawe fakty na poparcie tego przytacza Aron Guriewicz), ostateczne wnioski z idei
               czasu    linearnego     wyciągnąć      miała    dopiero     nowożytność.       Dopiero     teraz    martwej     substancji,
               umieszczonej w przestrzeni, została udzielona z zewnątrz możliwość ruchu: stało się możliwe
               wyobrażenie poruszającego ją działania... działania w czasie. Tak powstał przyczynowo - skutkowy,
               mechanicystyczny świat fizyki Newtonowskiej.
                  Wspominany przedtem filozof i matematyk Alfred North Whitehead docenia również wagę tego
               uprzedmiotowienia,       czyli   substancjalizacji     czasu.   Powiada:     Pierwszy      człowiek,    który zauważył
               analogię między grupą siedmiu ryb i siedmiu dni, dokonał istotnego postępu w historii myśli. Uczony
               zdaje   się  jednak    nie   dostrzegać,    iż   właśnie    tej  wątpliwej,    nie   w   pełni   prawomocnej       analogii
               zawdzięczamy kulturę nowożytną i nowożytną naukę, z którymi w swej książce się zmaga.
                                        Wyjście poza kilka współczesnych dialektów
                  Zdaniem Whorfa substancjalizacja czasu pozostaje w głębokim związku z gramatycznym systemem
               trzech    czasów,    uwyraźnia      czas   teraźniejszy,    odpowiada      za   stronę    bierną   i  czynną,     wskazuje
               jednoznacznie na działającego - jest tym, co w efekcie wykształciło zróżnicowane i dokładnie
               obrysowane czasowniki. Podczas gdy Wiele języków daje sobie całkiem dobrze radę, posługując się
               tylko dwiema bezczasowymi formami, odpowiadającymi relacji między tym, co późniejsze a tym, co
               wcześniejsze. Chciałbym się w pełni z nim zgodzić. Tu jednak z konieczności musiałyby nastąpić
               historyczne     i językowo      -  porównawcze        egzemplifikacje,      które   przerastają    moje    przygotowanie
               zawodowe.      Wypada       mi   zatem    przystać     na   jego   konkluzję:     Niesposób      uważać     dłużej    kilku
               współczesnych dialektów rodziny indoeuropejskiej i wypracowanych wedle ich wzorców technik
               racjonalizacyjnych za szczyt ewolucji umysłu [...]. Owe języki i techniki, jak również funkcjonujące na
               ich podłożu nasze własne procesy myślowe, nie wypełniają bez reszty całej gamy możliwości ludzkiego
               rozumu. Co w latach trzydziestych i czterdziestych naszego stulecia, w których autor pisał te słowa,
               mimo zdecydowanego oporu większości językoznawców, zaczynało być oczywiste.
                  To relatywne, warunkowe spojrzenie na myślenie i język potwierdza dziś w pełni nauka, której
               twierdzenia zadają kłam naszym zdroworozsądkowym i - jak się dotychczas wydawało - jedynie
               możliwym       konstatacjom.     Odkrycie      względności      czasu   dokonane      na   gruncie    szczególnej     teorii
               względności oraz Einsteinowski wzór zrównujący masę i energię, który zdaje się ponownie łączyć
               substancję z jej aktywnością; pojęcia takie, jak cząstki wirtualne we współczesnej fizyce kwantowej,
                                                                                                                               108






               których być nie może, lecz przecież znajdujemy je; dzisiejsze rozumienie rozpadu cząstek, w wyniku
               którego uzyskujemy obiekty, jakich w danej cząstce przedtem nie było - mogą posłużyć za przykłady.
               Takimi faktami czy domniemaniami karmi się dzisiaj literacka science - fiction. Mnie jednak idzie teraz
               raczej o to, żeby tym zaskakującym ciekawostkom odebrać znamię sensacyjności i włączyć je w
               powszechny obszar rozumu, uczynić pojmowalnymi dla zdrowego rozsądku współczesnych.
                  W tym celu wcale nie muszę wyrokować o założeniach przyszłej nauki i prognozować rozwoju
               ludzkiej myśli, lecz - spopod naszej i wszystkich innych możliwych interpretacji świata - powinienem
               wyłuskać to, co jest wspólne doświadczeniu wszystkich ludzi.
                                                                                                                               109






                                                                              8
                                              Jak stworzono zachodni model świata?
                  Nic nie wskazuje, by kategorie przestrzeni i czasu stanowiły osnowę czy istotę tego wspólnego
               doświadczenia.       Jakaś    elementarna      rozciągłość     od   początku      otaczała    człowieka,      wyobrażenie
               przestrzenności fundowane doznaniami wzrokowymi było warunkiem jego praktycznych działań, ale
               przestrzeń jako taka jest późnym tworem greckiej geometrii. W jeszcze większym stopniu dotyczy to
               czasu. Jakaś elementarna postać czasowości, zawarta w rozróżnieniu między przedtem i potem, była
               z pewnością związana od zarania z ludzkim codziennym doświadczeniem, w filozofii Arystotelesa
               czasowość zostaje połączona z ruchem, ale wydaje się, że pojęciowe wyodrębnienie czasu jest sprawą
               wtórną, późniejszą i ma dopiero związek z myśleniem eschatycznym i eschatologicznymi religiami (stąd
               na przykład tyle świeżych i świetnych myśli dotyczących czasu u św. Augustyna).
                  Lecz    od   tego    czasu   już   rozpoznanego       do   czasu    rozumianego       substancjalnie     -  czasu    jako
               rzeczywistości niezależnej od zjawisk - było wciąż wcale daleko. Czas powstał raczej z tego, co
               stworzone, aniżeli to, co stworzone, powstało z czasu - powiada Prosper z Akwitanii w swych
               komentarzach do Augustyna, Sententiae ex Augustino delibatae. Czas ludzi ówczesnych był raczej
               doświadczeniem duchowym, które pozwalało zgłębiać tajemnicę wszechmocy Bożej - raczej jakąś
               niepojętą cechą towarzyszącą Stworzeniu, niż uprzednią osobną realnością, w którą Stworzenie zostało
               włożone. Jak się wydaje, dopiero konieczność wyrażania związków kauzalnych, dopiero determinizm
               przyczynowo - skutkowy, potrzebny naukom przyrodniczym, kazał umieszczać rzeczy istniejące w
               czasie od nich niezależnym - na osi czasu, która rozstrzygała jednoznacznie każde przedtem i
               potem badanych obiektów i sprawiała, że to przedtem mogliśmy traktować jak przyczynę, a to
               potem braliśmy za skutek.
                  Jeden wszakże warunek musiał być jeszcze spełniony, aby mogła się rozegrać przyczynowo -
               skutkowo uporządkowana akcja. Należało mianowicie wskazać jednoznacznie na aktorów. Wskazać po
               to, by działania między nimi móc tłumaczyć przekazem energetycznym - gdyż tylko bezpośredni
               energetyczny przekaz może być uzasadnieniem związków kauzalnych, tylko wzajemne udzielanie sobie
               sił przez aktorów tłumaczy świat, w którym stany poprzednie determinują stany następne. Spełnienie
               tego warunku       umożliwiła      substancjalizacja przestrzeni: przestrzeń pojęta             jako   osobna    uprzednia
               realność, która rzeczy wyodrębnia i izoluje. Odtąd każdy badany układ - obiekt, przedmiot, rzecz, zbiór
               rzeczy - stawał się układem czasowo - przestrzennym, to znaczy takim, w którym każdej jednoznacznie
               określonej przyczynie mógł być przypisany jej bezpośredni skutek.
                  Na tym tle staje się zrozumiały spór, który zdominował klasyczną fizykę - spór toczony o to, czy
               między aktorami, czyli ciałami fizyki ówczesnej możliwe są siłowe działania, więc energetyczne
               przekazy na odległość, czy też winna rozpościerać się między nimi jakaś jeszcze, dodatkowa realność,
               która stanie się pośrednikiem - taka jak dziewiętnastowieczny kosmiczny eter lub skwantowane pole
               fizyki dzisiejszej. Ale nie aktualny wynik tego sporu jest ważny, lecz to, że fizyka klasyczna odsłoniła tu
               mimochodem o wiele bardziej podstawową i podjętą wcześniej decyzję zachodniej myśli.
                  Cóż bowiem znaczy określenie przekaz energetyczny? Znaczy - że oddzieliliśmy od rzeczy ich siłę.
               Teraz rozumowanie nasze musi pobiec dwoma torami. Po pierwsze - oddzielając siłę od rzeczy,
               dokonujemy umiejscowienia rzeczy. Powiadamy przecież, że gdzie indziej znajduje się rzecz, a gdzie
                                                                                                                               110






               indziej - źródło jej działania bądź cel działania. Tak odkrywamy filozoficznie pojętą substancję.
               Substancją bowiem jest to, co znajduje się gdzieś, co związane jest z umiejscowieniem, a przeto
               implikuje przestrzenność, uwyraźnia przestrzeń. Mówiąc dosadniej, substancją filozofów jest pewne
               bytowe minimum, które bytuje przestrzennie. Podkreślam słowo bytuje - jak się wydaje, wyraża ono
               jeszcze jeden, dotychczas nie rozważany przeze mnie sposób bycia: taki mianowicie, któremu dopiero
               jakiś czynnik wobec niego zewnętrzny nadaje pełne istnienie. To więc konstatujemy po pierwsze.
                  A po drugie - oddzieliwszy siłę od rzeczy i zastanawiając się nad działaniem - dochodzimy do
               wniosku, że nawet gdybyśmy wszystkie bez wyjątku działania potrafili wytłumaczyć bezpośrednim
               wzajemnym udzielaniem się sobie rzeczy w przestrzeni, za pośrednictwem pośrednika lub bez,
               nieuchronnie nadejdzie taki moment, w którym poruszający rzeczy czynnik będzie musiał zostać
               usytuowany wobec przestrzeni transcendentnie i dokonać działania siłowego na odległość. Innymi
               słowy. Dochodzimy do wniosku, że substancja traktowana całościowo ma swój impuls poza układem i
               może wziąć pełne istnienie tylko od czynnika, który pochodzi z innego porządku.
                                                    U początków okcydentalizacji
                  Zachowane źródła powiadomiają, że pierwszym człowiekiem, któremu to dwutorowe zastanowienie
               powiodło się, był Anaksagoras. Anaksagorejski nous, duch był właśnie tą pierwszą pomyślaną przez
               ludzi realnością, która zdolna była dokonać działania siłowego na odległość i tym nadała pełne
               istnienie substancjalnie pojmowanemu światu. Dopiero od niej poszedł Platoński pomysł pozaczasowych
               idej,  przebywających        w   świecie    idej   ponad     substancją    -  którego     dalszym,    już   koniecznym
               następstwem była substancjalizacja hyle, materii, dokonana przez Arystotelesa. Substancjalizacja nie
               jakiegoś tworzywa, które mogło pozostać nieuchwytne, lecz tego tworzywa, z którego zbudowane
               są rzeczy nas otaczające (hyle po grecku to drewno lub las!) i które mogło przeto podlegać badaniu.
               Było to wyobrażenie decydujące światopoglądowo, graniczne dla zachodniej kultury, które określiło
               sposób myślenia naszej cywilizacji. Bowiem ta materia, czy po prostu rzeczywistość fizyczna,
               domaga      się  odtąd    przez    ponad     dwa    tysiąclecia    -  domaga      się   i  wyczekuje      od    wczesnych
               Anaksagorejskich początków, poprzez tomizm i ortodoksyjne chrześcijaństwo, poprzez przyczynowo -
               skutkowy determinizm klasycznej fizyki, po                 determinizm probabilistyczny fizyki współczesnej                 -
               aktywnego składnika, ożywiającej rzeczy siły.
                  Ludziom, którzy żyją w przestrzeni już uwyraźnionej i czasie rozpoznanym - i którzy na domiar
               substancjalizacje przestrzeni i czasu włączyli w obszar zdrowego rozsądku - jest niezmiernie trudno
               wytłumaczyć, że wcale się tak stać nie musiało, że decyzja oddzielająca siłę od rzeczy jest apodyktyczna
               i ma cechę dowolności. W najwcześniejszej refleksji przodków zdolność działania i przybierania
               kształtów była immanentną władzą bytu - a przeto nie musiała być nigdzie jako zdolność umiejscowiana.
               Do tego najwcześniejszego, animistycznego stadium refleksji odnosi się wspominana przeze mnie
               intuicja zawarta w języku, którą egzemplifikowałem na niemieckich słowach wirklich i Wirkung. Orzeka
               ona, że to rzeczywiste czyli prawdziwe jest rzeczywiste i prawdziwe dlatego, iż sprawia. Tym samym
               stawanie się świata, ruch rzeczy i przybieranie kształtów nie musiało zakładać żadnego dodatkowego
               warunku, nie wymagało ani segmentacji przestrzeni, ani wyobrażenia czasowego następstwa, które
               łącznie tłumaczyłyby przejawianie się zdolności.
                  Ale powtarzam. My, ludzie uformowani przez kulturę, która ten dodatkowy warunek była już
               założyła, nigdy na prawdę nie będziemy w stanie swej najwcześniejszej intuicji przyjąć za oczywistą.
               Poznajemy ją zazwyczaj nie wprost, dochodzimy jej obecności w umyśle pośrednio, poprzez analizy
                                                                                                                               111






               porównawcze języków, przez porównania z myśleniem cudzym. Tak na przykład myśl Dalekiego
               Wschodu zdaje się różnić od naszej myśli właśnie brakiem decycji oddzielającej siłę od rzeczy,
               oddzielającej byt od jego zdolności do istnienia. To o tę decyzję różni się właśnie i zawsze różniła nasza
               religijność od religijności daleko - wschodniej. Dlatego tak trudno nam pojąć prawdy buddyjskie,
               jogińskie i taoistyczne, zaszeregować je w naszych kategoriach panteizmu, teizmu, ateizmu, stąd nasze
               kłopoty z wszechpodmiotowością puruszy, niedomaterialnością prakrti, osobowością nieosobowego
               Iśwary, itp. A gdy w końcu pojmujemy je, dzieje się tak najczęściej dlatego, że wczytaliśmy w nie
               własne prawdy (lub że wczytali je sami Azjaci, wykładając dla nas swą myśl).
                  Trudno      wyrokować       o    orientalizmie      cudzej    myśli,    wystarczy,      że    zrozumiemy       własny
               okcydentalizm. Kiedy z zazdrością patrzymy na przykład na niezwykłą wyobraźnię matematyczną
               Hindusów - operującą nieskończonymi ogromami czasowymi i liczącą bycie bytu w milionach eonów,
               wobec naszych biblijnych sześciu tysięcy lat - wszystkich źródeł tego liczbowego rozpasania nie
               pojmiemy,      ale możemy przypuszcać,            że  zawdzięczają      je  także nieobecności        substancji,   swemu
               nieobowiązującemu stosunkowi do czasu i przestrzeni. To na nim być może ufundowali swą mądrą
               algebrę, swe skomplikowane uporządkowania. Tak jak my na tamtej decyzji ufundowaliśmy swoje.
                                  Edizesamen hemauton a nasza logika umiejscowień
                  Te i podobne uporządkowania są już interpretacjami świata, podejmowane bywają z pewną
               swobodą i dlatego rezerwa wobec nich jest uzasadniona. Dlatego ostrożność pozytywizmu, który
               przyznaje im znaczenie wyłącznie operacyjne, a także nowożytny nihilizm metafizyczny, do którego
               skłaniają dziś filozofie transcendentalne, neokantyzm i fenomenologia, są na gruncie nauki czymś
               pożądanym i winny obowiązywać naukowców (już choćby dlatego, że tylko taki stan ducha umożliwi im
               kolejną, podjętą w pewnej mierze dowolnie, rewizję uporządkowań). Ale ostrożność ta nie obowiązuje
               pozostałych ludzi, nie dotyczy naszego poznania w chwilach, gdy naukowcami nie jesteśmy. W tych
               chwilach poznawanie nasze może mieć jeden tylko kierunek: musi polegać na odnajdywaniu w świecie
               tego, co uprzednio znaleźliśmy w sobie. I chociaż trudno w to dziś uwierzyć, aż do czasów
               nowożytnych - do Kartezjańskiego dualizmu ducha i materii, który fundował nowożytną naukę - nie
               rozumianoby nawet możliwości innego spojrzenia, wiedziano zawsze, że poznawanie świata jest w
               istocie poznaniem własnej dyspozycji poznającej (tej, która dopiero w Kartezjańskim dualizmie stała się
               poznającym podmiotem i została od poznawanego odłączona!). Filozofowanie mogło więc być tylko
               tym Heraklitowym edizesamen hemauton (Heraklit, fragment 101 w układzie Dielsa) - spojrzeniem
               patrzącego na świat filozofa, który wglądając w byt szukał siebie.
                  Dotyczy to także i zwłaszcza pierwotnego animizmu, owej najwcześniejszej intuicji czy już refleksji
               przodków, która jest oczywistym skutkiem pojmowania świata przez analogię ze mną samym. Gdyż
               postępując w ten sposób, mam więcej racji niż wydawało się nowożytnym. Przecież to wcale nie jest tak,
               że ja bezzasadnie przypisuję światu własne człowieczeństwo, że bez żadnych podstaw rzutuję nań swe
               specyficznie     ludzkie   ukształtowanie.      Przecież    jako   niewątpliwa      część   świata    zostałem    najpierw
               ukształtowany przez niego. Zatem nie on mnie, lecz ja mu zawdzięczam swoją istotę, będącą częścią
               jego   istoty   -  a  przeto    korzystam      z  niej   zasadnie    poznając     go.   Jeżeli   jako   człowiek     jestem
               mikrokosmosem - bo jestem nim, podobnie jak w jakiejś mierze wszystkie pozostałe istnienia - to
               równie zasadnie mogę nazwać świat Megaantroposem, tym po człowieczemu osobowym Bóstwem.
                  Tak ponownie doszedłem do prawdy rdzennie własnej, tej genetycznie udzielonej mi, odziedziczonej
               po przyrodzie tajemnicy - którą, gdybym ją do siebie chciał odnieść, musiałbym nazwać ja.
                                                                                                                               112






               Wszystko,     co   znaleźć    mogę,    najpierw     znajduję    tutaj.  Tylko    w   nim,   w   ja   zyskuję    poczucie
               rzeczywistości tego, co rzeczywiste, rozumiem własne jest i rację swego bycia - i tym elementarnym
               rozeznaniem staję się współistotny światu, uczestniczę w jego niezależnej ode mnie, lecz przeze mnie
               podzielanej, istaieniowej zasadzie.
                  Kłopot z moim istnieniem - ten podnoszony już językowy i myślowy kłopot - zaczyna się dopiero
               wtedy, gdy zasadę tę zachcę w sobie umiejscowić. Gdzież bowiem znajduje się moje ja, będące jej
               nosicielem? Z każdej części mego ciała i każdego obszaru niecielesnego umysłu owo poszukiwane ja
               wycofuje się - i wszystko teraz wskazuje na to, że znajduje się nigdzie. Nie inaczej będzie, gdy własne ja
               zechcę usytuować w czasie - w zawsze moim czasie, który poprzez moje ciało jest związany ze mną.
               Bowiem tu także wchodzę zaraz w niejasność. Mam przecież różne wyobrażenia o swej przeszłości i
               czekającym mnie końcu - zawsze tylko częściowo prawdziwe, bo różnorako nieprawdopodobne. Ich
               nieprawdopodobieństwo jest niekiedy tak wielkie, że w pewnych chwilach mogę uwierzyć dla siebie
               nawet w życie wieczne... Tak moje ja pęcznieje, rozszerza się - i teraz z kolei wszystko wskazuje na
               to, że jest wszędzie. Więc jeżeli istnieniowa zasada znajduje się tutaj, znajduje się w nim - to
               znaczy, że znajduje się gdzie?
                  Chciałbym      skwitować      ten   fenomen      niewiedzy     następująco.     Brak    wrodzonych       mi,   wyraźnie
               obrysowanych i danych raz na zawsze kategoryj przestrzeni i czasu sprawia, że właśnie to, co
               najbardziej moje, najgłębiej we mnie złożone, nie musi - i nawet nie mogłoby -                                być   nigdzie
               umiejscowiane. Tym samym spora część zdrowego rozsądku - część wsparta logiką wyłączonego
               środka, tą logiką umiejscowień - owa potoczna wiedza, niezbędna w życiu codziennym i moich
               poczynaniach praktycznych, w myśleniu ontologicznym traci swą przydatność. Zaczynam rozumieć, że
               moje zbliżenia do gramatyki słowa być, do tej pozaprzestrzennej i bezczasowej istoty czy zasady
               istnienia, możliwe są tylko na innej drodze, w jakimś odmiennym porządku myśli. Tak znajduję we
               własnym doświadczeniu trwanie i intensywność, nie mające nic wspólnego z przestrzenią, które
               lingwista Whorf chciał przypisać wyłącznie językom grupy warasz, a my bylibyśmy skłonni nieśmiało
               przypisywać tylko odczuciom ludów pierwotnych.
                                                     Bezmiejstność, bezczasowość...
                  Pozaprzestrzenna i bezczasowa ismieniowa zasada - którą, odnosząc do siebie, nazwałem ja.
               Jedynie wyobrażalny ośrodek rozeznający własności i skupiający je w byt - który pomnaża istnienie i
               tym tłumaczy powstanie i rozwój świata. Wszystko, co o istnieniu już pomyślałem i co jeszcze pomyśleć
               mogę, staje się wyobrażanie jedynie tutaj: w jakimś subiektywnym widnokręgu, który podmiotowo
               podejmuje decyzje skupiające. Charakteryzuje ją (go - ten widnokrąg) nie ekstensywne przejawianie się,
               lecz   jakaś   bezmiejstna i bezczasowa władza, intensywna aktywność. To właśnie tę intensywną
               istnieniową zasadę, nie mająca nic wspólnego z przestrzenią i czasem, odnajdywałem poprzez analizy
               mowy.
                  Z zasady tej wynikają dwa ważne wnioski, które przeoczyła nowożytność. Po pierwsze - okazuje się,
               że   przyczyna      działania    rzeczy    może    znajdować      się   w   samej    rzeczy.    Że   więc    poczynania
               poszczególnego aktora mogą być tłumaczone decyzjami zlokalizowanym w samym aktorze. I chociaż -
               jak wykazują liczne eksperymenty i moje prywatne doświadczenie - wiele działań należy tłumaczyć
               czynnikami      zewnętrznymi,      zewnętrznymi       wobec     rzeczy przyczynami,         a  przeto    można     i trzeba
               porządkować świat liniowo i deterministycznie, to jednak część działań z tego uporządkowania się
               wyłamuje      i  musi    być    tłumaczona      inaczej:    podmiotowymi        decyzjami      poszczególnych       istnień,
                                                                                                                               113






               podejmowanymi w ich subiektywnych widnokręgach.
                  Tak na przykład fizycy kwantowi konstatują eksperymentalnie, że prawo zachowania energii nie
               obowiązuje poszczególnych mikrocząstek, że osobne cząstki - osobne, czyli nie uczestniczące w żadnej
               strukturze - działają tak, jak gdyby energia nie była zachowywana. Jeżeli jednak - jak powiadamy -
               prawo zachowania energii i masy obowiązuje przyrodę, to dzieje się tak dlatego, że na poziomie struktur
               mamy do czynienia z cząstkami licznymi, których rozbieżne decyzje kompensują się wzajemnie. Ale dla
               zrozumienia istnieniowości, istnieniowej zasady istnienia akurat te indywidualne, rozbieżne decyzje
               okazują się decydujące. Pozwalają pojąć całokształt istnienia bez konieczności zakładania jakiejś
               zewnętrznej wobec niego, transcendentnej racji bycia. To właśnie tę konieczną zdolność do działań
               samoswoich i samoistnych jeszcze u progu nowożytności zauważał Francis Bacon, mówiąc o zdolności
               postrzegania i wywoływania zmian, jaką wykazują wszystkie ciała. W miarę dalszego doskonalenia
               założeń poznawczych, liniowe zdeterminowanie bytu podobno uczyniło zdolność tę zbędną. Gdy
               naprawdę tylko odroczyło ją, usunęło poza badany układ.
                  Kiedy na      początku     tego   stulecia fizycy,     sformułowawszy        teorię kwantów, usiłowali ratować
               deterministyczny model świata i stworzyli tak zwany determinizm probabilistyczny, rozumieli go raczej
               niejasno,    mówili      o   nieusuwalnym         braku     prawidłowości         w    przyrodzie.      Ale    nowożytnie
               deterministyczne założenia         zawarte    milcząco     w   ich  nauce    nie   pozwoliły im       potem    powiedzieć
               następnego     jasnego    zdania.    Że   mianowicie      jedyną     prawidłowością       przyrody,      prawidłowością
               sprawdzającą się zawsze i w każdych warunkach, są subiektywne widnokręgi istnień, które
               podejmują decyzje podmiotowo, a przeto nie podlegają prawidłowościom. Co w przypadku fizyków
               było przeoczeniem przynajmniej w pewnej mierze usprawiedliwionym. Przecież jako przebywający na
               gruncie swej dyscypliny fizycy mogli poprzestać na tej części istnienia, fizycznej, zawartej już w
               warunkach początkowych - która trwa i działa. Nie musieli pytać (a przynajmniej pytać jawnie) o tę -
               która sprawia. Filozof nie może jednak tego pytania unikać.
                  I tu przystępuję do drugiego ważnego wniosku, przeoczonego przez nowożytność. Otóż na przekór
               naukowym eksperymentom, które tropią wymianę energii w świecie i tłumaczą poczynania rzeczy
               przekazami energetycznymi, na przekór wszelkim energetycznym bilansom, tak jak umie je dziś
               sporządzać nauka - i nie negując ich prawomocności - może się okazać, że właśnie te intensywne,
               bezmiejstne i bezczasowe widnokręgi istnień są daremnie dotychczas szukanym aktywnym czynnikiem
               bytu, źródłem ożywiającej rzeczy siły. Ekstensywne przejawy tej siły śledzi - dopiero je umie śledzić -
               współczesna nauka. Ale ja mówię teraz o źródle - którego jeśli nie znajdę i nie pojmę, nie potrafię
               istnienia, problemu bycia, zrozumieć.
                                                                                                                               114






                                                                              9
                                                                 Rzeczywistszość
                  Jako filozof powinienem rozumieć; jako uczony znaleźć nie potrafię. Ale jako jedno z istniejących
               istnień - które, jak wszystkie istnienia, są współistotne światu - wcale tego źródła szukać ani pojmować
               nie muszę. Myśląc ja, mówiąc ja - już w nim jestem, już nim jestem.
                  Jedyną częścią świata, która jest mi dostępna zawsze, jestem ja sam. Jedyną istnością przyrody,
               istniejącą bezwzględnie i w każdych warunkach, jest moje ja. Jest ono bezmiejstnym i bezczasowym
               źródłem bytu. Co należy rozumieć nie epistemicznie, nie w duchu poznawczego transcendentalizmu,
               lecz w duchu realizmu poznawczego, w pełnym poczuciu właśnie ontologicznej wagi twierdzenia.
               Jeżeli bowiem - powtarzam tu swe poprzednie argumenty - każde z istnień postrzega świat zgodnie z
               własnymi potrzebami, więc subiektywnie, to jedyną właściwą światu cechą stałą jest to, że przejawia się
               on subiektywnie. Jeżeli taki świat - jako tylko postrzegany - jest fenomenem, to jego noumenemjest
               to, że jest postrzegany. Jeżeli wszystkie światy, wszystkie te - mówiłem - rozmaite umwelty przejawiają
               się tylko w indywidualnych widnokręgach istnień, to jedyną pewną rzeczywistością, która znajduje się w
               nich, jedyną istnością intersubiektywną i ponadindywidualną, jest ta indywidualna ich widnokrężność.
               Musi więc być ona także źródłem tej ożywiającej istnienie siły - którą w świecie, przyrodzie, rzeczach
               niekiedy znajduję; i musi być nim także wtedy, gdy nie znajduje jej, gdy względy i warunki ode mnie
               niezależne nie pozwalają mi tej siły w świecie zewnętrznym rozpoznać.
                  Te indywidualne, bezmiejstne i bezczasowe widnokręgi - które dosięgam i rozpoznaję poprzez własne
               ja - są tym, co metafizycznie, w pełnym ontologicznym sensie, istnieje jedynie i pewnie. Nie muszę
               więc rozstrzygać, czy są bardziej bytem czy bardziej myślą, bardziej energią czy bardziej
               poznaniem, bardziej istnieniem czy rozumieniem; czy mają naturę bardziej materialną czy
               bardziej duchową. Poza nimi - niczego innego, istniejącego bezwzględnie i mogącego być poznane
               całkowicie, w świecie zewnętrznym nie ma. One są więc tą rzeczywistszością, której - popod złudnymi
               fenomenami, popod rzeczywistością postrzeganą - z natury swej szuka metafizyka, lecz której szukała
               daremnie metafizyka nowożytna. Bez tej czy takiej rzeczywistszości nie pojmę faktu istnienia, nie
               potrafię zrozumieć sposobu bycia świata. Dopiero bowiem, gdy będę ją miał, gdy uznam i pojmę jej
               jest, mogę szukać względów i warunków - naukowo - historycznych, psychologiczno - percepcyjnych,
               filozoficzno - transcendentalnych, techniczno - poznawczych, technicznych - pod jakimi objawia się ona
               w dostępnej moim zmysłom postaci.
                  Ale rzeczywistszość ta - wynika to z charakterystyki powyższej - nie jest czymś, co trwa. Nie
               posiada żadnej takiej cechy, którą dałoby się uchwycić i raz na zawsze zatrzymać dla siebie, na przykład
               poznawczo uchwycić i zatrzymać. Nie może mieć zatem ani natury materialnej, co oczywiste, ani też
               natury duchowej, bo i prawdy duchowe - i może zwłaszcza je - zachowujemy dla siebie jako
               poznawczy zysk ze świata. To właśnie tę rzeczywistszość - jej trzecią, ani materialną, ani duchową
               naturę - uwydatnia hybrydyczna, czasownikowo - rzeczownikowa, bezczasowa i bezmiejstna natura
               ludzkich języków, ukryta w głębokiej gramatyce mowy.
                  Staje się więc zrozumiałe, dlaczego poszukiwała jej daremnie metafizyka nowożytna, pojmująca jej,
               jest substancjalnie - szukająca substancjalnie pojmowanego noumenu, bytującego przestrzennie
               trwałego budulca, z którego utworzony jest świat Ale równie zrozumiałe jest, dlaczego nie mogły do
                                                                                                                               115






               niej  dotrzeć    sformalizowane       i  wykształcone      w   pełni   religie,   operujące    istnością    substancjalnie
               pojmowanego Boga - przyjmujące jego istniejącą transcendentnie substancję duchową za jedynie trwałą
               substancję.
                                                                    Metafizyka?
                  Dopiero zrozumiawszy dwa wymienione wyżej niepowodzenia, będę w stanie zrozumieć, czym z
               natury swej była zawsze i czym jedynie może być metafizyka - jeżeli zechcemy ją jeszcze tym słowem
               nazywać, jeżeli tak pojęta rzeczywistszość               dopuszcza jeszcze jakieś meta-,            jakieś zewnętrzne
               spojrzenie.
                  Nie mówi i nie potrafi powiedzieć, jaki jest świat, z czego został stworzony, przez kogo stworzony i
               gdzie zawarty. Jest prostym i stanowczym stwierdzeniem jego jedności - tym właśnie spojrzeniem
               patrzącego na świat człowieka, który siebie odnajduje w nim. Jako taka jest raczej autoterapią
               myślącego, raczej zachętą do pokory i podziwu mającą wyzwolić kogoś w świecie zagubionego, niż
               przydatną jego myśleniu konstrukcją. I dlatego łatwiej powiedzieć, czym metafizyka w swej istocie nie
               jest, aniżeli czym jest. Jest nieustanną obecnością czegoś, co nie jest czymś - obecnością, którą
               znajduję w sobie (?). Jest świadectwem i zaraz manifestacją wciąż tego mojego (?), tego, co wprawdzie
               wciąż we mnie przejawia się, lecz czego nie potrafię potem do niczego znanego ze świata odnieść. Tego,
               co - gdybym przywołać chciał znane nazwy - ma raczej naturę Tao, nirwany, pustki Mistrza Eckharta,
               aniżeli status wyobrażalnych i wydobywalnych z rzeczy składników. Jako taka raczej więc odmawia
               poznającemu prawa poznawania rzeczy, niż zachęca do ich poznania. Jest pewnym sposobem życia,
               najogólniejszą ramą mojego doświadczenia, może modlitwą (?) lub mistycznym treningiem, ale nigdy
               świadectwem, które o świecie orzeka.
                  Jak    się  wydaje,    ku   tak   pojętej   metafizyce      zmierzał    wielki    Leibniz,    poszukując     wyjścia    z
               Kartezjańskiego dualizmu ducha i materii, lecz do niej nie dotarł. Postarajmy się zrozumieć, na czym
               polegał jego problem. Według niego elementarnymi cząstkami świata były monady, które same sobie
               jawią się jako intensywna aktywność, zaś pozostałym monadom jawią się przestrzennie, ekstensywnie.
               Zatem przestrzenno - czasowe, ekstensywne właściwości bytu nie należą zdaniem Leibniza do jego
               wewnętrznej natury, lecz          są wtórnym sposobem przejawiania się bytu, zakładającym obecność
               zewnętrznego obserwatora. I tu następuje... nastąpić musi splot interpretacyjnych niejasności, zawiniony
               przez nowożytny umysł filozofa. Niejasność tkwi bowiem już w tym monadycznym złożeniu. Niesposób
               przecież uniknąć teraz wniosku, iż do wewnętrznej natury bytu należy to, że złożony jest z monad.
               Pozornie więc filozof nie może i nie chce orzekać o składnikach istniejącego - i w tym jego nieufność
               wobec nowożytnej poznawczości - ale, zakładając monadyczne złożenie, już właśnie składniki poznaje.
               Pozornie założył pozaprzestrzenną i bezczasową zasadę istnienia ale, rozważając monadę, już ją w bycie
               umiejscowia.      Tak    przystaje    na   logikę   wyłączonego       środka    -   tę  logikę    umiejscowień,       którą,
               postawiwszy      problem     nieidentyczności      monad,     sam    notabene     współstworzył,      do    której   wniósł
               decydujący wkład.
                  A oto niejasności ciąg dalszy. Jako niewątpliwa monada posiąść mogę jedynie własną aktywność. Ale
               po to, by na tej drodze móc pojąć istnienie, musiałbym pomyśleć w ten sposób wszystkie monady. A to
               z   oczywistych      i  już   wyłuszczonych        powodów       nie   jest   możliwe.     Bowiem       jeżeli  założyłem
               pozaprzestrzenną i bezczasową zasadę istnienia i prowadzony koniecznością języka mówię (tak tylko
               umiem powiedzieć!), że zasada znajduje się wszędzie - to znaczy, że nie ma w świecie miejsca tak
               małego, któremu nie musiałbym tej zasady, tej aktywności czy władzy przyporządkować. Musiałbym
                                                                                                                               116






               tak świat uciąglić (jak uciągla się matematyczne funkcje), żeby pod każdym najmniejszym mogło
               znaleźć się jeszcze mniejsze. Zostaję skazany na nie kończące się wyobrażanie coraz mniejszych
               porcji istnienia - porcji samorefleksyjności, samoświadomości, podmiotowości, subiektywności... To
               jednak nie jest dostępne mojej wyobraźni, a zatem mojej spekulacji. Żadna precyzja ani delikatność
               myśli mnie w to miejsce nie zaprowadzi, żadna, nawet najdoskonalsza i najbardziej pomysłowa hipoteza
               tego problemu dla mnie nie rozwiąże. Swą spekulacją powtórzę to, co miała mi do powiedzenia nauka:
               popod każdą ziarnistością będę odkrywał scalający proces, lecz popod nim - oglądanym wnikliwiej,
               rozpatrywanym subtelniej - znowu dostrzegę ziarno. Na którymś kolejnym małym będę musiał
               spekulację przerwać. Zamknę filozoficzny przewód i pomyślę miejsce tak duże, jakim może być tylko
               Bóg. Czyli skorzystam z wiary pojmowanej religijnie, jak niegdyś skorzystał z niej Leibniz.
                  Lecz nawet i to niejasności nie zlikwiduje. Bo proszę dalej myśleć. Mając monadę, znajduję
               samozachowującą i samopomnażającą, tę teleonomiczną zasadę istnienia, która rozeznaje własności i
               skupia je w byt. Czym jednak mają i mogą być same własności? Jakimiś przedistnieniowymi
               istnościami, tymi na przykład ponadczasowymi przedmiotami Whiteheada? Lecz w takim razie -
               czym? Czymś, co istniało - tak dyktuje mi język - przedtem? Ależ mnie wcale nie obchodzi, co było
               potem, myśląc o istnieniu właśnie o tym przedtem myślę! Potem, jeśli już byt umiejscowię, będę mógł
               znowu skorzystać tylko z wiary Leibniza albo, wspomniawszy Kantowskie antynomie czystego
               rozumu i zrozumiawszy daremność myślenia czystego bytu, porzucę samo filozofowanie. Będę się
               wahał pomiędzy przedistniejącym zawsze a nieistniejącym nigdy, będę zawierał go w nigdzie, czyli
               wszędzie - i w gruncie rzeczy odkrywał po raz któryś tamten zawarty w języku, związany z istnieniem
               kłopot, który nie pozwala nam na wyobrażenie ani ziarna, ani procesu i skłania do jedynego dostępnego
               wniosku, że istnienie jest... procesualne-i-ziarniste-zarazem.
                              Póki co, chciałbym podsumować swe rozważania w sposób
                                              konwencjonalny i nie budzący obaw
                  Pojęcia    czasu    i  przestrzeni    mogą     mieć    różnorakie     znaczenia.    Brak    wrodzonych,       dokładnie
               obrysowanych i danych ludziom raz na zawsze kategorii przestrzennych i czasowych sprawia, że
               niektóre kultury bądź kulturowe epoki przywiązują większą wagę do czasu (i wtedy będziemy być może
               mówili o ich religijności czy ukierunkowaniu duchowym, za przykład mogą nam tu posłużyć kultury
               Indii), inne zaś - do przestrzeni (a wtedy być może będziemy konstatowali ich poznawczą trzeźwość, za
               przykład niech nam posłuży kultura grecka). Wszystko więc wskazuje na to, że pierwiastkowe, w
               poglądzie na świat naszych najdalszych przodków, czas i przestrzeń miały znaczenia bardzo niepewne.
               Jako   pojęcia    wykształciły     się  w    procesie   intelektualnego      rozwoju     człowieka     (który   rozwojem,
               wzbogacaniem        się jest   niewątpliwie, lecz       przecież   nie   zawsze     jest  postępem!),     zaś   ustalonymi
               kategoriami stały się dopiero w nowożytności, w decydującej mierze dzięki wprowadzeniu pomiaru.
               Dziś zachowują nadal w pewnym zakresie swą ważność dla nauki, lecz coraz bardziej oczywista staje się
               ich nieprzydatność dla ontologii, dla właściwego jej przedmiotu rozważań - którym jest istnienie, czyli
               problem bycia.
                  Jeżeli zatem na kilkudziesięciu poprzedzających stronach nie potrafiliśmy go pojąć - i jeżeli na
               domiar odmawiamy dzisiaj dociekaniom ontologicznym wszelkiej wagi; jeżeli chęć dotarcia do sposobu
               bycia   świata    uważamy dziś        za  nieprzystojną i nie        godną światłego       umysłu,     to  jedyną    szansą
               filozofowania wydaje się faktyczny i rzeczywisty powrót do najwcześniejszych przeczuć ludzi -
               przeczuć, na których została ufundowana ludzka kultura i które przeto zachowują nadal ważność.
                                                                                                                               117






               Dopiero wówczas stanie się możliwe podniesienie umysłu z tego upadku, który zawinił coraz lepiej
               poznawany byt i będąca jego następstwem specjalizacja mowy.
                  No bo należało by teraz zapytać, jaka jest mianowicie różnica między znaczeniem czegoś a byciem
               czegoś - między konstatowanym przeze mnie znaczeniem, które zapewnia moim postrzeżeniom
               jakościową zgodność ze światem, a podobno obiektywnym i sprawdzalnym ilościowo byciem, które
               przechowuję następnie w podobno obiektywnym, podobno niezależnym ode mnie rachunku. Czyż
               zdaniem Presokratyków bycie i rozumienie nie było tym samym?
                  Ten wszakże wątek nie może na razie być rozwinięty. Wymaga uprzedniej rozleglejszej wiedzy o
               trybie i toku istnienia. W naszym świecie ponowożytaym tylko nauka może takiej wiedzy udzielić.
               Oczywisty stanie się dopiero w ostatnim szkicu, poświęconym metaforze, która jest istnieniem; którą ze
               swej istoty istnienie jest.
                                                                                                                               118






                                   W OBIEKTYWNYCH WIDNOKRĘGACH NAUKI
                                                                                                                               119






                  Chcący zajmować się filozofią ma przed sobą dwie drogi. Może operować myślą poniżej zdrowego
               rozsądku współczesnych, zdobywać się na myślenie prostsze i naiwniejsze od ich potocznego myślenia.
               Tak postępując znajduje problemy, które rutyna codziennego życia czyni oczywistymi na tyle, że
               zazwyczaj nie podlegają zapytywaniu i dyskusjom. Wtedy wolno mu mniemać, że swą myślą dociera
               samodzielnie do tajemnicy bytu. A jeśli na tę naiwność ducha nie zdobędzie się, z konieczności sytuuje
               swą myśl ponad zdrowym rozsądkiem, przystaje na już osiągnięte poznanie ludzkie, na prawdy kultury,
               które warunkują zdrowy rozsądek; które potoczne myślenie określają. W efekcie czyni swą filozofię
               uogólnioną wiedzą własnej epoki. Wtedy jego twierdzenia zawisają od bieżącej wiedzy i przemijają
               wraz z nią. Poza kwestią strategii jest to kwestia filozoficznego smaku.
                  Dotychczas podążałem pierwszą drogą. Wszystkie                     kłopoty związane        z istnieniem usiłowałem
               rozstrzygać we własnym imieniu i na własny rachunek. Podawałem w wątpliwość zdroworozsądkowe
               przeświadczenia bliźnich - owszem dostrzegając pokaźny udział nauki w tych przeświadczeniach, ale
               posługując się przy tym tylko własnym umysłem. Chciałem uniezależnić swą myśl od wciąż zmiennych
               pewników poznania. Teraz jednak chcę się wyzbyć początkowej naiwności. Po pierwsze dlatego, że
               wprawdzie filozofia nie jest nauką i nikomu nauki nie zastąpi, ale żadna żywa filozofia nie potrafi na
               dłuższą metę nie wiedzieć, co nauka już osiągnęła, a zwłaszcza - jak osiągnęła. Sposób rozwiązywania
               problemów przez poznanie naukowe staje się dla nas paradygmatycznym wzorcem, który podpowiada
               rozwiązania zadowalające i w pewnej mierze dyktuje sposób postępowania wszystkim dziedzinom
               kultury.
                  A po drugie - i co wynika z poprzedniego. Filozof, który we własnym mniemaniu dociera
               samodzielnie do tajemnicy bytu, który pojmuje świat swym niezawisłym, nie uprzedzonym umysłem,
               często tylko niewiedzę udaje, lub nawet szczerze wierzy we własną niewiedzę - gdy naprawdę został już
               zainspirowany naukowym poznaniem współczesnych. Ponieważ stopień niezawisłości mojego umysłu
               przeze mnie samego nie może być oceniany, słuszne wydało się mi nie ukrywanie tego, czego
               dowiedziałem się od naukowców. Co oczywiście nadal nie wyklucza rezerwy wobec naukowych
               twierdzeń oraz ich samodzielnej, to jest naiwnej interpretacji.
                                            Scena i jej dwudziestowieczna scenografia
                  Jest kilka odkryć współczesnej nauki, które silnie oddziałały na moją - a chyba nie tylko moją -
               wyobraźnię.      Pierwszym      jest  odkrycie     początkowego       momentu       świata,   czyli   tak   zwana     teoria
               Wszechświata niestacjonarnego, zapoczątkowanego Wielkim Wybuchem, którą potwierdziły obserwacje
               uciekających galaktyk dokonane przez Edwina Hubble'a. I zaraz z tym odkryciem związana następująca
               myśl. Że mianowicie tak rozważany moment początkowy jest granicą czasową, jakimś punktem
               osobliwym pomieszczonym na osi czasu, i jako taki godzi nas nawet z wiarą w Stworzenie, a
               rozważany przez naukowców podsuwa im argumenty naukowo - historyczne mówiące o powstaniu
               świata, ewolucji Wszechświata i historii materii, ale poszukiwany przez astronomów w kosmosie - i
               wciąż ten sam przecież - mierzony miliardami lat świetlnych, jest granicą przestrzenną, jakimś
               punktem osobliwym umieszczonym na skraju przestrzeni, w tym miejscu, w którym przestrzeń
               urywa się, i jako taki podsuwa uczonym argumenty naukowo - teoretyczne, pouczające o strukturze
                                                                                                                               120






               przestrzeni i czasu. Bo przecież jest oczywiste, że im głębiej patrzymy w przestrzeń, tym bardziej
               cofamy się w czasie. To więc, co dla myślącego jest momentem początkowym świata, dla siedzącego
               przy przyrządach obserwatora jest krańcem przestrzeni: tym i zarazem tamtym musi być Wielki
               Wybuch, ów inicjujący Big Bang.
                  Tu     dochodzimy        do     następnego,      poprzedzającego         tamto,     odkrycia      czy     domniemania
               dwudziestowiecznej nauki. Mianowicie do szczególnej i ogólnej teorii względności, potwierdzonej
               rachunkiem Alberta Einsteina, który w megaświecie, w skali kosmosu, utożsamia (równoważy) masę,
               energię i grawitację, a tym samym sprzęga je nierozerwalnie z czasoprzestrzenią, z przestrzenią i
               czasem - które odtąd muszą być rozważane jako pochodna tego, co nazywaliśmy dotychczas materią.
               Lub które czynią materię pochodną tego, co dotychczas mieliśmy za czas i przestrzeń. Do tej pierwszej
               ewentualności - traktującej przestrzeń jako trzeci, zaś czas jako czwarty wymiar dodany do trzech
               poprzednich      -  zdawał     się  zbliżać    sam    Einstein    w   swych     samotnie     podejmowanych         próbach
               sformułowania       jednolitej   teorii   pola.   Do    drugiej    -  nawiązuje     geometrodynamika,          geometria
               czasoprzestrzenna Johna Archibalda Wheelera, widząca w cząstkach elementarnych tylko zagięcia czy
               zgęstki czasoprzestrzeni, które dzięki swemu większemu zakrzywieniu jawią się jako coś odmiennego
               od mniej zakrzywionego tła.
                  Innym wielkim odkryciem dwudziestowiecznej nauki jest teoria kwantów sformułowana przez Maxa
               Plancka, zakładająca najmniejsze możliwe porcje istnienia - porcje masy, energii, czasu, długości, itp. -
               teoria, która posłużyła do sformułowania praw mechaniki kwantowej, obowiązujących w mikroświecie i
               zupełnie różnych od praw mechaniki klasycznej, przystosowanych do naszego makroświata. Zdaniem
               twórców mechaniki kwantowej, Nielsa Bohra i Wernera Heisenberga, każda zaszłość fizyczna na
               poziomie kwantowym, czyli w świecie mikrocząstek, ma swój aspekt korpuskulamy, ziarnisty,
               mogący być rozważany w przestrzeni, i swój aspekt falowy, ciągły, mogący być rozważany w czasie.
               Wysnuli stąd wniosek, że na poziomie kwantowym możliwe są tylko opisy komplementarne, wzajemnie
               się uzupełniające. Wkrótce jednak miało się okazać, iż nie tylko, że żaden z dwu aspektów - ani ten
               przestrzenny, ani czasowy - nie określa zaszłości fizycznej całkowicie, ale że nawet oba stosowane
               łącznie nie wyczerpują naszej wiedzy o niej.
                      Na przykład déja vu, na przykład widzenie przyszłości, na przykład
                                                                     telepatia...
                  Trudność ta otwarła w nauce ponownie (po czterech bez mała stuleciach!) problem związków
               nielokalnych i pozaczasowych, to znaczy takich związków, których nie da się wytłumaczyć przekazem
               energetycznym i o których nie można się wywiedzieć za pomocą sygnałów świetlnych - a przeto nie
               można ich pojąć w trybie przyczynowo - skutkowym klasycznej fizyki. Zrazu zdawało się to dotyczyć
               tylko mikroświata i tłumaczyło pewne tajemnicze związania cząstek oraz pewne wyjątki od prawa
               zachowania energii i masy. Później okazało się, że i megaświat, Wszechświat jako całość, jest
               uporządkowany        bardziej,   niż   wynikałoby      to  z   naszego    dotychczasowego        rozumienia,      i  że  we
               wzajemnym związku zdają się pozostawać nawet te jego obszary, które nie są z sobą połączone
               sygnałami świetlnymi, a więc nie mogą na siebie wpływać przyczynowo w sposób dotychczas
               zrozumiały dla nauk przyrodniczych.
                  Stąd już krok był tylko do przeniesienia tych rozważań na teren parapsychologii. Uczynił go Carl
               Gustav Jung we współpracy z mikrofizykiem Wolfgangiem Paulim - wiedzę zdobywaną przez fizyków
               kwantowych        usiłował    zastosować       do   dobrze     już    udokumentowanych,          lecz    niezbyt    chętnie
                                                                                                                               121






               przyjmowanych przez ludzi nauki zjawisk parapsychicznych, to znaczy takich zjawisk, które przebiegają
               w   uniezależnieniu      od   czasu   (na   przykład     déja   vu,   na  przykład     widzenie     przyszłości),    lub  w
               uniezależnieniu od przestrzeni (na przykład telepatia), i których po dokładniejszym badaniu nie udało się
               wytłumaczyć przesyłaniem myśli, jakichś pakietów fal myślowych na odległość. Tymi związkami
               akauzalnymi i nieciągłymi, przebiegającymi w uniezależnieniu od przestrzeni i albo czasu, starano się
               także, o ile wiem, tłumaczyć pewne tajemnicze zjawiska z życia zwierząt, takie jak wędrówki węgorzy
               (docierających bezbłędnie w miejsca, w których nigdy przedtem nie były), jak przeloty ptaków, jak
               komunikujące       się   z   sobą    poprzez    setki   kilometrów      szczury,    czy    tajemniczo     uczące     się
               człekokształtne małpy (które, wyuczone trudnej sztuczki w jednym laboratorium, na przykład w USA, w
               pozostałych laboratoriach na innych kontentach też uczą się jej łatwiej).
                  Oto słowa Junga oddające aurę tych poszukiwań: Istota psyche styka się zapewne z ciemnościami
               daleko przekraczającymi nasze kategorie intelektualne. Dusza posiada tyle zagadek, co świat z jego
               układami galaktycznymi, których wzniosły widok może pozostawić obojętnym tylko umysł pozbawiony
               wyobraźni.      W    tej   skrajnej    niepewności,      cechującej     ludzkie     pojmowanie       rzeczy,    oświecona
               pyszałkowatość jest nie tylko śmieszna, lecz także zasmucające ograniczona. Gdyby więc ktoś z
               potrzeby serca lub dla zgodności z prastarymi systemami filozoficznymi, lub też wskutek samego faktu
               występowania zjawisk telepatycznych, miał wyciągnąć wniosek, że psyche jak najgłębiej uczestniczy
               w formie bytu znajdującej się poza przestrzenią i czasem, a zatem należy do tego, co niewystarczająco i
               symbolicznie nazywane jest wiecznością, krytyczny umysł nie potrafiłby stwierdzeniu takiemu
               przeciwstawić żadnego innego argumentu, jak tylko naukowe non liquet. I chociaż z jednym wyjątkiem
               mikroświata atomowego - co do którego znajdujemy w mechanice kwantowej wystarczające argumenty
               matematyczne - podobne rozważania przeniesione w inne dziedziny są niczym więcej jak słabo
               udokumentowaną spekulacją, jest przynajmniej jeden zrozumiały dla nauki powód, który pozwala je
               potraktować poważnie.
                  Otóż matematyczna postać mechaniki kwantowej okazuje się w niezrozumiały i tajemniczy sposób
               obszerniejsza od tych możliwości - mianowicie symetrii i antysymetrii - które mogą być zrealizowane
               na poziomie kwantowym; zawiera w sobie wyraźne wskazówki i dla uporządkowań takich, które w
               mikroświecie zrealizowane być nie mogą. Stąd pytanie - jeśli nie tutaj, to czy bywają realizowane gdzie
               indziej?
                                    Wczorajsza metafizyka i badania dnia dzisiejszego
                  Te i podobne kłopoty z czasem i przestrzenią konstatowane w mechanice kwantowej, a potwierdzane
               w megaświecie przez teorię względności, skłoniły fizyków do szukania popod nimi jakiejś trzeciej,
               głębszej niż czas i przestrzeń realności, czy też - bo i tak można powiedzieć - do poszukiwań
               neutralnego języka, który byłby niezależny zarówno od aspektu falowego, jak korpuskularnego. Inaczej
               poszukiwał współpracujący z Jungiem Wolfgang Pauli, współautor książki o parapsychologii. Inaczej -
               myślący po buddyjsku David Bohm. Inaczej - zakładający poznawczy realizm i wychodzący od
               ciągłości funkcji falowej Czesław Białobrzeski. Inaczej - Platonik, Carl Friedrich von Weizsäcker, który
               wziął za punkt wyjścia ziarnistość korpuskuły. Inaczej - myślący po Berkeleyowsku Sir Arthur
               Stanley Eddington. Wszystkie te poszukiwania ukazują dotychczas niedostępne nauce perspektywy.
                  Grzegorz Białkowski twierdzi, że ostatnie kilka lat dały fizyce tyle nowych jakości, ile całe
               dotychczasowe badania w ciągu paru tysięcy lat. Podobny nastrój poznawczej pewności podyktował
               Frankowi Close takie oto słowa: Dzięki dokonanemu ostatnio postępowi, wczorajsza metafizyka
                                                                                                                               122






               poddała się badaniom dnia dzisiejszego. Dalsze odkrycia mogą umożliwić nam stawianie pytań i
               dawanie odpowiedzi, jakich dziś nie potrafimy sobie nawet wyobrazić. I chociaż żaden filozof z
               prawdziwego zdarzenia nie przystanie na granice spekulacji i perspektywy wytyczane przez bieżący stan
               wiedzy, przyznać musi, że dzięki dokonanym w XX wieku odkryciom może spekulować w sposób, w
               jaki nie spekulowano w Europie od czasów Średniowiecza; w wyrafinowanej matematycznie postaci
               odnajduje w nauce większość klasycznych problemów metafizyki. Nie może się więc także w pełni
               zgodzić z tymi, którzy we współczesnej wiedzy widzą wyłącznie dążenie do postępu technicznego i
               obwiniają ją o regres człowieczeństwa.
                                                                                                                               123






                                                                              1
                                                               Kiedy? Gdzie?
                  Odkrycie Wszechświata niestacjonarnego, zapoczątkowanego Wielkim Wybuchem, jest wyzwaniem
               dla naszego ponowożytnego rozumu. Ale nie dlatego jest wyzwaniem, że godzi nas ponownie, tym
               razem argumentami nauki, z wiarą w Stworzenie - gdyż taka wiara może być niezależna od każdych
               argumentów - lecz dlatego, iż uprzytomnia nam, że czas, jaki upłynął od tamtego początkowego
               momentu, jest niewyobrażalnie krótki. I chociaż wszystkie dostępne dane informują nas jedynie o wieku
               imprezy zwanej Wszechświatem i pisanej dużą literą, lecz niekoniecznie o wieku imprezy zwanej
               istnieniem, więc na przykład o wszechświatach pisanych małą literą, rozważanych zarówno - niech mi
               Albert Einstein wybaczy! - czasowo, jako tych, które nasz Wszechświat poprzedzały, jak rozważanych -
               i znowu proszę o wybaczenie - przestrzennie, jako wszechświatach istniejących równocześnie obok
               Naszego, niemniej dane te zasługują na uwagę. Otóż dzisiejsze obliczenia, wyprowadzone z porównania
               szybkości uciekających galaktyk i pomiaru temperatury tak zwanego promieniowania tła, szacują życie
               Wszechświata na dziesięć do kilkunastu miliardów lat (jako czytelnik książek Arthura Eddingtona i
               Jamesa Jeansa, pisanych przed sześćdziesięcioma laty, pamiętam jeszcze szacunki wieku galaktyk i
               gwiazd dziesięcio-, a nawet stokrotnie wyższe!). W porównaniu z młodym wiekiem Wszechświata
               zdumienie budzi podeszły wiek Ziemi - planety obiegającej gwiazdę trzeciej generacji, to znaczy
               utworzoną z materii powstałej po dwu kolejnych wybuchach gwiazdowych - szacowany na cztery do
               pięciu miliardów lat. A już zupełnie niewyobrażalnie długi w porównaniu z szacunkami poprzednimi
               jest wiek życia biologicznego na Ziemi - szacowany dziś na trzy i pół miliarda lat. Kiedy to wszystko
               stać się mogło, jak zdarzyć się to zdążyło i gdzie był na to czas?
                  Prawdziwe zdumienie budzi się jednak dopiero wtedy, gdy wraz ze współczesnymi naukowcami
               dochodzimy ad illo tempore, który zgodnie z rygorami po - Planckowskiej wiedzy sytuowany jest przez
               nich o jedną - zdaje się - duodecylionową sekundy później od niewyobrażalnej godziny zero (co
               należy zapisać tak: illud tempus = t < 10-43s), gdyż czas mniejszy od 10 -43 sekundy, masa poniżej 50
               mikrogramów i temperatura powyżej l032 stopni Kelvina są nieuchwytne dla naszej rachuby, znajdują się
               za tak zwanym murem Plancka i wymagałyby jakiejś skwantowanej teorii tego początkowego procesu.
               Otóż z dzisiejszego rozeznania fizyków wynika, że w tamtej supergorącej epoce pełnej symetrii,
               najpóźniej w pierwszej miliardowej części sekundy, musiało zajść jakieś łamiące symetrię wydarzenie,
               które zapewniło przewagę materii nad antymaterią - i wynika następnie, że procesy anihilujące
               antymaterię musiały przebiegać tak szybko i skutecznie, iż większość antymaterii nie przeżyła pierwszej
               milionowej części sekundy. Od tego momentu mamy głównie do czynienia z kolorowymi (to znaczy
               wyposażonymi w niecałkowite, mniejsze od jedności ładunki elektromagnetyczne) kwarkami i gluonami
               oraz ujemnie naładowanymi leptonami (elektronami, mionami, cząstkami tau...), natomiast antyleptony
               (pozytony na przykład) i antykwarki stanowią odtąd zaszłości peryferyjne, występujące na peryferiach
               gwałtownych procesów.
                  Kolejny próg ewolucji materii nastąpił w momencie schłodzenia do 1013 stopni sił kolorowych,
               działających na gluony i kwarki, i powstania białych cząstek zwanych hadronami - mianowicie
               neutronów i protonów. W momencie tym musiało mieć bowiem miejsce wydarzenie, które zapewniło
               taki stosunek ilościowy drugich do pierwszych - żeby po złączeniu wszystkich neutronów z protonami
                                                                                                                               124






               powstały deuterony i jądra helu, a pozostałe wolne protony żeby stały się jądrami wodoru, które dopiero
               stanowią punkt wyjściowy do ewolucji cięższych                    pierwiastków. Ciekawych           odsyłam po bliższe
               szczegóły do literatury popularnonaukowej, gdyż w tak zamierzonym tekście nie potrafię objaśnić
               samego zjawiska, staram się tylko ukazać dzisiejszą jego poetykę.
                  Jeżeli idzie o szacunki czasowe, sprawa dzisiaj przedstawia się tak. W pierwszej ćwierci sekundy
               życia Wszechświata nastąpiło potrzebne schłodzenie i wytworzyły się wszystkie hadrony; w pierwszej
               półtorej minucie powstał niemal cały znajdujący się aktualnie we Wszechświecie hel; a podczas
               pierwszego miliona lat powstał cały potrzebny do dalszej ewolucji pierwiastków wodór. I chociaż
               szacunki     te   mogą     ulec    po   kolejnych      odkryciach      znacznym      modyfikacjom,        chociaż     obraz
               korpuskularnych procesów           i  nazwy cząstek mogą w przyszłości                zmienić    się tak,    że dzisiejsza
               terminologia będzie brzmiała wręcz humorystycznie, to wydaje się jednak, że ramowy scenariusz, ten -
               jak powiadają uczeni - standardowy model rozwoju Wszechświata, w podstawowym zarysie jest pewny.
                                                             Czasy, przestrzenie...
                  Co z tego standardowego modelu wynika? Wynika po pierwsze, że wciąż niejasno zdajemy sobie
               sprawę, czym jest czas. Wnioski wysnute ze szczególnej teorii względności - mówiące o ustaniu czasu
               przy uzyskaniu prędkości światła - oraz fantastyczno - naukowe opowieści o maszynach podróżujących
               w czasie, stały się powszechną własnością i weszły do kultury masowej. Ale analogiczne wnioski
               wysnuwane z ogólnej teorii względności - teorii wiążącej wszystko tamto z grawitacją - ciągle brzmią
               obco i nie są rozumiane nawet przez naukowców. A przecież teoria ta mówi, że w zależności od masy i
               stanu skupienia (typowej energii, temperatury) materii czas może mieć różną jakość; że każdy stan
               skupienia materii istnieje w czasie sobie tylko właściwym. Zatem w innym czasie anihilowały pozytony
               i antykwarki, w innym powstawały neutrony i protony, w jeszcze innym - tworzył się wodór. Na jakiej
               więc podstawie utrzymujemy, że tamten to jest ten sam czas; że występuje w tej samej postaci, w jakiej
               doświadczamy go aktualnie?
                  A skoro tak, to po drugie - te budzące zdumienie stosunki czasowe pierwszych minut Wszechświata
               powinniśmy pojmować szerzej i objąć naszym zdumieniem cały proces rozwoju kosmosu: tworzenie się
               galaktyk,    grup gwiazdowych, gwiazd, ich kolejnych generacji, obiegających je planet,                            ewolucji
               ziemskich gatunków biologicznych i trwającej pięćdziesiąt tysięcy lat historii ludzi nie wyłączając. I
               oczywiście możemy rozumieć teraz, że wszystko tamto stać się mogło i zdarzyć się zdążyło, ale
               powinniśmy przyjąć, że zdarzało się w czasach o różnej naturze i różnej intensywności. Konstatowane
               przez nas czasowe dysproporcje wynikały jedynie z faktu, że umieszczaliśmy tamto w jednym czasie; że
               czasem, który jest właściwy tylko nam, ludziom, czasem po ludzku zintensyfikowanym, a więc i
               rozrzedzonym, chcieliśmy rozumieć obce nam procesy. Gdy naprawdę zdarzały się one w wielu
               rzeczywistościach czasowych.
                  A po trzecie - myśląc nadal tym tropem i powróciwszy ad illo tempore, należało by może zapytać,
               czy   dzielenie    sekundy     na   duodecylionowe...       trylionowe...    miliardowe      części    jest  rzeczywiście
               uzasadnione;     czy   jeden    czas    nie  jest  tylko   naszą    śmieszną     uzurpacją,    wynikłą     ze  stosowania
               stosowalnych do naszej rzeczywistości czasowej liczb skalarowych i z aktualnie przyjętego przez nas
               rachunku. Najprawdopodobniej zakładamy jeden czas, bo tak jedynie umiemy sporządzić rachunek. A
               przecież ogólna teoria względności - stwierdzając zależność czasu od masy, energii i grawitacji - orzeka
               niewątpliwie że czas powstał w czasie, a więc i musiał w czasie ewoluować. W intersujący
               filozoficznie sposób mówi o tym kontrowersyjny metodolog nauki, Julius T. Frazer. Jeżeli zaś chodzi o
                                                                                                                               125






               starsze źródła, można by tu przywołać dzieła św. Augustyna, wskazać na wtórną rolę czasu w
               Augustiańskiej creatio continua, lub przypomnieć raz jeszcze Prospera z Akwitanii, który rozpatruje
               czasowość jako wytwór już stworzonego.
                  Ponadto z ogólnej teorii względności wynika, że dokładnie to samo dotyczyć musi przestrzeni, która
               w   przestrzeni    powstawała       i  ewoluowała       w   przestrzeni,    tworząc     tak  różne     rzeczywistości
               przestrzenne. To właśnie w nich miały miejsce kolejne, wspomniane przeze mnie wydarzenia. Zatem
               rozpatrywanie      ich   w   tej   przestrzeni,   chęć    rozumienia     ich   kategoriami      naszej   rzeczywistości
               przestrzennej, więc na przykład mierzenie naszymi skalarami przestrzennymi, jednostkami długości
               stosowalnymi do przestrzeni właściwej jedynie nam, opatrywanymi kilkudziesiętnymi dodatnimi lub
               ujemnymi potęgami, jest być może następną taką śmieszną uzurpacją, która w żaden sposób nie
               przybliża nas do poznania rozmiarów kwantu, atomu i kosmosu (... czyż popularyzatorzy ogólnej
               teorii względności nie podpowiadali, że każdy z kwantów jest być może obiektem klasy Wszechświata
               o pełnym zrównoważeniu masy, energii i grawitacji, o stuprocentowym dla nas defekcie masy - i czyż
               nie sugerowali, że Wszechświat dla zewnętrznego obserwatora wykazałby ten sam defekt i wyglądał
               tak samo niepokaźnie?). A zdaje się stąd wynikać, że żadne wiarygodne poznanie nie będzie możliwe
               bez   uprzedniego     uprzytomnienia       sobie - nie      tylko uwzględnienia        w    rachunku,    lecz   intymnego
               uprzytomnienia - czym czas i przestrzeń są w istocie.
                           Nie ma czasu, jest mój czas. Nie ma przetrzeni, jest moja
                                                                    przestrzeń.
                  Einstein powiedział kiedyś, że następstwo wydarzeń w czasie jest tylko złudzeniem, ale jest to
               złudzenie bardzo natarczywe. Nie chciałbym na to przystać. Starałbym się raczej tak zobaczyć jego
               teorię: przyznać jej dużą siłę przekonywania i doniosłą wartość operacyjną, lecz odmówić prawa
               orzekania o złudzeniach i istocie rzeczy. Nie dajmy się uwieść subtelnym transcendentalizmom dwu
               ostatnich stuleci, zapomnijmy na chwilę o teoretycznych spekulacjach fizyki dzisiejszej i pomyślmy
               naiwnie. Przestrzeń i czas są - są zwyczajnie i poprostu. Ja, człowiek, posłużywszy się dokonaniami
               swych     przodków,       poprzedzających        mnie    przedludzkich       istnień,    stworzyłem      je   dla    siebie,
               wyewoluowałem je. Zasługują przeto na pełną wiarę i mogą być poznawane realistycznie. Przekonują o
               tym moje nogi (którymi muszę chodzić). Przekonuje moja śmierć (widomy znak, że mój czas upłynął).
               Nie ma tu miejsca na żaden pojęciowy wybieg. A to pociąga za sobą twierdzenie następne. Że
               mianowicie nie dlatego starzeję się, iż jest czas, lecz dlatego czas jest - że się starzeję. Tak więc czas
               zawsze jest czyjś i dlatego nie ma czasu - czasu rozumianago jako zewnętrzna wobec istnień,
               obiektywna okoliczność. I gdy wejrzeć głębiej, z twierdzenia tego, przyjmowanego powszechnie przez
               ponowożytną naukę i uznanego za oczywiste, wynikają wcale nietrywialne wnioski. Wynika bowiem, że
               każde z istnień jest autorem swej przestrzeni i swego czasu - i że tylko swą przestrzeń i swój
               czas ma do dyspozycji. Czyż nie o tej właśnie naszej - i powszechnej - przestrzennej i czasowej
               niewspółmierności        z pozostałymi istnieniami mówiłem,              omawiając szokujące szacunki liczbowe
               procesu ewolucji Wszechświata?
                  Czas sam w sobie i przestrzeń sama w sobie są tylko widmami wysnutymi przez wadliwie
               teoretyzujący umysł - to wiedzieliśmy od dawna. Ale także zespolenie ich w czasoprzestrzeń według
               rachunku Einsteina - zbilansowanie ich w skali kosmosu z masą, energią i grawitacją i opisanie
               matematycznym wzorem - nie przydaje im realności i nie przyczynia się do poznania istoty rzeczy.
               Dopiero gdy czas i porzestrzeń uczynimy czyimiś, to znaczy - gdy powiążemy je faktycznie z
                                                                                                                               126






               pozostałymi danymi, znajdziemy się na mocnym gruncie. I dopiero takie postawienie sprawy, wydaje
               się, pozostaje także w teoretycznej zgodzie z - precyzyjnie i rygorystycznie stosowaną - teorią
               względności. Zapewnia bowiem wszystkim danym tę współmierność, która czyni każde poszczególne
               istnienie niewspółmiernym z pozostałymi istnieniami - a przeto nie pozwala żadnego z nich uczynić
               wyróżnionym punktem (jest to, jak wiadomo, podstawowa zasada naukowej kosmologii). Gdzież więc
               znajduje się ów jakiś kosmos, miejsce uprzywilejowane, z którego moglibyśmy orzec, że następstwo
               wydarzeń w czasie jest złudzeniem?
                  A wracając do kwestii przestrzennej i czasowej niewspółmierności. Moja współmierność z innymi
               ludźmi jest w decydującym stopniu zapewniona pokrewieństwem gatunkowym. Ale nasza ludzka
               współmierność z jętką jednodniówką jest już wątpliwa, chociaż jętka porusza się w przestrzeni podobnej
               i podobnie jak my umiera (starzenie się i śmierć, twierdzą biolodzy, jest na Ziemi wynalazkiem
               ostatniego miliarda lat; przez dwa pierwsze miliardy nie było na naszej planecie śmierci i starzenia się,
               tych pochodnych płci, a życie organiczne reprodukowało się nieśmiertelnie, przez podział). Tym
               bardziej więc nie umiemy poczuć się współmierni sekundowym pokoleniom ameb, choć jesteśmy ich
               niewątpliwymi spadkobiercami. A cóż dopiero mówić o naszej współmierności z przestrzenią i
               czasem naszych odleglejszych przodków: z czasem pewnych mezonów i bozonów ciężkich, które
               zdaniem uczonych giną w do-minus-trzydziestej-potęgowanych częściach sekundy; z czasem protonu,
               któremu fizycy rokują życie przewyższające stukrotnie przypuszczalny czas życia Wszechświata (i który
               praktycznie może zginąć jedynie w wypadku drogowym swych kwarków, ale nie wiadomo dotychczas
               - dane z roku 1989 - by któryś tak zginął); z niewyobrażalnie wielką przestrzenią kwarku (który
               poruszając się wewnątrz protonu znajduje tam tyle miejsca, iż praktycznie nie może się z innymi
               kwarkami zderzyć); z wiecznym czasem (bez-czasem?) fotonów, które trwają uparcie od Wielkiego
               Wybuchu i żaden z nich nie potrafi ubyć; z niewyobrażalnie próżną przestrzenią (bez-przestrzenią?)
               neutrin, które nie odnotowują na swej drodze ciał niebieskich i przebiegają je, jak my przebiegamy
               pustkę? Albo - do czego w sobie i swym otoczeniu moglibyśmy przymierzyć czas i przestrzeń
               gwiazd; Galaktyki; innych galaktyk; ich gromad; supergromad, etc.?
                                                       Ewoluujący proces ewolucji
                  Podane przeze mnie przykłady naszej niewspółmierności z otaczającym światem są za sprawą
               popularnonaukowych lektur znane powszechnie. Przestaną być jedynie naukową ciekawostką, gdy
               wnikniemy w ich rzeczywistą treść. Mówią one, iż nie tylko, że wszystkie istnienia ewoluowały,
               ewoluują i będą ewoluowały w procesie nazywanym ewolucją, ale że także sam proces ewoluował,
               ewoluuje i będzie ewoluował w czasie (czasach) i przestrzeni (przestrzeniach); że mamy tu do czynienia
               nie tylko z procesem ewolucji, lecz także z ewolucją procesu. Procesu, w którym nieustannie zmieniało
               się to, co w swym zadufaniu bierzemy za niezmienne prawa fizyki, a podstawowe stałe przyrody - stała
               grawitacji Newtona, stała Plancka, stała prędkości światła, stała stosunku masy protonu do elektronu... -
               podlegały ciągłym samouzgodnieniom i modyfikacjom.
                  Stąd oczywista niewystarczalność             dziejsiejszego    rozumienia ewolucji,         która rozpatrywana        jest
               wyłącznie z punktu widzenia naszej przestrzeni i naszego czasu. Wychodząc od nich, od świata
               właściwego jedynie nam, powodowanego właściwą naszemu makroświatu logiką (to jest logiką
               stosowalną jedynie do naszej przestrzeni), sporządzamy dla siebie statystycznie - wielkoliczbowy
               model świata - który następnie rozpatrujemy jako będący w rozwoju. A przeto nie napotykamy żadnej z
               tych zagadek, jakie nam stwarzają wspomniane istnienia pochodzące z mega - bądź mikroświata.
                                                                                                                               127






               Owszem      skądinąd     -  i kiedy indziej - dopuszczamy możliwość                  uporządkowań odmiennych             niż
               statystyczne, poucza o tym zarówno teoria względności, jak teoria kwantów, ale w widzeniu całości
               procesu nie wydostaliśmy się dotychczas poza uporządkowanie oparte na teorii wielkich liczb. Tak więc
               dylemat ewolucji, problem powstawania i rozwoju bytu wyobrażamy sobie tak, jak wyobrażamy:
               konstruktorsko, technicystycznie. Wyobrażamy go nadal w sposób, jaki podyktował nam przyczynowo
               -skutkowy determinizm klasycznej, Newtonowskiej fizyki.                     Wyobrażamy go sobie na kształt już
               ustawionej i rozgrywanej partii szachów, a problem - ten, jak dziś powiadamy, jedyny problem naukowy
               -  widzimy      w    możliwie     wiernym      odtworzeniu       poprzednich      ruchów,     które   wykonali      grający
               (kosmologowie i autorzy science - fiction zdobywają się niekiedy na przewidywanie ruchu następnego).
               Gdybyśmy jednak uwzględnili dziś naszą pełną wiedzę, gdybyśmy założyli tamten jedynie z nią zgodny
               ewoluujący proces ewolucji, zrozumielibyśmy, iż jest on partią szachów, podczas której zmieniają się
               reguły szachowe, kolory i charakterystyka figur, ilość pól na szachownicy... i sami gracze. Otóż dopiero
               wtedy stanęlibyśmy twarzą w twarz z problemem. Moglibyśmy przeczuć początkowy warunek gry i
               znaczenie wygranej.
                  Dochodzimy tu w sposób konieczny do zagadnienia zawarowanego dotychczas dla mitologij i religij.
               Po raz pierwszy w języku ponowożytnej nauki, ukształtowanym w podstawowych zarysach przez
               nowożytność, pojawić się dziś muszą rozważania kosmogoniczne. Nie jest to różnica ilościowa, lecz
               nowa jakość, z której uczeni nie w pełni zdają sobie sprawę. I tak współcześni teoretycy ewolucji, pytani
               przez laików o problemy szczegółowe, odpowiedzą, że sam proces nie jest już dla nich zagadką - tu
               powołają się dzisiaj z pewnością na struktury dysypatywne i nowe teorie chaosu - lecz dodadzą zaraz, że
               nie wszystkie jeszcze szczegóły procesu poznali. Jest to nieprawda. Żaden z podejmowanych przez
               naukę problemów ewolucji nie został dotychczas wyjaśniony zadowalająco, a moje poprzednie uwagi
               mogą przyczynić się do rozumienia, dlaczego wyjaśniony nie został. Po prostu - owe zakładane przez
               naukę, rzekomo początkowe warunki procesu, oraz ich przestrzenne i czasowe notacje, są już daleko
               zaawansowanym wytworem procesu, który usiłuje się nimi wyjaśnić.
                  I postępując dalej tym tropem. Skoro warunki początkowe, wyjściowe warunki naszej wiedzy,
               wcale takimi nie są i wciąż podlegają ewolucji, to nie tylko, że nie jest uzasadnione ekstrapolowanie
               stanu aktualnego w przeszłość, ale i wszelkie ekstrapolowanie stanu aktualnego w przyszłość - zarówno
               aktualnego stanu ludzkości, jak aktualnego stanu materii - jest pozbawione naukowych podstaw.
               Zgodnie z naszą faktyczną wiedzą zostaliśmy więc skazani na eschatologię z jej domniemaniami
               apokalipsy i apokatastazy - zakładając bowiem warunki aktualne, nie potrafimy sobie wyobrazić ani
               końca czegokolwiek, ani dalszego ciągu. W obliczu naukowych faktów hipoteza śmierci cieplnej lub
               zapaści grawitacyjnej Wszechświata jest równie prawdopodobna, ale i równie niejasna, jak hipoteza
               niebiańskiej szczęśliwości, a Jan Paweł II mówiący w encyklice Apostołowie Słowian o niebieskiej
               Jerozolimie wydaje się bliższy naukowej prawdy od tych, którzy zakładali wieczną materię. Lub -
               którzy dziś zakładają proces ewolucji, lecz myślą go przy pomocy kategoryj przestrzeni i czasu
               przystosowanych       do   wiecznej     materii,    do materii podległej niezmiennym prawom                   natury i
               zawierającej w sobie stałe stałe przyrody.
                                    Przypadek, czyli próba posłużenia się wytrychem
                  Oto dalsze pytania prowokowane przez ten sam krąg problemowy kosmogonii. Znajdujemy się w
               bezprzestrzennym i bezczasowym punkcie wyjścia przestrzeni i czasu, a przynajmniej - w owym
               punkcie pełnej symetrii, o którym wiedzą dwudziestowieczni fizycy. Jak dojść mogło do pierwszego
                                                                                                                               128






               złamania symetrii, które zapoczątkowało proces zwany Wszechświatem? Uczeni z pewnością zastawią
               się teraz koniecznym ograniczeniem pola dociekań - ograniczeniem, które dociekaniom nadaje rangę
               nauki - i nie zechcą na pytanie to odpowiedzieć. Ale dodadzą zaraz, że wszystkie następujące po tamtym
               wydarzenia nie są już tajemnicą i mogą być przez nich wystarczająco wyjaśnione. Zgodnie ze
               współczesną wiedzą informatyków i topologów będą je dzisiaj tłumaczyli najchętniej wzajemną grą
               przypadku i konieczności: przypadku, który działanie praw zaburza, i praw, które zaczynają ponownie
               obowiązywać - nową już - rzeczywistość. Wypowiadają się na ten temat między innymi synergetyka,
               matematyczna teoria katastrof, informatyczne teorie sprzężeń feed-back - feed-forward i rozmaite
               rachunki zaburzeń sporządzane dla poszczególnych dziedzin nauki.
                  Ale jak to się stało, że nikt dotychczas nie zapytał, czy w świecie niezłomnych praw natury, bo takimi
               są ich zdaniem prawa fizyczne, możliwy jest przypadek? Tak zwany przypadek jest czymś teoretycznie
               mało wyrazistym, a rozważany w kategoriach filozoficznych wydaje się mi humbugiem. To bowiem, co
               z konieczności musi zadowolić naukowca, nie powinno wystarczyć filozofowi. Pojęcie przypadku,
               wprowadzone do matematyki jeszcze przez Pascala, a do fizyki przed przeszło stu laty przez Boltzmanna
               i Gibbsa, zawrotną karierę zrobiło dopiero pod koniec XX wieku. Ale im większy zakres zjawisk
               obejmuje się nim, tym zarazem mniej pewności, że stosuje się je właściwie. Według klasycznej już
               definicji Antoine'a Augustina          Cournota,     dziewiętnastowiecznego         matematyka badającego          procesy
               ekonomiczne, mianem przypadku nazywamy zazwyczaj to, czego nie potrafimy wytłumaczyć. Gdy
               jednak zejdziemy potem na głębszy poziom rzeczywistości, gdy nowa, pełniejsza wiedza to zejście nam
               umożliwi, zazwyczaj znajdujemy dla niego dające się określić przyczyny (tak na przykład rzut kostką
               określany jest parametrami rzucającej dłoni, położenia kostki w dłoni, samej kostki, oraz powierzchni
               stołu, na który kostka pada; prawa fizyczne zostają zachowane, a tak zwany przypadek jest tylko inną
               nazwą dla naszej nieznajomości wszystkich parametrów). Śmierć od dachówki spadłej z dachu
               nazywamy w życiu codziennym zdarzeniem przypadkowym. Ale tym określeniem bynajmniej nie
               negujemy szeregu dających się określić przyczyn, które spowodowały upadek dachówki - czego
               najlepszym dowodem jest fakt, że zawsze potem umiemy coś lub kogoś uczynić zań odpowiedzialnym.
                  Na poparcie swoich słów przytoczę dłuższy fragment eseju Henri Poincarégo Szczęśliwy traf
               (Chance): Bardzo drobna, umykająca naszej uwadze przyczyna powoduje znaczny efekt, którego nie
               możemy nie zauważyć; mówimy wtedy, że efekt ten spowodowany jest przez przypadek. Gdybyśmy
               znali dokładnie prawa natury oraz sytuację wszechświata w chwili początkowej, bylibyśmy w stanie
               dokładnie przewidzieć stan tego wszechświata w następnych chwilach. Jednak nawet wtedy, gdy prawa
               natury    przestaną    być   dla   nas   sekretem,     stan   początkowy      będziemy      mogli    poznać     jedynie   w
               przybliżeniu.      Jeżeli  pozwoli     to   nam    na   przewidywanie       następnych      stanów    z   takim     samym
               przybliżeniem - a jest to wszystko, czego możemy oczekiwać - powiemy, że dane zjawisko zostało
               przewidziane, że podlega ono pewnym prawom. Nie zawsze jednak mamy do czynienia z taką sytuacją;
               może się zdarzyć, iż drobne różnice warunków początkowych wywołają wielkie różnice zjawisk
               końcowych       -  mały    błąd    tych   pierwszych      może     spowodować        kolosalny    błąd    tych   ostatnich.
               Przewidywania stają się wtedy niemożliwe i mamy do czynienia ze zjawiskiem przypadkowym.
                  Dlaczego meteorologowie mają takie trudności w przewidywaniu pogody? Dlaczego do tego stopnia
               wydaje się, że deszcze i burze pojawiają się w sposób przypadkowy, iż jest wielu ludzi, którzy za
               całkiem naturalne uważają modły o deszcz lub słońce, a których śmieszyłaby na przykład modlitwa o
               zaćmienie? Wiemy, że wielkie zaburzenia, ogólnie rzecz biorąc, zdarzają się w rejonach, gdzie
               atmosfera jest w równowadze nietrwałej. Meteorologowie zdają sobie sprawę z tego, że równowaga jest
               nietrwała, że gdzieś powstaje cyklon; nie są jednak w stanie powiedzieć, gdzie konkretnie; zmiana
               temperatury w danym punkcie o jedną dziesiątą stopnia w górę lub w dół może spowodować, że cyklon
               wybuchnie tutaj, a nie gdzie indziej, i zniszczy rejony, które mógłby oszczędzić. Moglibyśmy to
               przewidywać, gdybyśmy wiedzieli o tej jednej dziesiątej stopnia, obserwacje nie są jednak ani
                                                                                                                               129






               dostatecznie gęste, ani wystarczająco dokładne, co powoduje, że wszystko to wydaje się nam dziełem
               przypadku. W odróżnieniu od tej przypadkowości pozornej, będącej następstwem naszej niewiedzy,
               współczesna fizyka formułuje i włącza w swoją strukturę pojęcie prawdziwego przypadku. Czy jednak
               ten przypadek prawdziwy nie musi właśnie znaczyć, że mamy do czynienia z działaniami typu
               decyzyjnego?
                  Reasumuję. Myśląc o ewolucji materii i Wszechświata myślimy o wydarzeniach, które w sposób
               oczywisty łamały prawa natury (łamały dawne prawa i w ich miejsce ustanawiały prawa nowe, bądź też
               rozbijały jakieś prawo początkowe, rozczłonowując je na prawa zwane prawami fizyki). Tylko takie
               wydarzenia mogły przecież spowodować wspomnianą przewagę materii nad antymaterią czy przewagę
               protonów nad neutronami; tylko takie, łamiąc pierwotną symetrię, mogły być przyczyną pojawienia się
               w procesie ewolucyjnym rzeczywistej nowości. Wydaje się jednak, że problem takiej nowości wymaga
               pytań subtelniejszych niż te, które zadają dzisiaj matematycy zajmujący się układami chaotycznymi i
               fizycy badający równowagę nietrwałą. Otóż tego rodzaju wydarzeń - wydarzeń rodzących rzeczywistą
               nowość - nie potrafię wytłumaczyć sobie inaczej jak decyzyjnie: niezależną, samoistną i samodzielną
               decyzją złamania prawa (podczas gdy dotychczasowy prawodawca byłby skłonny wybierać nadal
               rzeczywistość rządzącą się prawami dawnymi).
                  Gdzie zatem decyzja taka zapada? Kto czy co decyzję tę podejmuje? Jaka wiedza do decyzji go
               skłania? Jak nadaje swej decyzji moc obowiązującą? Mimo dobrego samopoczucia nauki pytania te nie
               doczekały się dotychczas odpowiedzi. A zatem trzeba tych odpowiedzi szukać. Jeżeli bowiem chcemy
               rozumieć problem istnienia w duchu współczesnej wiedzy i zgodnie ze współczesną naukową strategią -
               więc    technicystycznie      i  konstruktorsko      -  powinniśmy       mieć    jakieś    uprzednie     wyobrażenie       o
               konstruktorze. Albo przynajmniej - o decydencie.
                                                                                                                               130






                                                                              2
                                                    Matematyka spieszy na ratunek
                  Matematyka pojawia się tutaj, jak zazwyczaj w sprawach naukowo wątpliwych - królowa nauk
               (Platon?), język, którym została napisana księga przyrody (Galileusz), i który przeto, jako język
               uniwersalny,     oferuje    rozwiązanie      każdego     problemu.      Pojawia     się   więc    także    matematycznie
               uwierzytelniona teoria kwantów, którą chciałbym posłużyć się teraz jako przykładem. Prowadzi nas ona
               bowiem do jednego z najbardziej niezwykłych sporów wewnątrz fizyki i pewnego Pyrrusowego
               zwycięstwa.
                  Otóż kiedy w latach dwudziestych Bohr na gruncie mechaniki kwantowej dopuszczał nielokalne
               związki między cząstkami, zezwalające na komunikowanie się mikrocząstek nawet w odległościach
               makroskopowych, Einstein nie chciał rozumowania jego przyjąć i poszukiwał nadal w kosmosie
               zewnętrznego czynnika determinującego, szukał brakującego prawa fizyki, które teorię kwantów
               uzupełni. Nie chciał uznać konsekwencyj teorii, do której powstania sam się przyczynił. Wraz ze
               współpracownikami sporządził w latach trzydziestych stosowny eksperyment myślowy, tak zwany
               paradoks     EPR    (Einsteina,    Podolsky'ego,      Rosena),    z   którego    wynikało,     że   dwie   cząstki,    które
               pozostawały z sobą kiedyś w Bohrowskim nielokalnym związku, musiałyby pozostać w nim nadal nawet
               umieszczone na dwu przeciwległych krańcach Galaktyki i musiałyby nadal telepatycznie uzgadniać
               swe postępowanie. A przecież trudno wymyślić większy nonsens. Tak więc zdaniem Einsteina zaczęło
               wyglądać na to, jak gdyby teoria kwantów nie miała dotyczyć przestrzeni. To znaczy - jak gdyby
               należało założyć jakąś przestrzennie niazależną od działających cząstek siłę, która ich postępowaniem
               kieruje (słynny zarzut Einsteina, wyrażony w liście do Maxa Borna: Ty wierzysz w Boga, który gra w
               kości, a ja w prawa i zupełny porządek). Jego stanowisko było bardzo ryzykowne, wymagało
               reinterpretacji teorii względności, lecz wyglądało na mniejszy nonsens.
                  I cóż się okazało? Badania Johna Bella prowadzone w latach pięćdziesiątych nad spinem cząstek
               doprowadziły do tak zwanych nierówności Bella, które zdawały się przyznawać w tym sporze rację
               Bobrowi, a doświadczenie Alaina Aspecta z roku 1982 ze spinem fotonów ostatecznie rację tę
               potwierdziło, udokumentowało ją w świecie rzeczywistym. Okazało się bowiem, że dwa fotony o
               spinach skorelowanych, to jest pozostające z sobą w związaniu spinowym, pozostają w nim nadal nawet
               rozdzielone i oddalone od siebie na odległość makroskopową, i nadal wzajemnie uzgadniają swe spiny.
               No tak. Ale teraz z kolei zaczęło wyglądać na to, jak gdyby teoria kwantów nie miała dotyczyć czasu.
               To   znaczy     -  jak   gdyby     dwie    cząstki   nie   były    w   stanie   odnotować        odnotowanego       przez
               eksperymentatora czasowego momentu, w którym je rozdzielono, i dlatego zachowywały się nadal jak
               przedtem.
                  Lecz w oczach laika - co to znaczy? Jeden Carl Gustav Jung znalazłby odpowiedź. I oczywiście
               należy z pokorą przyjąć do wiadomości to zdumiewające, niezrozumiałe zachowanie się cząstek
               (zdumiewające, niezrozumiałe nawet dla mnie i mojej żony, która, gdy przebywam z dala od niej w
               innym mieście, nieodmiennie rozpoznaje każdy mój o jeden za dużo wypity kieliszek i zaraz mi o tym
               daje znać telefonicznie); i oczywiście nie można przy tym wykluczyć punktu widzenia Einsteina,
               implikowanego teorią względności - ale co pełen podziwu dla ścisłości nauk ścisłych laik ma myśleć o
                                                                                                                               131






               matematyce, która była rusztowaniem obu teoryj?
                  Nie po raz pierwszy zresztą, jego zdaniem, matematyka tak zawiodła. Kiedy na początku ubiegłego
               stulecia Jean - Baptiste Lamarck odwrócił usankcjonowaną dotychczas hierarchię organizmów żywych i
               nadał jej kierunek wstępujący, od ameby do człowieka, a nieco później Karol Darwin przetworzył ją w
               naukę o     biologicznej     ewolucji,    było   oczywiste,     że  współcześni,      aby   wyjaśnić powstanie        życia
               organicznego na Ziemi, zechcą sprowadzić tę hierarchię jeszcze niżej i objąć nią także tak zwaną materię
               nieożywioną (jednym z bardziej znaczących usiłowań tego rodzaju była Genezis z Ducha Juliusza
               Słowackiego). Tu natrafiono jednak na przeszkodę w postaci niepodważalnych, jak mniemano, praw
               fizyki. Gdy bowiem w biologii ewolucja oznaczała rozwój w kierunku coraz wyższego porządku i
               większej złożoności, w fizyce - za sprawą drugiego prawa termodynamiki - ewolucja oznaczała regres:
               proces zmierzający do chaosu i ostatecznego rozpadu. W ścisłej matematycznej formule wyraził go w
               połowie ubiegłego stulecia Rudolf Clausius i zaproponował nauce nową wielkość, którą nazwał entropią.
               Odtąd - nie tylko, że ewolucja w fizyce była żałośnie niezborna z ewolucją biologiczną, ale ponadto nie
               tłumaczyła powstania na swym gruncie życia organicznego, którego pojawienie musiano przeto
               tłumaczyć tak lub inaczej pojmowanym cudem. Mimo wciąż ponawianych, coraz bardziej pomysłowych
               prób - wkrótce o nich opowiem - nauka nie zdobyła się dotychczas na wiarogodne wyobrażenie
               konstruktora, twórcy biologicznego procesu. Przekonuje o tym dzisiejsza sytuacja w biologii, znacznie
               bardziej zagmatwana niż sami biologowie śmią to przyznać.
                                                     Matematyce co matematyczne
                  Przyczyną tego stanu rzeczy wydaje się być konstytucja ponowożytnej wiedzy: niepodważalny
               autorytet   matematyki w        formułowaniu       naukowych       prawd.    Gdy    naprawdę      rola   matematyki     jest
               ograniczona. Moim zdaniem, zdaniem laika, matematyka nie orzeka i nie potrafi orzec ani o kierunku
               przemian otaczającego nas świata, ani tym bardziej o docelowym punkcie istnienia. Rachunek Clausiusa
               - podobnie jak jego statystyczno - matematyczna, Boltzmannowska korekta i jak teoria względności oraz
               teoria kwantów, w których z kolei można by się dopatrzeć wyrafinowanej korekty tamtej korekty - ma
               skromniejszy zakres: wskazuje tylko na obszar rzeczywistości, którego może prawomocnie dotyczyć
               matematyczny rachunek. We wszystkich wspomnianych przypadkach matematyka orzeka o samej
               sobie - mówi o przedmiocie, którym kompetentnie potrafi się zająć.
                  Jeżeli zaś chodzi o sam przedmiot, chciałbym przytoczyć pewne wyznanie Bertranda Russella:
               Pozaczasowość matematyki nie ma w sobie nic majestatycznego, a polega po prostu na tym, że czysta
               matematyka nie mówi niczego o czasie. Kontemplacja prawdy matematycznej nie dostarcza mi już
               żadnej mistycznej satysfakcji. Pozostaje estetyczne zadowolenie, jakie dają eleganckie rozumowania.
               Na tym zresztą wyznania nie zakończył, dalej mówi tak: ... estetyczne zadowolenie, jakie dają
               eleganckie rozumowania, ale i tu nie wszystko jest w porządku - co jest jeszcze ciekawsze i
               prowokuje niezwykłe wnioski, a do czego później wrócę.
                  Ale najpierw. Jeżeli czysta matematyka nie mówi niczego o czasie, a zarazem jest tak niezbędna, tak
               wielorako przydatna fizyce, to jaki wniosek należy stąd wysnuć? Moim zdaniem, należy przyjąć, że w
               samym sednie czy też na samym dnie tej rzeczywistości, którą penetruje fizyka, znajduje się jakiś
               element bezczasowy - i że jest on w pewnej mierze identyczny z samą matematyką. Ściślej - że
               przedmiot badań fizycznych, którym tak kompetentnie umie się zająć matematyka, jest w pewnej mierze
               identyczny     z   tym,    co   określamy      mianem      przedmiotów       matematycznych.        Przekonują      o   tym
               matematyczne abstrakcje, te idee naszych idej wciąż obecne w umyśle, a zarazem niewątpliwie obecne
                                                                                                                               132






               w mikrocząstkach i rozpoznawalne we Wszechświecie - abstrakcje, za sprawą nauk fizycznych
               niewątpliwie rozpoznawalne tam, lecz wyrażane także bez wiedzy o tamtym przez nasze rozumowe
               konstrukcje, naszą sztukę, nasz nie obarczony uprzednią wiedzą umysł. Właśnie dlatego, że tak jest - że
               przedmiot matematycznej penetracji jest w pewnej mierze identyczny z przedmiotami matematycznymi -
               możliwy jest postęp w fizyce; właśnie dopiero dzięki temu fizyka nie jest dowolną spekulacją umysłową
               i oferuje ciągle postępujące poznanie.
                  Nie chcę przez to powiedzieć, że każda matematyczna konstrukcja, na jaką umieją się zdobyć
               matematycy, jest realnie obecna w świecie i należy do jego struktury. Ale czyż oczywisty fakt
               poznawalności      świata już sam        przez    się nie   orzeka    o   jego   matematyczności? I czyż            wciąż
               konstatowana, oczywista zgodność pomiędzy strukturami matematycznymi, używanymi przez nas do
               modelowania procesów fizycznych, a wewnętrzną strukturą tych procesów, nie orzeka o, w pewnej
               mierze, tożsamości obu struktur? To prawda, że poznając świat wnosimy weń własne umysłowe
               konstrukcje, matematykę własną. Lecz stwierdziwszy, że nasz umysł został dostosowany do świata -
               bo w upartej, długotrwałej filogenezie gatunku i gatunków się doń dostosowywał - tym samym przecież
               przyznajemy, że musieliśmy ją, tę matematykę, wpierw ze świata wynieść! W jakiej postaci przebywa
               tam owo coś, co, odwzorowane w umyśle, stało się naszą matematyczną wiedzą - to już inny i
               niełatwy problem, nad którym filozofowie jeszcze nie raz, tyleż owocnie, co bezskutecznie, będą się
               zastanawiali.
                                                     Matematyka, czyli preistnienie
                  Czym zatem są matematyczne przedmioty - te liczby naturalne, liczby zespolone, ludolfina, wartości
               figowe, zbiory Mandelbrota, etc.? Nasuwa się tutaj odpowiedź, która w duchu platonizmu przyznaje im
               pełną realność, lecz zarazem jest radykalnie anty-Platońska. Przedmioty te nie należą bynajmniej do
               najwyższej rzeczywistości - jak tego chciał Platon a za Platonem do dziś powtarza wielu matematyków -
               lecz są akurat rzeczywistością najniższą, najbardziej elementarną. Podobnie jak Lamarck odwrócił
               kiedyś    usankcjonowaną        hierarchię   organizmów       żywych,      trzeba   więc    odwrócić     usankcjonowaną
               hierarchię idej i nadać jej kierunek wstępujący: od idej najprostszych, matematycznych, do takich, które
               angażują całą ludzką wrażliwość i bywają rozpoznawane jako wyróżnik człowieczeństwa; trzeba
               dokonać podobnego odwrócenia w dziedzinie ludzkiej myśli. W ten sposób Galileuszowy język,
               którym napisano księgę przyrody zostanie sprowadzony do roli jednego z języków lokalnych. Czyż o
               zasadności tego odwrócenia nie poucza fakt, że matematyka generuje informacje, a jednocześnie nie
               jest  zdolna     do   syntezy;    że,   z  jednej   strony,   zajmując     się   czystą   matematyką,      badając     same
               matematyczne struktury, uzyskujemy rzeczywiste dane dotyczące procesów fizycznych, ale z drugiej -
               jak wykazał to na przykład spór Bohra z Einsteinem - nie potrafimy potem tych danych zamknąć w
               jednej strukturze, w ramach jednego układu aksjomatycznego?
                  Rozważając       zaś   rolę   matematycznych        przedmiotów       w   ewolucjii,    ich   pozycję     w   przebiegu
               ewolucyjnym, należało by może powiedzieć, że są to najbardziej zamierzchłe ślady pozostawione
               przez proces istnienia - które, za sprawą mojego powstałego w tym procesie, a przeto uzgodnionego z
               nim umysłu, są zarazem częścią mojej samowiedzy. Są więc preistnieniem i zaraz - moją wiedzą o
               preistnieniu. Jak pięknie podsunął mi Leszek Nowak (w prywatnym liście): są czymś w rodzaju
               wymarłych ciał fizycznych. A i tak zobaczył ich los zbyt chyba ponuro - bo może nie należy być wcale
               ich ostatecznego wymarcia pewnym? Najpewniej żyją do dziś, lecz są ciałami fizycznymi i
               matematycznymi przedmiotami równocześnie. Ten pograniczny status zdaje się przecież cechować
                                                                                                                               133






               wiele tak zwanych korpuskuł (należą do nich lepiony, gluony, kwarki, mezony, bozony, a także - być
               może domniemywane obiekty przedkwarkowe, takie jak elementony, urobiekty, planckony, utożsamiane
               nierzadko z kwantami prapola), o których fizycy nie potrafią z całą pewnością orzec, czy istnieją
               naprawdę, czy też są tylko przydatnymi nauce konstruktami. Od kilkudziesięciu lat głównie na
               rozstrzyganiu tego polega problem filozoficzno - poznawczy kwantowej fizyki. Jeżeli wyżej mam rację,
               to w znany dotychczas sposób nie uda się go rozwiązać (i co na przykład stąd wynika dla nierówności
               Bella i badań Alaina Aspecta nad spinem cząstek...?).
                  To jednak są sprawy grząskie, w których nikt mi łatwej racji nie przyzna. Natomiast jednoznaczne
               wnioski - wydaje się - można stąd wysnuć dla całej nauki.
                                                                 Języki przyrody
                  W przyjętym przeze mnie przebiegu ewolucyjnym pierwsze pojawiły się przedmioty matematyczne -
               a przeto na początku była liczba. Zatem pierwszym językiem, którym możemy opisać świat, jest język
               matematyki, ściślej - nasza matematyka jest tym językiem, za pomocą którego możemy zrozumieć
               najwcześniejsze pokłady istnienia. Dzielimy go bowiem z mikrocząstkami, z których składa się
               martwa materia, przedmiot            badań    fizyki;  i  dzielimy     go  częściowo - za sprawą            nie  całkiem
               uzasadnionych (o czy m później) uogólnień wielkoliczbowych - z ciałami niebieskimi i kosmosem,
               którymi zajmują się astronomia i kosmologia. Następnym językiem, którym możemy, lub raczej musimy
               świat rozumieć, jest język najniższych instynktów - język łaknienia, agresji, obrony, potrzeby trwania.
               Posługujemy się nim w celu osobniczego przeżycia i odnajdujemy go w swych namiętnościach, a
               dzielimy z wielu żywymi organizmami, które są przedmiotem zainteresowania biologii. Którymś
               kolejnym językiem jest - mniej lub bardziej metaforyczny, lecz zawsze operujący metaforą i dlatego
               obejmujący      również    tamte    języki,   łączący    w    sobie   wiele    języków     -  język    ludzki:   rozmaicie
               organizowana i występująca w wielu postaciach mowa naturalna, którą zajmuje się humanistyka. Ponad
               nią (ale w to można, lecz na razie nie potrzeba wierzyć) znajduje się język przewyższających nas
               istnień, który mistycy rozpoznają niekiedy w doświadczeniu mistycznym, a szarzy zjadacze chleba
               mogliby rozpoznać w swych rzadkich chwilach intymnego kontaktu z przyrodą, w swych na przykład
               dotkliwych zachwytach wobec ogromu gór, potęgi morza, majestatu gwiaździstego nieba.
                  I oto zaszkicowana tu lingwistyczna hierarchia bytu. Najniżej znajdują się - w różnym stopniu
               elementarne - cząstki materii. Mogę im przyznać tylko wiedzę matematyczną - którą skądinąd
               odnajduję również w swym umyśle i rozpoznaję we własnych racjach rozumowych. Wyżej usytuowane
               są twory biologiczne. Tym muszę przyznać ponadto wiedzę instynktową - którą podzielam z nimi
               również i rozpoznaję w skomplikowanych motywacjach wielu swych działań, w ich, najczęściej,
               niskich pobudkach. Jeszcze wyżej znajdują się racje moralne i wartości, w tak wyrazistej postaci
               właściwe jedynie ludziom i wyrażane jedynie ich mową - które wiążą i obowiązują tylko mnie jako
               człowieka, lecz które przecież nie wydają się sprzeczne z motywacjami instynktowymi, gdyż w istocie
               są - nadbudowaną nad nimi - ich sublimacją (ten prosty i nieuchronny przebieg od instynktu ku
               wartościom śledziłem w szkicu Wolność, sens, wartościowanie). Mówiąc innymi słowy - znajduje się tu
               ludzka świadomość wraz ze swą nieodpartą potrzebą sensu, oraz marzeniami o dobru i sprawiedliwości,
               więc wraz z tym wszystkim, co ją nieuchronnie prowadzi ku doświadczeniu religijnemu; świadomość
               ludzka,    która    w   istocie    jest  uprzytomnieniem          ewoluującego       procesu     ewolucji,    odczytem
               powszechnego trendu istnienia, dokonanym na użytek gatunku i w odpowiadającej mu skali. Ponad nim,
               ponad ludzką świadomością - znajduje się być może jakaś właściwa wyższym istnieniom wiedza
                                                                                                                               134






               aniołów, o której na razie nie będę się wypowiadał (... a swoją drogą Einstein, nie chcąc przystać na
               kwantowy rachunek Bohra i przeciwstawiający mu rachunek własny, uciekał się przy tym nieodmiennie
               do argumentacji religijnej). Interesuje mnie teraz najniższa pozycja matematycznych przedmiotów w
               zaszkicowanej hierarchii.
                                                        Racje rozumu i racje serca
                  Wiedza matematyczna, którą dzielimy w pełni z elementarnymi cząstkami materii, a częściowo ze
               światem makro- oraz megafizycznym, nadaje się do opisu niektórych zjawisk fizycznych i jest domeną
               nauk nazywanych z pewną dozą słuszności ścisłymi. Niewątpliwa liczbowość tych nauk, ich
               imponująca rozumowa sprawdzalność i przerażająca powszechność twierdzeń jest nie czym innym, jak
               skutkiem elementarności ich przedmiotu. Ale właśnie ta pierwotność korzeni matematyki sprawia, że
               wiedza matematyczna zawodzi i musi zawieść wszędzie indziej - a diagnozie tej nie zaprzecza pewna
               ograniczona      przydatność      metod     matematycznych         na   przykład     w    biologii    molekularnej       czy
               mikrobiologii. Można dziś odkrywać na drodze matematycznej zadziwiające podobieństwa w gramatyce
               mowy i organizacji genetycznego kodu DNA, można stosować algebrę Boole'a, dwumierną algebrę zera
               i jedynki, przydatną w konstruowaniu systemów komputerowych, dla zrozumienia pracy komórek
               mózgu - ale wszystko to nie wykracza poza propedeutykę funkcjonowania (mózgu, mowy i kwasu
               dezoksyrybonukleinowego), w żadnym zaś stopniu nie przybliża nas do poznania treści tego, co w
               każdym ze wspomnianych przypadków zostało wyfunkcjonowane. Treść ta nieuchronnie wymyka się
               - opartym na ścisłej, ilościowej rachowalności - racjom rozumowym i musi być poznawana na innej
               drodze.
                  Powyższa diagnoza nie jest niczym nowym, wiedziano o niej od dawna i znamienne, że postawił ją
               właśnie matematyk. Powiedział: Serce ma swoje racje, których rozum nie zna (Pascal Myśli, 477 w
               układzie Chevaliera). Chciał, jak powiada, upokorzyć rozum, który usiłuje sądzić o wszystkim (tamże,
               479).   Niewątpliwe       sukcesy     metod     matematycznych        w    nowożytnej      fizyce    i  decydująca      rola
               matematycznego myślenia w sformułowaniu dwu granicznych teoryj fizyki naszego stulecia, myślę tu o
               teorii względności i teorii kwantów, doprowadziły do bezwzględnej, bezprzykładnej uniwersalizacji
               matematyki i sprawiły, że przestroga Pascala jest bardziej dziś aktualna niż kiedykolwiek. Bo -
               powtarzam, przypominam - sposób rozwiązywania problemów przez poznanie naukowe staje się w
               oczach kultury paradygmatycznym wzorcem, który podpowiada postępowanie pozostałym dziedzinom
               myślenia. Otóż dzisiejszy prymat fizyki w poznaniu, będący następstwem jej ścisłości sprawił, że
               postępowanie fizyków stało się przykładem owocnej praktyki badawczej (w ten właśnie sposób, po
               wielu wahaniach i dyskusjach, Thomas S. Kuhn zdefiniował ostatecznie swój paradygmat). I to jest,
               jak się wydaje, główną przyczyną matematyzacji współczesnej wiedzy, wystarczającym uzasadnieniem
               stosowania     matematycznych        metod,    czy   zgoła    kruczków     topologii,    dla  wytłumaczenia       zjawiska
               ewolucji, a także - uprawomocnieniem nadziei na pełne zmatematyzowanie humanistyki, które dziś żywi
               na przykład Max Bense.
                  W moim przekonaniu są to usiłowania płonne. Wzorzec, mający - ograniczone - zastosowanie w
               jednej dziedzinie, nie może być przenoszony do innych dziedzin. Ale poprzestawanie na perswazji, same
               apele nie wystarczą. Należy raczej przyjrzeć się dokładniej postępowaniu fizyków i matematyce, która
               stanowi jego podstawę.
                                                                                                                               135






                                                  Wszechobecne widmo matematyki
                  Pozostając w zgodzie z poprzednim wywodem, a chcąc wyrazić się ładnie i literacko - należało by
               może powiedzieć, że przedmioty matematyczne... że owe preistnienia, podobnie jak wszystkie
               istnienia pozostałe, ewoluują w czasie. Tak zobaczone stają się rzeczywistością, która przenika cały
               byt.   Od     najbardziej     zamierzchłych       śladów     zostawionych       przez     proces    istnienia,    od    tych
               najdawniejszych, już przekroczonych pokładów istnienia, które przeto odnajdujemy jako czyste
               abstrakty w bycie dziś nam dostępnym - poprzez eksperymentalnie wytwarzane w laboratoriach, bo już
               inaczej   nam    niedostępne,      obiekty   poziomu      kwantowego,       które   zdają   się   być   matematycznymi
               abstraktami i ciałami fizycznymi jednocześnie - poprzez wiedzę różnorako właściwą różnorakim
               organizmom biologicznym (każde drzewo jest wielkim rozwiązaniem matematycznego zadania -
               powiada Juliusz Słowacki w Raptularzu), więc poprzez matematykę, która przechodzi w Bergsonowski
               élan, siłę życia - aż po to stadium, stadium ludzkie, w którym matematyka staje się moralnością, w
               którym wyłamuje się z Pascalowskiego porządku rozumu i musi być poznawana racjami serca - i dalej
               jeszcze, aż po te zaledwie przez nas przeczuwane argumenty, jakimi w dyskusji z Bohrem posłużył się
               Einstein. (Notabene ten Słowacki z matematycznym zadaniem rozwiązanym w drzewie zasługuje
               jednak na podziw. Dopiero odkrycie zbiorów Mandelbrota i wygenerowanie na komputerze obiektów
               fraktalnych wyjawiło rację romantycznego poety wobec współczesnych mu matematyków!).
                  Tak mielibyśmy nie jakiś dający się zamknąć w aksjomatach system (i czy w ogóle jest taki, na który
               matematycy mogą dziś wspólnie przystać?), lecz bardzo nieostre widmo matematyki, rozpościerające się
               od    bezczasu     abstraktów      czystych,     poprzez      prawie     -  bezczas     poziomu       chromodynamiki,
               elektrodynamiki i mechaniki kwantowej, poprzez                   czas instynktowych poczynań zwierząt, czas
               ludzkich racji rozumowych i ludzkich prawd serca, aż po czas kosmosu, którego geometryczne,
               dające się opisać jednym wzorem prawidłowości są tylko ludzką uzurpacją, niezdarnym złudzeniem
               statystyki, nieuważnym gigantycznym uogólnieniem - a który jako doświadczenie religijne przejawia się
               w naszych przeczuciach. Bardzo nieostre widmo, biegnące z przeszłości w przyszłość przez wszystkie
               postacie istnienia - i zarazem obecne w nas. Bardzo nieostre widmo matematyki - widmo myślowości,
               która bywa, lecz wcale nie musi być przeciwstawiana temu, co określamy jako fizyczność.
                  Zatem. Przyznając matematyce pełną wiedzę o prehistorii bytu, powinniśmy jej także przyznać pewną
               umiejętność przeczuwania jego przyszłych losów.
                  A swoją drogą ciekawe, że na ludzki podziw zasługuje nieodmiennie język czystej abstrakcji - język
               pochodzący z prapoziomu istnienia, z jego najwcześniejszej, bezczasowej warstwy. Gdy odnajdujemy
               go w sobie, czujemy się zaszczyceni i podniesieni na duchu; właśnie ten nasz podziw, jak się wydaje,
               legł u podstaw Platońskiego poglądu na świat. Fakt, że język ten odnajdujemy w sobie, że potrafimy go
               precyzyjnie skonceptualizować, daje nam poczucie intelektualnego panowania nad światem. Bo gdy
               odnajdujemy w sobie język przedpotopowych gadów - język agresji, rywalizacji, popędu - czujemy się
               zaambarasowani (niezadowalającym stanem aktualnym?). Ale dopiero gdy przebiegniemy uczuciami
               całe   widmo     matematyki      obecne w      nas   i  osiągniemy     najwyższy możliwy pułap kultury, pułap
               wartościowania - rozum nasz sięga w przyszłość, staje się rozumem twórcy, jest w stanie tworzyć rzeczy
               nowe. (Ależ tak - tego wniosku nie da się uniknąć: uprawiana przez nas matematyka i nauki
               przyrodnicze mówią głównie o przeszłości istnienia, zaś humanistyka, biorąca pod uwagę przede
               wszystkim nasze pragnienia i tęsknoty, usiłuje wypowiadać się o jego przyszłości).
                  I jeszcze taka oczywista myśl, wynikająca z poprzedniego, a dotycząca usytuowania matematyki w
               czasie. Wydaje się, że niemożność pogodzenia teorii kwantów z ogólną teorią względności - że ta wciąż
               konstatowana trudność przetworzenia ich w Einsteinowską jednolitą teorię pola, czy doprowadzenia do
                                                                                                                               136






               Supersymetrii      zamierzanej     przez    współczesnych        fizyków     -  nie   jest  problemem       techniczno      -
               rachunkowym, lecz konstytutywnym. Być może chodzi tu o dwa różne stadia ewolucji tego, co
               nazywamy przedmiotami matematycznymi - o wczesne stadium teorii kwantów i jakieś wyprzedzające
               rachunek naszego świata, przerastające nas stadium, dostępne jedynie naszej intuicji, którego nie
               jesteśmy i nie będziemy w stanie w pełni skonceptualizować, zamknąć w rozumowych racjach.
                  I   na   marginesie.    Czy     nie  tym    właśnie     nieostrym,    niedokładnym       czasowym       usytuowaniem
               przedmiotów matematycznych należy tłumaczyć te znamienne niedomknięcia, które różnią dziś i
               różnicują poszczególne aksjomatyczne systemy (wymieńmy tu dla przykładu twierdzenia Skolema -
               Löwenheima, Tarskiego, Gödla, Churcha) - które różnią matematyki Poincarégo, Cantora, Fregego,
               wczesnego Russella, Brouwera, Turinga, Thoma, Mandelbrota... które rozczłonowują matematykę w
               oddzielne branże, osobne dziedziny fachu?
                                                                                                                               137






                                                                              3
                                                                     Bliżej ziemi
                  Myśląc o matematyce należało by może zadać pytanie o wiele bardziej podstawowe. Zapytać o
               usytuowanie przedmiotów matematycznych w przestrzeni. Szukającemu odpowiedzi najpierw ciśnie się
               pod pióro tautologia, mówiąca o koniecznej i pełnej odpowiedności przestrzeni i liczby. Na jej
               potwierdzenie znajduje niezbite argumenty w historii myśli. Pitagorejska mistyka liczb była w istocie
               geometrią, a wszystkie liczbowe operacje Pitagorejczyków mogły zostać wykreślone. Z tej właśnie
               wykreślnej mistyki poszła doktryna              geometrycznego atomizmu            Platona,    tak bliska dziś wielu
               mikrofizykom - Platońska matematyka będąca ilością rozwijaną w przestrzeń: matematyczne punkty,
               rozwijane w najkrótsze proste, które tworzą boki trójkątów... tworzących przestrzenne własności ciał.
                  Którymś      kolejnym      etapem    tej   tautologii   jest   odkrycie    Kartezjusza      -  Kartezjańska      algebra
               przetworzona w geometrię analityczną. Którymś - różniczkowy i całkowy rachunek Leibniza, wbrew
               czytelnym już tropom nie potrafiący wyprowadzić filozofa z przestrzeni Newtonowskiej (o myślowych
               perturbacjach z tym związanych mówiłem w szkicu poprzednim). Ani bowiem rodzące się wątpliwości
               średniowiecznych i nowożytnych empirystów (Francis Bacon!), ani późniejsze obiekcje zgłaszane przez
               samych matematyków - przypomnijmy tu jeszcze płaszczyznę nieskończoną Gaussa, albo niewykreślne
               geometrie Łobaczewskiego i Riemanna - nie były w stanie zburzyć zdroworozsądkowej oczywistości
               utożsamienia liczby ze         zmysłowo      postrzeganą     przestrzenią.    Owszem,       zarówno u      Kanta,    jak w
               transcendentalnych filozofiach po-Kantowskich starano się raczej uniewierzytelnić kategorię liczby i
               kategorię przestrzeni - raczej podawano w wątpliwość zdrowy rozsądek, aniżeli tamtą odpowiedność.
                  Dopiero w połowie wieku XX znaleźliśmy się na tropie odpowiedzi mogącej wytłumaczyć ów znak
               równania, który dotychczas wydawał się tautologią. Otóż Gaston Bachelard - wybitny metodolog nauki i
               znawca poezji - zająwszy się pod koniec życia teorią metafory, doszedł do wniosku, że dogłębnie i
               naprawdę rozumiemy tylko to, co potrafimy unaocznić, wykreślić na papierze, lub czego przestrzenny
               obraz    powstaje    w    naszej   głowie.    Tak    więc,    w   myśl    powyższego,      rozumienie      problemu      jest
               równoznaczne z umiejętnością jego graficznego przedstawienia. Zrozumieć znaczenie jakiegoś
               pojęcia to usytuować pojęcie w przestrzeni - jeżeli nie z innych, bardziej tajemniczych powodów, to
               choćby dlatego, że jego znaczeniowy zakres umiemy wyobrazić sobie tylko przestrzennie. A zatem
               powiedzieć widzę to - już, zarazem - znaczy rozumiem (na przykład angielskie I see używane jako
               synonim I understand). Biorąc pod uwagę rodzaj problemów i sposób ich rozstrzygania, przede
               wszystkim dotyczyć to musi matematyki. Na tym, jak się wydaje, polega przedustawna tajemnica tamtej
               odpowiedności przestrzeni i liczby - ten ludzki wewnętrzny fenomen tłumaczy, dlaczego liczbowość i
               wymierność zawsze są tym, co konstatujemy po pierwsze za pomocą zmysłów w zmysłowo dostępnej
               przestrzeni.
                  Ze wszystkich wielkich odkryć XX wieku odkrycie Bachelarda przyszło najbardziej nie w porę. Bo
               spójrzmy na problemy naukowe tego stulecia. Właśnie sporządzono rachunek dla niewyobrażalnej,
               niewyobrażalnie zakrzywionej czasoprzestrzeni i                 do łask wrócili Riemann i Łobaczewski; ich
               dotychczasowe dowcipne spekulacje stały się jedną z dróg dotarcia do realnej rzeczywistości i znalazły
               praktyczne zastosowanie. Właśnie sformułowano zasady mechaniki kwantowej, które umykają naszym
               przestrzennym wyobrażeniom i nie dają się pogodzić ze zmysłowym oglądem świata, a o prawdziwości
                                                                                                                               138






               których przekonuje tylko matematyczny rachunek... Weźmy za przykład choćby tę tylekroć już
               przywoływaną niemożność jednoczesnego określenia położenia cząstki i jej pędu, która skazuje nas na
               opisy komplementarne. Na dobrą sprawę przynajmniej od roku 1860 - w którym Arthur Cayley
               stworzył rachunek macierzowy - matematyka może poczynać sobie tu niewątpliwie i nie napotyka
               żadnych trudności. Dzisiejszy matematyk odpowie, że położenie cząstki, które w mechanice klasycznej
               byłoby liczbą wektorową, w mechanice kwantowej jest macierzą, i że jako macierzy nie można go
               jednoznacznie skorelować z pędem. No pięknie. Ale co to znaczy dla naszego rozumienia w świetle
               tego, co o nim wie Bachelard? Jaka jest faktyczna, zrozumiała w naszym świecie interpretacja tej
               charakterystyki położenia cząstki - interpretacja potrzebna nie tylko nam, którzy jako laicy chcielibyśmy
               naukowy wywód rozumieć, ale również niezbędna naukowcom, jako że wyznacza tok ich myślenia,
               sposoby konceptualizacji danych i, w efekcie, przesądza dalszy kierunek ich pracy?
                  Niżej okaże się, że te pozornie marginalne i nieistotne dla już odkrytego pytania są pytaniami o
               interpretację samej matematyki - o jej naturę i sposób jej bycia.
                                                        Nasz Logos... przestrzenny
                  Na początek proste stwierdzenie. Matematyka, gdy już się ją uprawia, jest wiedzą ścisłą i pewną. Ale
               po to, by matematyk mógł dokonywać swych operacji, musi sięgnąć do idej bardziej podstawowych -
               takich jak wielkość, odpowiedniość czy odpowiedność, identyczność i różność, równość i nierówność,
               itp. - które są od matematycznej wiedzy wcześniejsze i stanowią jej narzędzia. Narzędzi tych dostarcza
               mu logika. Zależność matematyki od zasad logicznych jest tak oczywista, że niektórzy matematycy doby
               przedostatniej - na przykład Gottlob Frege, niezależnie odeń młody Bertrand Russell - uważali
               matematykę jedynie za wzbogacenie (rozwinięcie, deduktywną kontynuację) zasad logiki formalnej.
                  Punktem oparcia dla matematyki jest więc logika: właściwa umysłowi ludzkiemu dwuwartościowa
               logika wyłączonego środka (nie ma innej; formułując logiki wielowartościowe lub nazywane inaczej,
               dopuszczamy zaledwie możliwość chwilowych odstępstw od tamtej zasady wyłączania!). A oto na
               czym polega jej normatywna rola, jej formalność. Logika ta orzeka mianowicie, że to, co znajduje się
               tutaj, nie jest tamtym, co znajduje się tam; że - mówiąc inaczej - coś, co znajduje się w jednym miejscu,
               nie może jednocześnie znajdować się w innym. Jest to - użyłem już tego określenia - logika
               umiejscowień, której matrycą jest ogląd rzeczy w dostępnej naszym zmysłom przestrzeni. I dopiero
               na tej    matrycy ufundowana          jest  nasza   wiedza     oraz   poprzedzające      ją,  lub   postępujące     za  nią,
               filozofowanie. W całej rozciągłości potwierdza to nowożytna metafizyka rękodzielnego wytworu,
               metafizyka wyznaczająca strategię naszego poznania, o której mówiłem w poprzednim szkicu.
                  Z tych powodów decydującą rolę przy formułowaniu zasad logicznych pełni zmysł wzroku,
               najważniejszy z ludzkich zmysłów - ten trybunał (ludzkiego) rozumu, który podporządkowuje sobie
               zmysły pozostałe. Mówi o tym pojęcie naoczności, które w filozofii, na przykład u Kanta, jest
               synonimem poznania zmysłowego. Tak więc im bardziej na rzeczywistość patrzymy, tym zarazem
               umiemy logiczniej myśleć. (Kultura oka - tak można lapidarnie określić kulturę śródziemnomorską. O
               jej wzrokowości świadczy jej sztuka i architektura, jej symetrie i rytmy, jej zależność od linii prostej.
               Czy więc jest tylko kwestią przypadku, że większość z tego, co nas dziś uwiera jako spuścizna po
               nowożytności i z czym usiłuję zmagać się w tej książce, powstało w Basenie Morza Śródziemnego?).
                  Ciekawą próbą wyrwania się z tej zależności oka i myśli jest ta szczególna dziedzina matematyki
               stosowanej, jaką stanowi współczesna topologia. Jej praktyka jest następująca. Wyniki doświadczeń w
               świecie rzeczywistym, w otaczającej nas przestrzeni, przybierają wartości liczbowe. Wartości te
                                                                                                                               139






               symulują pewną przestrzeń, tworzą pewien substrat przestrzenny, w którym powstają szczególnego
               rodzaju konstrukcje geometryczne, wykreślane na ekranie komputera. W ten sposób doświadczenie
               zmysłowe zostaje przeniesione niejako na wyższy szczebel, jest przetwarzane w kształty dostrzegalne
               i dostrzegane okiem, ale nie mające nic wspólnego z naszą wyobraźnią logiczno - przestrzenną. Jednak
               w ostatniej instancji praktyka ta potwierdza nadal Bachelardowską zależność. Oto na przykład jak
               wybitny topolog i matematyk René Thom widzi drogę dojścia do ścisłych pojęć: Pojęcia, które wolno
               uznać za naukowe, są to te właśnie, dla których można podać jednoznaczny przekład na wszystkie języki
               świata, i jest to, moim zdaniem, możliwe dlatego, że znaczenie tych pojęć daje się określać przez
               odnoszenie do przekształceń, które można uważać za przestrzenne. [...] Uznaje się naukowość jakiegoś
               pojęcia a, jeśli daje się ono opisać za pośrednictwem jakiejś formy geometrycznej w przestrzeni -
               substracie E. I jeśli w tej przestrzeni - substracie E można wykonać określone konstrukcje geometryczne,
               które prowadzą do pojęcia b, to wolno będzie orzec, że naukowość pojęcia a pociąga za sobą naukowość
               pojęcia b. Zatem tak rozumiana naukowość pojęć gwarantowana jest logiką formalną - logiką z jej
               zasadą przestrzennego wyłączania, egzekwowaną przez trybynał wzroku. I tak popod symulacyjnymi,
               wyrachowanymi przestrzeniami topologów odnajdujemy zmysłowo postrzeganą przestrzeń, naszą
               przestrzeń, prastarą przestrzeń Euklidesową, którą weryfikujemy patrzeniem.
                  Tu niesposób uniknąć dalszych pytań. Jak przedstawiałaby się logika formalna i na czym musiałaby
               polegać jej nomatywna rola, gdyby naszym zmysłem wiodącym był na przykład słuch, jak u delfinów,
               ten   skądinąd     najsubtelniejszy     i   najbardziej     ilościowy     z   ludzkich     zmysłów      -  w    pewnych
               częstotliwościach drgań zmysł niemal nieomylny? (Bachelard: Wyzbyć się przywilejów oczywistości
               przysługujących intuicjom geometrycznym. Wzrok mówi zbyt wiele. Byt siebie nie widzi. Byt może się
               słyszy).   Albo    co   musiałby     orzekać    logiczny     formalizm     i  na   czym    polegałaby     logika,   gdyby
               trybunałem naszego rozumu był węch - ten wiodący zmysł na przykład psów? Lub smak - jak
               podobno u rekinów?
                                                              Granica rozumienia
                  To nie są pytania trywialne, ani rozważania naturalistyczne; raczej właśnie - filozoficzne najgłębiej.
               Ale wciąż nie wiem, czy jest              dostatecznie jasne, co        zostało   powiedziane wyżej.         Otóż zostało
               powiedziane, że logika - ta, zdaniem wielu, pozaludzka i najtrwalsza zasada myśli, ta przedustawna
               władza     ludzkiego     rozumu      -   zawisa    bezpośrednio       od    doświadczenia       jednego     ze   zmysłów,
               przystosowanych do jednej z, mianowicie naszej przestrzeni. Właśnie to przestrzenne pochodzenie
               logiki tłumaczy podnoszoną przez Bachelarda graficzność naszego myślenia, wykreślność naszych
               rozumowych       dowodów.       Za   dodatkowy      argument      mogą     posłużyć    tu   obserwacje     Jeana    Piageta
               poczynione podczas eksperymentów z małymi dziećmi. Negują one obecność wrodzonych zasad
               logicznych w umyśle i upatrują ich źródło w empirii osobnika. Zdaniem Piageta logiczne podstawy
               myślenia zostają przygotowane doświadczeniami manipulacyjnymi dziecka w wieku od dwu do ośmiu
               lat i w istocie są uogólnieniem operacji dokonywanych na materialnych przedmiotach, a wrodzona jest
               tylko zdolność uogólniania. Tak więc po raz drugi wyprowadzamy tutaj logikę - nie umiemy jej nie
               wyprowadzić - z doświadczenia zmysłowego, powziętego w naszej przestrzeni.
                  To, co miało gruntować - i zdaniem większości wciąż jeszcze gruntuje - ludzkie doświadczenie, jest
               samo wytworem togoż doświadczenia. A ponieważ logika stanowi nieodzowne oparcie dla matematyki,
               na takie samo względne i tylko warunkowe zaufanie zasługuje równeż nasza matematyka. Jak się
               wydaje, to właśnie rozumienie stało się około roku 1914 udziałem Bertranda Russella, o czym pisze w
                                                                                                                               140






               przytoczonym przeze mnie wyznaniu. Bowiem nie tylko, że czysta matematyka nie mówi niczego o
               czasie - co akurat nie jest wcale pewne - ale jeszcze, jak na matematykę czystą, mówi za dużo o
               przestrzeni. Jakże może więc być podstawą naszych konstrukcji przestrzennych, skoro jej z kolei
               podstawa, logika, zawisa bezpośrednio od wyobrażeń tu powziętych? I tak owa zmysłowo postrzegana,
               rozpoznawana zmysłami przestrzeń - za sprawą dwudziestowiecznej wiedzy wygnana z nauki drzwiami,
               podana w wątpliwość przez obie graniczne teorie fizyki tego stulecia, uniewierzytelniona przez
               topologię - powraca oknem.
                  Sądzę, że właśnie to było zdaniem Russella w matematyce najbardziej nie w porządku. Przekonują
               o tym dalsze koleje jego życia. Czwarty tom Principia Mathematica - mający traktować o geometrii -
               nie został napisany. Jako matematyk Russell zerwał z Frege'ańskim przeświadczeniem logicznej
               pewności i stworzył wraz z Adamem Tarskim logiczny dowód niemożności rozumienia - uzasadnił
               mianowicie niedowodliwość aksjomatów systemu na gruncie tegoż systemu (jego mistrz i współautor
               Principiae, Alfred North Whitehead, poszedł znacznie dalej, posunął się aż do stworzenia doktryny
               metafizycznej). Mistrzowie dawni, jeszcze nie tknięci nowożytną przemocą rozumu, którzy jako
               metafizycy rezygnowali z pełnego rozumienia już w punkcie wyjścia, mówili w takich chwilach
               skromnie o aporii.
                                                      Przestrzeniowcy, czasowicze...
                  Trop znaleziony przez Bachelarda pozwala pojąć literacko usposobionemu laikowi, co w ostatnim
               stuleciu zdarzyło się w matematyce. Matematycy czasów dawnych, związani przestrzenią Euklidesową i
               nie podejrzewający komplikacyj natury logicznej - nie podejrzewający komplikacyj natury logicznej
               dlatego, że związani przestrzenią Euklidesową- byli par excellence przestrzeniowcami; byli nimi
               nawet wtedy, gdy tytuły swej pewności nazywali inaczej. Ostatnim wielkiej miary przestrzeniowcem
               był właśnie Gottlob Frege. Natomiast pojawiające się logiczne niedomknięcia, które różnią i różnicują
               matematyki dwudziestowieczne - poza wspomnianym dowodem Russella i Tarskiego wymieńmy tu
               jeszcze twierdzenie o niezupełności Kurta Gödla i twierdzenie Alonzo Churcha dotyczące granic
               formalizacji - moim zdaniem oznaczają, że matematycy nie są już w stanie zanegować ewolucji
               przedmiotów matematycznych w czasie, ich czasowego usytuowania. Co wcale nie znaczy, że
               chciałbym ich określić teraz mianem czasowiczów. Wszyscy wspomniani stanęli zaledwie w progu,
               różnorako nazywając tę szczelinę, poprzez którą czas zaczął się sączyć do matematyki.
                  Tylko Holender Luitzen E. J. Brouwer, przywódca logicznej szkoły Leydejskiej, poszedł tą drogą
               dalej tworząc algebrę intuitywną, oraz intuitywną logikę, będącą następstwem tamtej. Wyszedłszy od
               bezpośredniej, niczym nie uprzedzanej rozumowej intuicji liczby całkowitej - która liczbą naturalną jest
               w taki sposób, w jaki posiadamy naturalną religię (w tym Poincare'owskie dziedzictwo Brouwera, w
               obu przypadkach niesłusznie, moim zdaniem, utożsamiane z Kantyzmem) - mógł Brouwer pozbyć się
               ostatecznie logiczno - formalnych podstaw matematyki z ich przestrzenną zasadą wyłączania. Za jedyną
               zasadę wszystkich pozostałych zasad przyjął niejęzykową aktywność umysłu mającą swe źródło w
               postrzeganiu upływu czasu. Przyjął czas za praintuicję matematyki - odrzucając Kantowską
               aprioryczność przestrzeni, a podkreślając bardziej zdecydowanie aprioryczność czasu. Przyjąwszy ten
               niejęzykowy, a więc niesymboliczny, punkt wyjścia, mógł autor włączyć w obręb swej algebry nie tylko
               Pascalowskie prawdy serca, ale i mistykę Ruysbroeka i Eckharta - niewymowne fenomeny mistycznej
               ekstazy, którym poświęcił wnikliwe studia. Bo logika jest albo formalna - a wtedy jako jednoznaczny
               system symboliczny, niezależnie od wprowadzonych komplikacji, wyjątków, modalności, etc., oparta
                                                                                                                               141






               jest na przestrzennej zasadzie wyłączania - albo nie ma tego, co dotychczas nazywaliśmy logiką.
               Rezygnujemy z jej normatywnej roli w języku, językach.
                  Jeżeli zaś idzie o niesymboliczną, a więc nieformalną, logikę Brouwera, będącą następstwem i
               wytworem jego algebry (nie na odwrót!), to zdaje się z niej wynikać taki charakter rozumowej
               konstrukcji, która jest stale zależna od swych następnych stanów - i w przeciwieństwie do tamtej
               logiki, przestrzennej, może być uznana za logikę czasu. W moim rozumieniu jest to taka logika, czy też
               logika, w      której nie zaistniałe, a przeto z          definicji jeszcze      niewymowne, musi           stanąć   obok
               wyrażanego; logika obalająca wprawdzie dotychczasowe standardy wiedzy i rozumienia - ale jedyna,
               która potrafi się odnieść do elementarnego i konstatowanego powszechnie faktu powstawania. Jako do
               takiej przyjdzie mi do niej wrócić później. Ten właśnie radykalizm wielkiego uczonego i pewna
               konieczna niejasność jego tekstów usunęły jego decydujące twierdzenia na obrzeża akademickiej nauki
               (dla współczesnych jest przede wszystkim przedstawicielem matematycznego konwencjonalizmu).
                  Rzecz bowiem znamienna, że matematycy i logicy, mimo głębokiej samowiedzy, traktują dostrzegane
               przez siebie niedomknięcia jako przejściwe kłopoty, które w dającej się przewidzieć przyszłości mogą
               zostać przezwyciężone. Jest to niezbędny warunek, który pozwala im z pełnym przekonaniem uprawiać i
               rozwijać własne dyscypliny. Jeżeli jednak wyżej mam rację, to żadna powszechna zgoda nie nastąpi.
               Gdyż, moim zdaniem, niedomknięcia tamte nie są problemem rachunkowo - technicznym, lecz
               konstytutywnym - problem dającym się porównać, bo współistotnym, ze wspomnianymi już kłopotami
               fizyków, którzy daremnie usiłują przeformułować teorię kwantów i teorię względności w jedną
               superteorię (choć dalsze wzajemne zbliżenia obu teoryj są oczywiście możliwe). Jeżeli wyżej mam rację,
               to tamte postrzeżenia logików i matematyków są prawdziwe, czyli zgodne ze stanem faktycznym, i na
               własnym gruncie zachowują trafność, lecz dotyczą różnych stadiów ewolucji abstraktów: od bezczasu
               i bezprzestrzeni abstraktów czystych, których fizycznie najbliżej znajduje się dziś teoria kwantów,
               poprzez nasz czas i naszą przestrzeń poddane prawom naszej logiki i wyobrażalne w naszej, to
               jest Euklidesowej geometrii, aż po te stadia najdalsze, więc przyszłe, przeczuwane przez Einsteina w
               dyskusji z Bohrem i lekceważąco oddawane dziś w pacht dyscyplinom humanistycznym - stadia
               znajdujące się w zasięgu religij i częściowo dostępne doświadczeniu mistycznemu, do których próbował
               docierać Luitzen Brouwer.
                  Jeżeli bowiem mam rację, to w XX stuleciu radykalnie zmienił się status logiki i matematyki - a
               fizyka będzie musiała wziąć to pod uwagę (... fizyka, chemia, biologia i, kolejno, pozostałe nauki). Obie
               wspomniane dyscypliny utraciły swe dotychczasowe dziewictwo i - jako pierwsze spośród naukowych
               dyscyplin - skonfrontowały się bezpośrednio z bytem. Tak długo i tak usilnie dezawuowały filozofię,
               usuwały naukom metafizyczną gwarancję - aż wreszcie zostały zmuszone do przejęcia jej roli. Tym
               samym natknęły się na owo konieczne łacińskie petitio principi nazywane z grecka aporią - na
               konstatowane w świecie, odwiecznie ludzkie niedomknięcie, którego się już nie ima żadna teoria.
               Trafnie to ujął Michał Heller: Wiek dwudziesty zgotował ludzkości nowe wielkie doświadczenie -
               doświadczenie ograniczeń tkwiących w naukowej metodzie. I chociaż mógł mieć na myśli bardzo
               różne, specjalistycznie skomplikowane przyczyny - ta jedna przyczyna wyczerpuje je wszystkie.
                                                   Jeszcze o przestrzennym Logosie
                  Jakie zatem warunki trzeba by spełnić, żeby nastąpiła powszechna zgoda? Które z dotychczasowych
               założeń należało by uchylić, żeby przestrzeniowcy i mniej liczni czasowicze mogli podać sobie
               ręce? Już to niemal powiedziałem. Skoro różnią ich przeświadczenia dotyczące przestrzeni i czasu, to
                                                                                                                               142






               pogodzić ich może wspólny powrót do godziny zero, do bezprzestrzennej i pozaczasowej chwili
               (punktu?) wyjścia. Zatem u samych podstaw tego, czego nie umiemy nie nazwać istnieniem, w samym
               sednie tej rzeczywistości, którą nazywamy światem, powinniśmy dostrzec jakiś bezprzestrzenny i
               pozaczasowy       wątek    czy    substrat,   którego     -  niezależnie     od   dzielących     przestrzeniowców         i
               czasowiczów różnic - winny wspólnie dotyczyć ich twierdzenia.
                  Kłopot w zasadzie jest tylko jeden. Mianowicie kłopot z napisaniem powyższego - z językowym
               wyrażeniem tego, co każdy z nas odnajduje w swym wewnętrznym doświadczeniu, a co w myśl
               poprzednich uwag wydaje się oczekiwane i konieczne. Znaleźliśmy się tu u kresu wyrażania. Wedle
               kryteriów językowych nie ma bowiem i być nie może pozaczasowego wątku i bezprzestrzennego
               substratu. Substrat, owa powszechna substancja świata, jest właśnie tym, co bytuje przestrzennie,
               wątek zaś jest wątkiem dlatego, że rozwija się w czasie. I niczego nie zmieni fakt, że zgodnie z
               naszymi przeczuciami oba być mogą czy muszą. Tak wracam do zgłoszonych w szkicu poprzednim
               zastrzeżeń dotyczących metafizyk nowożytnych, wzorowanych na technice rękodzielnego wytworu - i
               wiodącej się z nich strategii naszego poznawania. Ale przy okazji konstatuję, że dostrzeżony przeze
               mnie kłopot z wyrażaniem - to bardzo ważne! - jest nie czym innym jak kłopotem logicznym. Tutaj -
               powinienem przepisać ponownie swój co dopiero sporządzony wywód.
                                                                                                                               143






                                                                              4
                                                   Bardziej rdzenne od logicznego
                  Dostępne każdemu z nas świadectwo zmysłów podyktowało naszemu gatunkowi stosowne normy
               orientowania się w świecie. Normy te, uświadomione, stały się logiką z jej przestrzenną zasadą
               wyłączania. Ale i żaden Kantyzm - w znaczeniu niezgodności naszych świadectw ze stanem
               faktycznym - z twierdzenia tego nie wynika. O tym, że zmysły nasze nas nie mamią, przekonują nasze
               nogi,   którymi     pokonujemy       rzeczywistą      przestrzeń,    i  przekonuje     nasza    śmierć:    widomy      znak
               rzeczywistego upływu czasu. Zatem świadectwo tych zmysłów w pełni zasługuje na wiarę. Przecież
               gdyby było mylne, nie potrafilibyśmy utrzymać się przy życiu. Logika nasza jest więc pochodną
               rzeczywistego świata - lecz ma do spełnienia określone, ważne tylko dla nas zadanie. Jest uogólnieniem
               naszych doświadczeń wzrokowych i operacji manualnych dokonywanych na materialnych rzeczach;
               powstała w domowej kuchni i pośród innych praktycznych zajęć - do nich została przystosowana i tylko
               do nich zasadnie może się odnosić. Poza jej zasięgiem pozostaje cała sfera naszych przeczuć związanych
               ze skończonością własnego istnienia i wciąż konstatowanym upływem czasu. O tym zawężeniu jej
               stosowalności zapomniała jednak nowożytność, a ponowożytna nauka i filozofia nadal jej roztargnienie
               podziela. W efekcie opiniujemy o pozaludzkim bycie w jego aspekcie duchowym i fizycznym,
               dokonujemy cennych odkryć w skali mega i mikro - po czym usiłujemy znaleźć obiektywne podstawy
               swej wiedzy. Tak znajdujemy zasady logiczne -                     i przyjmujemy je z         całym dobrodziejstwem
               (domowego) inwentarza.
                  To ponowożytne roztargnienie warto prześledzić na rygorach, jakim jest dziś poddawana mowa
               naturalna - ten spośród ludzkich systemów symbolicznych, który najpełniej komunikuje nas ze światem,
               a przeto winien wyrażać pełnię ludzkiego doświadczenia. Otóż każde nasze dążenie do jasności
               wypowiedzi - więc uzyskiwanie semantycznej jednoznaczności słów, więc oddzielanie nazw czynności
               od nazw rzeczy i związane z tym utwardzanie syntaktycznych reguł -jest w istocie zanegowaniem
               czasowości i poddaniem mowy stosunkom przestrzennym panującym w naszej przestrzeni. Bo tym
               przecież jest wprowadzenie do języka zasad dwuwartościowej logiki wyłączonego środka z                                    jej
               przestrzenną zasadą wyłączania. I dlatego, zyskując jasność, poświęcamy pełnię. O nowożytnych
               skutkach    tego    dążenia    -  sztywnych     gramatycznych        kodeksach     i  wyłaniających      się   spoza    nich
               normatywnych        kategoriach      przestrzeni    i   czasu,    rzekomo      przedustawnie      właściwym        językom
               indoeuropejskim - mówiłem przy okazji sporu z Benjaminem Lee Whorfem w szkicu poprzednim.
                  W efekcie, ilekroć napotykamy              zjawiska    nie   znajdujące    się   w   naszej   bezpośredniej     gestii i
               pochodzące      spoza    praktycznego      doświadczenia,       nie   umiemy      o   nich    opowiedzieć.      Wszystkie
               nasuwające się w związku z nimi adekwatne słowa zmuszeni jesteśmy uznać za niewiarogodne i
               unieważniamy je odsyłając do sfery odświętnej, oddajemy w pacht mowie poetyckiej lub sakralnej. By
               poniewczasie zrozumieć, że w języku poddanym ścisłym rygorom semantycznym - udowodniły to na
               przykład językowe analizy neopozytywistów z Koła Wiedeńskiego - nie ma w ogóle słów adekwatnych.
               Przy czym ta rosnąca niemożność wypowiadania obejmuje dziś nie tylko metafizyczne przeczucia,
               doświadczenia mistyczne, doznania religijne, eschatologiczne projekty. Obejmuje także i zwłaszcza to,
               czym zaskakuje nas współczesna nauka.
                  Weźmy dla przykładu choćby korpuskularną i zarazem falową naturę cząstek konstatowaną przez
                                                                                                                               144






               mechanikę kwantową. Oznajmia ona, że cząstka jest, lecz my nie potrafimy wiedzieć gdzie; że jest
               wszędzie, gdyż ma zarazem naturę fali... Od biedy rozumiemy to, rozumiemy matematycznym
               rachunkiem, lecz nie umiemy ich - cząstki i fali - razem opowiedzieć. Czy zatem z tej niemożności
               opowiedzenia wynika, że nasze obserwacje są mylne? Przeciwnie, są chyba nazbyt dokładne jak na
               nasze stosunki czasowe i przestrzenne, są zbyt subtelne jak na wymogi naszego języka - języka
               przystosowanego do zachowań codziennożyciowych i spełniającego wymóg precyzji jedynie na tym
               poziomie. Są prawdziwsze niż to mogą pojąć nasze zawsze obarczone praktycznym zadaniem i skażone
               tym zadaniem zmysły. Są bardziej rdzenne od naszej logiki - tej pochodnej doświadczenia naszych
               zmysłów.
                  Tak więc docieramy tu znowu - acz nie w pełni - do stanu faktycznego i nadal żaden Kantyzm za
               powyższymi twierdzeniami się nie kryje.
                                              Logika rzeczy i logika rzeczy w sobie
                  Te i podobne szczegółowe odkrycia, które stały się udziałem dwudziestowiecznej nauki (dla
               przykładu      wymieńmy        tu   jeszcze     eksperymentalny        dowód      z   megaświata       na    zakrzywienie
               czasoprzestrzeni Einsteinowskiej, sporządzony przeciwko Newtonowi... i Kantowi przez Eddingtona),
               prowadzą do wniosku ogólnego, który pozwala obejrzeć na nowo i radykalnie inaczej współczesne
               filozofie transcendentalne. Pytanie brzmi. Dlaczego powszechnie i trafnie konstatowana niepełna
               przyległość naszych wyobrażeń myślowych do rzeczywistości przybrała u Kanta                                skrajną postać
               twierdzenia o niepoznawalności rzeczy w sobie? Dlaczego, na przekór niewątpliwym sukcesom
               empirycznego       i  myślowego       poznania,    w    filozofii  Kantowskiej       po   jednej   stronie   znalazły    się
               niepoznawalne Dinge an sich, myślowo nieprzenikliwe noumeny, a po drugiej - nasza wiedza o nich,
               która, wraz z warunkującymi je logiką i matematyką, ma charakter wyłącznie ludzkich, subiektywnych
               majaków?
                  Jak sądzę, na takim postawieniu sprawy zaciążyło pewne szczególne rozumienie adaequatio,
               odpowiedności bytu i myślenia (więc między innymi kluczowej dla mojego wywodu odpowiedności
               przestrzeni i liczby) - odpowiedności, którą Kant potraktował jednoznacznie i wyczerpująco. A tak
               ujednoznacznia tylko logika. Po to bowiem, aby móc powiedzieć, że postrzegana rzecz i rzecz w
               sobie są różne, musimy mieć uprzednie wyobrażenie pełnej odpowiedności - tego znaku równania,
               który tylko logika umie postawić. I ona to - wbrew poglądom głoszonym - była kryterium pewności
               poznania, jedynym kryterium tamtej nieosiągalnej odpowiedności. I tu mój wniosek. Wbrew głoszonym
               poglądom, Kantowska, opatrzona uprzednimi warunkami logika transcendentalna okazała się logiką
               absolutną. Nieuwarunkowana logika absolutna była tym warunkiem, który uczynił możliwe filozofie
               transcendentalne.
                  (Mówiąc      nawiasem.      Trudno     o  bardziej    bezpłodną     dyskusję     jak   ta,  dotycząca     adekwatności
               odwzorowania, odbicia świata w naszym umyśle. Co w czym miałoby tu zostać odbite? Gdzie
               można by znaleźć kryterium pozwalające stwierdzić, że odbicie i rzecz odbita są lub nie są identyczne? I
               kto miałby pretendować do roli arbitra ich identyczności? Wygląda na to, że przez bez mała dwa stulecia
               dyskutowano o czymś, o czym każdy z dyskutantów mógł mieć tylko własne, nieprzekazywalne innym
               wyobrażenie).
                  Oto więc ciążący nad naszym myśleniem od dwu bez mała stuleci sposób rozumowania filozofii
               transcendentalnych,       niejawny      wyróżnik      ich    transcendentalizmu.       Logika,     przestrzenna      logika
               wyłączonego środka - jedyna, którą dysponujemy - jest ich zdaniem tym, co odnosi nas do bytu
                                                                                                                               145






               najbliżej. Jest być może jego bezpośrednim, a w każdym razie - jego jedynym na pewno nam
               dostępnym, przejawem. A skoro tak, to musi się ona stać zarazem podstawą wszelkiej naszej wiedzy (jak
               rzeczywiście stała się nią, nie bez udziału Kanta, w nowożytnej                        nauce), surowym arbitrem tej
               identyczności, której umysł nigdy nie sprosta.
                  Przyjąwszy to założenie, najgłębszą zasadę myśli - i bytu - mamy niejako z głowy. Natomiast
               wszystkie zauważane odstępstwa od niej - przy czym chodzi tu nie tylko o nasze prywatne intuicje
               dotyczące na przykład sposobu bycia świata, ale także i zwłaszcza o fakty stwierdzane przez obserwację
               - musimy tłumaczyć specyficznie ludzkim złudzeniem czy zmamieniem. Jeżeli jeszcze nie u samego
               Kanta, to na tym polegał transcendentalistyczny dowód na niemożność filozofowania, sporządzony
               przez jego następców. Logos, czyli dostępna naszemu umysłowi logika, sięga najgłębiej do natury bytu -
               a przeto wszystkie dostępne nam sposoby percepcji i rozumienia świata muszą być na nim ufundowane:
               od   Kantowskich       kategorii    czasu   i  przestrzeni     jako   form    zmysłowości       warunkujących       ludzkie
               doświadczenie w Krytyce czystego rozumu po ludzkie świadome akty intencjonalne w Logische
               Untersuchungen Husserla i ich neopozytywistyczną kontynuację.
                  Tym samym - w imię ścisłości świadectwa - pozbawiliśmy się wszystkich będących w naszym
               zasięgu, zarówno wewnętrznych, jak zewnętrznych świadectw. Brak nam tytułu do wiarogodnego
               orzekania o bycie, a przeto żadne filozofowanie rzeczywiste nie może dojść do skutku - i pozostaje nam
               w ręku tylko wiedza o nas samych, czyli antropologia.
                                                      Umysł czysty i mój umysł
                  Jeżeli jednak logika nie jest tym najgłębszym korzeniem - jeżeli popod nią znajdują się subtelniejsze
               więzi łączące mnie ze światem - to sprawa przedstawia się zgoła inaczej. Logika jako uogólnienie
               doświadczenia       zmysłowego       w   świecie    zewnętrznym,       nie   mówiąc      już   o   logicznych     rygorach
               narzucanych językowi (który wtedy jawi się jako uogólnienie tegoż uogólnienia!) - i nie mówiąc o
               akademicko uprawianej logice formalnej, która jest obostrzoną korektą tamtej, i o jej wpływie na języki
               naukowe (które przeto muszą być rozważane jako obostrzona korekta obostrzonej korekty!) - ... otóż
               taka logika pozostaje dla mnie nadal świadectwem ważnym, lecz przecież nie najważniejszym. A czy
               decydującym? Zależy, o czym chcę decydować. Jeżeli na przykład w mojej domowej kuchni mam na
               półce dżem truskawkowy i chcę zjeść kiełbasę z musztardą, to wiem, że nie mogę zastosować go do
               kiełbasy - bowiem coś, co jest tym, jest tylko tym (dżemem truskawkowym), a więc nie może zarazem
               być tamtym (musztarda). Prawa logiczne wiążą mnie i decydują bezwzględnie o poziomie moich
               zachowań codziennożyciowych, gdyż prawidłowo ujmują stosunki przestrzenne panujące w naszej
               makroprzestrzeni. Ale bynajmniej stąd nie wynika, że mogą być bezpośrednio odniesione do całego
               bytu, do poziomu na przykład kwantowej mechaniki mikrocząstek, czy kosmologicznego poziomu
               zachowań się ciał niebieskich i ewolucji megakosmosu, o którym usiłuje orzekać teoria względności.
                  A gdy to zrozumiem - gdy pozbędę się swego panlogicznego zadufania, które każe widzieć w
               naszej logice zasadę powszechną - okaże się, że mam do dyspozycji także inne władze. Władze, które
               komunikują mnie prawidłowo - acz nie w pełni - ze światem, więc między innymi i ze stanem
               faktycznym tamtych poziomów. Bo czy argumentem świadczącym o niewiarogodności może być fakt,
               że słowami weryfikowanymi na naszym makropoziomie, na poziomie logicznym, nie potrafię tamtych
               poziomów precyzyjnie wypowiedzieć?
                  Ta rezygnacja z naczelnej pozycji logiki jest mniej bolesna niż się to dziś wydaje naukowcom -
               ludziom, którzy swe człowieczeństwo słusznie wiążą z czynnościami umysłu, lecz sam umysł, ów
                                                                                                                               146






               umysł czysty pojmują wąsko, widząc w nim jedynie umiejętność prawidłowego (czytaj: logicznego)
               myślenia. Podczas gdy myślenie i jego logika są tylko jednym z aktów duchowych człowieka,
               normatywnym i wiążącym, owszem, dla naszej ponowożytnej nauki, lecz w życiu ludzkim wcale nie
               najbardziej istotnym. Istotniejsze, bo głębiej w nas złożone, pełniej łączące mnie z istnieniem, są akty
               takie jak pociąg, strach, ambicja, pragnienie trwania, czyli różne, jak nazywamy, uczucia - akty niby nie
               intersubiektywne, ale w pełni sprawdzalne, bo powszechnie rozciągłe, bo rozpoznawane przeze mnie
               niewątpliwie u innych ludzi i nie tylko ludzi, także u wielu zwierząt. Akty usytuowane poniżej poziomu
               logicznego i niższe, jeśli idzie o ich proweniencję; niższe, jeżeli brać pod uwagę fakt, że właściwe
               także uorganizmowaniom niższym... Lecz zmierzające jednocześnie - jak udowodniałem to w szkicu
               Wolność, sens, wartościowanie - ku sferze wartości, która decyduje o moim postępowaniu, a więc sferze
               będącej zarazem czymś wobec logiki zwierzchnim, odświętnym, wyższym (na przykład logika
               przesądza     o    współczesnych        decyzjach     naukowych,        ale   wyznawane        przeze     mnie     wartości
               współzadecydowały, że wybrałem zawód naukowca i przesądziły sposób, w jaki go uprawiam).
                  Słowem. Logika stoi u większości moich wyborów życiowych. Ale tylko ta powyżej - logiczna sfera
               sprawia, że logikę wybieram i określa cele, ku którym się nią posługuję. I dopiero cały ten proces - cały
               mój organizm duchowy - powinienem nazywać umysłem.
                                   Historyczna samowiedza umysłu i skandal filozofii
                  Umysł tak zobaczony - umysł powstały na drodze ewolucyjnej, a przeto z nią uzgodniony - jest moją
               historyczną samowiedzą; jest tą - jak powiada Słowacki w Raptularzu - historią bez pomników, która
               leży na dnie ducha jako czucie historii. Stąd każde z jego świadectw jest świadectwem historycznym -
               świadectwem, które daje pojęcie o drodze, jaką przebył byt stając w swej aktualnej postaci przed
               myślącym. I chociaż głównym zadaniem umysłu jest praktyczna orientacja w świecie, chociaż o
               wszystkim innym umysł świadczy mimochcąc i mimochodem - nie może nie świadczyć o historii bytu.
               Niejasno uzasadniana dotychczas, lecz oczywista dla myślącego paralelność bytu i myślenia zasadza się
               na ich wspólnej historii.
                  Wypada więc zgodzić się z Martinem Heideggerem, że zapoczątkowany przez Kanta spór o istnienie
               świata, domaganie się przezeń dowodów na istnienie świata było filozoficznym skandalem, jednym z
               większych skandali zachodniej nowożytnej filozofii. Skandal filozofii polega nie na tym, że dowodu
               tego dotychczas nie przeprowadzono, lecz na tym, że takich dowodów ciągle się oczekuje i poszukuje.
               [...] To nie dowody są niedostateczne, lecz sposób bycia bytu, który dowodzi i który domaga się
               dowodu, jest niedookreślony. I jako ten niedookreślony musi szukać dla siebie oparcia, racji własnego
               poznawania i bycia, w jakimś meta-, po drugiej stronie - po drugiej stronie tej strony, na której
               istnienie wciąż szuka się dowodu. Gdy naprawdę byt i myślący człowiek - to, co jest myślane, i to, co
               myśli - połączone wspólną historią, znajdują się po tej samej stronie. Bo przecież ta udaremniana przez
               Kanta i neopozytywistycznych Kantystów metafizyka - która jest po prostu świadomym istnieniem,
               ludzkim zastanawianiem się nad sobą i światem - nie jest żadnym                           tajemniczym darem danym
               człowiekowi, lecz wynika jedynie z faktu, że umysł, ukształtowany w procesie ewolucji bytu i
               przystosowany do orientowania się w bycie, nie może nie świadczyć prawidłowo o bycie.
                  Tak zobaczony, jest umysł jedynym źródłem wszystkich tych świadectw, które możemy zdobyć.
               Między nimi są oczywiście świadectwa logiczne, zapewniające praktyczną orientację w świecie, ale są
               również     świadectwa      prawdomówniejsze,          bardziej    rdzenne     i  -  przy    całej   swej   nieostrości     -
               dokładniejsze od logicznych świadectw. Mówiąc w szkicu poprzednim o milcząco zawartej w mowie
                                                                                                                               147






               gramatyce istnienia i wciąż obecnym w umyśle niemyślalnym i niewyraźnym stanie rzeczy, który
               określa sposób bycia świata, te właśnie świadectwa starałem się wyjawić.
                  ... I nic nie przeszkadzałoby opowiedzeniu ich - z wyjątkiem właśnie niemożności opowiedzenia.
               Swą zdolność przemilczeń i niedomówień utraciliśmy bezpowrotnie w dzieciństwie gatunku i odtąd
               rozumiemy tylko to, co potrafimy wyrazić słowami. Natomiast nie rozumiemy tego, czego wyrazić nie
               potrafimy. Właśnie ta niemożność powiedzenia, zawiniona przez język - i zawiniana coraz bardziej
               specjalizującym      się   językiem      -  wtórnie     skazuje    nas,   wykształconych        i  cywilizowanych,        na
               nierozumienie. A im zborniej będzie nasz świat zaaranżowany, im doskonalej uładzony nasz model
               świata, tym zupełniejsza będzie nasza niewiedza, tym nierozumienie nasze będzie głębsze.
                  Dziś parcie tej racjonalnej językowości jest tak wielkie, że nawet ci, którzy we własnym mniemaniu
               przełamali okowy transcendentalizmu i bez oporów orzekają o bycie - przykładem niech będzie tu
               właśnie Martin Heidegger - własnemu mniemaniu nie wierzą i nie pozostaje im nic innego poza
               mnożeniem       słów.   W    tej   sytuacji   ani   poznawanie      dawnych      sposobów      rozumienia     świata,    ani
               kontemplacja nowego, narzucanego światu przez naukę porządku nie dostarcza już intelektualnej
               satysfakcji - tej satysfakcji, która warunkuje pracę filozofa.
                                                                                                                               148






                                                                              5
                                                           Wyjście poza fizyczność
                  W sytuacji, w której świadectwa klasycznych metafizyk zostały starte nowożytną podejrzliwością, a
               rolę metafizyki przejęły chcąc nie chcąc - i wiedząc o tym czy nie - matematyka i logika, świadectwa
               najbardziej wierzytelne sporządzają poszczególne dyscypliny nauki, wątpliwości najistotniejsze rodzą
               się wewnątrz naukowych rygorów. Słusznie więc będzie wysłuchać tego, co mają do powiedzenia sami
               uczeni - przepatrzeć na przykład tę krętą drogę od fizyki do metafizyki, którą przebyli fizycy
               dwudziestowieczni.       Gdyż     z  faktu,   że   się   zazwyczaj     od   metafizyki     odżegnują,     że   prowadzeni
               nowożytnym uprzedzeniem wykluczają ją ze swej pracy, wcale jeszcze nie wynika, że potrafili się jej
               pozbyć.
                  Czytając ich programowe wypowiedzi odnosi się zrazu wrażenie, że dotyczą one samej fizyki i że w
               duchu naukowych rygorów mówią wyłącznie o aktualnym stanie fizycznej wiedzy. Ale jest to wrażenie
               mylne. Po dokładniejszej lekturze okazuje się, że każdy z autorów już wydobył ze świata jakąś realność,
               która gruntuje jego wiedzę; że popod matematycznym aparatem swej dyscypliny poznał realistycznie
               pewien fragment rzeczywistości, którego prowadzeni Kantyzmem nominaliści, jego mniej wnikliwi
               koledzy nie potrafili dostrzec. Ci z kolei boleśnie rewanżują się mu określając mianem metafizyka, czym
               dyskwalifikują go jako naukowca. I, dopowiadając rzecz, doprowadzając do końca swój wywód, popod
               własnym matematycznym aparatem ukazują czytelnikowi... inny realistycznie poznany przez siebie
               fragment. Ta wzajemna gra pomówień jest szczególnie wyrazista w wypowiedziach ojców - założycieli
               dwudziestowiecznej fizyki (przypomnijmy tutaj chociażby dyskusję Einsteina z Bohrem), którzy -
               zaskoczeni radykalnie nowym obrazem świata, jaki implikuje ich dyscyplina - czuli się zobowiązani do
               szerokich wypowiedzi programowych.
                  Uporczywa powtarzalność tych pomówień zasługuje na uwagę i nasuwa pewne wnioski ogólne.
               Wykazuje, że żaden z uczonych nie umie i nie chce na dłuższą metę zajmować się niczym - i dlatego
               w głębi duszy, wbrew wyznawanej metodologii, każdy z nich jest poznawczym realistą. Z tego samego
               powodu, wydaje się, nie ma matematyka, który by na dnie swych przekonań nie był platonikiem, ani
               logika nie przeświadczonego o pozaludzkim zasięgu logiki. Natura owych nieodpartych, nie dających się
               refutować przeświadczeń zawarta jest w metaforycznej naturze związków, które łącząc nas ze światem
               stanowią tworzywo bytu - i jako taka zostanie omówiona dopiero w następnym szkicu.
                  W przypadku fizyki kwantowej to odejście od naoczności ku realności ukrytej jest w pewnej mierze
               wymuszane przez jej metodę. Jeżeli bowiem każda zaszłość fizyczna na poziomie kwantowym ma swój
               aspekt korpuskularny, mogący być rozważany w przestrzeni, i swój aspekt falowy, który trzeba
               rozważać w czasie, lecz aspekty te nie dają się z sobą pogodzić i nawet stosowane łącznie nie
               wyczerpują naszej wiedzy o zaszłości, to wynika stąd, że popod dualizmem fali i cząstki kryje się w
               rachunku coś trzeciego, jakiś stan faktyczny, którego nie potrafiliśmy dotychczas uchwycić. Wynika - że
               przyroda działa według innego planu niż przypuszczano w czasach fizyki klasycznej. Jej najbardziej
               podstawowe - bo złożone na najniższym znanym nam poziomie - prawa wcale nie stosują się do świata,
               tak jak my wyobrażamy go sobie w przestrzeni i czasie. A ponieważ fizyczność wyznaczana jest czasem
               i przestrzenią, naszym czasem i naszą przetrzenią - i tylko poprzez nie umiemy ją definiować - nie
               co innego jak teoria kwantów wymusza porzucenie tego, co zwykliśmy dotychczas uważać za fizyczne.
                                                                                                                               149






               Pozornie diagnozie powyższej sprzeciwia się mierzalność wciąż osiąganych wyników. Gdybyśmy
               jednak jako laicy potrafili wniknąć do wnętrza rachunku operatorowego, podstawowego rachunku
               kwantowej fizyki, zrozumielibyśmy, że uzyskiwane wielkości wcale nie przysługują badanym obiektom,
               lecz są wartościami własnymi użytego operatora. Zrozumielibyśmy - że owo wyjście poza fizyczność
               już w istocie się dokonało. Tyle że, będąc fizykiem, niełatwo jest to powiedzieć wprost.
                  Mówi Werner Heisenberg, jeden z najostrożniejszych, jeśli idzie o programowe wypowiedzi, fizyków
               współczesnych: Ten, kto naprawdę zrozumiał teorię kwantów, nie wpadnie w tym miejscu na pomysł
               mówienia o dualizmie. Uważać będzie teorię za jednolity opis zjawisk atomowych, który może
               wyglądać     rozbieżnie     tylko   tam,    gdzie    przekładany      jest  na   język    potoczny     w   celu    opisania
               eksperymentów. Teoria kwantów jest więc wspaniałym przykładem tego, że można z pełną jasnością
               rozumieć jakąś treść i jednocześnie wiedzieć, że potrafi się ją wyrazić tylko za pomocą obrazów i
               przypowieści. Obrazy i przypowieści to tutaj pojęcia klasyczne, czyli także fala i cząstka. [...]
               Prawdopodobnie i w przypadku ogólniejszych problemów filozofii, w szczególności metafizyki, jest
               zupełnie    podobnie.     Zmuszeni      jesteśmy     mówiąc      posługiwać      się   obrazami     i   przypowieściami,
               wyrażającymi niedokładnie to, co mamy na myśli. Czasami nie udaje się uniknąć sprzeczności, ale
               używając tych obrazów możemy się jakoś zbliżyć do rzeczywistego stanu rzeczy. Nie wolno jednak
               zaprzeczać istnienia tego stanu rzeczy. I w tej wypowiedzi teoretyka o rzeczywistym stanie rzeczy i
               jego istnieniu, istniejących poza czy obok doświadczanego przez nas świata, znajduje się już to
               wszystko, co o współczesnej fizyce wyżej powiedziałem.
                                              Casus Białobrzeski: fizyka czy fideizm?
                  Jak wszędzie, tak i tutaj zły duch siejący niezgodę kryje się dopiero w szczegółach. Jako przykładem
               posłużę się książką polskiego fizyka, Czesława Białobrzeskiego, której los był dramatyczny. Autor
               (urodzony w 1878, starszy od Bohra i pozostałych, których poglądy omówię) był zrazu teoretyzującym
               eksperymentatorem. Jego prace o roli ciśnienia promieniowania w równowadze wewnętrznej gwiazd
               zyskały mu w 1913 rozgłos światowy, a teoriopoznawczymi problemami fizyki zajął się w latach
               trzydziestych. Książka sumująca jego przemyślenia - Podstawy poznawcze fizyki świata atomowego -
               wyszła już pośmiertnie... lecz w wersji okrojonej. Jednym ze znamienitych polemistów, zarzucających
               autorowi niegodny nauki fideizm, był Leopold Infeld. Na wydaną przez PWN nieocenzurowaną wersję
               książki musieliśmy czekać lat bez mała trzydzieści. Dopiero mając w ręku to drugie wydanie możemy
               zrozumieć stawiane zarzuty i - nie wnikając w ich teoretyczne zawiłości - przymierzyć je do poglądów
               innych uczonych. (Co, niestety, może być niełatwe dla czytelników, a ryzykowne dla autora tych słów:
               każda nieścisłość będzie świadczyła o jego niekompetencji).
                  W przeciwieństwie do tych fizyków, zwolenników Szkoły Kopenhaskiej Bohra - Heisenberga, którzy,
               prowadzeni      interpretacją    probabilistyczną      Maxa     Borna    -  nie   bez   wpływu      głośnych     w    latach
               dwudziestych twierdzeń neopozytywistów z Koła Wiedeńskiego - doszli do wniosku, że należy
               poprzestawać na małym i rozumieć tylko to, co się mierzy, Białobrzeski, w swych zamiarach o dekadę
               późniejszy, chciał uzyskać od razu pełną interpretację atomowej fizyki. I inaczej niż ci fizycy, którzy -
               znowu mowa tu przede wszystkim o Szkole Kopenhaskiej - wydobywali głównie korpuskularno -
               przestrzenne aspekty teorii kwantów i zwłaszcza im przyznawali pewną, ograniczoną realność (niech za
               argument tutaj posłuży poglądowy, wciąż rekonstruowany model atomu Bohra), Białobrzeskiego
               interesowała ewolucja układów kwantowych w czasie. Wyszedłszy od ciągłości psi, czyli funkcji
               falowej spełniającej równanie Schrödingera, zwanej inaczej funkcją stanu, Białobrzeski - podobnie jak
                                                                                                                               150






               Louis de Broglie i Erwin Schrödinger - zdaje się zrazu dostrzegać głównie falowy aspekt teorii
               kwantów, właśnie mu przyznaje tę ograniczoną realność. By w toku wywodu dojść do wniosku, że tym,
               czego naprawdę funkcja stanu, owa falowa funkcja psi dotyczy... że treścią rzeczywistą, realnym
               czynnikiem, który funkcja stanu opisuje, jest potencjalność, pewne siedlisko możliwości, nie dające
               się   w   pełni    wyczerpać      ani   aspektem     korpuskularnym,        ani   falowym,      ani   oboma      aspektami
               rozpatrywanymi łącznie. Tym samym we własnym mniemaniu dotarł do ukrytego dotychczas planu
               przyrody, zdobył pewne pojęcie o rzeczywistym bycie - o świecie, którego dotyczą prawa kwantowej
               fizyki.
                  Wyszedłszy z założenia, że wielkości fizyczne służące do                       opisu   świata    atomowego nie są
               wyobrażalne w przestrzeni geometrycznej, nieciągłość zaś aktów atomowych ma jakby bezczasowy
               charakter, znajduje autor w potencjalności realny czynnik jednoczący oba aspekty i nadrzędny wobec
               tego, co mieliśmy dotychczas za czas i przestrzeń. Ta potencjalność jest realnością intensywną,
               nieprzestrzenną - niepodobna wytworzyć przestrzennego, poglądowego wyobrażenia potencjalności.
               Tak więc czas i przestrzeń nie są dane a priori, lecz są od potencjalności zależne; są przez nią
               kształtowane i do niej się przystosowują. Czas jest formą wyłaniania się zdarzeń atomowych z
               potencjalności. Tym samym znaleziona zostaje                   najprostsza forma        wewnętrznego       bytu   rzeczy,
               przynależna tworom nieorganicznym, a w pierwszym rzędzie ustrojom atomowym. [...] Akty wymiany
               energii i pędu są związane z aspektem korpuskulamym procesów, ale mają w potencjalności swą
               przyczynę     sprawczą.     Potencjalność,      nieprzestrzenny      i  bezczasowy      czynnik     odpowiedzialny       za
               poczynania mikrocząstek (... mikrocząstek a potem, kolejno, coraz wyższych ustrojów atomowych i
               tworów nieorganicznych), staje się tym samym pierwszą przyczyną przyrody.
                  Dla laika zmęczonego pedantycznymi transcendentalizmami akademickiego filozofowania, a przy
               tym wciąż muszącego wybierać między twierdzeniami teorii względności i teorii kwantów, dwu
               różnorako niezrozumiałych teorii fizyki tego stulecia, jest to zaiste błyskotliwy wywód.
                                             Spór z relatywistami i ze Schrödingerem
                  Laik ów nie rozumie, bo rozumieć nie chce stawianych teraz autorowi zarzutów. Tym bardziej nie
               chce, że założony przez Białobrzeskiego bezczasowy charakter aktów atomowych wyjaśnia mu dwie
               na raz najbardziej kłopotliwe, nie dające się pojąć osobliwości teorii kwantów. Po pierwsze tłumaczy
               pewne znamienne, już tu sygnalizowane wyjątki od prawa zachowania energii i masy (kiedy to na
               przykład, w celu przeniesienia oddziaływań silnych pomiędzy nukleonami, pojawia się nie wiadomo
               skąd pion, masywny mezon pi i wykonawszy zadanie bez śladu znika; albo gdy zostaje przez nie
               użyty ciężki bozon o skomplikowanej strukturze, na przykład superciężki bozon Z składający się z
               kwarku i dwu antykwarków dziwnych, którego masa przewyższa dziewięćdziesięciokrotnie masę obu
               kontrahentów; użyty przez nie, bo stwierdzany laboratoryjnie, lecz nie - powołany, bo rachunek
               energii i masy nadal go nie wykazuje). Otóż wydaje się, że transakcje takie nie będą oszukańcze dopiero
               wtedy, gdy zrezygnujemy z zawrotnej rachuby czasowej relatywistów ukrytych za murem Plancka i
               założymy ich bezczasowość. Można przecież, nie gwałcąc własnego obrazu świata, założyć, że w
               określonych warunkach pewne cząstki, samodzielne indywidua zdobywają się na większy wydatek
               energii niż winikałoby to z rachunku fizyków, natomiast pewne jest, że energia współczesnych nauk
               fizycznych jest tym, co pozostaje stałe w układach zamkniętych. Zamkniętych, czyli ograniczonych
               przestrzennie i czasowo. Tu koło dzisiejszych naszych rozważań o energii - o energetycznych wydatkach
               poszczególnych       indywiduów      - musi     się z    konieczności zamknąć.         Jak enigmatycznie        powiadają
                                                                                                                               151






               relatywiści: transakcje zachodzą wirtualnie, lecz nie zmieniają stosunków ilościowych w przyrodzie.
                  A po drugie - tylko bezczasowość aktów                   atomowych       zdaje   się tłumaczyć szersze         zjawisko
               wirtualnych cząstek i antycząstek (kiedy to elektron staje się na przykład elektronem i pozytonem,
               fotonem i     dwoma elektronami,          elektronem     i neutrinem, chmurą         neutrin,   jak   odzwierciedlają to
               rozbudowywane diagramy Feynmana, a potem zachowuje się znowu jak zwykła cząstka). W rzeczy
               samej bowiem, jeśli wyłączymy z rachunku czas a zechcemy badać ruch, to w efekcie uzyskamy nie
               drogę, nie tor ciągły przebywany przez określone indywiduum, więc na przykład przez ten a ten
               elektron, lecz nieciągły szereg pozycyj jakiejś cząsteczki (czyli to, co rzeczywiście odnotowujemy w
               laboratorium) - cząsteczki, która równie dobrze może być elektronem, lub czymkolwiek innym, czego
               akurat zewnętrzne wobec niej warunki eksperymentu zaczną się domagać. Jak powiada Białobrzeski,
               tego rodzaju      zdarzenia    można traktować         realistycznie    jako   odbywające się       w   nieprzestrzennej
               intensywnej potencjalności. Można wszystkie oddziaływania rozpatrywać jako pośrednie, natomiast
               oddziaływanie bezpośrednie odbywałoby się między potencjalnościami. No właśnie. Laik szuka
               lapidarności i zbornego obrazu świata, naukowe skrupuły fachowców mogą go nie interesować.
                  Ale    teraz  z kolei    laik ów     nie   rozumie,    na czym polegał         spór Białobrzeskiego z          Erwinem
               Schrödingerem. Jeżeli w fizyce atomowej nie można mówić o przestrzeni i czasie niezależnie od aktów
               realnych; jeżeli przestrzeń i czas są formami, w których umysł ujmuje syntetycznie niezmierną
               mnogość      aktów     nieciągłych,     tworzących       łącznie    stawanie     się   w    przyrodzie,     to   dlaczego
               Schrödingerowi, który         w   ewolucji    funkcji   stanu    zobaczył    statystyczne     uogólnienie,    zarzuca    się
               subiektywizm? Przecież jeżeli przestrzeń i czas są uogólnioną wiedzą o aktach realnych, to z tego wcale
               nie wynika, że nie są pochodną rzeczywistego świata i nie mogą być poznane realistycznie. Co więcej -
               nie wynika, że te syntetyczne statystyczne twory są wyłącznie dziełem człowieka. Przecież tak jak my
               uogólniamy - musimy! - na swój użytek niezmierną mnogość aktów, tworząc z nich nasz czas i
               naszą przestrzeń, tak uogólniają tę mnogość - muszą! - na swój użytek pozostałe ustroje przyrody, i
               te żywe, i nieożywione. Poznając je konstatujemy po pierwsze brak naszych stosunków czasowo -
               przestrzennych i w przybliżony, matematyczny lub obrazowy sposób usiłujemy zdać z tego sprawę.
                  O tych właśnie znamiennych różnicach w poczuciu czasu - poczuciu będącym następstwem skali
               uogólnienia, a więc i liczebności uogólnianych aktów - mówiłem w pierwszym rozdziale tego szkicu
               konstatując    niewspółmierność        czasów     i  przestrzeni    poszczególnych       istnień.   A   mówiąc     teraz   o
               kłopotliwych osobliwościach teorii kwantów, o zawrotnej czasowej rachubie relatywistów i perypetiach
               z cząstkami wirtualnymi, mówiłem prawdopodobnie o sytuacji, w której ta uogólniana liczba aktów
               zbliża się niebezpiecznie do jedynki (niebezpiecznie - bo powodując wspomniane perturbacje). I z
               pewnością jakieś       szczególne     słowo, nazywające to powszechne zróżnicowanie przestrzenności i
               czasowości bytu, jest tutaj potrzebne, lecz nie jest nim na pewno ów zarzucany Schrödingerowi
               subiektywizm.
                       Arthur Stanley Eddington: Berkeleyowski empiryzm współczesnej
                                                                        fizyki
                  Równie na tym tle niezrozumiały jest spór Białobrzeskiego z Eddingtonem i trudno o większą
               pomyłkę, jak nazwanie go Kantowskim idealistą. Częściowo zawinił ją sam Eddington określając swą
               postawę poznawczą mianem selektywnego subiektywizmu. Światem obiektywnym jest świat duchowy,
               zaś świat materialny jest subiektywny w sensie selektywnego subiektywizmu. Lecz co to znaczy?
               Znaczy - że świat jest, i że jest nam dostępny, lecz my poznajemy... selektywnie przyjmujemy zeń tyle,
                                                                                                                               152






               ile potrafimy i jak potrafimy. Te określenia plasują uczonego po Berkeleyowskiej stronie brytyjskiego
               empiryzmu,      ale   mogą,     nie  przeczę,     budzić    nieporozumienia       na   gruncie    filozoficznej     tradycji
               europejskiej. I tak należy, sądzę, rozumieć owo słynne zdanie Eddingtona, że Rutherford wcale nie
               odkrył jądra atomu, lecz je wytworzył. Wytworzył - czyli skonstatował jego istnienie na podstawie
               niepełnych, sobie dostępnych danych.
                  Bo na czym polega zdaniem Eddingtona selektywność naszego poznania? Na tym - że jako ludzie
               jesteśmy wyposażeni tylko we własne zmysły i własny rozum. W swym znakomitym i przystępnym dla
               laika Nowym obliczu natury wyróżnia autor prawa pierwotne, kierujące zachowaniem poszczególnych
               cząstek, oraz prawa wtórne, które stosują się do zbiorów cząstek, czyli między innymi do nas i świata
               dostępnego naszym zmysłom. Otóż w świetle jego selektywnego subiektywizmu wydaje się uprawnione
               zobaczenie tych praw wtórnych jako koniecznych uogólnień dokonywanywanych na coraz wyższych
               poziomach rzeczywistości przez coraz wyżej zintegrowane ustroje - więc jako uogólnień dokonywanych
               także w naszym makroświecie przez nas, przez nasze władze poznawcze. Stąd realizm naszego poznania
               - poznania, które wytwarzamy. Badamy zjawiska należące do naukowego makroświata, obszaru
               zmysłowego doświadczenia ludzi, lecz przezieramy przezeń postrzegając zarówno niżej uogólniony
               mikroświat teorii kwantów, jak wyżej uogólniony megaświat Einsteinowski. A przeto, kiedy uczony
               pisze o świecie naszej nauki jako mieszaninie rzeczywistości zewnętrznej, odziedziczonego przesądu i
               myślanego obrazu, akcent pada u niego nieodmiennie na rzeczywistość - rzeczywistość niezależną od
               obserwatora, lecz uzależnioną od dróg, jakimi nauka do niej dochodzi. Niewątpliwy talent literacki
               autora skłania go niekiedy do sformułowań przekornych, lecz czyni go zarazem najoryginalniejszym
               filozofem wśród dwudziestowiecznych fizyków. (Chociaż trudno mi tutaj o obiektywizm. Właśnie jego
               książkom przeczytanym we wczesnej młodości zawdzięczam, jak sądzę, swe dzisiejsze zainteresowanie
               fizyką).
                  A oto sposób, w jaki myślący po Berkeleyowsku realista poznawczy widzi, moim zdaniem,
               rzeczywistość kwantową. Wszystko, czym w nauce dysponujemy, pochodzi z naszego świata. Nasze
               przyrządy pomiarowe, nasza matematyka i sporządzane według niej równania nie opisują zatem jakiegoś
               odmiennego i osobnego poziomu rzeczywistości, lecz zakładają już z góry, wybierają ów świat
               makroskopowy, do którego należymy. Gdy więc przy ich pomocy dokonujemy pomiarów; gdy
               wychodząc od naszej rzeczywistości czasowo - przestrzennej wchodzimy w świat mikrocząstek - znaczy
               to, że realnie i realistycznie nadajemy mu czasowo - przestrzenną postać współmierną z naszym
               światem. To nie nasz umysł konstruuje świat fizyków, lecz nasze materialne konstrukcje - w pewnym
               sensie subiektywne, bo nasze - w zetknięciu ze światem mikrocząstek nadają mu realnie właściwą
               naszemu światu rozciągłość i, mogące być przedstawione w naszym czasie, czasowe następstwo. Jest to
               rozstrzygnięcie jednoznaczne, twarde i nie ma w nim miejsca na żaden transcendentalistyczny,
               pojęciowy wybieg. Tym samym w selektywnym subiektywizmie Eddingtona odchodzi w cień Berkeley -
               metodolog nauki, a pojawia się ten zapowiadany przeze mnie w szkicu poprzednim, obcy nowożytnej
               poznawczości Berkeley - metafizyk: filozof pozwalający pojąć metaforyczność wewnątrzbytowych
               związków, które są tworzywem bytu.
                  Mówiąc inaczej. Nie chodzi tu o sytuację, w której nasz umysł w bliżej nie określonej grze
               podmiotu i przedmiotu wypacza nam obraz świata, lecz o taką - w której nasze działanie poznawcze
               okazuje się realną ingerencją w realny świat. Powiada się na przykład enigmatycznie, że na poziomie
               kwantowym materia nie istnieje, lecz raczej przejawia tendencję do zaistnienia, i że zdarzenia
               atomowe nie zachodzą na pewno, w określonym czasie i w określony sposób, lecz wykazują tylko
               skłonność do zdarzenia się. Niemniej w procesie pomiaru zjawiska zachodzą na pewno i zachodzą w
               taki sam sposób jak wtedy, gdy nie mierzymy ich. No tak, ale to właśnie wiedzieli już także i Bohr, i
               Schrödinger     -  i  wiedział    o   tym,   że   oni   wiedzieli,    Białobrzeski.    Czytam:     Przytoczmy       zdanie
               Schrödingera: Pomiar jest takim samym procesem przyrody, jak każdy inny. A jest to przecież
                                                                                                                               153






               rozumienie problemu poznania całkowicie przeciwne rozumieniu Kantowskiemu.
                  Cóż bowiem znaczą słowa obserwacja i pomiar w odniesieniu do obiektów kwantowych?
               Określenia te pochodzą z naszej praktyki życiowej w makroświecie i tu mają zakres wyznaczony przez
               zmysły, lecz zastosowane do świata mikrocząstek są eufemizmami, które w żadnym stopniu nie oddają
               brutalności i realizmu naszego weń wtargnięcia. Po to przecież, by zaobserwować cząstkę, by móc w
               ogóle stwierdzić jej obecność, przybliżamy nierzadko jej prędkość do prędkości światła w gigantycznych
               akceleratorach, a potem śledzimy jej bieg w specjalnie w tym celu zbudowanej komorze, Wilsona,
               pęcherzykowej bądź iskrowej - to znaczy, śledzimy zaaranżowany przez nas samych tor jej zderzeń z
               innymi cząstkami. A po to, by uzyskać jej ślad na światłoczułej kliszy i móc dokonać pomiaru,
               musimy ją w reakcji z cząstkami kliszy ostatecznie unicestwić. W efekcie uzyskujemy nie jej ślad, lecz
               ślad cząstki, którą sami wytworzyliśmy; która powstała jako wynik zaaranżowanego przez nas
               procesu. Tak oto - posługując się dostępnymi procesami przyrody, wykorzystawszy je w przyrządach
               eufemistycznie zwanych pomiarowymi - nadajemy realnie makroprzestrzenną i makroczasową postać
               światu obiektów mikroskopowych. A przeto - w dostępnym sobie zakresie - poznajemy je realistycznie.
               Egzaminujemy materię korzystając z jej wewnętrznej aktywności; przyzwalamy, by dokonywała za nas i
               dla nas swych eksperymentów. Ci, którzy zwiedzeni wypowiedziami samych uczonych mówią teraz o
               kantyzmie, nie zdają sobie po prostu sprawy z drastyczności i głębi naszego wtargnięcia w przyrodę.
                                            Kot Schrödingera a wolna wola cząstek
                  Dlaczego zatem Białobrzeski, wiedząc to wszystko i rozumiejąc, co rozumieli Eddington, Bohr,
               Schrödinger, zarzucał im poznawczy transcendentalizm? I dlaczego sam był przy tym pomowiany o
               fideizm i metafizykę?
                  Przypatrzmy się raz jeszcze tej domniemywanej przez niego potencjalności. W przeciwieństwie do
               Szkoły Kopenhaskiej Bohra - Heisenberga, widzącej w teorii kwantów i mechanice kwantowej jedynie
               matematyczny schemat wnioskowania, którego rzeczywista treść pozostanie dla nas niedostępna; i w
               przeciwieństwie      do tych, którzy       relację   nieoznaczoności       Heisenberga     interpretowali     jako skutek
               zaburzeń wprowadzonych przez przyrządy pomiarowe, Białobrzeski założywszy potencjalność dotarł we
               własnym mniemaniu do rzeczywistej treści mechaniki kwantowej. Znalazł oto kogoś lub coś:
               rzeczywisty czynnik, który, w granicach w przybliżeniu określonych przez probabilistyczny rachunek
               Borna, dowolnie wybiera parametry.
                  W ten sposób i tym samym odjął poczynaniom mikrocząstek wszelką, konstatowaną dotychczas przez
               fizyków szczególność. Schrödinger na przykład, chcąc przybliżyć laikom osobliwości probabilizmu
               Borna, sporządził następujący eksperyment myślowy. Powiedział mianowicie, że kot zamknięty w
               wyizolowanej komorze wraz ze śmiercionośnym urządzeniem uruchamianym przez radioaktywny atom,
               którego czas połowicznego rozpadu wynosi x - który więc w czasie x może, lecz nie musi się rozpaść -
               będzie w połowie żywy, a w połowie martwy, i że jest to stan niewyobrażalny w naszym makroświecie.
               Niemniej albo atom rozpadnie się i zabije kota, albo kot pozostanie żywy - co po fakcie łatwo potrafimy
               przecież    sprawdzić.     Na   podobnej     zasadzie:    jeżeli   dojdziemy     do   wniosku,     że   w   sprzyjających
               okolicznościach co tysięczny dojrzały mężczyzna jest w stanie zgwałcić nieletnią, to młoda dziewczyna
               zostawiona sam na sam z dojrzałym mężczyzną w zamkniętym pomieszczeniu będzie w jednej
               tysięcznej zgwałcona, a w dziewięćset dziewięćdziesięciu dziewięciu tysięcznych pozostanie dziewicą.
               Niemniej     albo   pozostanie     dziewicą,    co   prawdopodobniejsze,         albo   niestety   zgwałcona      zostanie.
               Natomiast nasza probabilistyczna niewiedza - tak się przecież dzieje zazwyczaj - dotyczyć będzie w
                                                                                                                               154






               obu przypadkach tylko przyszłości.
                  Za tym uładzonym przez Białobrzeskiego obrazem świata kryje się pewna prosta w gruncie rzeczy
               myśl. Że mianowicie fizyka dostrzega przestrzenne i czasowe przejawy bytu, bo tylko je umie dostrzec i
               dlatego jest właśnie fizyką, ale - rozpatrzywszy wszelkie możliwe uwarunkowania i współzależności,
               czasowe i przestrzenne czynniki - po to, by rozumieć zasadę ich przejawiania się, musiałaby dotrzeć do
               czynnika niezależnego od czasu i przestrzeni. A więc czynnika - w jakiejś mierze i mówiąc z całą
               ostrożnością - duchowego, psychicznego. Chodzi tu o więź aktywną między realnością nieprzestrzenną,
               jaką   jest  potencjalność,     i  tworami     korpuskularnymi       [...]. Nasuwa      się  tu  oczywista     analogia    z
               oddziaływaniem między sferami psychiczną i cielesną w organizmach żywych, czyli, krótko mówiąc, z
               więzią pomiędzy duszą a ciałem. Nazywając potencjalność siedliskiem możliwości, autor doszedł do
               wniosku, że wszelkie zdarzenia fizyczne, akty realne kwantowej fizyki, zawierają w zaczątkowej formie
               cechy tego, co w bardziej wyspecjalizowanej postaci znamy pod nazwą aktów świadomościowych i
               wolnej woli.
                  O co tu chodzi konkretnie, na dwu przykładach. Połowiczny rozpad radu B trwa godzinę. Znaczy to,
               że w przypadku dużej ilości radu B w przeciągu godziny mniej więcej połowa jego atomów wyemituje
               po elektronie i zamieni się w atomy radu C. Ale jest to jedynie wymiar probabilistyczny, statystyczne
               uogólnienie wielkoliczbowego procesu, gdyż pojedynczy atom może rozpaść się po kilku sekundach lub
               kilku latach, może wysłać swój elektron w tym a nie innym kierunku - a mechanika kwantowa nie
               znajduje dla takiego zdarzenia okoliczności determinujących, nie potrafi dlań znaleźć zewnętrznej
               przyczyny. Otóż twierdzi Białobrzeski, że przyczyna tkwi wewnątrz atomu. Jest nią wolna decyzja,
               podjęta w jego potencjalności (przez jego potencjalność), my zaś nie mamy żadnych dobrych racji, aby
               wolność tę rozumieć przenośnie i opatrywać cudzysłowem.
                  Drugi przykład. Konstatujemy w laboratorium paczkę falową, czyli pewien obszar zajęty przez ciąg
               fal ugiętych. W chwili, gdy chcemy zlokalizować go dokładniej i przystawiamy doń fotograficzną kliszę,
               obszar bezpowrotnie zagęszcza się w korpuskułę, w tym przypadku elektron, który zostawia ślad w
               jednym punkcie kliszy. Otóż nie jesteśmy wprawdzie w stanie zapobiec samolikwidacji paczki falowej,
               ale nie jesteśmy również w stanie przewidzieć, który punkt kliszy elektron wybierze. Tym, którzy
               chcieliby    tę  dowolność       tłumaczyć     zaburzeniami       wprowadzonymi         przez    nas   samych      w   toku
               doświadczeń, należało by uprzytomnić ponownie, jak realnym i drastycznym aktem jest w istocie
               działanie   fotograficzne (patrz       wyżej, problem unicestwienia cząstki, powstanie                  cząstki nowej) i
               przypomnieć za Białobrzeskim, iż Natura nieprzerwanie czyni tego rodzaju doświadczenia i ze
               na tym polega istotna treść jej bytu. I znowu nie mamy żadnych dobrych racji, żeby wybór dokonany
               przez elektron opatrywać cudzysłowem.
                  Ta myśl tkwiła zresztą od początku w dywagacjach dwudziestowiecznych fizyków, sam Niels Bohr
               porównywał dualizm korpuskularno - falowy procesów kwantowych do dualizmu cielesno - duchowego
               ludzi - i kto wie, czy grecka litera psi, wybrana dla oznaczenia funkcji stanu, nie nawiązywała w
               domyśle do greckiego wyrazu psyche; to samo psi, które później wybrano dla oznaczenia fenomenu
               psi, będącego przedmiotem zainteresowania dzisiejszych parapsychologów.
                                               Dostatecznie małe i dostatecznie duże
                  Właśnie głównie do tych stawianych w myślach cudzysłowów, lub braku cudzysłowów myślowych,
               przy słowach wolność i wybór sprowadzają się dzisiaj światopoglądowe spory kwantowych
               fizyków. I nie tylko kwantowych - bo sprawa dotyczy interpretacji całej przyrody, na wszystkich jej
                                                                                                                               155






               poziomach. Jeżeli bowiem nie ma determinacji na poziomie kwantowym, jeżeli tak zwany determinizm
               probabilistyczny Borna jest tylko inną nazwą dla wolnych wyborów dokonywanych przez poszczególne
               cząstki - to znaczy, że nie ma w ogóle determinizmu w przyrodzie. Bo nie mogą być argumentem
               świadczącym       za  nim    prawa     fizyki   klasycznej,    nie   może    być    nią   liniowy    determinizm      fizyki
               Newtonowskiej       opisujący     makrociała     -  które   są   przecież    tylko   wypadkową        poczynań      cząstek
               elementarnych,       najmniejszych       znanych     składników       materii,    przybliżoną      statystyczną     średnią
               niezliczonej ilości aktów, które zostały dokonane na poziomie kwantowym. (Mówiąc ściślej. Nie
               moglibyśmy uznać tych tworów za w pełni liniowo zdeterminowane nawet wtedy, gdybyśmy ich
               najmniejszym        składnikom,        poszczególnym         cząstkom,       nie     przypisali     tego     odmiennego,
               niedeterministycznego sposobu bycia. O czym później).
                  Pisze    Paul   Dirac,    jeden   z   największych      dwudziestowiecznej        fizyki,   we    wstępie    do   swego
               fundamentalnego        dzieła:   Istnieje   granica     subtelności    naszych     środków      obserwacji     i  małości
               towarzyszącego im zakłócenia - granica, która wynika z natury rzeczy i której na drodze ulepszeń
               technicznych      nie   można     przekroczyć.     Jako    dwudziestowieczny         naukowiec      nie   śmie    wszakże
               powiedzieć, iż natura rzeczy na tym polega, że cząstka sama wybiera swe postępowanie. Właśnie
               tylko   na   poziomie      kwantowym,       dostatecznie      małym,      można     to   zaobserwować,       gdyż    natura
               przedmiotów fizyki klasycznej jest dostatecznie duża, żeby prawo wielkich liczb wyrównało z grubsza
               nieprawidłowości spowodowane indywidualnymi wyborami cząstek.
                  Sprawą drugą, która zdaniem Białobrzeskiego jedynie tutaj, na poziomie kwantowym może być
               rozstrzygnięta, jest stosunek fizyków do problemu nieodwracalności, a więc do anizotropowego,
               biegnącego jednokierunkowo czasu. Pokażmy ten czasowy dylemat biorąc za przykład równanie
               Schrödingerowskie. Jeżeli w jakiejś chwili dany jest kształt funkcji falowej opisującej stan układu, to na
               podstawie równania Schrödingera możemy obliczyć kształt funkcji, czyli stan układu dla każdej chwili
               przeszłej i przyszłej - wprawdzie nieco mniej dokładnie, lecz podobnie jak astronomowie obliczają
               pozycje ciał niebieskich i przewidują zaćmienia Słońca lub dowiadują się o zaćmieniach przeszłych.
               Dzięki równaniu Schrödingera funkcja staje się w przybliżeniu zdeterminowana i odwracalna.
                  Tylko     że   teraz   nasz    rachunek     zaczyna     zawodzić,     rzeczywistość      i  matematyczny        schemat
               wnioskowania rozmijają się. Każdy realny akt atomowy jest, jako akt wyboru, nieodwracalny- i
               dlatego każdy realny proces przyrody jest stawaniem się, bezpowrotnym przejściem od stanu aktualnego
               w stan nowy. Jest procesem stochastycznym - jak podpowiadają matematycy. Procesem, w którym
               każda chwila wyłania coś nowego - coś, co nie jest koniecznym następstwem tego, co już było. W tym
               kierunku, ku nieznanej przyszłości, zmierzają zarówno słońca jak elektrony, a tak zwana wieczność,
               czyli odwracalność mechaniki ciał niebieskich jest tylko złudzeniem spowodowanym nieco dłuższą
               perspektywą      czasową.      Uzmysławia       to   potwierdzona       przez    współczesną      kosmologię       hipoteza
               Wszechświata niestacjonamego, zapoczątkowanego Wielkim Wybuchem, którego galaktyki w tak
               zwanym wariancie zamkniętym               oddalają    się  od   siebie z    malejącą prędkością        -  bo nawet      gdy
               wyznaczymy granice ich ucieczki i założymy potem ich ruch powrotny, konieczność wciąż nowych
               nieodwracalnych aktów wyboru uruchomi kolejne procesy stochastyczne i sprawi, że ruch ten nie będzie
               powrotem do stanów poprzednich.
                  To właśnie - i aż tyle - konstatujemy w laboratorium obserwując bezpowrotną likwidację paczki
               falowej    w elektronie,     a   elektronu    w   kliszy.   Odwracalnemu procesowi,            który opisuje      równanie
               Schrödingera, sprzeciwia się w chwili pomiaru nieodwracalny akt reakcji z emulsją fotograficzną, który
               unicestwia elektron. Tak doszliśmy do sedna problemu, ale w rachunku mamy sytuację paradoksalną:
               odwracalne równanie możemy sprawdzić jedynie poprzez nieodwracalną reakcję, której owo
               równanie z definicji nie jest w stanie opisać. Jak na razie, ani dostatecznie duże, ani dostatecznie
               małe nie wyjaśnia tego problemu w sposób naukowo zadowalający.
                                                                                                                               156






                                Białobrzeski: probabilizm Borna rozumiany jako wybór
                  Tu otwierają się przed kwantowymi fizykami dwie drogi. Większość poprzestaje na interpretacji
               probabilistycznej, widząc w niej maksimum tego, co możemy poznać. Inni, mniej liczni, szukają dla niej
               nadal czynników determinujących. Motywy tych poszukiwań są różne, gdyż uczeni natykają się na różne
               obszary niewiedzy, ale wydaje się - jeśli wypada mi o tym sądzić - że wszystkie one sprowadzają się do
               szukania wielkości, która by uwzględniła nieodwracalny charakter procesów natury i tym samym
               odpowiadała za jednokierunkowy bieg czasu. Być może nasza niewiedza nie będzie mniejsza - lecz
               stanie się zarazem mniej tajemnicza, łatwiejsza do zniesienia - gdy odniesiemy ją do zdarzeń mających
               nastąpić w czasie przyszłym. Dotychczas, w kilkadziesiąt lat po sformułowaniu zasady nieoznaczoności
               Heisenberga i komplementarnego opisu Bohra, nie udało się takiej wielkości znaleźć. Nie zaspokoiło
               tych oczekiwań równanie Schrödingera z 1926, ani dwa lata późniejsze relatywistyczne (przystosowane
               do energij w skali kosmicznej) równanie delta Diraca, które charakter energetyczny cząstek, ich na
               przykład ujemne stany energetyczne (nie mylić z ładunkami elektromagnetycznymi), pozwala uzależnić
               od kierunku poruszania się w czasie.
                  Temu rozmijającemu się z rzeczywistością schematowi obu równań - tamtej zewnętrznej determinacji
               probabilistycznego rachunku - usiłuje przeciwstawić Białobrzeski akt wyboru, który należy rozumieć
               jako determinację wypływającą z wewnętrznej natury rzeczy. Jest nią potencjalność, przysługująca
               każdemu układowi i każdej z osobna cząsteczce, nawet tym, które - jak elektron - są zdaniem
               współczesnych fizyków niepodzielne i pozbawione struktury wewnętrznej. Potencjalność atomu radu
               wybiera moment emisji elektronu i określa jego kierunek. Potencjalność elektronu wybiera miejsce
               uderzenia elektronu w fotograficzną kliszę. Zewnętrzne wobec nich procesy, owe nieprzerwanie
               czynione doświadczenia przyrody, czyli potencjalności wyższe, narzucają każdej z potencjalności
               konieczność wyboru, ale wyboru - w imieniu przyrody i własnym - dokonuje sama potencjalność. Tylko
               bowiem rozumiejąc akt wyboru dosłownie - i sprowadziwszy go na najniższy możliwy poziom materii -
               unikniemy jego zdaniem matematycznych paradoksów i                        znajdziemy owo x,         które domyka dwa
               podstawowe równania kwantowej fizyki. Tylko wtedy będziemy mogli uznać je za zinterpretowane.
                  Staje się więc zrozumiała rezerwa Białobrzeskiego wobec tych, którzy tak jasno jak on problemu nie
               rozstrzygnęli i chcąc nie chcąc pogodzili się (tak między innymi Erwin Schrödinger) ze sprawczą mocą
               przypadku w przyrodzie. Ale także ich zarzuty pod jego adresem, ich pomówienia o dyletantyzm i język
               niegodny     naukowca,      nie   były    pozbawione      podstaw.     Na    czym     się  zasadzały?     Otóż     zarówno
               nierelatywistyczne równanie Schrödingera, jak relatywistyczne Diraca może być zastosowane do
               układów cząstek. Wtedy określa również poczynania cząstek i zgodnie z rachunkiem probabilistycznym
               pozwala przewidzieć ich prawdopodobieństwo znalezienia się w poszczególnych stanach. Uzyskujemy
               w ten sposób pewną ograniczoną wiedzę o układach. Ale samoistny elektron - elektron pozbawiony
               lokalizacji czasowej i przestrzennej - układem nie jest i może mu przysługiwać nieskończona liczba
               stanów wewnętrznych. Stany te związane są z jego energią własną, która pochodzi - jak twierdzą
               relatywiści - z oddziaływania elektronu z samym sobą za pośrednictwem wirtualnych fotonów. I jak
               bardzo    byśmy     nie   podziwiali    go   w   jego    poczynaniach,      nie  potrafimy stworzyć         równania     dla
               samodzielnego       elektronu     i   żadna,    niechby     najdźwięczniejsza        nazwa     nie   przybliży     nas    do
               matematycznego obrazu zjawiska, me pozwoli nam jego poczynań zmierzyć. Taka nazwa, pozornie
               wyjaśniając wszystko, jest zdaniem oponentów tylko literackim ozdobnikiem naukowej teorii, imieniem
               mitycznego boga lub dobrej wróżki z baśni - zbędnym słowem, którym naukowiec nie powinien się
               posługiwać.
                                                                                                                               157






                                                     Inni uczeni, kolejne pomysły...
                  Nie być godnym miana naukowca to dla uczonego zarzut ciężki. Jednak we fizyce współczesnej
               werdykt ten nie jest i nie może być ostateczny. Bo pytanie teraz brzmi: czy posiadanie matematycznego
               obrazu zjawiska jest równoznaczne z możnością jego mierzenia?
                  Opowiedzmy pokrótce, na czym polega podstawowy rachunek kwantowej fizyki. Musimy znaleźć
               pewną operację matematyczną, czyli pewien operator i obiekt, na który operator działa, czyli pewną
               funkcję. Funkcje, które pod działaniem operatora nie zmieniają swej postaci, nazywamy funkcjami
               własnymi tego operatora, a liczby, przez które funkcja własna zostaje pomnożona, noszą nazwę wartości
               własnych operatora. Istotę pomysłu, który stworzył mechanikę kwantową, można zatem wyrazić
               następująco: każdej wielkości fizycznej odpowiada pewien operator, a wielkości liczbowe, które może
               przyjmować owa wielkość fizyczna, nie odnoszą nas bezpośrednio do stanu faktycznego, lecz są
               wartościami własnymi tegoż operatora. Z tego względu - jak podkreślał to Niels Bohr - wyniki
               pomiarów nie dają nam dostępu do rzeczywistej sytuacji. I dopiero ta budząca wątpliwości procedura,
               ten rachunek operatorowy, odsłonił wszystkie te zuchwałe treści, z których tutaj usiłuję zdać sprawę.
               Nie   kontaktując     nas    bowiem     w    pełni   ze   stanem     faktycznym,      rachunek     ten   stwarza    pewien
               matematycznie zrozumiały kształt zjawisk, który pozwala zbliżyć                       się do stanu faktycznego           (po
               mechanice kwantowej takaż elektrodynamika, po niej - chromodynamika kwarków...). Nie można
               jednak się dziwić, że dzisiaj, bez mała w sześdziesiąt lat po wprowadzeniu operatorów do teorii
               kwantowej, ich znaczenie jest nadal namiętnie dyskutowane i budzi rozmaite opory.
                  Mówi David Bohm: Zgodnie z interpretacją Bohra, nic nie jest mierzone w dziedzinie kwantowej. Z
               jego punktu widzenia nie ma tam naprawdę niczego do mierzenia, ponieważ wszystkie niedwuznaczne
               pojęcia, które mogą być stosowane do rezultatów takiego pomiaru, należą jedynie do dziedziny
               klasycznej. Stąd nie może być także mowy o zaburzeniu spowodowanym przez pomiar, skoro przede
               wszystkim nie ma sensu przypuszczenie, że istnieje coś, co może być zaburzone. A oto wnioski z
               takiego rozumienia pomiaru. Wyszedłszy po buddyjsku od myślenia postulującego twórcze akty
               wglądu i zamierzającego całościowość, uczony podejmuje imponujący wysiłek ponownej interpretacji
               teorii kwantów, od początku pozwalając na to, by elektron miał więcej własności, niż może być opisane
               w terminach tak zwanych obserwabli teorii kwantowej - co wydaje się założeniem celowym i nawet
               koniecznym. Niestety, rozwijając potem swą myśl, uczony szuka ukrytych parametrów na poziomie
               subkwantowym, to znaczy dopuszcza jakiś głębszy poziom determinujący poczynania elektronu - i tak
               postępując podejmuje daremny na szczęście, jak się wydaje, trud odbudowy Wszechświata w pełni
               zdeterminowanego, którego by się nie powstydził Pierre Simon de Laplace.
                  Inni   reinterpretatorzy      zmierzają     raczej   ku    pikofizyce,    mikrofizyce      kwarków.      Na    przykład
               posłużywszy się analogią do kwarku - tego słabo istniejącego jednotrzeciotworu - usiłują także elektron
               rozrachować na trzy elementony i stworzyć mu tym wewnętrzną strukturę, która wytłumaczy jego
               zachowanie. Jeszcze inni - właśnie w kwarku szukają tej wewnętrznej struktury, od której zawisają
               między innymi poczynania elektronów. Wszystkich ich prześcignęli avant la lettre fizycy ze Starnbergu,
               którzy w latach pięćdziesiątych pod przewodem Carla Friedricha von Weizsäckera założyli istnienie
               Urobjektu. Ten urobjekt, dla umiędzynarodowienia terminu pisany małą literą - w skrócie ur, obiekt
               najmniejszy, któremu należy przypisać zarazem podstawowe cechy Wszechświata Einsteinowskiego,
               miałby być dopiero tą elementarną cegiełką materii. Proton według nich składa aż z l040 takich
               urobjekten (pozostaje zatem do wykonania ten rachunek: 1080 nukleonów, z których każdy składa się z
                                                                                                                               158






               1040 ure, obiektów klasy Wszechświata!).
                  Sam Weizsäcker zmodyfikował potem swe stanowisko co do natury budulca i zrezygnował z tak
               rozumianych pikoobiektów fizycznych.               W wykładzie wygłoszonym na                Krakowskim       Seminarium
               Interdyscyplinarnym mówił: Od czasów Plancka wiadomo, że istnieją wielkości dyskretne, już dalej
               niepodzielne. Na tym założeniu opiera się cała mechanika kwantowa. Czym zatem są atomy,
               praobiekty? Co jest tym najmniejszym, już dalej niepodzielnym? Według mnie nie są to najmniejsze
               porcje czegoś istniejącego w przestrzeni, lecz są to najmniejsze porcje informacji, byty najmniejsze
               informacyjnie. Tym samym jednak uczony natknął się na obustronnie otwarty dylemat współczesnych
               informatyków, o którym mówiłem w poprzednim szkicu. Musiałby pytać zarówno o autora informacji,
               jak o instancję, która informację przyjmuje. Bo nie przecina tego dylematu taki oto - w gruncie rzeczy
               matematyczny - wybieg: Przestrzenią, w której dzieje się mechanika kwantowa, jest przestrzeń
               Hilberta. Najmniejszą byłaby tu jednowymiarowa przestrzeń Hilberta, ale jednowymiarowa przestrzeń
               nie może być nośnikiem informacji. O informacji można mówić dopiero wtedy, gdy mamy do czynienia
               przynajmniej z dwuwymiarową przestrzenią Hilberta. [...] Kierując się teoretycznymi danymi mechaniki
               kwantowej, przyjęłem jako hipotezę roboczą, że atomem współczesnej fizyki jest dwuwymiarowa
               przestrzeń Hilberta.
                  Mówi nadal von Weizsäcker: Informacja powinna być ujmowana jako rzecz trzecia, niezależna od
               materii i świadomości. [...] W rozumieniu fizyki dotychczasowej informacja ta nie jest ani materią, ani
               energią. [...] Jednocześnie jednak, informacji [...] nie można zdefiniować bez odniesienia do jakiejś
               świadomości. Tu koło się zamknęło. Uczony ponownie natyka się na pytanie informatyków o źródło
               informacji oraz o dyspozycję rozumną i postrzegającą, która zdolna jest informację przyjąć. Założywszy
               swe najmniejsze porcje informacji, niefizyczne byty najmniejsze informacyjnie, znajduje wprawdzie
               rzeczywistszość i stara się w niej zobaczyć podstawowy budulec świata, ale nie potrafi stąd przejść do
               tej rzeczywistości, którą bada fizyka.
                  No cóż, wygląda na to... Ale nie, nie śmiem. Wygląda na to, że fizycy współcześni w takich chwilach
               - rzuciwszy swój śmiały pomysł, lecz nie znalazłszy jeszcze matematycznej drogi jego wyrażenia i
               przekonania      doń   innych     -  przestają    być   naukowcami,       a   stają   się  dyletantami,     metafizykami
               (pikometafizykami?) i, będąc nadal trudno zrozumiali dla laików, najgorzej rozumieją siebie wzajemnie.
               Lub ostrożniej mówiąc. W zależności od punktu wyjścia (korpuskularno - przestrzennego, falowo -
               czasowego, nierelatywistycznego, relatywistycznego...) i postawionej hipotezy, każdy z nich znajduje
               odmienne kryteria tego, co może uznać za naukowe.
                           Zrekapitulujmy zatem te światopoglądowe problemy fizyków
                  Newtonowska        klasyczna     dynamika      i   Einsteinowska      teoria   względności      oferowały      równania
               odwracalne - to znaczy takie, z których nie wynikały żadne wnioski co do kierunku upływu czasu, a
               czasowe     następstwo     wydarzeń      było,   jak   zwykł    powtarzać     Einstein,    nie  dającym      się  odeprzeć
               złudzeniem. Przemiany, które nastąpiły w fizyce dwudziestowiecznej - szczególnie to oczywiste dla
               czytelników Whiteheada i Eddingtona - można rozumieć jako poszukiwanie teorii zgodnej z faktyczną,
               materiałową wiedzą pozostałych nauk przyrodniczych; fizycznej teorii, która wprowadziłaby do swych
               równań jednoznacznie określoną i nieodwracalną, jak nazwał ją Eddington, strzałkę czasu. Żaden z
               pomysłów sformułowanych dotychczas na gruncie teorii kwantów tego postulatu nie spełnił. W teorii
               kwantowej pojawia się prawdopodobieństwo, lecz nie ma nieodwracalności - tej nieodwracalności,
               która dopiero w naszym makroświecie przybiera postać entropii i może być odpowiedzialna za nasz
                                                                                                                               159






               czas anizotropowy. Pojawia się prawdopodobieństwo, o którym zgodnie z zasadą nieoznaczoności
               można mniemać różnie -można tłumaczyć je działaniem przypadku, subkwantowym zdeterminowaniem
               procesów, jak chciał David Bohm, albo nielokalnymi związaniami cząstek - ale następny krok ku
               nieodwracalności nie został w tej teorii uczyniony. Fizyka wciąż zatem czeka na sprowadzenie strzałki
               czasu - oczywistej w makroskali nauk przyrodniczych i potwierdzanej w megaskali przez kosmologię -
               na poziom mikroskopowy.
                  Otóż wydaje się, że założona przez Białobrzeskiego potencjalność - właściwa każdej z osobna cząstce
               i każdemu układowi cząstek - może być tą zasadą sprawczą, która realizuje się w jedynie możliwym,
               jedynym dopuszczanym przez przyrodę kierunku. Po przeszło pięćdziesięciu latach, jakie w fizyce
               upłynęły od jego pojawienia się, pomysł ten wciąż zasługuje na poważne potraktowanie i uwodzi
               filozoficzną trafnością. Dziś bardziej chyba niż kiedykolwiek. Bowiem ten autor, formułujący swą
               hipotezę w latach trzydziestych i czterdziestych, staje się dla nas dzisiaj prekursorem współczesnej
               neognozy naukowców. Możemy czytać jego dzieło jak gnozę z Princeton avant la lettre.
                                                                                                                               160






                                                                              6
                                                          Wybieram potencjaność
                  Potencjalność układu decyduje o poczynaniach jego części składowych (na przykład elektronów w
               atomie), ale potencjaność poszczególnej cząstki, dajmy na to elektronu, decyduje o poczynaniach cząstki
               samodzielnej. I oto obraz świata, który się stąd wyłania: Wszystkie ustroje są ustosunkowane
               hierarchicznie w tym sensie, że ustroje prostsze, niższe, chociaż zdolne do samodzielnego istnienia w
               odpowiednich warunkach, łączą się zazwyczaj w rozmaity sposób i tworzą ustroje wyższe, bardziej
               skomplikowane i obdarzone właściwościami nie posiadanymi przez części składowe. A więc, zgodnie ze
               współczesnymi poglądami, na najniższym szczeblu hierarchii znajdują się elektrony oraz jądra atomowe,
               utworzone z nukleonów jako pierwotnych elementów, następnym szczeblem są atomy, dalej cząstki
               związków chemicznych - i poprzez kryształy, organizmy żywe, wznieść się możemy do ciał niebieskich
               i  układów     gwiezdnych.      Ten hierarchiczny obraz           świata (który fizycy młodsi           potrafią jeszcze
               rozbudować w dół) zainspirowany został, jak się wydaje, warstwową teorią bytu, stworzoną przez
               filozofa Nicolaia Hartmanna, przyjaciela i wieloletniego korespondenta Białobrzeskiego, i bardzo
               zarazem przypomina formułowane w tych samych latach pomysły biologa Ludwiga von Bertalanffy'ego,
               które szeroko dziś rozwija ogólna teoria systemów.
                  W terminach właściwych fizyce atomowej tę hierarchiczność świata - czyli zwierzchność układów
               wobec ich części składowych - można wyrazić następująco: W mechanice kwantowej jedna funkcja
               stanu służy do opisu układu jako całości. Zmiennymi niezależnymi są w niej czas oraz współrzędne
               potrzebne do wyznaczenia prawdopodobieństw położeń wszystkich składowych części układu. Pomimo
               tego rozmaitość stanów takiego układu jest bez porównania większa aniżeli rozmaitość wszystkich
               kombinacji, jakie można byłoby wytworzyć przez połączenie wszelkimi sposobami stanów części
               składowych, gdybyśmy je rozpatrywali każdą z osobna. [...] Stąd wniosek, że do ustrojów atomowych
               stosuje się, podobnie jak do organizmów żywych, twierdzenie, że całość jest czymś więcej niż sumą
               swych części. Ale gdy trzej ludzie - w tym przypadku biolog, filozof i fizyk atomowy - mówią to samo,
               może to znaczyć różne rzeczy. Tak na przykład zupełnie w tej kwestii rozmija się Białobrzeski z
               warstwową teorią bytu Hartmanna - który dopuszczał wpływ warstw niższych na warstwy wyższe, ale
               stanowczo wykluczał jakiekolwiek zwierzchnictwo warstw wyższych nad niższymi.
                  Bowiem mechanika kwantowa ustanawia między częściami składowymi ustroju związek ściślejszy
               niż możemy to sobie wyobrazić myśląc o związku. Części - elementy przynależne do warstwy niższej
               - zatracają tu swą indywidualność i zostają podporządkowane zwierzchniej całości ustroju. Gdy więc
               opisujemy je jedną funkcją stanu; gdy nie potrafimy ich potem od siebie odróżnić; gdy nie umiemy
               dokładnie przewidzieć ich położeń i pędów i z nich wyczytać przyszłych losów ustroju - nie jest to
               zdaniem Białobrzeskiego spowodowane ani niedoskonałością aparatury w laboratorium, ani błędami
               naszego aparatu myślowego, ani nawet niedostosowaniem naszego umysłu do stosunków panujących w
               świecie kwantowym, lecz jest precyzyjnym odzwierciedleniem okoliczności rzeczywistej. Takiej oto
               mianowicie - że mamy tu do czynienia z całkowitym, samoistnym i samodzielnym organizmem, który
               sam wyznacza swe przyszłe stany; który w sposób bezwzględny i radykalny jest całością tego, co my
               umiemy niekiedy zobaczyć jako części składowe. Mówienie o uzależnieniu, oddziaływaniu
               siłowym, przekazie informacyj nie oddaje istoty tej całościowości. Wystarczy, że dwa fotony lub
                                                                                                                               161






               elektrony zostały wyemitowane kiedyś przez ten sam atom, aby, nawet rozdzielone i umieszczone na
               dwu krańcach Galaktyki, pozostały jednym. Jak to ku naszemu zdumieniu wykazały nierówności Bella i
               eksperymenty Alaina Aspecta.
                  Lapidarnie i pięknie mówi o tym innymi słowami von Weizsäcker: W teorii kwantów obiekt daje się
               rozłożyć na obiekty częściowe, ale nie składa się z nich. [...] Atom nie jest systemem jąder i
               elektronów, lecz odnaiduje się jądra i elektrony jedynie wtedy, gdy zniszczy się atom. Bo czym są w
               istocie cząstki - owe korpuskuły, których ani nie dotykamy, ani nie potrafimy zobaczyć? Dla nas są po
               prostu pewnymi wzajemnie powiązanymi - bo przenoszonymi razem - zespołami własności (jak masa,
               pęd, energia, ładunek), które wyrażamy w liczbach kwantowych. Jeśli zespół taki rozpada się w
               warunkach laboratoryjnych na zespoły mniejsze, nazywamy go zespołem cząstek, jeśli rozpaść się nie
               zechce - cząstką elementarną. A znaczy to - że pewien zespól własności, nazywany przez nas dajmy na
               to atomem wodoru, rozpada się na zespół właściwości nazywany protonem i zespół nazywany
               elektronem; że pewien zespół własności znany jako mezon pi rozpada się na zespół własności znany
               jako mion i zespół znany jako neutrino.
                  Lub - że rozpaść się nie zechce; i wtedy jego funkcja stanu spełniająca równanie Schrödingera bądź
               Diraca, nie mogąc orzec o rozpadzie cząstki, a więc o przyszłym przypuszczalnym rozkładzie liczb
               kwantowych,       traci  wszelką     zdolność     informacyjną,     przybiera     wartość    ujemną     lub   zmierza     ku
               nieskończoności i pozbawia nas tym samym nawet tamtych szczątkowych, zaledwie prawdopodobnych
               informacji. Wtedy - zdaniem Białobrzeskiego - należy założyć potencjalność jako ostateczną zasadę jego
               indywidualności, która odpowiada za jego postępowanie i wyznacza jego przyszły los. Tyle tylko, że
               równania, które określa to postępowanie - równania mogącego być nazwane nazwiskiem autora i
               pozwalającego je zaliczyć do największych nazwisk dwudziestowiecznej fizyki - Czesław Białobrzeski
               nie stworzył.
                                    Wybieram nieskończoną, niewymierną rozmaitość.
                  Bo oto dalsze jego wnioski. Wyszedłszy od tak zwanego zakazu Pauliego, zasady sformułowanej
               przez Wolfganga Pauliego, która nie dopuszcza by dwa elektrony o jednakowych liczbach kwantowych
               przebywały w jednym atomie, i rozpatrzywszy stosunki kwantowe panujące w kryształach - gdzie,
               niezależnie    od    rozmiarów      kryształu,    wszystkie     jego    elektrony    zostają    uwspólnione       -   oraz
               rozszerzywszy ów zakaz na zawsze aktywne pogranicza ciał krystalicznych, Białobrzeski w śmiałej
               ekstrapolacji obejmuje nim całą przyrodę i stwierdza, że tendencji ku jednostajności sprzeciwia się
               zasada Pauliego, szczególnie jeśli będziemy ją rozumieli w znaczeniu rozszerzonym, nie dopuszczająca,
               ażeby jakiekolwiek dwie jednakowe cząstki materii znajdowały się w dokładnie jednakowych
               stanach. Swój niezwykły, trudno wyobrażalny pomysł konkluduje następująco: Mielibyśmy więc tu
               do czynienia, po raz pierwszy w fizyce, z rozmaitością realną nie mającą bezpośrednich                                 cech
               ilościowych, a pomimo tego wyrażalną przy pomocy specyficznych form matematycznych.
                  W przyrodzie panuje zatem jego zdaniem nie dająca się zredukować rozmaitość, bowiem wszystkie
               potencjalności odpowiedzialne za niejednakowe stany, niezależnie od ich hierarchicznego usytuowania -
               zarówno potencjalności układów cząstek, jak potencjalność cząstek - muszą jakościowo różnić się
               między sobą. Każdy elektron, każdy atom danego typu, uorganizmowany swą potencjalnością, jest więc
               indywidualnym ustrojem różniącym się osobniczo od innych ustrojów swego typu. W czym notabene
               przypomina wszystkie pozostałe uorganizmowania przyrody. Co także zdają się dopuszczać inni fizycy.
               Powiada na przykład von Weizsäcker, biorąc za punkt wyjścia pojęcie gęsi szarej, ową Platońską ideę
                                                                                                                               162






               gatunku, której nie spełnia w całości żaden poszczególny osobnik: Pojęcie atomu ma przypuszczalnie
               ten sam charakter co pojęcie gęsi szarej [...] atom jest postacią określoną w sposób przybliżony przez
               prawidłowości.      Tyle    że   -  należy   wnosić     -  w   naszej    wielkoliczbowej      obserwacji     cząstek    ich
               podobieństwa zawsze okażą się większe niż dzielące je, osobnicze różnice.
                  Czy jednak może dotyczyć to także elektronów? Czyż nie powiada się, że elektrony są więcej niż
               takie same i czyż w teoriach pól kwantowych nie zakłada się ich zupełnej tożsamości? Prawdopodobnie
               należy odpowiedzieć tak. Nie potrafimy stwierdzić, czy dwa elektrony są indywidualne na tyle, że mogą
               zamienić się miejscami, lecz (w danej chwili w danym układzie) konstatujemy stałość i jedyność ich
               miejsc, charakteryzowanych specyficznym dla każdego z nich zespoleniem liczb kwantowych.
                  Przypomina się tu monadologia Leibniza z jej nieograniczoną różnorodnością stanów i stopni
               psychicznych przypisywanych poszczególnym monadom, i przypomina się jeszcze wcześniejszy, wręcz
               zawrotny pomysł Anaksagorasa - który głosił nieskończone jakościowe zróżnicowanie materii. Jest to
               najbardziej oczywiste i zarazem najbardziej spekulatywne miejsce wywodu Białobrzeskiego. Z jego
               sposobem rozszerzenia zakazu Pauliego na całą przyrodę nie zgodzi się prawdopodobnie żaden ze
               współczesnych fizyków (już choćby dlatego, że dotyczy on wyłącznie cząstek o spinie połówkowym,
               podległych statystyce Fermiego - Diraca, budujących materię,                      a nie dotyczy cząstek o spinie
               całkowitym, przenoszących energię i podległych statystyce Bosego - Einsteina). Ale jednocześnie
               uczony ów - jeśli takiej bezprzestrzennej, intensywnej, a więc... no tak, psychicznej zasady nie znajdzie
               na poziomie cząstki elementarnej - będzie albo nadal udzielał odpowiedzi enigmatycznych, jak radzą
               prawomyślnie Kopenhascy rzecznicy probabilistycznej interpretacji Borna, albo będzie musiał, jak na
               przykład David Bohm, założyć jakiś niższy poziom rzeczywistości, który determinuje poczynania
               cząstek. By tutaj, odroczywszy odpowiedź, znowu natknąć się na to samo pytanie.
                  Wobec tych niemożności coraz bardziej oczywista staje się konieczność porzucenia dotychczasowego
               kręgu rozważań, potrzeba radykalnej zmiany punktu patrzenia.
                              Czy zjawiska fizyczne można zredukować do praw fizyki?
                  Zacznijmy od psi. Zespół własności, będący zespołem atomów i zwany molekułą aminokwasu, daje
               się opisać za pomocą psi, funkcji stanu spełniającej równanie Schrödingera, przy czym - patrz wyżej -
               rozmaitość     stanów     tej  molekuły      jest  większa,     niż   rozmaitość     wszystkich      kombinacji     stanów
               poszczególnych atomów, jej części składowych. Rozmaitość stanów tej molekuły jest tak wielka, że jej
               funkcja stanu nie może nam już w istocie oznajmić niczego, czego byśmy przedtem nie dowiedzieli się
               na innej drodze. Dla porządku odnotujmy, że wprawdzie owej korpuskuły nadal nie dotykamy, ale
               możemy ją już zobaczyć - sam oglądałem ze wzruszeniem - przy pomocy elektronowego mikroskopu,
               jakim posługują się atomowi chemicy, ci fizycy zewnętrznych powłok elektronowych.
                  Zespół własności, będący zespołem molekuł aminokwasów i znany jako cząsteczka białka, może być
               również opisany równaniem Schrödingerowskim, jednak rozmaitość stanów tej cząsteczki jest tak
               niewyobrażalnie olbrzymia, że           w praktyce badawczej zachodzi konieczność stosowania bardziej
               ekonomicznych sposobów opisu. Skomplikowane procesy autokatalizy, które z cząsteczki białka czynią
               samostwarzającą się maszynę wytwórczą, opisywane są przeto językiem biologii molekularnej oraz
               pomocniczymi wykresami, które uzmysławiają przestrzenne rozmieszczenie molekuł w krystalicznej
               strukturze cząsteczki.
                  Zespół własności, będący zespołem cząsteczek białka i nazywany helisą wirusa, ma nadal, podobnie
               jak białko, strukturę kryształu, lecz w pewnych warunkach staje się zdolny do samoreprodukcji i
                                                                                                                               163






               metabolizmu właściwego istotom żywym - i jako taki jest już przedmiotem zaiteresowań biologa
               badającego życie organiczne...
                  Zauważmy. Każdy z nich - zarówno chemik atomowy, jak biolog molekularny, jak mikrobiolog -
               wychodzi od czegoś, co już uprzednio, przez kogoś innego zostało określone: od atomu, molekuły,
               cząsteczki białka. Zakłada jakieś zrozumiałe (bo zrozumiane przez innych) warunki początkowe i pewne
               ograniczające warunki brzegowe, które pozwalają mu uprawiać w spokoju jego dyscyplinę. I w ten
               sposób każdorazowo od swej wiedzy odcina to, na co nie chce lub nie umie odpowiedzieć, ceduje
               kolegom z innych dyscyplin do załatwienia. Tylko kwantowy fizyk nie może - a przynajmniej z
               czystym sumieniem nie powinien - tak postąpić. Natyka się bowiem na konieczność - ale i niedostępną
               dla tamtych możność - określenia tych właśnie początkowych warunków początku. Nawet gdyby nie
               zechciał wracać myślą do wybuchającego kwantu czy pierwszego atomu Wszechświata, musi się
               przecież    zastanowić     nad   generalną     zasadą,    na   jakiej   będący    przedmiotem       jego   pracy    obiekt
               elementarny może się w ogóle stać obiektem...
                  Dalszy tok jego myślenia można by przedstawić następująco. Zespół własności, będący zespołem
               atomów i znany jako planeta             Ziemia, jest tak liczny, że musiały go                rozdzielić między siebie
               poszczególne działy fizyki. Część własności ujmuje klasyczna dynamika Newtonowska, sumująca i
               upraszczająca mechaniczne mikroprocesy tak, jak język biologii molekularnej upraszczał oddziaływania
               między cząsteczkami. Część - ujmuje termodynamika Clausiusa, a potem Boltzmanna, opisująca
               nieodwracalne i zmierzające ku wzrostowi entropii procesy termiczne. Inną część - elektrodynamiczna
               teoria Maxwella, która tłumaczy naturę światła, niezrozumiałe dotychczas zjawisko promieniowania.
               Jeszcze inną - teoria względności Einsteina, wychodząca od zespołu własności zwanego Wszechświatem
               i podporządkowująca mu pozostałe makroobiekty.
                  Okoliczność, że w co dopiero wymienionych przypadkach, mówiąc o zespołach własności, mieliśmy
               do czynienia głównie z ciałami, z obiektami rozpoznawanymi przez zmysły i określanymi jako
               materialne, jest w istocie drugorzędna - bo spowodowana wydolnością naszego aparatu zmysłowego -
               a zarazem decydująca dla naszego myślenia o świecie. W miarę bowiem poznawania nowych zjawisk
               fizycznych i ich nowych własności, coraz bardziej paląca staje się konieczność przyjęcia nowej zasady
               ich związku. Lecz my, zapatrzeni w już poznane prawa fizyki, nie potrafimy tego związku wytłumaczyć
               inaczej,   jak   opartym     na  bezpośrednich      przekazach      energetycznych       wzajemnym       oddziaływaniem
               korpuskuł - czyli uporządkowaniem stosowalnym właśnie i jedynie do owych twardych, martwych
               ciał fizyki Newtonowskiej, któreśmy dotychczas widzieli i dotykali.
                  I tak, gdyby elektron krążący wokół jądra atomu miał się stosować do jej praw, powinienby w czasie
               rzędu 10-10 sekundy upaść na jądro. Skoro jednak tak się nie dzieje; skoro atom kieruje się jakąś
               wewnętrzną zasadą, która przez czas niewyobrażalnie długi utrzymuje na stałych orbitach jego elektrony
               i na domiar pozwala mu, wychodzącemu ze związku molekularnego, odtworzyć bezbłędnie własny stan
               początkowy - to wynika stąd nietrywialny wniosek, że poza już poznanymi prawami należy na gruncie
               fizyki znaleźć nowe prawo, prawo zintegrowanych całości, działających jako całości. Ale prawo - i tu
               paradoks! - którego mechanika kwantowa nawet nie jest w stanie poszukiwać, gdyż, zaszantażowana i
               przytłoczona     prominentną      interpretacją    Kopenhaską,       usiłuje   poprzestawać      jedynie    na   wynikach
               pomiarów i stara się nie rozumieć niczego więcej nad to, co jest mierzone.
                  ... Prawo, którego notabene domaga się również Einsteinowska teoria względności, przynosząca
               przecież całościową zasadę uporządkowania Wszechświata, ale teoria - i tu znowu paradoks! (niech o
               nim zaświadczy chociażby paradoks Einsteina, Podolsky'ego, Rosena) - która jednocześnie usiłuje
               zaprzeczyć istnieniu takiego prawa.
                  Otóż jeżeli fizyka współczesna ma być czymś więcej jak praktyczną i pragmatyczną umiejętnością
               poszukiwania nowych źródeł energii; jeżeli ma doprowadzić do czegoś więcej niż na przykład do
               syntezy jądrowej, która zapewni ludzkości paliwo na następne sto tysięcy lat, i może jej przysługiwać
                                                                                                                               164






               miano nauki, to wyłącznie dlatego, że będzie tego prawa poszukiwaniem.
                                                                   Akauzalność?
                  Zatem, na dobrą sprawę, nawet tak stosunkowo prostego uorganizmowania, jakim jest atom, nie daje
               się dzisiaj zredukować do praw fizyki. Mówienie w tym konstekście o akauzalności z powoływaniem
               się na teorię kwantów, tłumaczenie nierozumianych dotychczas zjawisk probabilizmem Borna i zasadą
               nieoznaczoności Heisenberga - z tym rzadko wyjawianym wprost ale uporczywym domniemaniem, że
               chodzi tu jedynie o charakter naszego pomiaru (tak dwie cząstki z nierówności Bella wzajemnie
               uzgadniające spiny miałyby jedynie odzwierciedlać naszą w nich obecność i spełniać wymóg
               naszego rachunku) - kwitowanie tych zjawisk mianem akauzalnych, to znaczy dziejących się bez
               przyczyny, wygląda mi na próbę wykpienia się od odpowiedzi i poprzestania na dawnym linearnym
               obrazie świata. Jak się bowiem wydaje, w tle wszystkich dotychczasowych twierdzeń kwantowej fizyki,
               omijających     skrzętnie    problem     przyczyny,     nadal    znajduje    się  dawne     przyczynowo       -  skutkowe
               uporządkowanie       Newtonowskie,        które   dopuszcza      jedynie   bezpośrednie      wzajemne      oddziaływania
               energetyczne.
                  Można przecież przyczyny nie znać, można także założyć całą sieć przyczyn i nie umieć jej nazwać,
               ale będąc człowiekiem i chcąc pozostać w zgodzie z własnym umysłem niesposób przyjąć, że działanie
               odbywa się i obywa bez przyczyny. W tym znaczeniu w świecie kauzalne jest wszystko, a tak zwany
               przypadek,     mierzony      prawdopodobieństwem,           za   którego     pomocą      uczeni    starają    się  uniknąć
               kłopotliwych pytań, wydaje się - mówiłem już - praktyczno - życiowym i filozoficznym humbugiem.
               Przypadek to szczególne słowo. Zawsze trudno wiedzieć, jak dalece maskuje ono to, czego nie wiemy,
               a na ile stosujemy je prawidłowo. Te zdania wyjęte z książki poświęconej kwantowej fizyce mają tutaj
               swą wagę.
                  Oddajmy zatem ponownie głos temu, który we własnym mniemaniu przyczynę zjawisk atomowych
               znalazł   i  nazwał:     przebywająca      w   bezczasowej,      nierozciągłej     intensywności      -  na   przykład    w
               jednowymiarowej przestrzeni Hilbertowskiej - potencjalność. Dopiero jej ekstensywne przejawy - więc
               oddziaływania grawitacyjne, elektrodynamiczne, silne, słabe... - dopiero to, co daje się przedstawić w
               postaci mierzalnej, jest dziś dostępne fizyce i może być przez nią rozważane jako przyczyna. Otóż
               Białobrzeski jako fizyk nie neguje i nie chce negować tak rozumianych przyczyn, ale jego zdaniem
               wszystkie    wymienione oddziaływania należy rozumieć jako wtórne,                        podczas gdy oddziaływanie
               pierwotne i bezpośrednie odbywa się między potencjalnościami. Po raz pierwszy w fizyce mielibyśmy tu
               do czynienia z rzeczywistą, faktyczną rozmaitością, która nie wykazuje cech ilościowych, a pomimo to
               -jak powiada autor - daje się wyrazić przy pomocy formuł matematycznych. To nowe rozumienie
               przyczyny nie wymaga ani segmentacji przestrzennej, ani wyobrażenia czasowego następstwa. A przeto
               dominująca pozycja pojęcia ruchu w fizyce atomowej zatraca się. Ruch jest przecież zmianą
               przestrzennego położenia dokonującą się w czasie. W bezczasowości i poza przestrzenią pojęcie
               prędkości traci wszelką podstawę, dotyczy to także i zwłaszcza owej c, fundującej Einsteinowski
               Wszechświat prędkości światła, a domniemanie, że myśl jest szybsza od światła - wyjąwszy
               dyletantyzm posłużenia się pojęciem prędkości w tym konstekście i zakładając, że wiemy, co to jest
               myśl - może być zgodne ze stanem faktycznym.
                  Bo czym jest prędkość światła? Jest granicą prędkości ciał masowych i                             fizycznych, to      jest
               energetycznych sygnałów. Nie można przeto wykluczyć, że we Wszechświecie obecne jest kolejne -
               piąte - oddziaływanie, któremu zjawiska fizyczne podlegają poza przestrzenią i czasem, a którego
                                                                                                                               165






               matematycznego obrazu jeszcze się nie dopracowaliśmy (lub nie dopracujemy nigdy).
                  Stąd uprawnionym wydaje się wniosek, że w mechanice kwantowej odbył się ostatni etap destrukcji
               świata zdrowego rozsądku. Słusznie, już wielokrotnie różnymi słowami fizycy kwantowi to stwierdzali.
               Ale wobec tego, co zostało pokazane wyżej, jest to jeszcze powiedziane za słabo. Bowiem kwantowość
               jest rozdzielnością dyskretną zarówno przestrzeni, jak czasu. Musi zatem zakładać jakąś pierwotną
               ekstensywność, mierzalną skalarami spełniającymi niezbywalną h, stałą Plancka. Jej skończona
               wartość wyznacza granicę czegokolwiek, co możemy zmierzyć. Otóż w przypadku założenia tamtego
               piątego oddziaływania, bytującej intensywnie potencjalności, to pierwotne kwantowe ustrukturowanie
               bytu upada - i nie tylko, że musimy zrezygnować z wszelkich widoków na jego mierzenie, ale jest
               sprawą wątpliwą, czy w ogóle możemy jeszcze mieć do czynienia z mechaniką (elektrodynamiką,
               chromodynamiką...) kwantową. Ten wniosek był już notabene przygotowywany w szkicu poprzednim,
               kiedy, mówiąc o mierzalnych rozdzielnościach dyskretnych, mówiłem o znajdywanej popod nimi
               ciągłości, która ma dla nas - a może tylko: dla nas dzisiaj - wyłącznie jakościowe oblicze.
                                                  Prawo fizyczne czy prawo natury?
                  Innymi słowy. Czy idzie tu tylko o niekompletność teorii kwantów, jak to kiedyś domniemywał
               Einstein, a dziś domniemuje na przykład David Bohm zakładający poziomy subkwantowe - teorii, która,
               skompletowana, przestając być teorią kwantów, pozostanie nadal teorią fizyczną i mieścić się będzie w
               granicach fizyki, czy też chodzi o faktyczne wyjście poza mierzalność, poza granice fizyki?
                  Gdy bowiem fizycy stwierdzają związki nielokalne - nielokalne, czyli nie powodowane przekazami
               energetycznymi korelacje zachowania się cząstek - to, nawet podejrzewając w tym ingerencję własnych
               czynności pomiarowych, tym samym odkrywają przecież w naturze nieznany dotychczas sposób
               komunikowania się. (Ściślej: nawet przyjmując stanowisko prawomyślnie Bohrowskie, musieliby
               założyć w naturze obiektywną obecność mechanizmu, który działa na podobnej zasadzie co zespolony
               z mikrocząstkami przyrząd pomiarowy Bohra). Wobec czego nie powinni potem wykluczać wniosku, że
               Wszechświat pojmowany jako całość - poza tymi oddziaływaniami, jakie już odkryła i poznaje fizyka -
               związany jest nielokalnie swą myślą, swym élan, potencjalnością czy jak inaczej to nazwiemy. Że
               poza informacjami, które mają charakter wymiany energetycznej, we Wszechświecie są także przesyłane
               pewne sygnały, jakieś nieznane dotychczas impulsy w inny sposób, inną drogą.
                  Być może - i tu zgodzę się z fizykami - nie idzie w tym przypadku o przesyłanie informacyj, jak
               rozumieją je informatycy, bo może chodzić także o samoczynną zmianę stanu, na przykład o pewną
               nagle nabywaną dyspozycję lub umiejętność; o jakąś całościową zasadę, która porządkuje fizyczne
               zjawiska i w efekcie cały Wszechświat. Co notabene potwierdzane jest ostatnio przez kosmologię
               konstatującą wzajemne powiązanie nawet tych jego obszarów, które nie są z sobą połączone sygnałami
               świetlnymi. A wynikałby stąd wniosek, że, poza związkami czasoprzestrzennymi, więc energetycznymi,
               fizyczność komunikuje się również synchronicznie i pozaprzestrzennie.
                  Nasuwa się tu oczywista analogia do zjawisk telepatycznych, czy szerzej parapsychologicznych - do
               psychicznych postrzeżeń, które zachodzą tak, jak gdyby nie miały istnieć bądź czas, bądź przestrzeń.
               Analogia ta została postawiona we wspólnej pracy psychologa i kwantowego fizyka, we wspominanej
               już książce Carla Gustava Junga i Wolfganga Pauliego. A gdy analogię tę przyjmiemy, rozmaite
               zdarzenia magiopodobne, widzenia przyszłości i wiedzenia na odległość, mogą się okazać nie jakąś
               otchłanną tajemnicą, zaliczaną do rzędu guseł zarówno przez wyznawców, jak przeciwników, lecz
               drobnym odstępstwem od tego uporządkowania świata, które zaproponowała fizyka klasyczna, a fizyka
                                                                                                                               166






               współczesna, chowając głowę w piasek, dla własnej wygody przyjęła.
                  Byłaby to jednak tylko frapująca ciekawostka - rozrywka kilku naukowców prowadzona na użytek
               spragnionych cudowności laików - gdyby nie ogrom problemów, jakie wciąż stoją przed nauką. Myślę
               tu  zwłaszcza     o   dylemacie     ewolucji,    który    współcześnie      stał  się  przedmiotem       dociekań     wielu
               specjalistów, od matematyków czystych po botaników i zoologów, ale który - tłumaczony dziś przez
               uczonych wyłącznie konstruktorsko i technicystycznie, za pomocą dających się rozpoznać dzisiaj
               przyczyn fizycznych - nie wyjaśnia ani strzałki czasu, ani pojawiania się w procesie ewolucyjnym
               rzeczywistej nowości. Otóż dopiero teraz - wydaje się - moglibyśmy się znaleźć na tropie odpowiedzi
               właściwych. Dopiero założywszy związania nielokalne, moglibyśmy dopracować się tego daremnie
               dotychczas szukanego wyobrażenia o konstruktorze, które tłumaczy powstawanie we Wszechświecie
               ustrojów coraz wyżej zintegrowanych - ową nieuchronną konieczność przechodzenia od stanów bardziej
               prawdopodobnych, bo zintegrowanych niżej, do mniej prawdopodobnych, bo wyżej zintegrowanych.
                  Przed kilkunastu laty pokusił się o jedną z takich odpowiedzi brytyjski botanik zajmujący się
               fizjologią roślin, Rupert Sheldrake. W książce A New Science of Life twierdzi on, że każda nowo
               powstająca we Wszechświecie struktura wytwarza pewne pole morfogenne, kształtujące pole M, które
               przekazuje swą właśnie osiągniętą zdobycz strukturalną wszystkim ustrojom podobnego typu. Na
               przykład kryształ jego zdaniem, formując się po raz pierwszy może się rozrastać na wiele różnych
               sposobów, ale gdy już przyjmie jakiś kształt określony, tworzy owo pole M, które ułatwia innym
               kryształom wzrost według tego samego wzoru. Lub kiedy naukowiec w laboratorium wytwarza po raz
               pierwszy nową substancję chemiczną, wytworzone podczas reakcji pole M narzuca czy dyktuje
               nową strukturę wszystkim zainteresowanym w niej cząsteczkom, gdziekolwiek by się znajdywały - i w
               efekcie ułatwia syntezę innym chemikom. Albo: skąd jajko wie, w jaki sposób ma zostać kurczakiem?
               Otóż podpowiada mu to podobno rezonans morficzny, kumulująca się struktura pól M wszystkich
               gatunków ptasich.
                  Zachowania się zwierząt, w tym również ludzi, nieustannie bowiem zdaniem Sheldrake'a modyfikują
               i doskonalą ich własne pola morfogenne. Jeżeli nauczy się goryla w Moskwie jak przejść przez labirynt,
               pole M tego gatunku pozwoli przejść gorylowi w Paryżu przez taki sam labirynt. Na podobnej zasadzie
               można wytłumaczyć wciąż wyższe osiągnięcia w sporcie wyczynowym. To samo dotyczyłoby osiągów
               umysłowych. Dziś coraz powszechniej naucza się na przykład języka angielskiego - i okoliczność ta
               sprawia, że nauka angielskiego stała się zajęciem łatwym. Oczywiście nie chodzi tu o przekazywane
               drogą M informacje, więc o znaczenia poszczególnych angielskich słówek i określone reguły
               gramatyczne,      lecz  o   nabywaną      drogą   M    umiejętność      czy dyspozycję        do   tego   języka. W
               dwudziestym wieku coraz łatwiejsze jest nauczenie się jazdy na rowerze, prowadzenia samochodu, gry
               na fortepianie czy pisania na maszynie - zawdzięczamy to skumulowanemu rezonansowi morficznemu
               ogromnej liczby ludzi, którzy posiedli już te umiejętności. A oto konkluzja: Rezonas morficzny jest
               mechanizmem sterującym tymi aspektami rozwoju życia na Ziemi, których Darwinowska teoria
               ewolucji nie jest w stanie wyjaśnić.
                  Jak można się było spodziewać, większość fachowych recenzentów uznała koncepcję M Ruperta
               Sheldrake'a za całkowitą bzdurę. Prawdopodobnie należy on do tego typu naukowców niecierpliwych,
               którzy dostrzegają jakiś rzeczywisty, obecny w świecie mechanizm, ale sami ośmieszają go potem
               nazbyt pospiesznymi, nadmiernie uogólnionymi wnioskami. Dla porządku należy tu jednak odnotować
               pewne podobieństwo jego kumulujących się w rezonans morficzny pól M do hierarchii potencjalności
               Białobrzeskiego, hierarchii        obejmującej ustroje coraz wyżej zintegrowane - aż po potencjalność
               Wszechświata,       którego    psi,  funkcja    stanu    zawierałaby     w   sobie    wszystkie     zdobyte    dotychczas
               umiejętności i dyspozycje, czyli Wszystko.
                  Jako filozofujący laik nie mogę autorytatywnie wypowiadać się o żadnym z takich pomysłów. Mogę
               mieć tylko nadzieję, że przyszła nauka po swojemu - w granicach fizyki lub poza nimi - jakoś tamte
                                                                                                                               167






               problemy dla siebie rozwiąże. Ja przyjąłem je od dawna do wiadomości.
                                                                          Bóg
                  Ogólna potencjalność może być zinterpretowana teologicznie. Za jej pośrednictwem Bóg byłby
               wszechobecny także w świecie nieorganicznym - pisał w kwietniu 1939 Białobrzeski do papieża
               probabilizmu, Maxa Borna. Ale to między przyjaciółmi, w prywatnym liście.
                  W dzisiejszym oficjalnym języku nauki problem zdaje się sprowadzać do pytania, czy - poza
               lokalnymi procesami nieliniowymi, które umie dostrzegać i rachuje nauka ponowożytna - Wszechświat
               rozważany jako całość jest układem liniowym. Jeżeli jest układem liniowym, to wszystkie poznane
               dotychczas oddziaływania - więc działające na najmniejszych odległościach, wewnątrzcząstkowe czy
               międzykwarkowe          oddziaływanie       słabe,    wewnątrzjądrowe         oddziaływanie       silne,   oddziaływanie
               elektromagnetyczne        działające    między    jądrem    a   elektronami,     aż  po   działające    w   odległościach
               kosmicznych oddziaływanie grawitacyjne - okażą się w istocie jednym oddziaływaniem i nastąpi ta
               wyczekiwana pełna unifikacja teorii kwantów i teorii względności w jednolitą teorię fizyki; unifikacja,
               którejśmy dotychczas, na przykład z uwagi na wady naszego aparatu matematycznego, nie umieli
               przeprowadzić. W tym przypadku Pomysłodawca i Projektant wzorcowego planu musiałby biernie
               przebywać na zewnątrz.
                  Można to jeszcze inaczej sformułować. Rzecz sprowadza się do tego, czy prawa natury - rozumiane
               tu jako prawa fizyki, obejmujące wspomniane oddziaływania oraz związane z nimi stałe przyrody -
               wyprzedzają      Wszechświat, czy też          postępują za      nim. W      pierwszym przypadku mielibyśmy
               milczącego Prawodawcę i Konstruktora, którego prawa rządzą światem... W drugim - świat musiałby
               okazać się Czymś Obszerniejszym od znajdywanych przez nas praw. W tym drugim przypadku - to,
               co mieliśmy dotychczas za wady naszego aparatu matematycznego, może się okazać prawidłowym
               orzekaniem o Wszechświecie. W tym drugim przypadku - nauka prędzej być może pozna zależności
               między teorią kwantów a psychologią, między teorią względności a doświadczeniem religijnym, między
               matematyką a metaforą i teorią poezji, niż zunifikuje i powiąże tamte oddziaływania.
                  Dziś uczeni znajdują coraz nowe przesłanki przemawiające, moim zdaniem, za drugą ewentualnością.
               Podobno mają już argumenty przemawiające za tym, że każda z cząstek elementarnych ewoluuje wraz z
               całym kosmosem; że więc ewolucja Wszechświata zmienia właściwości hadronów i leptonów. Podobno
               rachunkowi sporządzonemu przez Geoffreya Chew, opartego na teorii macierzy S zawdzięczamy, że
               stwierdzenie to, nazwane przez niego hipotezą bootstrap, jest czymś więcej niż tylko spekulacją
               badaczy. Podobno każdy z elementów Wszechświata wnosi swój wkład w strukturę pozostałych, a te z
               kolei wyznaczają jego strukturę (podobno powiadamia o tym nieliniowe równanie pola spinorowego).
               Każda cząstka - powiada Chew - pomaga wyprodukować inne cząstki, które z kolei stwarzają ją samą.
               Przy takim ujęciu, nieustannej ekspansji kosmicznej, rozwijaniu się czasoprzestrzeni i ucieczce galaktyk,
               towarzyszyć musiałyby nieustanne zmiany na najniższym poziomie materii. Struktura tego poziomu
               wciąż dopasowywałaby się do struktury Wszechświata, obie uzgadniałyby nieustannie swe prawa,
               stałe przyrody i towarzyszące im wielkości. Mówiąc inaczej, wszystkie cząstki razem składałyby się
               na ciągle zmienny Wszechświat, ale ten z kolei - i właśnie dlatego - pełniłby funkcję zwierzchnią nad
               każdą z ewoluujących cząstek. Jak się wydaje, to właśnie miałem na myśli mówiąc o ewoluującym
               procesie ewolucji, o swoistej samotranscendencji, jak ją nazywa współtwórca ruchu autopoiesis,
               Erich Jantsch - ... o samo-się-stwarzaniu, które, integrując układy, wypracowuje coraz nowe stosunki
               czasowe i przestrzenne i zmienia ich proporcje. Więc które w każdej chwili posiada wprawdzie właściwą
                                                                                                                               168






               sobie stałą metrykę, lecz skazywałoby badaczy - zależnie od badanego przez nich obszaru - na wciąż
               zmienną mierzalność.
                  Michał Tempczyk w swej książce poświęconej filozofii fizyki podsumowuje problem następująco:
               Właściwym układem badawczym jest cały Wszechświat. Cząstki w jakiś nieznany nauce sposób
               dopasowują się do niego. Jest to dopasowywanie, którego konsekwencje są podobne do zależności
               układów złożonych, na przykład biologicznych, od środowiska. Mielibyśmy tu zatem szczególnego
               rodzaju zależność kolistą, zapewniającą światu tę buddyjską czy azjatycką całościowość, której David
               Bohm poszukiwał w coraz głębszych, bezdennych poziomach determinujących. Posuwając się w głąb
               mikrokosmosu, ku cząstkom             elementarnym, odkrywalibyśmy nie tamte                  sub-   i sub-subkwantowe
               poziomy Bohma, lecz właśnie poziom nad-kwantowy: determinujący cząstki megakosmos. Badając zaś
               megakosmos, poznawalibyśmy poczynania cząstek.
                  Dla porządku odnotujmy, że współcześnie powstały przynajmniej dwa konkurencyjne programy
               fizyki, które chcą zmusić Wielkiego Prawodawcę do zamilknięcia, zmusić Projektanta do biernego
               przebywania poza światem. Pierwszy to metoda cechowania, kolejny - po operatorowym - podstawowy
               rachunek fizyków, który zamierza unifikację sił i ma już na swym koncie niewątpliwe osiągnięcie,
               mianowicie      dokonane      przez    Stevena     Weinberga      i   Abdusa     Salama     połączenie     oddziaływania
               elektromagnetycznego i słabego w oddziaływanie elektrosłabe. Wychodząc od współczesnych teorii
               cechowania - tych samych, które wcześniej naprowadziły Murraya Gell - Manna na odkrycie kwarków -
               ... od teorii cechowania i ich symetryj oznaczanych symbolami odpowiadających im grup (na przykład U
               /l/ oznaczające symetrie oddziaływań elektromagnetycznych, SU /2/ - symetrie słabych oddziaływań
               jądrowych, U /1/ X SU /2/ - zunifikowane symetrie oddziaływań elektrosłabych, SU /5/ - symetrie
               oddziaływań jądrowych silnych), podejmuje się program, który być może w przyszłości zunifikuje
               elektrosłabe i silne oddziaływania jądrowe w Teorii Wielkiej Unifikacji, zwanej w skrócie GUT. Drugi
               to zamierzany przez Stephena Williama Hawkinga program zjednoczenia mechaniki kwantowej i
               ogólnej teorii względności w kwantowej teorii grawitacji. Oba poszukują supersymetryj... jakiejś
               prasymetrii, która połączy trzy oddziaływania pozostałe z grawitacją i tak dopnie - to znaczy zakończy,
               zlikwiduje - naukę zwaną dotychczas fizyką.
                  Żartuję, bo nie mam wyjścia. Potrafię poznać i podać czytelnikom zaledwie autorów i nazwy tych
               poszukiwań,      nie   ich   meritum.     A   należało    by   tu   jeszcze    wspomnieć       o  zgłoszonej     w    latach
               osiemdziesiątych kosmologicznej hipotezie inflacji, dzięki której supergorący Wszechświat - poza
               dopuszczalnymi dotychczas w fizyce prędkościami - mógł w ułamku nanosekundy zwiększyć swą
               objętość l030 razy, usuwając w ten sposób wiele dotychczasowych kłopotów... O konkurencyjnej wobec
               niej hipotezie nadprzewodzących strun kosmicznych, które powstają z różnicujących się stanów
               energetycznych próżni i z prędkością światła przewodzą energię tworząc materię i galaktyki... O
               łączącej oba powyższe pomysły hipotezie superstrun heterotycznych, która zakłada nagłe powiększenie
               się Wszechświata aż 1050 razy, z tym jednak, że to bulwersujące, burzące dotychczasowe notacje
               fizyczne wydarzenie miało nastąpić przed Wielkim Wybuchem... Owa faza rozdymania, czyli faza
               inflacyjna, która nastąpiła przed Wielkim Wybuchem, miała nawet gwałtowniejszy przebieg niż sam
               Wielki Wybuch - twierdzą Michio Kaku i Jennifer Trainer. Itd., itp. Niesposób oprzeć się tutaj uczuciu
               pewnego przesytu i zniecierpliwienia.
                                                                                                                               169






                                                                              7
                                        Który poziom rzeczywistości jest podstawowy?
                  Ze zdziwieniem patrzę na zdany przez siebie (lub raczej nie zdany) trudny egzamin, na kilkadziesiąt
               stron poświęconych kosmologii i kwantowej fizyce, i poniewczasie spostrzegam, że do tych samych
               wniosków mógłbym dojść ładniej i łatwiej. Mógłbym na przykład zająć się ekologią, hierarchicznym
               związaniem i samo - związaniem ekosystemów - i stąd przejść do najlepiej mi znanych zależności (od
               żony, rodziny, społeczności znajomych, społeczeństwa, jego kodeksów...), których jako człowiek
               każdego dnia doświadczam. Na dobrą sprawę, nie jestem już nawet przekonany, że związek między
               częściami i całością - ten związek obiektów częściowych, z których wszakże całkowity mikroobiekt
               nie składa się - jest w jakiś szczególny i perfidny sposób zatarty właśnie w fizyce kwantowej. Każdy
               układ jest układem hierarchicznym, a przeto na każdy spojrzeć można tak - że obiekty częściowe są,
               albo tak - że nie ma ich. Niech za przykład posłużą komórki mego ciała, które tyle są, co ich nie
               ma - bo póki żyją... póki ja żyję, nie znajdę do nich mikroskopowego przystępu i o swym
               komórkowym złożeniu dowiaduję się per analogiam, badając martwe ciało lub uśmierciwszy drobny
               fragmencik mojego ciała. W każdym układzie można zatem odnaleźć albo jego własną autonomię, albo
               autonomię jego części składowych - części zawsze względnie i tylko w pewnej mierze autonomicznych.
               Gdybyśmy bowiem przyjęli, że jakiś układ (ustrój, uorganizmowanie, organizm)... jakieś istnienie jest
               autonomiczne w pełni, znaczyło by, że go nie rozumiemy.
                  Aprioryczna jedność atomu (mimo elektronów i jądra, neutronów i protonów, oraz setek wciąż
               znajdywanych       cząstek)    nie   wyklucza      jego   uczestnictwa      w   większych      całościach     apriorycznie
               jednorodnych, tak jak moja własna osobnicza autonomia nie uwalnia mnie od powinności wobec
               bliskich, wobec bliźnich, wobec praw i tysięcznych obowiązków, z których każdy tworzy krąg
               autonomiczny. Podobnie w ekologii. Każdy ekosystem jest systemem dlatego, że posiada zdolność
               samoregulacji. Z tego względu niesposób orzec, co jest elementarne - nierozdzielne, całościowe - w
               ekosystemie, a co złożone. W pewnym rozumieniu osobna jest każda komórka i każda trawka, ale w
               pewnym - nawet ziemski ekosystem planetarny jest częścią obszerniejszego ekosystemu, mianowicie
               słonecznego, a ten z kolei -jeszcze obszerniejszych. Każde istnienie znajduje się w brzuchu innego
               istnienia - i samo jest brzuchem dla innych...
                  Który zatem poziom           jest  podstawowy?        Każdy     poziom     jest   podstawowy.       Ale    to  wygodne
               twierdzenie nie uchyla pytania o konstruktora. Żadne bowiem z dotychczasowych dokonań nauki nie
               uchyliło pytań, które postawiliśmy. Powtórzmy je. Jaka wiedza istnienie do istnienia skłania? Kto czy
               co jest nosicielem tej wiedzy i podejmuje decyzję? W jakich warunkach o swym istnieniu decyduje?
               Jak nadaje decyzji moc obowiązującą?
                                                  Odgórny plan i oddolna inicjatywa
                  Atomy łączą się w molekuły, te - w polimery, te - w uorganizmowania wyższe. Jednostki zakładają
               rodzinę, rodziny tworzą społeczność, społeczności łączą się w narody, te - we wspólnoty kulturowe,
                                                                                                                               170






               które z kolei tworzą wspólnotę cywilizacyjną - poszczególne cywilizacje - ludzkość. Każdy element
               wnosi swój wkład do istnienia obszerniejszego, składa się w nadrzędne istnienie - które tym samym
               obejmuje zwierzchnictwo. Każda organizacja molekularna powstaje oddolnie, ale sterowana jest z
               góry. Mamy tu tę samą zależność kolistą, której najobszerniejszą postać prześledziliśmy dywagując o
               fizyce. Wszystkie cząstki razem składają się we Wszechświat, ale ten z kolei, i właśnie dlatego - w
               bezpośrednim oddziaływaniu (przykładem niewątpliwym, lecz z pewnością nie jedynym, jest tu
               oddziaływanie grawitacyjne) i za sprawą niezliczonych ogniw pośrednich - pełni funkcję zwierzchnią
               wobec każdej z cząstek. A jednak trwa, pozostaje w harmonii nie za sprawą odgórnego planu, lecz
               oddolnych inicjatyw.
                  Tokiem istnienia jest liczba pojedyncza - egoistyczny interes własny każdego z istnień - ale proces
               istnienia jest celowy i holistyczny. Jego teleologia - daremnie niegdyś szukana przez nowożytne nauki
               przyrodnicze - dana jest już w powyższych zależnościach. Każde z istnień realizuje tylko własny
               istnieniowy interes, lecz finalistycznie jest ukierunkowane dlatego, że uczestniczy... uczestniczyć musi
               w obszerniejszym istnieniu - które pilotuje odgórnie swe cząstki.
                  Bardzo znamienny jest dzisiaj sprzeciw nauki wobec tak rozumianej celowości. Na przykład
               wspomniany już biolog, Colin Pittendrigh, chcąc uporać się naukowo ze zjawiskiem samoregulacji,
               nazwał pytanie o wartość dla zachowania gatunku bądź organizmu pytaniem teleonomicznym, czyli
               samocelowym, w nadziei, że dzięki neologizmowi odróżni swą teleonomię od teleologii. Nie
               zauważył jednak, że jego samocelowość - zobaczona w hierarchicznym złożeniu - wcale celowości nie
               wyklucza. Bowiem samocelowe poczynania istnienia obszerniejszego w sposób oczywisty i naturalny
               wyznaczają cel istnieniom mniej obszernym, które się na to obszerniejsze składają (wymogi ludzkiej
               kultury - ludzkim jednostkom, poczynania populacji - poczynaniom organizmów, poczynania organizmu
               - poczynaniom komórek). A przy tym, pozostając w pełnej zgodzie ze współczesną nauką, wspomniany
               mechanizm samo- i celowości, samo- i regulacji można odnosić wciąż wyżej i wyżej. Można go na tej
               drodze odnieść aż do Wszechświata - którego teleonomiczna samoregulacja okaże się tym samym i
               jednocześnie      teleologiczną     regulacją     wszystkich     jego    części    składowych.       Które    oto   zostają
               ukierunkowane finalistycznie w duchu przednowożytnej nauki i dawnych wierzeń. Które oto - tak tylko
               umiemy podsumować - stają się posłuszne jakiejś świadomości, inteligencji bądź umysłowi.
                  Teleonomia (samocelowa zasada) mniej obszernego istnienia jest korygowana przez teleonomię
               istnienia obszerniejszego. I w tym zawiera się niemal wszystko, co jest do zrozumienia w świecie.
               Ramowy scenariusz i struktura bytu. Twórcza moc przyrody. Zachowanie się społeczności ludzkich i
               rola ich kultury. Wolność jednostki i to, co ją ogranicza. Motor i motyw ewolucji. Cud istnienia.
                                   Pierwsze wytłumaczenie cudu: downward causation
                  Przyjrzyjmy się jednak rozumowaniu nauki, naukowym motywacjom cudu istnienia. Gdy fizycy chcą
               rozumieć poczynania elektronu, mówią o jego ujemnym ładunku elektromagnetycznym i zależności od
               zewnętrznego pola. Gdy chcą poznać jego samocelową zasadę - dostrzegają atomowe jądro, jego
               ładunek zawsze dodatni, i dostrzegają stałe poziomy energetyczne, które utrzymują elektrony na
               stabilnych orbitach. A gdy chcą zrozumieć zasadę atomu i wytłumaczyć na przykład jego reagowanie
               chemiczne, czyli związek molekularny - mówią o innych atomach, odkrywają działającą na atom
               zewnętrzną siłę, która wybija z orbity jego elektron, dzięki czemu elektrony powstałej cząsteczki zostają
               uwspólnione; w miarę powstawania cząsteczek wciąż większych, uwspólniane coraz bardziej. Tak
               fizyka staje się chemią, chemia dochodzi do wysoko zintegrowanych cząsteczek białka, przedmiotu
                                                                                                                               171






               zainteresowania biologów molekularnych... - ci cedują problem biologom. Gdy biolodzy z kolei chcą
               poznać zasadę komórki, dostrzegają w niej system złożony z wielu systemów, w którym DNA jest
               nadrzędnym układem sterującym. A gdy chcą zrozumieć poczynania komórek - dochodzą do ich
               umiejscowienia w tkance i śledzą zewnętrzne impulsy, które stamtąd płyną. Chcąc z kolei rozumieć
               poczynania     tkanki    -  odkrywają      poziom     narządu...   Potem     poziom     systemu     narządów...     poziom
               biologicznego organizmu osobnika... poziomy nadorganizmowe, zależne od zewnętrznnego środowiska
               organizmu i organizmów, nadosobnicze poziomy populacyj, ekosystemów.
                  I wszystko to prawda, są to naukowe odkrycia dużej miary. Ale dokonując tych odkryć, uczeni
               postępują     zadziwiająco       niekonsekwentnie.        Ich    podstawowym         pojęciem       jest   samoregulacja:
               samostanowiąca zasada, która ześrodkowuje osobnicze badane istnienia. Uczeni zakładają zatem
               samoregulację, lecz chcąc ją pojąć we wszystkich szczegółach i wytłumaczyć zadowalająco, kierują
               swe spojrzenie w górę, ku obszerniejszym, więc nadrzędnym istnieniom - i w efekcie, zamiast niej,
               odkrywają regulację: odgórne działanie obszerniejszych istnień, kauzalność kudolną, downward
               causation, jak określił ją Donald Campbell, widząc w niej strategię Genezis. Zamiast więc rozeznać
               problem na poziomie przez siebie wybranym - zobaczyć ten ześrodkowujący impuls jako przynależny
               badanemu istnieniu - odkrywają wyższy poziom samoregulacji! Tym samym odsyłają cud istnienia w
               górę, wciąż w górę, konstatując po wielokroć i zbytecznie hierarchiczne złożenie bytu.
                                        Upward causation, czyli wytłumaczenie drugie
                  Natomiast - zastanawiając się nad powstaniem czegoś, rozważając badane istnienie w porządku
               powstawania -       uczeni    odwracają     zazwyczaj ten kierunek. Chcąc             na przykład wytłumaczyć cud
               biologicznego życia, czyli powstanie informacji biologicznej, dochodzą do niej drobnymi kroczkami i
               śledzą oddolne działania mniejszych istnień, konstatując upward causation, kauzalność kugórną - to
               znaczy, każdorazowo umiejscowiają przyczynę na poziomach niższych. Dostrzegają mianowicie poziom
               cząstek i molekuł, potem poziom polimerów, potem - wysoko zorganizowanych białek... Sądząc po
               dzisiejszych ich wypowiedziach, swój problem prawie już rozwiązali i powstanie poziomu informacji
               biologicznej nie stanowi dla nich tajemnicy. Tym samym jednak ów cud życia zesuwa się niżej, wciąż
               niżej, nadal pozostając cudem. Bo czyż organizacja białek, samostwarzanie się polimerów białkowych,
               aktywne powinowactwa            aminokwasów        i  życie    atomów     oraz   cząstek    elementarnych      są   mniej
               tajemnicze, mniej cudowne?
                  Słowem, każdorazowo nauce chodzi o samoregulację. I każdorazowo uczeni, chcąc ją uchwycić,
               dostrzegają jedynie aspekty statyczne, materialne, martwe badanych istnień - natomiast ich życie
               usuwają poza badawczy horyzont, rozumieją jako wymagające zewnętrznego impulsu. Mamy więc do
               czynienia z sytuacją paradoksalną. Niby wciąż idzie o badany przedmiot, o rozpoznanie tego właśnie
               jedynego istnienia - ale rozważa się je wyłącznie jako efekt w innych istnieniach, lub jako efekt innych
               istnień w nim. Tak postępując, za każdym razem ignoruje się to, czym istnienie jest samo w sobie, w
               swej duszy. I zawsze tylko ten zewnętrzny efekt pozostanie w zgodzie z rozsądkiem uczonych,
               natomiast każde spojrzenie ku wnętrzu istnienia - chęć rozpoznania w istnieniu samostanowiącej,
               ześrodkowującej zasady - będzie przeczyła ich rozsądkowi. Jako laik nie chcę się wypowiadać o żadnym
               z   problemów      szczegółowych,        ale  wolno     mi    w   poczynaniach       uczonych      zobaczyć     dziwaczną
               prawidłowość, jakiej dziś podlega nauka.
                                                                                                                               172






                                                       Naiwne pytanie do biologów
                  Czym wytłumaczyć zjawisko prokreacji? Przyjemnostkami seksualizmu? Popędem płciowym? Popęd
               ten - powiadają biolodzy - jest przejawem drugiego prawa biologicznego, mianowicie dążenia do
               ekspansji w świat otaczający (pierwszym prawem ich zdaniem jest instynkt samozachowawczy, czyli
               dążenie do zachowania siebie). Ale ponieważ przez początkowe dwa i pół miliarda lat życie nie znało
               śmierci i seksualizmu i rozmnażało się nieśmiertelnie, przez podział, jak do dziś rozmnażają się proste
               organizmy - należało by oba prawa zobaczyć inaczej i określić innymi słowami. Weźmy dla przykładu
               gąbkę składającą się z wielu milionów samodzielnie rozmnażających się komórek. Gdy się ją przetrze
               przez sito i rozdzieli na oddzielne komórki, to komórki te połączą się znowu i odtworzą organizm gąbki.
               Niesposób przypisać tego przypadkowi, to pewne, nie da się również wytłumaczyć odgórną inicjatywą
               organizmu gąbki, bo tej już czy jeszcze nie ma. Jako wytłumaczenie pozostaje oddolna inicjatywa
               poszczególnych komórek: imperatyw biologiczny - jak podpowiadają biolodzy i nim zdają się
               tłumaczyć wszystkie nie dające się zrozumieć zjawiska, między nimi powstanie wielokomórkowego
               organizmu. Struktura hierarchiczna jest imperatywem biologicznym. [...] Uwzględnienia wymagają
               także rozmaite procesy dynamiczne, które, jak się wydaje, mają również znamiona imperatywu
               biologicznego - twierdzi John Milsum i, pozornie wszystko wyjaśniając, nie wyjaśnia niczego. Bo my
               właśnie za sprawą nauki poznawaliśmy i poznajemy nazwania rozmaitych praw, ale chcielibyśmy móc
               spojrzeć    poprzez     nie   i   dowiedzieć     się,   czym    mianowicie      jest   sama    popędowość        popędu,
               instynktowość instynktu, imperatywność imperatywu.
                  A przy tym problem nie sprowadza się przecież do biologicznego życia rozważanego przez biologów
               -jest ono tylko jednym z wielu przejawów życia, dla nas być może szczególnie ważnym. Niemniej,
               wiedząc o tym czy nie, w każdym przypadku i na każdym poziomie pytamy o życie. Chcąc rozumieć
               jakikolwiek twór natury, zawsze i tylko chcemy rozumieć jego życie, zdolne przewalczyć martwotę
               statycznych układów, niwelujące ich przerwy i luki - i zapewniające dynamiczność dążeń. Chcemy
               rozumieć tę jedną cechę, której nie jest w stanie uchwycić dzisiejsza nauka i którą przeto określa
               mianem praw natury. Prawo natury jest tym, co wyjaśnia, ale co samo już wyjaśnieniu nie podlega;
               co tłumaczy zjawiska, ale co - tym samym - z badania naukowego musi zostać wyłączone i jako takie
               tłumaczenia nie wymaga.
                  Pytamy o życie, lecz na gruncie dzisiejszej nauki nie potrafimy go uchwycić. Określając prawa
               poznajemy pewne konieczności, którym istnienia ulegają, ale pomijamy ich duszę i wiedzę tej
               duszy. Nie rozumiemy zjawiska prokreacji, jak nie rozumiemy odruchu leptonowego leptonów, choć
               umiemy go ochrzcić mianem oddziaływań słabych; odruchu hadronowego hadronów, choć nazywamy
               go oddziaływaniem jądrowym silnym. Przy takiej konstytucji przedmiotu badań prawo fizyczne, prawo
               natury funkcjonuje jako wybieg. Fizyka - jako fizyka - nie może wypowiadać się o fizyce. Wszystkie
               wypowiedzi fizyki mówią językiem fizykalnym. [...] To samo dotyczy każdej nauki. [...] Nauce została
               odmówiona możliwość naukowego wniknięcia we własną istotę - powiada Martin Heidegger. Nauka
               bowiem, aby pozostać nauką, musi dokonać takiego cięcia, tak skonstruować swój przedmiot, żeby
               wyjaśniająca zasada znalazła się poza nim. Wszystkie jej niepokoje dzisiejsze dotyczą - jak się wydaje -
               właśnie tej wyjaśniającej zasady.
                                                                                                                               173






                                 Self - causation: zasada wyjaśniająca jako prawo praw
                  To więc, nad czym fizycy przechodzą dziś do porządku (prawo fizyczne), czego nie mogą i nie chcą
               pojąć   biolodzy     (imperatyw      biologiczny),    sprowadza      się   do   pytania    ogólniejszego     -  pytania    o
               istnieniowość istnienia, o podstawowy impuls, który istnienie do istnienia skłania.
                  Pytanie, czy impuls taki rzeczywiście istnieniom przynależy i jest w przyrodzie możliwy, pozostaje
               bezzasadne, bowiem jest możliwy. Tę właśnie możliwość konstatują uczeni tworząc na swój użytek
               pojęcie samoregulacji. Natomiast pytanie, gdzie impuls ów się znajduje, pozwala dostrzec ograniczenia
               nauki dzisiejszej. Bowiem znajduje się zawsze nie tam, gdzie go powinniśmy znaleźć. Zdaniem
               uczonych znajduje się mianowicie w prawach natury. A przeto musi być rozumiany jako pełna
               determinacja, której badane istnienie, istnienie danego poziomu podlega. Mówiąc o odkrywanych przez
               naukę    downward       i  upward     causations,    o   kauzalnościach      kudolnych      i  kugórnych     -  impulsach
               przekazywanych przez istnienia wyższego albo niższego poziomu - miałem właśnie na myśli tę
               konieczną pełną determinację, którą badacze postulują. Kłopot ich wszakże na tym polega, że tylko
               pewna przewaga możności (pragnienia, dążenia...) nad koniecznością, będąc warunkiem samoregulacji,
               czyni istnienie istnieniem i pozwala mu realizować własny istnieniowy interes. Że więc tłumaczy i tamte
               istnienia, i to istnienie, które ich działaniu podlega.
                  Innymi     słowy. Ta przewaga          możności nad       koniecznością jest warunkiem            każdej    emergencji,
               powołującej rzeczywistą nowość, warunkiem procesu ewolucji. Kłopot uczonych polega więc na tym,
               że na każdym poziomie i w każdym istnieniu powinni założyć pewne źródło możności, pewien
               ośrodek dążenia i decyzji, bo tylko wtedy zjawisko ewolucji - mianowicie oddolne powstawanie
               nowych istnień i konieczne odgórne zwierzchnictwo, odgórne ich sterowanie                             - mogłoby zostać
               wytłumaczone.
                  Popod wszystkimi już poznanymi sprzężeniami należało by zatem zapostulować jakieś elementarne
               sprzężenie uprzednie - nazwijmy je self - causation - ... samosprzężeniem lub samokauzalnością, która
               istnienie ześrodkowuje i skłania je do istnienia. Jeżeli tokiem istnienia jest zawsze liczba pojedyncza -
               jeżeli każde z istnień realizuje samocelowo tylko własny istnieniowy interes - to mielibyśmy niniejszym
               syndrom cech osobniczych, przynależny temu właśnie jedynemu istnieniu (... przynależny na przykład
               Wszechświatu, na przykład mnie, na przykład danemu atomowi). To tutaj - w niepowtarzalności
               każdego z istnień - znajdowałby się pierwotny impuls wszystkiego, absolutne źródło istnienia, zero
               świata.   Tak    zobaczona      self   -  causation     byłaby     więc    w   istocie   jedynym       prawem      natury,
               poprzedzającym dotychczas poznane prawa - pewną podstawową stałą, którą należy umieścić przed
               każdym równaniem czy twierdzeniem dzisiejszej nauki, gdybyśmy je naprawdę chcieli rozumieć.
                  Nie umiem oprzeć się pewności, że domniemywana wyżej samokauzalność odpowiada stanowi
               faktycznemu i wyjawia prawidłowo strukturę bytu. Jeżeli tylko potrafię dotrzeć do pojedynczego
               istnienia - jeżeli będę naprawdę rozważał istnienie poszczególne, a nie konstrukcję statystyczną,
               wypadkową poczynań wielu istnień - zawsze natknę się na złożoną w nim samym możność, której
               następstwem jest decyzja. Tutaj najbliższy przykład. Jako człowiek zawsze doświadczam jakiejś
               konieczności      i  zawsze     w    jej  wyniku      decyduję     w    sposób    wolny:     zmuszony       zewnętrznymi
               okolicznościami, postąpię tak lub zgoła inaczej, albo nieco inaczej - czyli probabilistycznie, w sposób
               nie w pełni przewidywalny dla innych, zareaguję na nie. Moje poczynania, oglądane przez bliźnich,
               zawsze zatem będzie cechował ten probabilizm, który Max Born chciał przypisać wyłącznie cząstkom
               poziomu kwantowego. Zewnętrzny obserwator nie znajdzie żadnych dobrych racji, aby moje poczynania
                                                                                                                               174






               rozumieć inaczej niż poczynania mikrocząstek - aby istotę ludzkich decyzji tłumaczyć odmiennie.
                  Nie wiem natomiast, co z tak rozumianą koncepcją self - causation miałaby począć dzisiejsza nauka.
               Wydaje mi się jednak, że wiem, na czym dziś polega opór naukowców wobec tej koncepcji. Jest to opór
               spowodowany nawykiem umysłu szkolonego na wiedzy nowożytnej, dla której wzorcem była klasyczna
               fizyka. Można zatem powiedzieć, że ograniczenia nauki dzisiejszej tkwią w charakterystyce fizyki
               klasycznej.    Fizyka     ta  zajmuje     się   wyłącznie     procesami      masowymi       w    ich   wielkoliczbowych
               uogólnieniach, natomiast nie styka się nigdy - w przeciwieństwie na przykład do humanistyki, fizyki
               kwantowej czy kosmologii - z istnieniami w liczbie pojedynczej. Widzenie procesów w takiej skali
               stwarza pozór liniowej kauzalności, każe postulować rygorystyczne zdeterminiowanie bytu. Dlatego, w
               swym wielkoliczbowym hurtownictwie fizyka ta dochodzi do niezłomnych jej zdaniem praw natury.
               A skoro we własnym mniemaniu znalazła takie prawa, to znalazła tym samym działającą na rzeczy
               wszechsiłę: zawsze zewnętrzną przyczynę wszystkich zdarzeń. Ta sytuacja myślowa wyznacza
               horyzont nauce dzisiejszej.
                  Ponieważ jednak, w przeciwieństwie do nowożytnej, nauka ponowożytna, natknąwszy się na problem
               ewolucji,     nie   potrafi    już    aprobować       bez    zastrzeżeń      kauzalności      liniowej,    bytu     liniowo
               zdeterminowanego, uczeni przystają na zdarzenia losowe, postulują w przyrodzie przypadkowość - i w
               przypadku widzą drogę wyrwania się z zewnętrznej konieczności praw. Przystawszy na liniową
               kauzalność, muszą uciec się aż do akauzalności, żeby wytłumaczyć zaburzenia porządku i ponowne
               uporządkowanie. Bowiem w ich sytuacji myślowej każde domniemanie decyzji umiejscowionej w
               danym istnieniu - umiejscowienie w danym istnieniu przyczyny zdarzeń - zaraz przywiodłoby na myśl
               zarzut psychizmu wraz z dobrodziejstwem humanistycznego inwentarza i zbliżyło ich niebezpiecznie
               do zabobonu przodków.
                  Gdy naprawdę w self -             causation nie     chodzi wcale...      chodzi    nie tyle o     zdolność do życia
               psychicznego, ile raczej - o zdolność do bycia nie zdanym na los przypadku. I nie idzie tu o jakąś
               nobilitację istnień, lecz o to, że tak zwany przypadek - ów uniwersalny wybieg uczonych mówiący, że
               jednak doszło, i mający wyjaśnić, jak doszło do złamania praw natury - jest kategorią mało wyrazistą,
               filozoficznie chybioną, która mówi nie to, co uczeni chcą powiedzieć.
                                                             Przypadek i możność
                  Bo    czym    by   taki   przypadek     miał    być?   Jedynie     pewne,    że   jest  czymś,     co   się  sprzeciwia
               determinizmowi. Tak na przykład Ilya Prigogine w swej arcyciekawej, napisanej wespół z Isabelle
               Stengers książce, Z chaosu ku porządkowi, wciąż mówi o przypadku i losowości, ale posługuje się
               tymi pojęciami w sposób zwięzły, jak gdyby nie wymagały one definicji. Podobnie postępują Manfred
               Eigen i Ruthild Winkler w książce zatytułowanej Gra. Prawa natury sterują przypadkiem - książce,
               której podtytuł jest już jej tezą. Autorzy, chcąc wyjaśnić zjawisko ewolucji, śledzą rozmaite gry,
               różnego rodzaju uporządkowania, które - oddziałując między sobą - tworzą ich uczestnicy, cząstki
               różnego     rodzaju   i  rzędu.    Następnie     systematyzują      te  gry   poczynając      od   układów      najbardziej
               skomplikowanych,         uporządkowanych          najwyżej,      a   kończąc      na    ślepym      locie,    całkowicie
               nieuporządkowanym          rozkładzie    zdarzeń.    Jest jednak     dla mnie     sprawą niemal pewną, że            gdyby
               uczestnicy gier, poszczególne cząstki nie wykazały inicjatywy, nie wniosły do gry jakiegoś wkładu;
               gdyby rzeczywiście były bierne - nieżywe, głuche, ślepe - a więc zdane na los przypadku, jak
               muszą zakładać autorzy, to żadne uporządkowanie nie mogłoby nastąpić, gra miałaby za każdym razem
               charakter ślepego lotu, chaotycznego rozkładu zdarzeń, i ewolucja nie miałaby miejsca.
                                                                                                                               175






                  Ciągle więc idzie o tę możność, jej przewagę nad koniecznością, o przewagę inicjatywy nad -
               dającymi się matematycznie lub inaczej sformalizować - prawami natury. O pewien czynnik, który
               powoduje uczestnikami gry, a nie - miota nimi jak piłką. Wówczas bowiem, chcąc wytłumaczyć
               uporządkowanie, musielibyśmy pytać znowu - dostrzec znowu inicjatywę, uchwycić ten czynnik,
               który miota.
                  Zarówno Eigen, jak Prigogine chętnie mówią o procesach losowych - zamiennie nazywają je
               stochastycznymi - ale wydaje się im, że nie muszą pytać, czy i w jakich warunkach jest w ich świecie
               możliwy przypadek. (Zauważmy, że stochastyczny, greckie stochastikos, wprawdzie dla nas mówi o
               przypadku i ślepym trafie, lecz znaczy również domyślny, biegły w celowaniu, znajdujący cel.
               Podobną      dwuznaczność         wykazuje       francuskie     słowo      contingence      używane       na    określenie
               przypadkowości. Z jednej strony, czy też w pierwszym znaczeniu, obwieszcza nam przypadek, lecz z
               drugiej, albo w drugim znaczeniu - będzie mówiło o akcie twórczym, a więc wolnym, zakładającym
               możność. Ale czy rzeczywiście jest ta pierwsza strona? Czy słowo to ma naprawdę dwa znaczenia?).
               Nie można się zatem dziwić, że zarówno Eigen, jak Prigogine przystają łatwo na dwoistość i oznajmiają
               w sposób zwięzły o mieszaninie przypadku i konieczności, która konstytuuje historię układów. Chcąc
               wytłumaczyć ewolucję układu mówią o procesach stochastycznych, czyli ich zdaniem losowych, ale
               równie chętnie wspominają o możliwościach stojących do wyboru, rozważają ilość decyzyj, które może
               podjąć uczestnik procesu - tyle że za każdym razem opatrują uważnie te określenia cudzysłowami. W
               ich sytuacji myślowej - sytuacji myślowej współczesnego naukowca - nie jest bowiem możliwe ani
               otwarte opowiedzenie się za brakiem przyczyny zdarzeń, ani wyraźne wskazanie owej decydującej
               instancji, która by przyczyną być mogła. A przecież już Sokrates w Platońskim Fedonie wiedział, że
               czym innym jest przyczyna czegoś, a czym innym to, bez czego przyczyna nie mogłaby być przyczyną
               (Fedon, 99b).
                                              Matematyka znowu spieszy na ratunek
                  Od przeszło stu lat, od opublikowania w 1890 słynnej pracy Henri Poincarégo Problem trzech ciał i
               równania dynamiki, powinniśmy wiedzieć, że mechanika Newtonowska jest de facto, w większości
               swych przejawów dla nas nieprzewidywalna. Zjawiska regularne, opisywane liniowymi równaniami
               różniczkowymi       Newtona,      takie   jak  ruch    dużych     ciał  niebieskich,     są  w   rzeczywistości      czymś
               wyjątkowym, niesłychanie rzadkim - mimo że to właśnie one patronowały fizyce od czasów Galileusza i
               nadały ton nauce nowożytnej. Niemal wszystko, co nas otacza, wyłamuje się z regularności i wymaga
               zastosowania nieliniowych równań różniczkowych, o których do niedawna sądzono, że mają jedynie
               przybliżone rozwiązania (dopiero ostatnio znaleziono rozwiązania zupełne, nazwane solitonami). Bez
               względu jednak na fakt, czy równanie takie ma rozwiązanie znalezione przez nas, czy rozwiązania nie
               ma, my nie potrafimy sprawdzić, jak spełnia się ono w otaczającym nas świecie. Po to bowiem na
               przykład, by móc z matematyczną dokładnością przewidzieć pogodę w jakimś punkcie Ziemi a
               następnie przetestować ją w rzeczywistości, musielibyśmy obliczyć i wstawić w równanie wartość
               początkową dla każdej z osobna cząsteczki ziemskiego powietrza. Ale już jeden jego miligram zawiera
               sto trylionów cząsteczek (1020) i samo zapisanie równań ruchu dla tego miligrama wymagałoby, jak
               obliczyli matematycy, papieru o powierzchni zakreślanej przez orbitę Księżyca. A przecież zjawiska
               atmosferyczne nie należą wcale do najbardziej skomplikowanych.
                  Tak więc, nawet gdyby fizyka nie odkryła niczego nowego po Newtonie i Newtonowska mechanika
               była najbardziej fundamentalną teorią świata... gdyby świat jako całość był zdeterminowany liniowo,
                                                                                                                               176






               jego deterministyczny mechanicyzm byłby nie tylko dla nas nieprzewidywalny, ale i nierozpoznawalny
               przez nas. To znaczy - nie moglibyśmy go rozpoznać jako fundamentalnej teorii.
                  Powinniśmy o tym wiedzieć od przeszło stu lat - ale, zagrożeni ruiną dotychczasowych ustaleń fizyki,
               nie dopuszczaliśmy do siebie tej wiedzy łudząc się, że stosowane przez nas przybliżone rozwiązania
               statystyczne doprowadzą w przyszłości do rozwiązań zupełnych. Dopiero wprowadzone w latach
               sześćdziesiątych szybkie komputery pozwoliły nam zetknąć się twarzą w twarz z chaosem - z chaosem
               deterministycznym, jak go nazwano, gdyż zdaniem uczonych jest on następstwem nadmiernego,
               właśnie deterministycznego uporządkowania. Przyjęto bowiem, że porządek może rodzić nieporządek,
               własny rodzaj chaosu. Ale cóż okazało się dalej? Otóż iterowanie, to jest powtarzanie wciąż tych
               samych odwzorowań na komputerowych pozoracjach chaosu, doprowadziło do odkrycia nowych,
               głębszych struktur porządku. Okazało się, że ten tak zwany chaos zawiera w sobie jakieś głębsze
               prawidłowości, tworzące niespodziewanie regularne obszary. Wyglądało to tak, jakby jakiś czynnik
               skupiał na sobie wszystkie liczbowe wartości układu albo - jakby pewien stan potencjalny, stan przyszły
               przyciągał ku sobie cały układ. Stan taki nazwano dziwnym atraktorem (rok 1963, graniczna data
               matematyki chaosu: Edward Lorenz odkrywa pierwszy dziwny atraktor, zwany odtąd atraktorem
               Lorenza). Matematyczna teoria chaosu udowodniła więc, że chaos i przypadkowość generują
               porządek i są źródłem struktur rozpoznawanych przez nas jako regularne.
                  Drugim wielkim osiągnięciem teorii chaosu - i niejako od przeciwnej strony - było odkrycie
               matematycznych          struktur     nieregularności,       które    wielki    matematyk       doby    ostatniej,    Benoit
               Mandelbrot, nazwał fraktalami (rok 1975, kolejna data graniczna: wydanie książki Mandelbrota, The
               Fractal Geometry of Nature). Ten, kto nie jest obeznany z fraktalami, nie będzie w najbliższej
               przyszłości uważany za wykształconego naukowca - powiedział twórca dynamogeometrii, John
               Archibald Wheeler. O co tu chodzi, pokrótce. Podejrzewaliśmy od dawna, że w przyrodzie, tak
               naprawdę, nie ma żadnej struktury regularnej w pełni; że nie tylko każdy listek jest różny, ale i każdy
               atom; że nieregularna jest nie tylko linia brzegowa rzeki, ale i budowa każdej molekularnej cząsteczki,
               każdego konkretnego kryształu... Podejrzewaliśmy - lecz matematycznie nie wiedzieliśmy, co z tym
               począć    (jeżeli   nie  liczyć   Juliusza    Słowackiego      -  poety,    który   przeczuł    matematyczne        zadanie
               rozwiązane w drzewie), Dopiero fraktale dały nam ścisły, matematyczny język do opisu kształtów
               chaosu.
                  Ale to jeszcze nie wszystko o fraktalach. Najciekawsze jest to, że stanowią one szczególnego rodzaju
               obiekty samopodobne - które wyglądają tak samo, to jest mają identyczną strukturę dla wszystkich skal
               wielkości, w nieskończonym zakresie powiększeń lub pomniejszeń. I to także wydaje się zgodne z
               naszymi obserwacjami świata. Mikroskopowa fotografia powierzchni krzemu przypomina Wielki
               Kanion Colorado; wykres oscylacji cząstki elementarnej, linia brzegowa rzeki obserwowana przez
               stojącego nad wodą i linia graniczna ziemskiego kontynentu zaobserwowana z kosmosu mają podobny
               kształt. Ale o ich pokrewnej matematycznej strukturze opowiedziała nam dopiero teoria chaosu i
               rachunek fraktalny. Mówi się, że fraktale wychwytują strukturę rzeczywistości.
                  Tak na przykład zbiór Mandelbrota, podobno najbardziej skomplikowany zbiór, jaki kiedykolwiek
               został stworzony w matematyce, przybiera w pozoracji komputerowej człekokształtną postać, zwaną
               piernikowym ludzikiem (co z pewnością jest zamierzonym kalamburem). Otóż ten ludzik, iterowany
               w nieskończoność, generuje wszystkie tak zwane zbiory Julii (od ich twórcy, Gastona Julia), a oczom
               laików wyjawia całe nieprawdopodobne bogactwo kształtów przyrody - ważki, ptaki, koniki morskie,
               korony drzew, zarysy kontynentów, gwiazdki śniegowe, spiralne galaktyki, bakterie, helisy wirusów - po
               to, by przy którejś kolejnej, tysięcznej albo milionowej, iteracji pojawił się znowu ów, pomniejszony
               bądź powiększony (lecz słowa te tracą tu dawne znaczenie)... więc by pojawił się znowu ten sam
               piernikowy ludzik. A fakt ten zdaje się potwierdzać konstatowaną przez niektóre systemy filozoficzne
               i obserwowalną w przyrodzie hierarchię istnień.
                                                                                                                               177






                  Dopracowano        się  nawet     matematycznego        wyjaśnienia     tego   faktu.   Okazało     się,  że   atraktory
               znajdywane dla procesów chaotycznych są w istocie fraktalami - to jest konstrukcjami liczbowymi o
               różnych, zawsze niecałkowitych, wartościach fraktalnych. Po szczegóły odsyłam czytelników do
               bardziej kompetentnych źródeł.
                  Lecz de facto - co to znaczy? Że ktoś wymyślił atraktor, ktoś inny fraktale, a ktoś trzeci wpadł na
               pomysł, żeby połączyć fraktale i atraktor? Więc znaczy, że myśmy tamto wymyślili i chytrze
               przypasowali do świata? Moim zdaniem, jest przeciwnie. Tamto raczej nas wymyśliło i przypasowało
               do   świata.    Miałem      już   okazję    mówić      o   trudnym     do    zrozumienia      powinowactwie        naszych
               matematycznych        konstrukcji z     tym,    co odnajdujemy        potem    -  i nierzadko za        ich  sprawą     - w
               rzeczywistości. Byłbym więc ostatnim, który chciałby zaprzeczyć Platońskiej realności matematycznych
               obiektów. Chciałbym zgodzić się z Rogerem Penrosem, który dzieli konstrukcje matematyki na God
               given i human made. Te pierwsze jego zdaniem można tylko badać; raz wprowadzone, same dyktują
               warunki i bez naszego udziału modelują rzeczywistość. Matematyk nie ma nad nimi władzy. Te drugie
               można zmieniać, dopasowywać, poprawiać. I znamienne, że jako przykład pierwszych Penrose podaje
               między innymi fraktale. Zatem matematykę raczej odkrywa się, niż ją wymyśla i tworzy, a najbliżej
               Boga być może znajdują się dzisiaj matematycy.
                  Ta odpowiedź nie uchroni nas jednak od kolejnych pytań. Chyba że literalnie i prostodusznie
               przystaniemy na wszystkie twierdzenia teoretyków chaosu, a Decydującą Instancję wyjmiemy oto z rąk
               matematyków i oddamy na powrót w gestię teologom. Bo przecież naprawdę niesposób wykluczyć, że
               chaos    jest   klasyczny.      Niesposób      wykluczyć,       że   klasyczna     mechanika       Newtonowska        jest
               fundamentalną teorią świata, a pozorna jego chaotyczność - wraz ze wszystkimi właśnie poznawanymi
               prawidłowościami - wynika tylko z naszej niemożności poznania wszystkich liniowych zdeterminowań.
               Gdybyśmy jednak z nieskończoną dokładnością poznali warunki, od których rozpoczyna się ewolucja
               układu - ... poznali warunki początkowe dla każdej z osobna cząsteczki ziemskiego powietrza i każdej
               innej możliwej cząstki Wszechświata - nasze równania deterministycznie zreprodukują to, co zostało w
               nie włożone, potwierdzając przy okazji               tamte prawidłowości.         Wtedy     domniemywana przez nas
               rzeczywista nowość, fizyczny proces ewolucji,                  emergencja     (na   przykład biologów), falguracja
               (Konrada Lorenza), bifurkacja (Eigena i Prigogine'a), i jak tam jeszcze nazywano, okażą się ludzką
               chimerą, a rację będzie miał nadal Pierre Simon de Laplace - tyle tylko, że należało by jego Demona
               zaopatrzyć w szybsze komputery. Wszystkie zaś odkryte w wieku XX oddziaływania fizyczne, po
               szczęśliwej ich unifikacji, powrócą do świata Newtonowskiego.
                  Otóż niesposób tego wykluczyć - ale i niesposób udowodnić, że tak jest. Naszych nieliniowych
               równań różniczkowych z ich solitonami, rozwiązaniami zupełnymi, nie potrafimy w takiej skali
               fizycznie przetestować, natomiast nasze komputery, podstawowe narzędzie matematyki chaosu, oferują
               jedynie pozoracje uproszczone, a każdy komputer - nawet jeżeli należy do tej samej serii tego samego
               typu - upraszcza je nieco inaczej (na przykład generuje nieco inne kształty z piernikowego ludzika). A
               przy tym - i jest to problem nietrywialny, problem niemal metafizyczny, który powinien wprowadzić nas
               w najwyższy niepokój - komputery umieją rachować jedynie tak, jak gdyby świat i wszystkie jego
               dające się rachować procesy były właśnie zdeterminowane liniowo. Gdybyśmy zatem ulegli temu
               niepokojowi i nie chcieli w całości przystać na dowody uczonych brane z komputera, musielibyśmy
               postawić kolejne pytania.
                  Jaki mianowicie stosunek zachodzi między matematyczną teorią chaosu i jej praktyczną siostrą,
               synergetyką a fizyką zjawisk nieliniowych i biologiczną teorią ewolucji? Synergetyka to dziś osobna
               dziedzina, zajmująca się spontanicznym powstawaniem uporządkowanych struktur; ale jak się mają
               struktury generowane stosunkowo prostymi algorytmami, to jest przepisami dla komputera na jego
               ekranie do uporządkowanych struktur, które powstają w fizycznym świecie? Jaka jest faktyczna,
               fizyczna treść tamtych, danych od Boga a poznanych przez matematyków, prawidłowości? Przecież
                                                                                                                               178






               nie wystarczy tu proste stwierdzenie, że liść, grzbiet górski, korona drzewa są podobne do obiektów
               fraktalnych; że zbiór Mandelbrota ze wciąż powracającym ludzikiem przypomina konstatowaną
               przez   nas    hierarchię    istnień,  wielopoziomowe         złożenie    bytu   -   gdyż    jednocześnie     wiemy,     jak
               niewyobrażalnie skomplikowane pod względem materiałowym są procesy, które we fizycznym
               świecie prowadzą do tych skutków. Albo atraktor - ów jakiś idealny stan liczbowy, do którego
               potencjalnie zmierza układ; czym może być we fizycznym świecie? Bifurkacja to termin pierwotnie
               matematyczny i oznacza nagłą jakościową zmianę atraktora... I znowu pytanie o rzeczywistą, fizyczną
               treść zmiany atraktora.
                  Najdziwniejsze, że znam już niektóre odpowiedzi - tyle że mają one niewiele wspólnego                                   z
               komputerem i tamtą matematyką.               Myśląc o samocelowej zasadzie nadrzędnego, obszerniejszego
               istnienia, które pilotuje odgórnie swe cząstki, wiedziałbym, czym jest atraktor. No a wybraziwszy sobie
               nagłą jakościową zmianę zewnętrznego środowiska istnień (czyli jakościową zmianę tamtego istnienia),
               umiałbym materiałowo wyobrazić sobie bifurkację. Tak więc znam to, bez czego przyczyna nie
               mogłaby być przyczyną (w Fedonie), leci to coś zdaje się mieć niewiele wspólnego z liniową
               kauzalnością i komputerem. Oddajmy zatem matematyce co matematyczne, lecz pytajmy odważnie.
                                                                                                                               179






                                                                              8
                                                  Jak jest możliwa termodynamika?
                  Wszystkie      kłopoty ponowożytnej nauki,            które   skupia    w   sobie   matematyka chaosu,          dają  się
               sprowadzić,     jak   sądzę,    do   następującego      problemu.      Myśląc     o  fizycznej     ewolucji    -   ewolucji
               Wszechświata, prebiotycznej ewolucji materii i ewolucji biologicznej - uczeni mają do czynienia z
               procesami historycznymi, to znaczy nieodwracalnymi; z procesami, których przeszłości nie umieją
               odtworzyć na podstawie znajomości stanu obecnego. Natomiast procesy fizyczne, z których potrafią
               złożyć te ewoluujące, żywe układy, są procesami odwracalnymi - to znaczy takimi, w których
               znajomość stanu obecnego daje im zarazem wiedzę o ich stanie w każdej chwili przeszłej i przyszłej.
               Pytanie brzmi. W jaki sposób układ, którego osnową są procesy odwracalne, bo kauzalne liniowo, po
               Newtonowsku zdeterminowane, podlega nieodwracalnym zmianom? W jaki sposób to, co nie ma
               historii, bo wszystkie jego stany przeszłe i przyszłe są (lub przynajmniej mogą być) natychmiast znane,
               zostaje umieszczone w historycznym, biegnącym jednokierunkowo czasie?
                  Pytanie to można jeszcze inaczej sformułować. Jeżeli ma rację mechanika Newtonowska z jej
               uniwersalnie odwracalnymi zasadami dynamiki, to w jaki sposób może mieć rację termodynamika z jej
               drugą zasadą, która implikuje wzrost entropii i jednokierunkową strzałkę czasu? Przed sześdziesięciu
               paroma laty pisał Arthur Stanley Eddington: Jeżeli ktoś Ci wytknie, że Twoja ulubiona teoria
               Wszechświata jest sprzeczna z równaniami Maxwella, tym gorzej dla równań Maxwella. Jeżeli okaże
               się, że przeczy jej doświadczenie - ach, ci eksperymentatorzy czasami okropnie knocą. Ale jeżeli Twoja
               teoria przeczy drugiemu prawu termodynamiki, to nie ma dla Ciebie nadziei: nie pozostaje Ci nic, prócz
               ostatecznego upokorzenia. No więc? Która zatem racja układów jest pierwsza, a która jest druga?
                  Oto konkluzja Ilyi Prigogine'a: Termodynamika nie przestaje być nauką o układach złożonych, ale z
               jej punktu widzenia jedyną cechą, jaka te układy wyróżnia, jest to, że nasza wiedza o nich jest
               ograniczona i że nasza niepewność rośnie z upływem czasu. Zamiast znaleźć w nieodwracalności coś, co
               spaja przyrodę z obserwatorem, uczony zmuszony jest przyznać, że odczytuje w naturze jedynie obraz
               własnej niewiedzy. Przyroda milczy; nieodwracalność bynajmniej nie wtapia nas w świat fizyczny - jest
               tylko echem ludzkiego wysiłku i jego skończonych możliwości. Pozostawił sobie wprawdzie nikłą
               nadzieję, lecz po namyśle ją skasował: Zgodnie z takimi interpretacjami termodynamika winna być
               równie uniwersalna jak nasza ignorancja. Powinny istnieć wyłącznie procesy nieodwracalne. O tę
               przeszkodę potykają się wszystkie ogólne interpretacje entropii [...]. Otóż nieodwracalność nie jest
               cechą uniwersalną. Do tego zaś, by powiązać ze sobą dynamikę i termodynamikę, potrzebujemy
               pewnego fizycznego kryterium, które pozwoli nam rozróżniać procesy odwracalne i nieodwracalne. A
               jednak, interpretując w kontrowersyjnie pomysłowy, statystyczno - matematyczny sposób układy
               dynamiczne Maxwella i Boltzmanna oraz równania ruchu Poincarégo, postępuje tak, jak gdyby -
               otwarcie do tego się nie przyznając - działanie zasad dynamiki zawiesił.
                  Trudno     mi    podjąć    otwartą    dyskusję,    sam    rozumiem       to  w    sposób    daleki    od   matematyki.
               Umiejscowiając przyczynę zdarzeń w poszczególnych istnieniach, przyznawszy istnieniom inicjatywę
               zdolną tworzyć nowe jakości, znalazłem już ten czynnik, który łączy świat współczesnych nauk
               przyrodniczych ze światem ludzi. Zaproponowana przeze mnie self - causation, samokauzalność jest
               właśnie tym, co spaja przyrodę z obserwatorem, poczynania moje z poczynaniami megaobiektów i
                                                                                                                               180






               mikrocząstek; co - jako wyposażone w inicjatywę i zdolne do dokonania wyboru - już niesie ze sobą
               strzałkę czasu. A zatem - przynajmniej w aspekcie filozoficznym - usunąłem większość wątpliwości
               autora.
                  Na czym więc polega jego niepewność? Jak sądzę, on jako współczesny naukowiec rozpoznaje
               wprawdzie i potrafi badać oddziaływania kugórne i kudolne, upward i downward causations, lecz
               następnie utożsamia w prawie natury wszystkie rodzaje zależności kauzalnych. Mówiąc zaś o historii
               układów jako mieszaninie przypadku i konieczności, na prawach wyjątku - prawach zawieszających
               prawo! - dopuszcza przypadek, lub zamiennie możność, kryjąc ją w określeniach niejasnych, zamykając
               w cudzysłowach, nigdy otwarcie nie rozstrzygając stosunku między przypadkiem a możnością (na
               przykład: ... mamy prawo mówić o wewnętrznej losowości i wewnętrznej nieodwracalności). Aby
               jednak móc rozstrzygnąć ten stosunek, trzeba wyzwolić się spod determinizmu prawa natury - z
               myślowego terroru przyczynowości natury - i zróżnicować kauzalność.
                                                          Zróżnicować kauzalność
                  Reguła pierwsza, dobrze znana Prigogine'owi. Istnienie podejmuje decyzję tylko w reakcji na
               konieczność. Jest to reakcja na zagrożenie, które w ostatecznym rachunku jest zawsze zagrożeniem,
               jakie niesie wzrost entropii. Tak natykamy się na jedyną konieczność znaną przyrodzie.
                  Posłużę     się  tutaj  pięknym     przykładem      z  jego   książki.    Biolodzy obserwując         populację ameb
               Dictyostelium dicoideum zauważyli, że gdy w środowisku, w którym ameby te żyją i rozmnażają się,
               zaczyna brakować pożywienia, dotychczasowa populacja osobnych, rozmieszczonych w przestrzeni
               nierównomiernie i zdaniem obserwatora reagujących chaotycznie komórek, w przeciągu kilkunastu
               sekund tworzy wielokomórkowe uorganizmowanie: biologiczny pseudo - organizm, ustrój trwały na
               tyle, żeby uniezależnić się od zewnętrznych zasobów i zapobiec własnej zagładzie. Ten ciekawy
               przypadek z pogranicza biologii jedno- i wielokomórkowców jest wręcz pokazowym przykładem
               adaptacji organizmów do środowiska. Populacja komórek żyje na danym obszarze dopóty, dopóki nie
               wyczerpie dostępnych zasobów. Po czym przeobraża się w niesiony prądem wody pseudo - organizm,
               który pozwala jej zawładnąć nowymi terenami. Mamy tu więc wcale przekonującą drogę powstawania
               ustrojów wyższych z ustrojów niższych; powstawanie organizmu wielokomórkowego śledzimy niejako
               in statu nascendi. Zagrożenie idące od środowiska, czyli oddziaływanie kudolne, mianowicie stan
               nierównowagi organizmów i środowiska, wprowadza w nierównowagę populację ameb - i w efekcie
               populacja znajduje sposób przywrócenia równowagi. Prawdopodobieństwo zwiększenia się entropii
               zawiaduje mechanizmami, które entropii się sprzeciwiają.
                  Odkrycie      Prigogine'a    jest  ważne     przede    wszystkim      dlatego,    że   dotyczy    nie   tylko    tworów
               biologicznych.     Uczony      powołuje     się  głównie    na   chemię     i  hydrodynamikę.       Cząsteczki     różnych
               substancji, zmuszone do reagowania chemicznego, zrazu zachowują się biernie, są zdolne jedynie do
               najprostszych reakcji. By poddać się następnie rygorystycznym uporządkowaniom przestrzennym i
               czasowym (na przykład zjawisko zegarów chemicznych) - w których wyniku i w zależności od
               których powstają cząsteczki wysoce skomplikowane, polimery, kryształy białkowe itp. Układ w stanie
               bliskim równowagi zachowuje się w sposób dla obserwatora chaotyczny. By, przekroczywszy pewien
               krytyczny punkt nierównowagi, przetworzyć się w niezwykle wrażliwą strukturę dysypatywną, którą
               nawet najsłabszy czynnik może popchnąć ku stanowi nowemu. Tak następuje bifurkacja: układ
               wybiera     którąś   z   możliwości     - i   równowaga       zostaje   przywrócona.      Podobnie ze       swobodnym
               przepływem wody. Jest przepływem warstwowym i przebiega zrazu, jeśli tak można powiedzieć, po linii
                                                                                                                               181






               największego oporu. By, przekroczywszy pewną prędkość krytyczną, przejść w przepływ burzliwy -
               który   obserwatorowi       może     jawić   się   nadal   nieregularnie     i  chaotycznie,     ale   któremu     w   skali
               mikroskopowej odpowiada spójne zachowanie miliardów miliardów jego części składowych. Przejście
               od   przepływu      warstwowego        do   burzliwego,      rozpatrywane      z   tej  perspektywy,       jest  procesem
               samoorganizacji, porównywalnym ze wspomnianym wyżej pseudo - organizmem ameb.
                  Reguła druga. O procesie tym w ostatecznym rachunku decydują poczynania cząstek. Regułę tę
               zna również Prigogine i expressis verbis o niej mówi: W równowadze cząsteczki zachowują się jak
               byty niezależne, wzajemnie się lekceważą. Miałoby się ochotę nazwać je hipnonami, lunatykami.
               Choćby każda z nich była nie wiedzieć jak skomplikowana, jedna na drugą nie zwraca najmniejszej
               uwagi. Nierównowaga wszakże budzi je ze snu. Decydują zatem poczynania cząstek (cząsteczek
               chemicznych, molekuł wody, jednokomórkowych organizmów) - ale tylko groźba wzrostu entropii i
               będący jej następstwem stan nierównowagi może skłonić je ku tym poczynaniom. Każda z cząstek jest
               więc istnieniem ślepym, głuchym, nieżywym, lecz zewnętrzna groźba, oddziaływanie kudolne
               środowiska, budzi ją, wyzwala jej inicjatywę i wymusza kugórne działania. Tak zostaje ponownie
               wymuszona stabilność całości.
                  Tym samym spomiędzy czterech pytań mających nas zbliżyć do wyobrażenia o konstruktorze,
               przynajmniej jedno, mianowicie - w jakich warunkach istnienie o swym istnieniu decyduje? - doczekało
               się zadowalającej odpowiedzi. W warunkach jedynego jego zagrożenia, jakim jest wzrost entropii.
               A ponieważ układ istnień (cząsteczek chemicznych, jednokomórkowych organizmów...), który w stanie
               nierównowagi utracił stabilność, jest zawsze najmniej                  uporządkowany, nowy układ musi być                  z
               konieczności uporządkowany bardziej. Powstawanie struktur coraz bardziej złożonych jest więc niejako
               wymuszane przez drugą zasadę termodynamiki. Nieodwracalność jest tym mechanizmem, który
               dobywa porządek z chaosu. Odpowiedź warta nagrody Nobla (dla Ilyi Prigogine'a z chemii w roku
               1977). Jego niewątpliwa zasługa polega - jeśli tak można powiedzieć - na pogodzeniu Clausiusa z
               Darwinem;        na    dowodnym         naukowo,       potwierdzonym         eksperymentalnie        pogodzeniu       zasad
               termodynamiki, które implikują wzrastającą entropię, i zasady bifurkacji (emergencji, ewolucji...), która
               wymusza wciąż wyższe uporządkowanie. Uczony wykazał - udowodnił językiem współczesnej nauki -
               że to, co prowadzi do entropii, i to, co entropii sprzeciwia się, stanowi jeden spójny proces, którego
               następstwem są kolejne wynalazki ewolucyjne: atom, cząsteczka chemiczna, polimer, kryształ białkowy,
               biologiczne życie, świadomość ludzkiej jednostki, zbiorowe dokonania kultury - kultury, która jest w
               sposób oczywisty kolejnym, po jednostkowej świadomości, wynalazkiem ewolucji...
                                                Cykliczny adenozynomonofosforan...
                  Pomówmy jednak o mechanizmie, który Prigogine odsłonił. W przytoczonym przykładzie jest nim
               cykliczny adenozynomonofosforan, wydzielana przez ameby chemiczna substancja, która wspomniane
               przemiany powoduje. Otóż w chwili, gdy zaczyna brakować pożywienia, któraś z ameb wytworzy ją
               pierwsza. Tak powstaje pierwszy ośrodek przyciągania, który, sygnalizując chemicznie, zaczyna
               oddziaływać na inne ameby - z których każda, wydzieliwszy ów adenozynomono... etc., staje się takim
               sygnalizującym i przyciągającym podośrodkiem. Dzięki czemu, w kolejnych falach przemieszczeń,
               tworzy się w przeciągu kilkunastu sekund wielokomórkowe uorganizmowanie.
                  I tu moje pytania. Czy mechanizm ten ma cokolwiek wspólnego z przypadkiem i losowością? Czy
               przypadkiem i losowością           daje   się  wytłumaczyć       poczynania     pierwszej     ameby,    która wydzieliła
               substancję? Czy można wyobrazić sobie poziom integracji materii tak niski lub tak wysoki, na którym
                                                                                                                               182






               przemiany wiodące ku wyższym poziomom integracji nie budziłyby tych samych pytań? Przecież w
               układach dalekich od równowagi, w nadczułych strukturach dysypatywnych, jedynie pewne jest to, że
               bardzo mała przyczyna wywołuje bardzo wielki skutek. Wystarczy najmniejsze oddziałanie na taką
               strukturę, żeby układ przekształcił się w bardziej uporządkowany. Jest pewna konieczność, idąca od
               strony zewnętrznego środowiska istnień, która powoduje zagrożenie ich wszystkich. Któreś istnienie
               musi zareagować pierwsze i swą reakcją skłania pozostałe do reagowania, przesądzając tym w jakiejś
               mierze typ i      rodzaj ich     nowej spójności.       Z   kolei, ta samozorganizowana zbiorowość staje się
               obszerniejszym istnieniem, instancją hierarchicznie wyższą, która, oddziałując kudolnie - w procesie
               nieliniowym, w zależności kolistej - kieruje swe impulsy ku poszczególnym istnieniom. I jeśli mam
               rację, jeśli mechanizm zobaczony przeze mnie odpowiada stanowi faktycznemu, to pytać musimy nie o
               przypadek i losowość, lecz o instancję decydującą.
                  W sposób dla naukowców nieunikniony pojawia się tu ponownie problem upward i downward
               causations. Mówiąc nie ich językiem. Pojawia się pytanie, gdzie ulokowany jest podmiot danej decyzji;
               która z self - causations w danym momencie danego procesu przyjmuje na siebie rolę sprawczą. Przecież
               jeżeli idzie o zjawisko atmosferyczne, na przykład cyklon, to wiemy o nim akurat tyle, że jest on
               zbiorowym       stanem     powietrza,    w    którym     jego   cząstki    przedkładają      jeden    wybrany     kierunek
               przemieszczania się nad inne. Podobnie jest z burzliwym przepływem wody. Ale nie można wykluczyć,
               że równania dynamiczne, za których pomocą uczeni usiłują wytłumaczyć te zjawiska, faktycznie,
               materiałowo nie odpowiadają rzeczywistości. Prawdopodobnie zjawisko atmosferyczne jest procesem
               zależnym nie tyle od praw dynamiki, co nieczytelnym dla nas splotem upward i downward causations,
               skomplikowaną, uzależnioną termodynamicznie konfiguracją kugórnych oddziaływań cząsteczek, na
               przykład za sprawą jonizacji, i kudolnych, na przykład śladowo grawitacyjnych, oddziaływań wielkich
               mas powietrza i pary wodnej. I tu pojawia się nierozwiązalna dla współczesnej nauki kwestia. Chodzi o
               to, jak obszernie musielibyśmy skroić tamto obszerniejsze, nadrzędne istnienie, a jak skąpo - istnienia
               podrzędne. Czy moglibyśmy poprzestać na jednostce mniejszej niż atmosfera ziemska (z jej ptakami,
               motylami, koronami drzew...)... cała atmosfera wraz z oddziaływaniami Księżyca i promieniowaniem
               kosmicznym, i czy - myśląc o drugim krańcu procesu - moglibyśmy zadowolić się jednostką większą niż
               poszczególna cząsteczka gazu?
                  Z kłopotliwości tej kwestii nie dość jasno zdają sobie sprawę sami uczeni. Za przykład może posłużyć
               bardzo dziś prominentna, neodarwinowska teoria ewolucji prebiotycznej, sformułowana przez Manfreda
               Eigena i Bernda - Olafa Küppersa. Mówi ona o powstaniu informacji biologicznej w oddziaływaniu
               kugórnym, w toku molekularno - darwinowskiego procesu samoorganizacji materii. Ale zakładając
               proces    samoorganizacji       mikrocząsteczek       pod    działaniem      doboru    naturalnego      w    zewnętrznym
               środowisku, uczeni już znaleźli owo nadrzędne, kudolnie oddziałujące istnienie - którym jest toż
               środowisko. I znowu: jak obszernie trzeba by je skroić, aby móc nim objąć wszystkie oddziaływania?
                  Tutaj niesposób uniknąć dygresji metodologicznej. Stosunkowo dobrze radzimy sobie z istnieniami
               (obiektami naukowymi) znajdującymi się na równorzędnym z nami (jak bakterie, psy) lub hierarchicznie
               niższym poziomie (jak molekuły, komórki ciała). Ich ustrojowość objawia się naszym władzom w
               sposób pośredni lub bezpośredni, lecz niewątpliwy. Sam fakt, że możemy im nadać status rzeczy lub
               ciał i posłużyć się wobec nich zasadą wyłączonego środka, nie skazuje nas wobec nich na bezradność.
               Ich istnieniowość rozeznajemy i rozumiemy w granicach ich ciał. Inaczej jest z makroistnieniami,
               które znajdują się na poziomie hierarchicznie wyższym - tymi, które obejmują nas sobą. Nie mamy
               żadnych pewnych sposobów rozstrzygania o istnieniowości i ustrojowości istnień takich jak grupy
               ludzkie, ludzkość, ekosystemy, systemy planetarne, gwiazdowe czy galaktyczne. Pozostaje nam sposób
               rozumowania przez analogię z istnieniami ciałowymi, wspierany intuicją - ten sam od zarania gatunku.
               Tak na przykład nauki społeczne są takimi właśnie ambitnymi, lecz budzącymi opory filozoficzne
               próbami rozstrzygania intuicyjnego. I nie inaczej ma się dziś sprawa ekologii - która usiłuje naukowo
                                                                                                                               183






               orzekać o ekosystemach, lecz podstawowa jej kategoria, ekosystem, jest rozeznawana intuicyjnie i nie
               mieści się w kryteriach metodologicznych nauki. Dyscypliny takie są naukami, jeśli chodzi o ich
               zamierzenia; ale są filozofią, jeśli idzie o ich przedmiot. Gdyż ten jest dzisiaj niedookreślony w sposób
               właściwy dla przedmiotów filozoficznych.
                  Powiem więcej. Tamte przedmioty, makroistnienia tego rodzaju, znajdujemy tylko dlatego, że bez
               nich nie rozumielibyśmy poczynań innych istnień. Jedynie bezsporna jest ich pozycja hierarchiczna.
               Zatem, w pewnym sensie najistotniejszym, ekosystem został znaleziony po to, żeby w przyrodzie
               uzasadnić oddziaływania kudolne; ludzkość - żeby unaocznić naszą zależność od innych ludzi (którą
               następnie grupujemy w twory socjologiczne, wyrażamy w kategoriach wartości, etc.). Otóż wydaje się
               mi, że - niezależnie od ogromu świadomych wysiłków uczonego, jego kontrowersyjnie pomysłowych
               interpretacji matematycznych - podobnie ma się sprawa z odkryciem Prigogine'a. W momencie, gdy
               przestaje mu wystarczać poszczególny obudzony hipnon, pojawia się w jego wywodzie przepływ
               burzliwy, czyli wir wodny organizujący poczynania miliardów miliardów cząstek. Albo - zegar
               chemiczny, któremu skomplikowane polimery zawdzięczają swe                           powstanie. W       momencie,      gdy
               przestaje wyjaśniać wydzielony adenozynomonofosforan jednej ameby, w jego wywodzie pojawia się
               jako wyjaśnienie biologiczny pseudo - organizm. Po czym uczony powraca do równań dynamicznych
               i sporu z Maxwellem i Boltzmannem.
                  Podczas     gdy    w   świetle   poprzednich      uwag     najwłaściwsze      byłoby    zrozumienie,      czym     nauka
               ponowożytna różni się od nowożytnej. Tym mianowicie, że większość jej przedmiotów ma ontykę
               niepewną. Ekosystemy, zegary chemiczne i inne uładzone zbiorowiska cząstek, twory socjologiczne
               (takie jak klasy społeczne, wspólnoty etniczne, formacje kulturowe), przedmioty fizyki kwantowej nie są
               jednoznacznie umiejscowione w przestrzeni - i dlatego pod względem zasięgu, pozycji hierarchicznej,
               siły oddziaływania i wzajemnych wpływów nie dają się kompetencyjnie rozgraniczyć. Zasadnicza
               trudność dzisiejsza polega na trywialnej niemożności pomieszczenia tych przedmiotów, jako rzeczy, w
               innych rzeczach. Posługując się zasadą wyłączonego środka, przestrzenną zasadą wyłączania, nie
               można bowiem orzec, gdzie kończy się jedna tak rozumiana rzecz, a zaczyna druga (gdzie kończy się
               pojedynczy człowiek, a zaczyna ludzka grupa; gdzie kończy chemiczna cząsteczka, a zaczyna zegar).
               Jest to sytuacja naukowego pogranicza. Sytuacja, w której jedno kryterium - mianowicie nowożytne
               kryterium przestrzenno - logiczne - już nie spełnia zadania, a nauka nie zdobyła się dotychczas na nowe
               kryterium. Wszystko istotne, co można w takiej sytuacji powiedzieć, domaga się nienaukowego języka.
                  Powiedzieć można tyle. Jest pewna konieczność, pewien wymóg przekazywany od góry ku dołowi,
               który trzeba podjąć pod groźbą eliminacji z istnienia. Ale temu bezwzględnemu dyktatowi, tej
               downward causation, musi odpowiadać dążenie idące w kierunku przeciwnym - mianowicie upward
               causation poszczególnej ameby (czy innej cząstki), jej spolegliwe kugórne dążenie, które ma na celu
               uprzedzające odczytanie tamtych wymogów; musi odpowiadać pewna motywacja, którą w świecie
               ludzkim nazywamy nierzadko motywacją wyższą i czynimy przedmiotem aksjologii. Otóż jest dla mnie
               oczywiste, że jeżeli każdemu z istnień - istnień dowolnie niskiego albo dowolnie wysokiego poziomu -
               nie przyznamy takiej motywacji; jeżeli nie zobaczymy w nim samodzielnego ośrodka dążenia i decyzji,
               nie będziemy w stanie rozumieć tego kugórnego dążenia. Nie potrafił też zrozumieć Prigogine. Nie
               chciał - bo jako współczesny naukowiec nie mógł - przystać na to, co spaja przyrodę z obserwatorem,
               nie umiał nazwać tych poczynań makroistnień i mikrocząstek, które je łączą z poczynaniami ludzi.
               Wolał przypadek, przystał nieobowiązująco na losowość.
                                                                                                                               184






                                                         Kauzalność zróżnicowana
                  Dopiero przyznawszy istnieniom zdolność samodzielnego decydowania, można pojąć mechanizm
               ewolucji.    Dopiero teraz drugie z pytań mających nas zbliżyć do                      wyobrażenia      o konstruktorze,
               mianowicie - jaka wiedza istnienia do istnienia skłania? - doczeka się odpowiedzi. Jest to wiedza istnień
               o własnym nieistnieniu - zawarta w nich wiedza o możliwym wzroście entropii - która je skłania
               ku hierarchicznie wyższym poziomom integracji. Ta sama notabene, którą Henry Ford odkrył w sobie
               i zrozumiał na swej fabryce. Gdyby nie rozeznane przez niego a idące z zewnątrz, ze strony
               konkurentów śmiertelne zagrożenie, jego zakłady budowałyby do dziś jednego czarnego forda model T
               dziennie, zaspakajając tym w pełni potrzeby bytowe spadkobierców. Na podobnej zasadzie. Gdyby
               zewnętrzne     warunki     wczesnego      Wszechświata       dozwoliły,     wszystkie     atomowe      jądra   stałyby   się
               najtrwalszymi jądrami żelaza; wszystkie atomy - najtrwalszymi atomami helu; wszystkie związki
               chemiczne - wodą. Ale na szczęście działa w przyrodzie jakiś przekornie mądry mechanizm - niech Mu
               będzie: Generator Of Diversity, albo: Generator Of Development - który po kolei kasował tamte
               ewentualności.
                  Dzięki    czemu     naszym     oczom     ukazują     się  dziś   zależności    następujące.     Z   self  -  causation,
               samosprzężeniem lub samokauzalnością - a więc w istnieniu ludzkim ze świadomością i działaniami po
               ludzku wolnymi - mamy do czynienia wtedy, gdy istnienie jest powodowane przez istnienia z
               hierarchicznie     niższego    poziomu (na przykład biologiczny osobnik powodowany przez narządy,
               komórki, neurony mózgu). Z kauzalnością klasyczną, czyli determinacją liniową - gdy istnienie
               powodowane jest przez równorzędne istnienia, z równorzędnego poziomu. Natomiast o konieczności,
               czyli dyktacie możemy mówić wtedy, gdy istnienie jest powodowane przez istnienia z hierarchicznie
               wyższego poziomu (za przykład mogą tu posłużyć reakcje organizmów na stan naturalnego środowiska
               lub moja uległość wobec nacisków formułowanych przez otoczenie).
                  I tak. Oddolna inicjatywa zagrożonych istnień niższego poziomu tworzy istnienie poziomu wyższego.
               W porządku genezy istnienia niższego poziomu po prostu składają się w obszerniejsze istnienie.
               Istnienie takie - odtąd samoistne - będzie powodowane przez tamte istnienia, będzie wciąż zależne od
               nich,   ale  właśnie dzięki      nim i poprzez nie          zostanie wyposażone          w   możność,     czyli   zdolność
               decydowania - i stać je będzie na własną inicjatywę wobec konieczności. Która to inicjatywa
               nieuchronnie w jakimś momencie doprowadzi do powstania istnienia jeszcze wyższego poziomu,
               ukonstytuuje jakiś poziom hierarchicznie jeszcze wyższy.
                  Nie ma zatem zdarzeń akauzalnych - losowych, przypadkowych - każde zdarzenie ma wyraźnie
               umiejscowioną przyczynę, ale kauzalności bywają różne. Czym innym jest zależność istnienia od istnień
               niższego poziomu - której wynikiem jest zdolność decydowania, więc na przykład ludzka psychika i
               ludzka świadomość. Czym innym jest jego reakcja na konieczność, kiedy to istnienie zareagować musi,
               lecz, znajdując zawsze wiele dróg, zareagować może w różny sposób; kiedy to, wybrawszy jeden ze
               sposobów, dokonując tej a nie innej decyzji, dokonuje nieodwracalnego przejścia ze stanu aktualnego w
               stan jakościowo nowy - przejścia, którego potem nie potrafimy odtworzyć (bo jak na przykład
               odtworzyć drogę, która, w poszukiwaniu bezpieczeństwa, doprowadziła jeden ludzki szczep do siedzib
               górskich, a drugi do wodnych chat na palach?). Jeszcze czym innym jest kauzalność klasyczna -
               odwracalne i odtwarzalne, bo liniowe zdeterminowanie, znane Newtonowskiej dynamice i nauce
               nowożytnej.
                                                                                                                               185






                                                  Dynamika, coraz większe kłopoty
                  Dotychczas omawiałem stosunki panujące między poszczególnymi poziomami istnień, realizowane w
               oddziaływaniach kudolnych bądź kugórnych. Tutaj obowiązuje różnorako kauzalność warunkowa -
               mogąca być spełniona tak albo inaczej - nazywana przez fizyków współczesnych, i nazywana z pewną
               dozą złej woli, kauzalnością           probabilistyczną. Wszystko co powiedziałem o                   self -  causation,
               samokauzalności i życiu istnień - czyli ich zdolności znajdywania stanów jakościowo nowych -
               objawia się tylko między poziomami. Gdy natomiast konsekwentnie skupimy uwagę na jednym
               poziomie - tym jedynym bezpośrednio i w całości nam dostępnym - objawi się naszym władzom
               poznawczym materialny, ten statyczny i martwy aspekt (wciąż ruchliwych) istnień. Tutaj, na poziomie
               naszej praktyki życiowej znajdują się rzeczy, które jako takie podlegają zasadzie wyłączonego środka.
               Tu obowiązuje podobno kauzalność liniowa, podległa dwuwartościowej logice; obowiązują prawa
               bezwarunkowe, które nie są wtórnym i przybliżonym uogólnieniem niezliczonej ilości oddolnych
               inicjatyw, nie wypadkową rozbieżnych decyzyj - jak się to dzieje w prawach natury, prawach
               przyrody - lecz są naszym zdaniem panującymi rzeczywistymi prawami, mającymi wagę i status praw
               logiki.
                  Bo przypomnijmy. Wbrew podtytułowi wspomnianej książki Manfreda Eigena - prawa natury sterują
               przypadkiem - moja teza brzmi, że prawa natury są tylko hipostazą, nieporządnym statystycznym
               uogólnieniem niezliczonej ilości zdarzeń idywidualnych. A więc - że nie mogą niczym sterować,
               podobnie jak nie steruje niczym statystyka. Przy takim ich zobaczeniu zapostulowanie duszy i
               wiedzy istnień jest nie tylko możliwe, ale wręcz konieczne, a przypadek w obrazie przyrody wydaje
               się zbędny. Jednak od tych praw - praw w cudzysłowie - należy odróżnić tę domniemywaną przez nas
               kauzalność liniową, obowiązującą w granicach jednego, naszego, poziomu, i prawa bezwarunkowe.
               Klasyczna dynamika zwykła się w tym miejscu powoływać na prawa obowiązujące wahadło i wieczny
               ruch ciał niebieskich. I właśnie jej nie śmiem uwierzyć. Tu wcale nie o to idzie, że prawa te są dzisiaj dla
               nas poznawczo proste. Ich skomplikowanie współczesna nauka akurat już zrozumiała. Wystarczy do
               wahadła doczepić małe wahadełko, żeby zachowanie się układu było dla nas nieprzewidywalne -
               nieprzewidywalne, lecz zdeterminowane. Wystarczy między dwoma dużymi ciałami niebieskimi
               umieścić    trzecie,   małe    ciało, żeby     ruch   tego   trzeciego,    całkowicie     zdeterminowany         prawami
               dynamiki, był dla nas nieprzewidywalny. Jak powiada Poincaré, jedynie wszechmocny matematyk
               mógłby go przewidzieć.
                  Chodzi mi o coś innego. Praktycznie zainteresowani wyłącznie jednym poziomem życia, prowadzeni
               potrzebami praktyki życiowej, nie zdajemy sobie sprawy i możemy nie wiedzieć, jak ograniczone i
               wiotkie są prawa dynamiki, jak chwilowe i przelotne jest ich panowanie. Na przykład wieczne prawa
               ruchu ciał niebieskich powodują ciałami... które nie są wieczne. Na przykład wieczne i odwracalne
               prawa, obowiązujące wahadło, zachowują się tak, jak gdyby samo wahadło nie musiało ulec przemianie,
               korozji.
                  Tak więc moja teza brzmi, że prawa obowiązujące rzecz nazywaną wahadłem nie są prawami
               natury. Czym zatem są? Czym jest dynamika? Nie znam zadowalającej odpowiedzi, w szkicu następnym
               będę próbował ją znaleźć. Ten, kto na pytanie to odpowie, wyważy drzwi, które zaledwie odmykam.
                  Jest pozornym paradoksem, że właśnie tylko tutaj, na poziomie całkowicie zdeterminowanym,
               możemy zasadnie użyć słowa przypadek. Przypadkowość zdarzeń w naszym odczuciu objawia się
               tym, że zdając sobie sprawę z ich pełnego zdeterminowania, nie potrafimy poznać wszystkich
               czynników determinujących. Tym jest przecież także ów prawdziwy przypadek naukowców -
                                                                                                                               186






               którzy, poznawszy, dajmy na to, wszystkie rodzaje zderzeń i odbić każdej poszczególnej cząsteczki
               obojętnego gazu, nie potrafią obliczyć tego, co obliczyłby Poincaré'owski wszechmocny matematyk. I
               nie byłby przypadkiem prawdziwym, gdyby potrafili obliczyć.
                  Bo czym w istocie jest tak zwany przypadek losowy? Dajmy na to, komuś niechcąco wypaliła
               strzelba i zabił ukochaną żonę. Zdarzenie to na pierwszy rzut oka jest właśnie przypadkowe. No tak,
               ale żona akurat podbiegła, żeby schwytać pieska, którego spłoszył kot, który łapał mysz, która szła
               nakarmić młode... A przy tym pazur spustu był wytarty, ośka spustu obluzowana, a guzik koszuli
               zawadził o cyngiel... By już, z uwagi na cierpliwość papieru, pominąć sposób przyszycia guzika przez
               żonę, okoliczność ubrania tej właśnie koszuli... itd. Otóż każdy taki - przecinający się z innymi ciągami -
               ciąg przyczyn składa się na proces liniowo zdeterminowany i odwracalny. Nie w tym znaczeniu, żeby
               już dokonaną śmierć dało się odwrócić, ale - że, przynajmniej teoretycznie, możliwe jest przebiegnięcie
               myślą    w   odwróconej      kolejności    każdego     z   ciągów    aż   do   niewyobrażalnie       odległej   przyczyny
               początkowej. Albo - że usunięcie choćby jednej przyczyny z choćby jednego ciągu zlikwidowałoby cały
               proces i odwróciło nieszczęście.
                  Ten proces zabicia żony jest tak nieodparty, a zarazem tak tajemniczy, tak trudny do ogarnięcia, że
               zdaje się znajdować w ręku Boga i jego jedynego namiestnika, Laplace'owskiego Wszechwiedzącego
               Demona. Gdyż musiałby się naprawdę znajdować w ręku Boga - i w istocie nie byłby wcale procesem.
               Innymi słowy. Śmierć żony może być przypadkowa jedynie pod warunkiem, że układ zdarzeń, który
               doprowadził do niej, był całkowicie zdeterminowany. I tylko o tyle, o ile był zdeterminowany.
               Wystarczy założyć jakąś podświadomą inicjatywę, na przykład po Freudowsku pomyłkową czynność
               męża, aby śmierć ta przestała być dziełem ślepego przypadku i nabrała sensu; aby stała się procesem
               - który, jako proces, wyprowadzi nas poza dynamikę. A wtedy, myśląc o zasadzie bytu i chcąc ją
               znaleźć, zostaniemy zmuszeni do wybierania między wszech-inicjatywą a pełnym zdeterminowaniem.
               Nie będę tego tematu rozwijał, bo - mówiąc w szkicu Wolność, sens, wartościowanie o paradoksie
               nowożytnej wolności - już się doń ustosunkowałem.
                  Powtarzam swoją tezę: praktycznie zainteresowani tylko jednym poziomem istnienia, prowadzeni
               potrzebami praktyki życiowej, możemy nie wiedzieć, jak ograniczone i wiotkie są prawa dynamiki, jak
               chwilowe i przelotne jest ich panowanie.
                  Jedynie zrozumienie istoty kontaktów hierarchicznych, zrozumienie stosunków panujących między
               poszczególnymi poziomami istnienia, może zetrzeć ten klasyczno - dynamiczny, głęboko nowożytny
               dylemat. W tym miejscu usytuowany jest podstawowy problem ponowożytnej nauki. W miejscu - w
               którym objawia się wynalazczość istnień; gdzie przyczyna zdaje się polegać na braku przyczyn, gdzie
               logika jest brakiem logiki, i jak deus ex machina wyjawiają się dotychczas nie byłe i niebywałe
               wynalazki ewolucji. Tutaj - gdzie specjalistyczne dyscypliny wiedzy przyrodniczej, asekurowane swymi
               warunkami brzegowymi, wcale nieźle radzą sobie z poszczególnymi poziomami istnienia, ale stają
               bezradne wobec istnień, które dokonują wynalazku i konstytuują poziom hierarchicznie wyższy.
                  ... I nie ma nawet nikłej szansy, żeby dla nas taki swój wynalazek powtórzyły - jak to jeszcze przed
               kilkudziesięciu laty zamierzali na przykład biolodzy, chcąc wytworzyć życie, informację biologiczną z
               odpowiednio dobranych polimerów, składających się na pierwotny bulion. Każdy wynalazek ma
               miejsce po raz jedyny i pierwszy. Załóżmy, że owa proto-proto-plazma, bulion pierwotny zostanie
               zestawiony prawidłowo. Ale czy będzie nas stać na odczekanie tych tysięcy albo milionów lat, aż
               poszczególne polimery, uczestnicy bulionu, zechcą znowu wpaść na ten sam pomysł - i w efekcie
               stworzą znane nam biologiczne życie? Raczej właśnie pewne jest, że wpadną na inny pomysł; że
               uruchomią inny proces i dokonają innego wynalazku - którego przeto nawet nie zauważymy. Jedyne, co
               wydaje się pewne, to to, że zetkną się znowu z tym samym zagrożeniem, które wyzwoli znowu ich
               wynalazczość i skłoni do decyzji... Że, zagrożone wzrostem entropii, poddane tej samej konieczności,
               znowu     podejmą      decyzję     -  która    nieodmiennie      będzie     decyzją    przejścia     od   stanu    bardziej
                                                                                                                               187






               prawdopodobnego, bo zintegrowanego niżej, ku mniej prawdopodobnemu, czyli zintegrowanemu
               wyżej...
                                                        Inteligencja i wiedza istnień
                  Wzrastająca integracja materii to - już, tym samym - wyższa inteligencja, chociaż nie koniecznie po
               ludzku    inteligentna.    Zdaniem      informatyków,       podstawowym        kryterium     inteligencji    jest  stopień
               zdolności układów zintegrowanych do przetwarzania uzyskiwanych                          z zewnątrz informacyj. Stąd
               potrzeba dodania do wszystkich oddziaływań już w przyrodzie poznanych owej self - causation,
               samosprzężenia - czyli inteligencji wszystkiego, co zintegrowane. A wszystko jest zintegrowane w
               pewnej mierze. Jest to tautologia. Ale dopiero ona, tautalogia ta wiąże w całość naszą wiedzę
               dotychczasową i udziela prawidłowej odpowiedzi na trzecie z pytań o konstruktora, mianowicie - kto
               czy co podejmuje decyzję? Odpowiedź. Ten czy ta czy to, co zintegrowane, uporządkowane,
               uorganizmowane. To            uorganizmowanie        uorganizmowanego          tłumaczy,    dlaczego     począwszy od
               Wielkiego Wybuchu zachodzą w świecie procesy wciąż trudniejsze do wyobrażenia, nieodtwarzalne
               procesy stochastyczne, które - obserwowane od strony skutku - są wręcz niezrozumiałe, wydają się
               niemożliwe.
                  Tym jest inteligencja albo inicjatywa istnień - ów impuls, który istnienie skłania do istnienia.
               Czynnik powszechnie obecny, który trzeba po prostu przyjąć, bo sam już wyjaśnieniom nie podlega.
               Wystarczy wykazać zbędność pojęcia przypadku w pojmowaniu przyrody, aby musieć ten czynnik
               rozpoznać. Wystarczy odjąć prawu natury przypisywaną mu przez współczesnych przyrodników
               konieczność, aby odjąć pojęciu przypadku jakiekolwiek zrozumiale znaczenie. Powtarzam już znaną
               tezę. Jeżeli prawo natury jest tylko hipostazą; jeżeli jest nie bezwarunkową prawidłowością w
               zdarzeniach, lecz przybliżonym uogólnieniem niezliczonej liczby zdarzeń indywidualnych, to docieramy
               niniejszym do indywidualności zdarzenia indywidualnego.
                  Uorganizmowanie każdego z istnień jest zarazem jego wiedzą - wiedzą różnego rzędu, rodzaju, typu
               rozumności - która leży u podstaw wszystkich decyzyj przyrody i umożliwia coraz doskonalsze, bardziej
               skomplikowane... coraz mniej prawdopodobne, bardziej niebywałe wynalazki. A miarą wiedzy jest
               stopień    uorganizmowania.        Istnienie    jest  tym    rozumniejsze,      tym    wiedzące      więcej,    im    wyżej
               uorganizmowane. Mówiąc poprzednio o istnieniach wyposażanych w możność i powodowanych przez
               istnienia    hierarchicznie     niższego     poziomu,       powiedziałem       nieco    innymi      słowami     to    samo.
               Wielopoziomowe hierarchiczne ustrukturowanie istnień, a więc stopień komplikacji istnień, jest
               miarą ich wiedzy.
                  ... Lecz skoro tak, to nasuwa się paradoksalny wniosek. Że mianowicie decyzyj najważniejszych,
               najbardziej brzemiennych w skutki dokonały istnienia najgłupsze, podczas gdy mądrym zostały do
               rozstrzygnięcia tylko drobne szczegóły. Wystarczy uprzytomnić sobie wszystkie implikacje dycyzyj
               ojców - założycieli Wszechświata, czyli, według dzisiejszych pojęć, decyzyj leptonów i kwarków,
               które przesądziły przewagę materii nad antymaterią i tym rozstrzygnęły bycie bytu, przyszły los
               istnienia; decyzyj hadronów, które wyznaczyły pierwsze wymiary przyrody, stałą grawitacji, szybkość
               światła, stałą Plancka, stosunek masy protonu do elektronu; których każda decyzja przesądzała inny
               możliwy Wszechświat - i porównać je z tymi decyzjami znikomej wagi, jakich możemy dokonać my, już
               określeni    przez    tamte   istnienia   oraz    łańcuch    następujących      po    nich   istnień;   my,    określeni    i
               zdeterminowani       przez    nie   i  pomieszczeni      we    Wszechświecie,       przyrodzie,     biologicznym      życiu
               określonych i zdeterminowanych przez nie.
                                                                                                                               188






                                                               Paradoks wolności
                  Paradoks polega na tym, że w przyrodzie obserwujemy procesy coraz bezwzględniej determinowane,
               lecz zarazem wolność układów wzrasta. Należy bowiem uprzytomnić sobie, że uorganizmowanie jest
               następstwem determinacji. Że więc im istnienie jest bardziej zdeterminowane, tym zarazem jest wyżej
               uorganizmowane, czyli          -  bardziej wiedne.       I że   w    im   bardziej   zdeterminowanym, więc            wyżej
               uorganizmowanym świecie zostanie pomieszczone, tym więcej możliwości będzie stało przed nim do
               wyboru, a więc będzie - tym bardziej wolne. Wzrastającemu skomplikowaniu świata odpowiada zatem
               wzrastające jego rozeznanie - aż po na przykład ten stopień rozeznania i wiedzy, który przysługuje
               istnieniom ludzkim. Nam, zdeterminowanym, na pocieszenie zostaje więc wolność i wiedza - zostają
               nasze wciąż subtelniejsze rozumowania i swobodniejsze wybory mogące sprostać coraz liczniejszym
               alternatywom.
                  Znajdując się zawsze na końcu łańcucha istnień, istnienie podejmuje wiedną i wolną decyzję. To, co
               miało stanowić o jego niewoli - mianowicie nieodtwarzalna i nieczytelna historia łańcucha, który je
               stworzył i determinuje bez reszty - odwzorowane w nim samym, zwinięte do wewnątrz, jest po prostu
               jego bytowym uposażeniem: jego naturą gwiazdy, jeśli jest gwiazdą, jego człowieczeństwem, jeśli jest
               człowiekiem. Staje się zwyczajnie i po prostu jego osobą: określonym, tym a nie innym indywiduum,
               osobnikiem mogącym się zdarzyć tylko raz jeden, wyposażonym w syndrom cech osobniczych. Zatem.
               To, co - rozważane od strony historii - wydaje się nieprzekraczalną ścianą więziennej celi i jest (bo jest!)
               przejawem kauzalności przyrody; obejrzane w czasie teraźniejszym, okazuje się osobniczością i wiedzą
               osobnika; a rozważane od strony przyszłości - jest jego zdolnością do podjęcia wiednej i wolnej decyzji.
                  Do    takich   wniosków prowadzi          owo    zróżnicowanie        kauzalności,     którego    nie   śmiała    podjąć
               ponowożytna nauka. A przy tym - wydaje się - te proporcje między zdolnością i zdeterminowaniem są u
               wszystkich istnień podobne. Zawsze - wydaje się - jest tyle zdolności, ile uprzedniego zdeterminowania.
               Tyle możliwej przyszłości, ile przeszłości złożonej w istnieniu, zapamiętanej przez jego fizyczność.
               Tyle wolności, ile historii już zrealizowanej i zakodowanej w materii. Być może więc miara wolności
               wszystkich istnień jest taka sama. Być może jest to zasadnicza prawidłowość przyrody - jedyna
               powszechnie obowiązująca jej sprawiedliwość: to, że istnienia różnią się tylko pamięcią swego
               fizycznego uposażenia i żadne z nich przeto nie powinno się czuć uprzywilejowane. Być może tak
               właśnie należy wyobrazić sobie duszę przysługującą każdemu z istnień - chociaż nie całkiem
               zgodziliby się z tym teolodzy. Byłoby to jakieś wyjście z opłotków antropocentryzmu i stworzenie
               humanizmowi nowej alternatywy. Próbowałem o tym mówić w poprzednich swych książkach, ale nie
               zostałem chyba zrozumiany; chciano mnie nie rozumieć.
                                                               Duch czy materia?
                  Uporządkujmy. Istnieniem jest to, czego nie da się sprowadzić ani wyłącznie do postaci fizycznej,
               przestrzennej (jak na przykład zegarek), ani wyłącznie do postaci myślowej (jak na przykład pomysł
               utworu, twierdzenie matematyczne). Istnienie jest zawsze zarazem tym i tym; jest - by powrócić do
               terminów zaproponowanych w szkicu Człowiek teatralny - nierozerwalnym spleceniem hardware' u z
               softwarem. Przestrzenność (materialność, logiczność...) jest teraźniejszością istnienia, lecz przyszłość
                                                                                                                               189






               istnienia w niej się nie mieści. Istnienie może więc być niekiedy rozważane jako rzecz, ale w swej istocie
               zawiera to, co poza nowożytne i wciąż obowiązujące naukę pojęcie rzeczy wykracza.
                  Dostrzegając      jakiś  twór    natury    widzimy     najpierw     hardware;     dostrzegamy      jego    przestrzenną
               fizyczność, konstatujemy z łatwością materialny, ten martwy i statyczny jego aspekt. Dotyczy to
               również - nawet zwłaszcza! - tworów biologicznych rozważanych przez współczesną naukę. Lecz chcąc
               rzeczywiście     rozumieć     taki   twór,   musimy      pytać   o   jego   życie;   staramy     się  pojąć   i  uchwycić
               nieprzestrzenną intensywność, ten dynamiczny jego aspekt zdolny przewalczyć martwotę układów
               martwych, który w statyczną rzecz wprowadza strzałkę czasu i zamienia synchronię w diachronię. Tak
               nieodmiennie odkrywamy jego software, jego - ... no tak, i niech wreszcie to staroświeckie słowo padnie
               - duchowość. Wypada się więc zająć teraz tym odwiecznym, lecz mało dotychczas owocnym
               zagadnieniem, jakim jest problem stosunku ducha do materii.
                                                                                                                               190






                                                                              9
                                                              Kosmiczny humbug
                  Inteligencji, duchowości towarzyszy organizacja - wysoki stopień zintegrowania tego, co nazywamy
               materią. Otóż dzisiaj powszechnie zwykło się przyjmować, że najwyżej zintegrowanym tworem
               materialnym jest mózg ludzki. Wychodząc od liczby neuronów, komórek nerwowych mózgu - z których
               każda może znajdować się w dwu stanach, pobudzonym lub niepobudzonym - uczeni obliczyli, że mózg
               w każdej chwili może znajdować się w jednym z 10109 możliwych stanów. Taka w ich rozumieniu jest
               miara jego zdolności do przetwarzania informacyj. Jest to ich zdaniem górna granica integracji
               obserwowalnej materii. Mózg ludzki jest ich zdaniem bardziej złożony niż jakakolwiek znana struktura,
               nie wyłączają fizycznego Wszechświata. Owszem teoretycy ci dopuszczają ewentualność występowania
               tworów jeszcze wyżej zintegrowanych - ale to tylko wtedy, gdyby we Wszechświecie istniały stworzenia
               inteligentniejsze, lecz inteligentniejsze po ludzku, od nas. Jest w tych twierdzeniach i rachubach jakiś
               straszliwy lapsus uczonych, głupstwo popełnione w majestacie akademickiej i skomputeryzowanej
               nauki.
                  Nie wiemy na przykład niczego o stopniu i sposobach integracji plazmy gwiazdowej, gdyż bardzo
               niewiele wiemy o plazmie. Nie mamy bowiem i nie będziemy mieli w swych laboratoriach takich
               naczyń, w które moglibyśmy ją złowić w większych ilościach (pomińmy skromne i bardzo kosztowne
               metody elektromagnetyczne).           Jak   powiedział     pewien     fizyk:   nikłość   i  mierność     naszych    odkryć
               spowodowana jest tym, że fizycy ziemscy pracują w bardzo niesprzyjających warunkach, w pobliżu
               zera absolutnego - bo czym są nasze 300 stopni Kelvina w porównaniu z milionami, jakie panują w
               gwiazdach? Mała jest więc nadzieja, że to, co dziś nazywamy fizyką plazmy, stanie się w przyszłości
               kluczem do psychologii gwiazdowej.
                  Niestety, wiedząc co wiemy, nie umiemy orzec niczego o wewnętrznym uorganizmowaniu gwiazdy.
               Nie znając reakcyj i rodzaju połączeń poszczególnych uczestników plazmy - elektronów, jonów,
               atomowych jąder i setek innych, trwałych lub nietrwałych, cząstek - nie wiemy, w ilu możliwych
               stanach w każdej chwili może znajdować się na przykład gwiazda klasy Słońca. A przeto nie potrafimy
               jej porównywać z człowiekiem, z jego mózgiem i kulturą. Nie znając dróg, sposobu i skali przetwarzania
               przez nią informacyj, nie umiemy wypowiadać się o stopniu jej uduchowienia. (Że na duchowość
               gwiazdy nie mielibyśmy żadnych dowodów fizycznych, dostępnych naukom przyrodniczym? Na moją
               duchowość nie mam także żadnych dowodów - poza tym jednym i niewątpliwym, iż jest ona moim
               udziałem). Być może właśnie tu, w gwiazdach, znajdują się duchowości wyższe od naszej, chociaż nie
               koniecznie po ludzku duchowe? Może wyjątkowa pozycja człowieka w świecie polega jedynie na
               tym, że stopień jego zintegrowania i stopień zintegrowania jego kultury jest tylko o rząd lub parę rzędów
               niższy od tamtych zintegrowań? Może tamte są tymi wyższymi duchami, tymi na przykład Aniołami, w
               które kiedyś wierzono; w które się jeszcze niekiedy wierzy i nawet umie z nimi - w ekstremalnie
               wyjątkowych warunkach - nawiązywać kontakt?
                  A skoro już założyliśmy wysokie zintegrowanie plazmy - tego czwartego, obok gazów, cieczy i ciał
               stałych, stanu skupienia materii - może okazać się... a właściwie musi się okazać (albo też wszystko, co
               zrozumieliśmy dotychczas, dotyczy tylko Ziemi i jest kosmicznym humbugiem!)... więc musi się
               okazać, że stopień zintegrowania materii w gwiazdach wystygłych, takich jak białe karły, gwiazdy
                                                                                                                               191






               neutronowe i czarne dziury, jest wyższy. Być może przebywają tu w uładzonej strukturze owe dziwne
               twory, ni to cząstki, ni konstrukcje matematyczne, które w nanosekundowych postaciach zjawiają się w
               naszych laboratoriach. Prawdopodobnie są to jeszcze wyżej zintegrowane skupiska materii, te - dajmy na
               to - Archanioły, w które też kiedyś wierzono. Biorąc zaś pod uwagę wzajemne ich powiązania, czyli
               struktury hierarchicznie wyższe, takie jak Galaktyka, gromady galaktyk, supergromady, kosmiczny
               mur utworzony z tych gromad i supergromad, oraz kosmiczne bańki mydlane, pozbawione galaktyk
               obszary pustki o średnicy przekraczającej 100 milionów lat świetlnych, utworzone we współdziałaniu z
               ciemną materią Wszechświata, o której współcześni kosmolodzy niekiedy sądzą, że stanowi 90 do 99
               procent jego materii i być może składa się z jakichś dotychczas nieznanych, elektromagnetycznie
               obojętnych zimnych cząstek (grawitonów? aksionów?), możemy także domniemywać kolejne wyższe
               hierarchie chórów anielskich - tych na przykład Cherubinów i Serafinów według Pseudo - Dionizego.
                  Domniemanie to prowadzi nas na trop największego chyba, wiekopomnego lapsusu fizyki. Zdaniem
               fizyków, gdy w swych rachunkach są fizykami, entropia we Wszechświecie wzrasta - z czym zgadzają
               się niemal wszyscy - ale ten wzrost jest w ich rozumieniu równoznaczny z rozpadem integracji i musi
               prowadzić      do   chaosu.    To    ostatnie    stwierdzenie     pozostaje     jednak    w   sprzeczności      z   naszym
               doświadczeniem wewnętrznym, a ponadto zaprzecza mu fakt ewolucji. Bo my wprawdzie konstatujemy
               w świecie wzrost entropii, lecz temu wzrostowi zawsze towarzyszy wzrastający porządek, integracja
               wyższa. Wszystko, na co patrzymy; co badamy wierzytelnie i zgodnie z rygorem nauki; co potrafimy
               podnieść uczuciami lub umysłem, tę prawidłowość potwierdza: chaos jest nieprawdopodobny zarówno
               w duchowej kontemplacji, jak w symulacjach komputerowych. I chociaż nie wiemy i nigdy nie dowiemy
               się na pewno, jakie stosunki panują w czarnych dziurach, białych karłach czy wnętrzu gwiazd
               neutronowych, nie mówiąc już o hierarchicznie wyższych strukturach - mamy wszystkie dobre racje do
               przypuszczenia, że obiekty te są przeciwieństwem chaosu. Że więc z tamtej ogólnej prawidłowości
               bynajmniej się nie wyłamują.
                  Należało by zatem założyć między chaosem i entropią zależność odwrotną. Należało by przyjąć, że
               coraz wyżej zintegrowane stany Wszechświata, wciąż mądrzejsze instalacje przyrody wydatkowują
               coraz mniej energii i coraz mniej energii potrzebują z zewnątrz. Czym potwierdzałyby nie tylko odkrycia
               Mandelbrota      i Prigogine'a,     ale również     przypominały ziemską technikę -              której   kolejne, wciąż
               doskonalsze urządzenia są coraz mniej energochłonne i coraz wydajniejsze. (Ten dowód brany z
               techniki ludzkiej nie jest oczywiście w oczach fizyków żadnym dowodem, ale myślącemu udziela
               ważnej wskazówki).
                  A gdy ten wstępujący trend integracji przy wzrastającej entropii przyjmiemy, w sposób naturalny
               otworzy się przed naszym myśleniem perspektywa eschatologiczna. Procesy fizyczne - w miarę wzrostu
               entropii, coraz mniej gwałtowne - będą zmierzały ku niosącemu pokój, przeczuwanemu przez buddyzm i
               inne religie wyzwoleniu. Ku temu wyzwoleniu, ku umilknięciu walk i wyrównaniu napięć, w którym
               widzą one spełnienie ziemskiej przygody i ostateczny cel Istnienia. Ku temu samemu wyzwoleniu, które
               w wymiarze indywidualnym - poprzez zdobyty spokój ducha i za cenę wyzbycia się pragnień - osiągają
               mistycy.
                  I znowu. Ten dowód brany z indywidualnego doświadczenia ludzi musi zostać przez współczesne
               nauki przyrodnicze zlekceważony. Chociaż jest najpewniejszym i najgłębiej sięgającym dowodem, na
               jaki nas stać.
                                                                                                                               192






                                                              Umykająca entropia
                  Wiodący się z nowożytności autorytet fizyki był tak wielki, że jej koronnego twierdzenia - tego znaku
               równania postawionego między entropią i chaosem - nikt dotychczas, o ile wiem, nie poważył się
               otwarcie podać w wątpliwość. Może z jednym wyjątkiem. Mówi topolog i matematyk René Thom:
               Druga zasada termodynamiki powiada, że układy zmierzają zawsze od stanu uporządkowanego do
               stanu chaotycznego. W istocie, jeśli dokładnie zbadać dowód tej zasady, nie ma tam absolutnie nic, co
               pozwalałoby stwierdzić, że zmiana entropii jest koniecznie związana z dążeniem do stanu chaotycznego.
               Na odwrót, ewolucja w stronę stanu bardziej stabilnego jakiegoś systemu [to znaczy - stanu o większej
               entropii] mogłaby być związana z pojawieniem się jakiegoś ładu. Jest to oczywiście coś nowego, co
               badacze nie zawsze w pełni rozumieją. Jak się wydaje, on jeden byłby skłonny podzielić moje zdanie.
               Ale ta i podobne intuicje nie są w stanie odwrócić kierunku myślenia legitymowanego rachunkiem.
                  Przypominam sobie taki obraz z Ewolucji twórczej Bergsona przeczytanej w młodości, który
               prześladuje mnie od kilkudziesięciu lat. Wrzący kocioł z wodą, skrapla się para i krople spadają na
               ziemię. Wszystko ciąży ku ziemi, wszystko zmierza ku entropii, zagładzie. Ale padające krople wody są
               jeszcze ciepłe i także parują. Ta para wokół kropelek - która nieznacznie i daremnie sprzeciwia się
               prawu ciążenia - to właśnie życie, ten Bergsonowski słynny élan vital! I wprawdzie rozszerzyliśmy w
               ostatnich dziesięcioleciach rozumienie twórczej ewolucji, wprawdzie przenieśliśmy jej zasadę na
               procesy prebiotyczne i ożywiliśmy materię ziemską - ale podobno nic stąd nie ma wynikać dla
               martwej materii kosmicznej, dla całościowej zasady Wszechświata.
                  Jak dojść mogło do tego nonsensu urągającego uczuciom i rozumowi? Odpowiedź wydaje się prosta.
               Współczesna fizyka pozostaje fizyką dopóty, dopóki ogranicza się do jednego poziomu istnienia; dopóki
               jej twierdzenia dotyczą układów zamkniętych. Na tym właśnie polega cięcie epistemiczne, które
               ustanawia dzisiaj jej dziedzinę przedmiotową. Wszystkie obserwacje układów zamkniętych potwierdzają
               wzrost entropii, którego następstwem jest rozpad integracji. Ale zasadą ewolucji jest otwarcie; ewolucja
               jest przecież procesem i jako proces - różnicując struktury, modyfikując hierarchie - wykracza
               nieuchronnie poza dany poziom istnienia. Pytanie zatem brzmi. Czy wnioski wyprowadzone przez
               fizyków z rachunku układów zamkniętych, mogą być silniejsze od wniosku płynącego z obserwacji
               jedynie nam dostępnych, zawsze otwartych procesów? Są tu najwyraźniej trzy zagadnienia, które trzeba
               rozpatrzeć osobno.
                  Po pierwsze - i nieco kłopotliwe dla rzeczników obu stron sporu - należało by zastanowić się, czy
               entropia w ogóle wzrasta. Zagrożenie wzrostem entropii jest w naturze czymś rzeczywistym i
               powszechnym, ale z tego jeszcze nie wynika, że w ogólnym rachunku następuje jej wzrost Przecież
               Wszechświat nieustannie rozrzerza się, a więc ochładza. A przeto różnica temperatur między jego
               pustą    przestrzenią,    między     tak   zwanym       promieniowaniem         reliktowym     tła   o   aktualnej    dziś
               temperaturze 3 stopni Kelvina a temperaturą stygnącej materii gwiazd mogłaby pozostawać stała. Nawet
               gdyby temperatury obu zmierzały asymptotycznie do zera, ich proporcje liczbowe mogłyby nie ulegać
               zmianie i wzrost entropii nie miałby miejsca. (Dzisiaj fizycy powszechnie przyjmują, że przyczyna
               wzrostu entropii tkwi w dysproporcji między entropią grawitacyjną, zależną od kwadratu masy, i
               entropią jonizacyjną, proporcjonalną do ilości cząstek. Tu jednak można by zastanawiać się, gdzie
               umocowana jest grawitacja i czy daje oparcie dla tego rachunku).
                                                                                                                               193






                  Po drugie - nawiązujące do poprzedniego i dla moich rozważań jeszcze ważniejsze - należało by
               zrozumieć, na czym polega otwarcie układu. W przeciwieństwie do układów zamkniętych, układy
               otwarte przebywają w stanach nierównowagi - co znaczy tyle, że wymieniają nieustannie energię i masę
               z otoczeniem. Tak więc, zagrożone od zewnątrz wzrostem entropii, chcąc zachować własne istnienie,
               muszą osiągać stany coraz mniej prawdopodobne, czyli wyżej zintegrowane. Dotyczyć musi to również i
               zwłaszcza obiektów niebieskich. A w tym zawiera się już wystarczający dowód na duchowość nieba.
               Nie mamy przecież w ich przypadku żadnych podstaw do negowania ziemskiej zależności między
               inteligencją, czyli duchowością, a stopniem integracji układów. Być może więc to, na co patrzymy
               oglądając nocne niebo, jest dotychczas nieprzeczuwanym przez nas, nie ogarnianym przez współczesną
               fizykę stanem skupienia materii, o którym nasze własne uorganizmowanie nie pozwala nam nawet
               wyrobić sobie pojęcia. Być może jest to najwyżej zintegrowany stan materii Wszechświata - w którym
               dotychczasowi jej uczestnicy, cząstki o spinie połówkowym podległe statystyce Fermiego - Diraca, wraz
               z fotonami, neutrinami, nanosekundowymi mezonami, etc., podległymi dotychczas statystyce Bosego -
               Einsteina, i wraz z hipotetycznymi aksionami, owymi domniemywanymi składnikami materii ciemnej,
               tworzą nareszcie jednolitą strukturę i domagają się Nowego Języka dla swej unifikacji. Nowego lub
               bardzo dawnego języka.
                  A po trzecie. Wiadomo już, jest więcej niż pewne, że w naturze nie występują układy zamknięte. Ale
               czy Wszechświat rozważany jako całość jest układem zamkniętym? Tylko w przypadku odpowiedzi
               pozytywnej stała grawitacji oraz zasada zachowania energii i masy - które stanowią podstawę rachunku
               entropii sporządzanego przez fizyków i wysnuwanych                      zeń wniosków - znalazłyby odpowiednie
               umocowanie. Wyprowadzając świat z Wielkiego Wybuchu, wychodząc od pierwotnego kwantu
               energii, fizycy zdają się nie mieć kłopotu z taką odpowiedzią. Gdybyśmy jednak przyznali im w tym
               punkcie rację, mielibyśmy do czynienia z kilkoma wariantami ich odpowiedzi, które rozmijają się
               drastycznie nie tylko z ustaleniami innych nauk przyrodniczych, ale także z naszymi przeczuciami co do
               sposobu bycia świata i naszym doświadczeniem czasu.
                  Na przykład. Następuje supergorący wybuch, ów osobliwy bądź nieosobliwy stan początkowy (to
               znaczy nie dający się wytłumaczyć znanymi prawami natury lub wytłumaczalny) - i w efekcie mamy
               maksimum entropii stowarzyszone z chaosem. (No właśnie. Maksimum czy zero? Maksimum, jeśli
               brać pod uwagę niezróżnicowane wnętrze jednego pierwotnego kwantu energii, zero - gdybyśmy tę
               rozbuchaną energię potrafili odnieść do jakiegoś zewnętrza. Z samej definicji układu zamkniętego nie
               możemy go orientować na zewnątrz, ale z kolei teza o wzrastającej entropii wymaga, żebyśmy mogli ją
               do czegoś dodawać... Więc wbrew tamtej definicji musimy mieć jednak na początku zero entropii). Po
               czym materia uorganizmowuje się, rodzi się czas, powstają galaktyki i wysoko zorganizowane gwiazdy
               (Anioły? Archanioły?), a biorąc pod uwagę wzajemne ich powiązania - także wyższe hierarchie chórów
               anielskich, rodzimy się my, którzy to pojmujemy i potrafimy pięknie opowiedzieć, ale entropia wzrasta,
               przyczyną jest przede wszystkim ucieczka galaktyk, czyli wspomniana dysproporcja między entropią
               grawitacyjną i jonizacyjną, następuje ponowny chaos i śmierć cieplna, czyli maksimum entropii (bądź
               ponowne maksimum, tym razem zimne)... zaś czas, który temu procesowi przez chwilę zdawał się
               towarzyszyć - podobnie jak sam proces - okażą się złudzeniem.
                  Albo. Następuje supergorący wybuch, wzrost entropii uruchamia jak wyżej procesy stochastyczne,
               uorganizmowanie materii wzrasta jak wyżej i jak wyżej zatraca się w chaosie, ale ucieczka galaktyk
               zostaje powstrzymana, zbilansowanie masy z grawitacją sprawia, że Wszechświat zaczyna się kurczyć,
               entropia ponownie        maleje,    znowu    zostają    uruchomione procesy         stochastyczne, powstają         kolejne
               wynalazki, materia uorganizmowuje się znowu i znowu zatraca się w supergorącym chaosie, następuje
               ponowne zero entropii i powtórzenie cyklu... a czas, który temu procesowi nieodmiennie i rzeczywiście
               towarzyszy, jest znanym naszym przodkom czasem kolistym. Albo to samo w znanym klasycznej fizyce
               czasie odwracalnym. Ucieczka galaktyk zostaje powstrzymana jak wyżej, a przeto porządek zdarzeń
                                                                                                                               194






               ulega odwróceniu, wyeksplodowane gwiazdy składają się w całe, umarli powstają z grobów i zmierzają
               ku macicy, rozbite filiżanki składają się w całe jak w Maszynie czasu Wellsa, itd. itp... aż do ponownego
               wybuchu, do Nietzsche'ańskiego Wrotu Świata.
                  Ten wariant odpowiedzi jest oczywiście najmniej prawdopodobny - co prywatnie czują wszyscy - ale
               zarazem i niestety czas odwracalny jest z rachunkowych względów fizykom najwygodniejszy i zdaje się
               być dziś jedyną drogą do unifikacji fizyki. Stephen William Hawking, uważany współcześnie za
               największego fizyka po Einsteinie, woli w tym miejscu posługiwać się czasem urojonym, w
               przeciwieństwie do czasu fizycznego odkładanym na osi pionowej, co jednak nie jest w stanie zmienić
               jego   wniosków      wysnuwanych dla          świata.   Życzyłbym      temu wspaniałemu          fizykowi     i dzielnemu
               człowiekowi pełnego powodzenia w jego zawodowej pracy, ale nie mogę życzyć światu takiego losu. I
               nie   jestem    przeciw     unifikacji    fizyki,   lecz   za   -  za   połączeniem       człowieczeństwa,       ludzkiego
               doświadczenia z procesami obserwowanymi przez fizyków we Wszechświecie. Problem polega tylko na
               tym, że dzisiejsza unifikacja mogłaby się dokonać jedynie kosztem tego połączenia.
                                                            Anomalna duchowość?
                  Wniosek, który fizycy wysnuwają dla Wszechświata, nie został dotychczas potwierdzony przez żadną
               inną dyscyplinę wiedzy. I chociaż nie możemy być pewni, jak to ze Wszechświatem jest naprawdę,
               uprawnione wydaje się przypuszczenie, że największa pomyłka nowożytnej i ponowożytnej nauki
               została zawiniona względami rachunkowymi: koniecznością zamknięcia układu, potrzebą stworzenia
               wygodnego przedmiotu badań. A to - z uwagi na format problemu, na rozmiar przedmiotu fizyki -
               przestaje być jej wewnętrzną sprawą. Rzutuje na status człowieka i jego miejsce w świecie.
                  Jeżeli bowiem założymy końcowy chaos, będący nie wymogiem rachunku, lecz rzeczywistością
               rzeczywistą - to cała reszta, czyli ta nitka ewolucji prowadząca do biologicznego życia, na końcu
               której znajdujemy się my i nasze naukowe ustalenia, pozostaje być może cudowną, ale anomalią, która
               pozbawiona jest większej wagi. Anomalne pojawienie się duchowości dopiero na etapie zwierząt
               wyższych i człowieka musiałoby przecież znaczyć, że ta jest wytworem materii, mianowicie tego
               specyficznego jej uorganizmowania, którym jest mózg - dokładnie na takiej zasadzie, na jakiej produkt
               jest wytworem specjalnie w tym celu zbudowanej maszyny. Tyle - że tym razem powstanie maszyny
               byłoby cudowne bądź przypadkowe (jako że cud jest tylko drugą nazwą tej samej niewiedzy,
               którą ukrywamy w przypadku). Na tej właśnie przesłance został ufundowany w XVII i XVIII wieku
               materializm filozoficzny, który jako fizykalizm jest do dziś oficjalną wykładnią nauki.
                  Jeżeli zaś odrzucimy hipotezę cudu i przypadku, to jako wytłumaczenie zostaje inicjatywa materii -
               inteligencja oraz inicjatywa, które możemy tropić wierzytelnie już na poziomie molekularnym i
               kwantowym. Niczego więcej - poza różnicą stopnia - nie potrzeba też zakładać o duchowości ludzkiej i
               mózgu. Bowiem to prawda, że ewolucja wytworzyła inteligentne mózgi wyposażone w rozliczne
               funkcje, które określamy mianem ducha. Ale, podobnie jak wszystko inne, ewolucja mogła wytworzyć
               także mózgi tylko dlatego, że tamte funkcje od początku ją autoryzowały; że - w oddziaływaniu
               kugórnym i kudolnym - nią sterowały. Ewolucja byłaby zatem równoznaczna                                 z wyłanianiem i
               rozszerzaniem się duchowości - a mózg byłby zaledwie jednym z jej nośników, jej mediów. I oczywiście
               na tysięcznych innych drogach ewolucja wytwarzała i wytwarza tysięczne inne, równie lub wyżej
               zintegrowane, uorganizmowania.
                  Mówi Carl Friedrich von Weizsäcker: Materią, którą możemy przecież zdefiniować jako to, co czyni
               zadość prawom fizyki, jest być może duch, o ile poddaje się on obiektywizacji. Tak więc tym jedynym,
                                                                                                                               195






               co dane jest nam naprawdę i na pewno w doświadczeniu, jest współwystępowanie zasady duchowej i
               materialnej - jest równoległość tego, co nazywamy duchem, i tego, co materią. Jeżeli tylko odrzucimy
               aktualny scjentystyczny, fizykalistyczny dogmat nauki, wspólna geneza i współwystępowanie obu zasad
               przestaną być dla nas problemem. A wówczas dojdziemy do wniosku, że natura świata, w tym jego
               najdrobniejszych cząstek, jest taka sama jak natura człowieka. Że w świecie występują jedynie różnice
               stopnia uduchowienia, będące w istocie różnicami stopnia zintegrowania materii. (To znaczy -różnice,
               które my umiemy poznawać tylko poprzez poznawanie materii).
                  Należało by więc wyobrazić sobie za Bergsonem dwie strony tej samej tkaniny. Jej stronę lewą, pełną
               gruzełków i dyndających nitek, rozpatruje fizyka i pozostałe nauki przyrodnicze. Jest to strona
               technicystyczna       i  konstruktorska,       odsłaniająca     aspekt    przestrzenny,      pozwalająca      rozeznać
               zaplecenie osnowy i wątku, ujawniająca materialne elementy wytworu. Natomiast strona prawa składa
               się w żywy wzór. Od tej strony rozumiem siebie i staram się rozumieć bliźnich - a w rzadkich chwilach
               gdy bywam poetą, chciałbym od strony prawej zrozumieć także kwarka, i kwiat, i psa, i gwiazdę. Trudno
               zrozumieć, dlaczego to ostatnie chcenie nauka dzisiejsza musi uznać za niestosowne i urągające
               rozumowi. Przyczyną jest chyba rozłączność, dysjunktywność stosowanych przez nas pojęć - które
               przeto wzajemnie się wykluczją i są sobie przeciwstawiane.
                  Skądinąd to przecież oczywiste, że materia, którą badamy w laboratoriach, wykazuje na pierwszy rzut
               oka martwą bezwładność; że organizmy żywe cechuje głównie biologiczne życie; że człowieka po
               pierwsze charakteryzuje rozumiana po ludzku duchowość; że mówiąc o ludzkości mówimy zwłaszcza o
               wielkich dziejowych procesach życia duchowego - ale nie mamy żadnych dobrych racji, żeby w tych
               specyficznych cechach, właściwych              poszczególnym poziomom             istnienia, widzieć przeciwieństwa.
               Jednak współczesna kultura Zachodu stoi na wykluczaniu - na nie dających się z sobą pogodzić
               przeciwieństwach, które zamyka w pojęcia dysjunktywne (materia - duch, ciało - dusza, natura - kultura,
               doczesne     -  wieczne,     przyrodzone      -  nadprzyrodzone...).      I  ten   myślowy      przymus,     wiodący     się
               niewątpliwie z roszczeń dwuwartościowej logiki, z niezbędnej naukom logiki formalnej - nie pozwala
               nam w nich zobaczyć różnych aspektów jednego zjawiska, nie pozwala objąć spojrzeniem całej tkaniny.
                  Jeżeli mam rację, jeżeli chodzi tu naprawdę o dwa równorzędne aspekty istnienia, wówczas przestaną
               dziwić niezwykłe osiągnięcia naukowców europejskich, na przykład współczesne odkrycia fizyków,
               którzy całą uwagę przez parę stuleci poświęcili jednemu aspektowi - właśnie dlatego, że wyłącznie
               jednemu z nich. Ale dlaczego w takim razie z lekceważącym niedowierzaniem przyjmujemy dokonania
               innych kultur i kręgów kulturowych, na przykład duchową samowiedzę joginów i buddystów, którzy
               swe wielusetletnie zainteresowanie skierowali wyłącznie ku drugiemu aspektowi? Przecież tak jak są na
               Ziemi specjalne laboratoria, które nakładem wielkiej pracy i technicznych środków zajmują się
               badaniem tej statycznej, materialnej i przestrzennej strony rzeczywistości, tak są aśramy i klasztory
               medytacyjne, które usiłują poznać jej żywą i duchową stronę. Prawdopodobnie istnienie jest jednym
               cudem, który my naszym ograniczonym aparatem poznawczym - dociekając tajemnicy bytu - umiemy
               jedynie przetłumaczać na cuda mniejsze. I albo wydobywamy zasadę materialną (wraz z wszystkim, co
               jej, fizyki, jest), albo zasadę duchową (wraz z ich, parapsychologii i mistycyzmu, gusłami) - nie mogąc
               dociec, że w istocie zajmujemy się tym samym.
                              Parapsychologia, antropozofia, teozofia, naukowa gnoza...
                  Oczywiście. I lewa strona tkaniny pozwala wnioskować o żywym wzorze - ale nie mówi o nim
               wszystkiego. Boleśnie przekonują się o tym ci uczeni, którzy aparatem nauk przyrodniczych usiłują
                                                                                                                               196






               badać tak zwane zjawiska paranormalne. Za przykład niech tu posłuży wybitny fizyk, Sir William
               Crookes, który obserwował zjawy w półcieniu gabinetu medium, ale chciał je potem rozumieć na tej
               samej zasadzie, na jakiej postrzegał w swym laboratorium delikatne jarzenie przy katodach. Wszystkie
               takie usiłowania kończyły się dotychczas niedobrze. Ciemnia Crookesa to jedna zasada, a seans
               spirytystyczny i gabinet medium - druga. I nie wydaje się, abyśmy byli dziś w stanie odkryć jakiś
               naukowo zrozumiały między nimi związek. Wspomniana poprzednio książka Carla Gustava Junga i
               Wolfganga Pauliego, wspólna praca psychologa i kwantowego fizyka nie proponuje żadnego wyraźnego
               rozstrzygnięcia, jest zazwyczaj pomijana w wykazach ich prac i niechętnie cytowana przez kolegów -
               naukowców. A już kuriozalna pod tym względem, godna najwyższej uwagi jest książka brytyjskiego
               matematyka i fizyka         teoretycznego, Johna Taylora, który najpierw przedstawia                     pewne    zjawiska
               paranormalne, nadnaturalne jako w pełni udokumentowane przez naukę, a następnie udowadnia, że
               tego nie ma - ponieważ nie ma tego w fizyce. Czyż nie nasuwa się stąd jedyny możliwy wniosek, że
               obowiązujące aktualnie w naukach przyrodniczych kryteria natury i normalności są sporządzone
               wadliwie?
                  Zostawiam sprawy nie do końca wyjaśnione, spirytyzm, teozofię, życie po życiu etc. Ograniczę się
               do dwu zjawisk eksperymentalnie potwierdzonych przez naukę na ludziach i zwierzętach, o których
               prawdziwości sam jestem przekonany - mianowicie do telepatii, czyli wiedzenia lub widzenia na
               odległość, oraz prekognicji, czyli wiedzy o zdarzeniach mających nastąpić. Jeżeli króliczą matkę odłączy
               się od młodych a potem je po kolei zabija, elektrody przyłączone do jej mózgu odnotowują podobno
               emocjonalną reakcję na śmierć każdego dziecka. Co zaś do prekognicji, przekonują się o niej niekiedy
               właściciele psów - które tragiczne wydarzenie potrafią oznajmiać wyciem, zanim ono nastąpi. Pomijając
               drastyczność przykładów, są to więc zjawiska normalne, natomiast paranormalna musi się wydać
               nauka, która wbrew oczywistości im zaprzecza; paranormalna jest cenzura myślowa naukowców
               nałożona na te zjawiska.
                  Aktualny fizykalistyczny dogmat nauki twierdzi, że lewa strona tkaniny mówi o prawej wszystko.
               Zgodnie z tym twierdzeniem - wszystko, co zachodzi w świecie, można będzie w przyszłości sprowadzić
               do aktualnych praw fizyki, wyjaśnić i poznać jako proces fizyczny, dziejący się w przestrzeni. A
               koronnym argumentem, który dziś za tym przemawia, ma być myślenie komputera i nadzieje na
               wytworzenie sztucznej inteligencji. Argument ten świadczy o pewnym niedowładzie dzisiejszego
               zachodniego rozumu. Sztuczne myślenie komputera - i rzeczywiście sztuczne, pełne ograniczeń i błędów
               przy   całej   sprawności      w    niektórych     zakresach     -  przekonuje,     że   współwystępowanie           zasady
               fizykalistyczno - przestrzennej i zasady duchowej rzeczywiście ma miejsce. Ale tylko o tym przekonuje,
               tylko to wnosi do interesującego nas tematu. Komputer bowiem w przybliżony sposób rekonstruuje
               logiczną, tę przestrzenną i liniową tkankę myślenia, lecz pozostaje bezradny wobec jego tkanki
               emocjonalnej, która myślenie konstytuuje i czyni z niego proces otwarty, prowadzący w przyszłość.
               (Zamiast niej - mamy projektującego programistę i zewnętrzny dopływ prądu utrzymujący w ruchu
               komputer). Mówiąc inaczej. Komputer w przybliżony sposób rekonstruuje synchronię myślenia, ale
               pozostaje bezradny wobec jego diachronii - wobec projektu przyszłości, który stanowi nieodzowny
               warunek tego, co nazywamy myślą. Komputer - mówiłem - umie rachować jedynie tak, jak gdyby
               wszystkie dające się rachować procesy zostały już materialnie dokonane i były zdeterminowane liniowo.
                  Jest sprawą oczywistą, że to myślenie według zasady materialnej, ten przestrzenny i fizyczny obraz
               ducha nasuwa bardzo ważne wnioski (jeżeli przestrzeń jest synchronią, a synchronia logiką formalną, to
               diachronia... czym może być, jeżeli nie czasem i życiem?) - natomiast dzisiejszy niedowład zachodniego
               rozumu, naukowa niedomyślność współczesnych polega na tym, że ten statyczny i przestrzenny obraz
               przyjęli za Jedyny. Wraz z koniecznością uciekania się do myślowej cenzury i pokazanymi wyżej
               niekonsekwencjami.
                  Ale niczego także nie zmieni zastąpienie tego przestrzennego obrazu - duchowym, wprowadzenie
                                                                                                                               197






               w miejsce fizykalistycznego dogmatu nauki dogmatu spirytualistycznego. Przeciwnie, wydaje się, że
               byłoby to przysłowiowe schronienie się z deszczu pod rynnę. Oznaczałoby zastąpienie jednej postaci
               niedomyślnego rozumu, która przedkłada wyjaśnienia trywialne, jeszcze bardziej agresywną jego
               postacią, która obywa się bez żadnych wyjaśnień. W planie filozoficznym byłby to odwrót od
               klasycznego XVII - wiecznego materializmu i przejście do klasycznego idealizmu spirytualistycznego.
               Wielu antytradycjonalistycznie nastawionych uczonych, zwłaszcza w USA, tak właśnie wyobraża sobie
               przyszłą drogę nauki. Wydaje się im, że respektują nadal równoległość obu zasad, materialnej i
               duchowej, ale przyjąwszy prymat ducha, tym samym zanegować muszą ich równorzędność. Zasada
               duchowa staje się pistoletem metafizycznego kowboja, uniwersalnym narzędziem, które wykona
               wszystko - pod warunkiem, że nie zechcemy zadać następnego pytania.
                                                    Zasada nieustającej odpowiedzi
                  Nasza dzisiejsza       intuicja,   skutek   wielorakich     i wielokrotnych rozczarowań,            podpowiada       nam
               rozwiązanie inne. Bo może popod tym, co postrzegamy jako zasadę materialną i duchową - jako
               martwą przestrzenność i żywą czasowość - znajduje się jakaś trzecia zasada? Może dopiero popod
               tym, co nasz aparat percepcyjny rozszczepia jak pryzmat na dwie zasady a język nasz nazywa materią
               i duchem - i co przy bliższym oglądzie może okazać się tylko liczmanem słownym - znajduje się
               właściwa im rzeczywistość? Może dopiero wyzwoliwszy się od dotychczasowych nawyków myśli i
               językowych przyzwyczajeń, moglibymy rozpoznać rzeczywisty mechanizm - całą tkaninę?
                  Fizycy, mając trudności z rozpoznaniem własnego przedmiotu badań, uciekają się niekiedy, jak
               mówiłem, do szczególnego rodzaju zależności kolistej. Twierdzą więc, że wszystkie cząstki materii
               razem składają się na kosmos, a ten z kolei - właśnie dlatego - pełni funkcję zwierzchnią wobec każdej z
               cząstek (najlepiej rozpoznanym przykładem zwierzchnictwa w fizyce jest oczywiście grawitacja, ale
               wiemy o nim dotychczas tak mało, że nie zdziwiłbym się, gdyby nawet niektóre twierdzenia astrologów
               okazały    się  prawdziwe).      Wynika      stąd,  że   posuwając     się   w   głąb   mikrokosmosu,       ku   cząstkom
               elementarnym i odkrywając            coraz   niższe poziomy materii          spełniające prawidłowości kwantowe,
               odkrywamy tym samym megakosmos determinujący w pewnej mierze poczynania cząstek. I na odwrót -
               że poznając megakosmos, formułując jak Einstein relatywistyczne prawa dla całego Wszechświata,
               wnosimy zarazem ważny wkład do swej wiedzy o poszczególnych cząstkach (początek uczynił Paul
               Dirac tworząc relatywistyczną teorię kwantów, kolejnym                     krokiem     są kwantowa elektrodynamika
               Richarda Feynmana i hipoteza bootstrapu Geoffreya Chew). I ta obustronna wzajemna zależność jest
               zarówno oczywista, jak niemożliwa do zrachowania przez współczesną fizykę. Czego najlepszym
               świadectwem są wciąż nowe kłopoty z jej unifikacją, których - przyjąwszy takie nie inne założenia -
               doświadczamy w makrokosmosie, w naszej sferze pośredniej.
                  O wiele łatwiej poradził sobie z zależnością kolistą swym obrazowym językiem Lao - tsy, który w
               Tao Te King, Księdze Drogi i Cnoty mówi: Człowiek wzoruje się na ziemi, / Ziemia bierze za wzór
               niebo, / Niebo obiera sobie za wzór Tao, / A Tao czerpie wzory z przyrody.
                  Wyjdźmy więc poza fizykalistyczny dogmat nauki i spróbujmy rozpisać tę odpowiedź na nasze dwie
               zasady. Jeżeli wyjdę od całości bytu; jeżeli umysłem obejmę całość i zechcę zrozumieć boski Umysł jej
               praw - będę po kolei odkrywał coraz bardziej materialne, czyli martwe elementy, które się na tę całość
               składają    i  określają    jej  prawa.    Jeżeli   natomiast     wyjdę    od    materialnych     elementów       i  zechcę
               zrekonstruować wstępującą drogę ich życia - zaraz na progu będę musiał dostrzec inicjatywę materii,
               właściwą życiu inicjatywę, w wyniku której powstaje martwa, bo zdeterminowana całość.
                                                                                                                               198






                  Jeżeli zatem na początku założę boski nous, żywy software świata - będę miał zawsze przed oczami
               jego materialny hardware, dający się sprowadzić do praw fizyki i wyjaśnić jako proces fizyczny. Jeżeli
               zaś wyjdę od już gotowego hardware'u świata - dojdę do wniosku, że każdy hardware jest w porządku
               swej genezy softwarem i będę poszukiwał zasady duchowej. To prawda, materialnie zrozumiały, czyli
               zrozumiały dla nauki, jest zawsze hardware - ale tylko uprzednio założywszy software będę umiał
               powstanie hardware'u wytłumaczyć. Lecz z drugiej strony - jakiekolwiek działanie software'u nie będzie
               zrozumiałe, jeżeli nie założę uprzedniego pośrednictwa materii. I ta, tak zobaczona zależność kolista
               utożsamia w moim umyśle idealizm z materializmem, unieważna dwa i pół tysiąclecia zachodniego
               filozofowania.
                  Tak właśnie, jak daje się to jeszcze przeczytać we wprowadzeniu do Platońskiego Parmenidesa, gdzie
               zasada świata została nazwana hen, jedno, i zarazem aoristos dyas, czyli bezgraniczna (w znaczeniu:
               przekraczalna, pozbawiona rozgraniczenia) dwójnia. Granica bowiem przysługuje przestrzeni i pojawia
               się tylko w statycznym oglądzie. Jeżeli więc potrafię pojąć świat jako proces i zrozumieć proces w jego
               przebiegu czasowym - dwuaspektowość, dualizm, dwójnia okażą się pozorne. Uzyskam obraz jednolity,
               jednorodne pojęcie świata, które zetrze to, co nazywałem dotychczas duchem, i to - co materią.
               Pozostanę w granicach bezgranicznej, nieustającej odpowiedzi.
                  Istniejąca przestrzennie materia jest pamięcią. Jest teraźniejszością istnienia oraz istnień - na którą
               złożyła się ich przeszłość. I dlatego znane kłopoty psychologów i fizjologów ze zjawiskiem pamięci nie
               wydają się przypadkowe. Nie wydaje się, abyśmy mogli i umieli - w mózgu lub gdziekolwiek indziej -
               dopatrzeć się czegoś takiego jak organ pamięci. Cała materia ze swej istoty jest organem pamięci i jest
               właśnie tylko nim - pamięcią czystą, która wiąże i skupia wszystkie pozostałe funkcje. Zjawisko uczenia
               się i pamięć ludzka jest tylko szczególnym przypadkiem czegoś niepomiernie obszerniejszego.
                  Miara uorganizmowania materii - stopień integracji materialnych tworów stwierdzany przez fizyków i
               adeptów innych nauk przyrodniczych - jest miarą zapamiętywanych faktów. Jest tą historią bez
               pomników, złożoną na dnie ducha - o której wiedział późny Słowacki. Materia jest wiedzą istnienia,
               która stanowi o jego inicjatywie - inteligencją, która umożliwia mu wynalazczość i, w sposób
               właściwy dla danego poziomu istnień, pozwala sporządzać projekty przyszłego. A z tego wynika, że
               poznając przestrzenne aspekty istnienia obcujemy z jego pamięcią, jego wiedzą, lecz do jego przyszłości
               - jego wybiegającej w przyszłość inicjatywy - nie potrafimy dotrzeć.
                  Powiedzmy poprzednie po prostu. Współczesnej, fizykalistycznie zdogmatyzowanej nauce dostępne
               są przestrzenne aspekty istnienia, lecz umykają jego aspekty czasowe. Co najwyżej - ta ich dochodzi
               nieprostym     i  nigdy zadowalającym rozumowaniem. I dopiero to, czego                         współczesnym naukom
               przyrodniczym nie udało się wytłumaczyć zadowalająco, jesteśmy skłonni nazywać duchem. Ten
               stosunek ducha do materii, sposób umocowania materii w duchu lub na odwrót, jest tak samo
               nieprosty, trudny do zrozumienia jak zasada komplementarności Bohra, wyjawiająca korpuskulame i
               falowe    właściwości      cząstek    -  i   w   obu    przypadkach       równie    trudno    nam     dociec    źródła    tej
               niezrozumiałości. Podobno zrozumieć w fizyce to znaczy przyzwyczaić się. Otóż zdążyliśmy już
               przyzwyczaić się do zasady komplementarności Bohra i do nieoznaczoności Heisenberga, ale wciąż nie
               umiemy zrozumieć tego, co zwykliśmy nazywać duchem i co rozpoznajemy jako naszą myśl.
                  Jakie wnioski wypływają stąd dla dwu zasad, na które rozpisaliśmy zależność kolistą? Może przede
               wszystkim ten, że obie zatracają tożsamość jeżeli je rozpatrywać w przebiegu; że każda pozostaje sobą
               tylko w unieruchomieniu, na określonym poziomie istnienia, i staje się czymś innym, gdy ten poziom
               opuszcza. Na przykład. Moja cielesność, materialna teraźniejszość mojego organizmu, będąc dla moich
               komórek obszerniejszym istnieniem, wyznacza czas przyszły poszczególnej komórce - i jako taka pełni
               wobec niej funkcję zasady duchowej. Lub, gdy zmienię punkt patrzenia. Wszystkie moje komórki,
               które tworzą mój organizm, składają się razem na moją duchowość - i jako takie są materialną zasadą
               mojej duchowości wychylonej w czas przyszły, przestrzennym porządkiem mojego czasu.
                                                                                                                               199






                  Nie jest więc łatwo określić, czym jest duch, a czym materia, ale jeszcze trudniej zrozumieć, czym
               naprawdę są czas i przestrzeń. Moja materialność, przestrzenność mojego organizmu, jest czasem
               moich komórek; ich z kolei przestrzenność - czasem molekuł i obiektów kwantowych... I nie wydaje
               się, abyśmy myśląc tym tropem mogli teraz uniknąć wniosku, że czasoprzestrzeń - tak, ta Einsteinowska
               relatywistyczna czasoprzestrzeń fizyki! - jest w istocie wnętrzem, czyli duchowością naszych
               obszerniejszych istnień; wnętrzem, czyli duchowością tych enigmatycznych tworów opatrywanych
               dawniej skrzydlatymi atrybutami, a dziś zasługujących zaledwie na miano planetarnych i gwiazdowych
               (galaktycznych, grupogalaktycznych...) ekosystemów. Którą to duchowość my - ograniczeni życiową
               praktyką i naszymi władzami poznawczymi - rozpisujemy na dwie zasady. I albo badamy materię
               opowiadając o jej częściach składowych. Albo poznajemy własne wnętrze wyjawiając tajemnice
               ducha.
                  Jeden raz przemówił Bóg / A dwa razy to usłyszałem (w Księdze Psalmów, psalm 62). Słyszymy
               dwa razy; prowadzeni Kartezjańską metodą, w miarę doskonalenia narzędzi badawczych rozróżniamy i
               badamy coraz precyzyjniej, gdy naprawdę to całe i dane nam bezpośrednio jest niewypowiadalne, czyli
               mistyczne - w tym znaczeniu, w jakim mistyka jest niewypowiadalna i obywa się bez pomocy słów.
                  I może jeszcze jeden wniosek... dotyczący nieśmiertelności. No bo jeśli dotrę do wniosku, że
               obszerniejsze     istnienia przerastają      mnie nie     tylko obszarem        fizycznym, lecz       również    obszarem
               duchowym, to powinienem także rozumieć, że tym, co w śmierci ginie, jest tylko moja fizyczność. W
               zamian za jej utratę wejdę w duchowość obszerniejszą i bardziej doskonałą - czyli w to miejsce, do
               którego dążą mistycy (i również w zamian za tę utratę!). A dziać się to będzie w tym samym porządku,
               w jakim śmierć komórki wyłącza ją z fizyczności mojego organizmu i wprowadza w nowe stadium. W
               stadium tym komórka ulega rozpadowi, pozostając nadal nieodłączną częścią mojej duchowości -
               niepodzielnej przecież, niezależnej od śmierci tej czy innej komórki.
                  Tak - od komplementarnego opisu, właściwego fizyce kwantowej, poprzez zależność kolistą, która
               czyni nareszcie zrozumiałym filozoficzny Platoński                  problem dwójni -        doszliśmy do problemów
               podejmowanych przez religie.
                                                                 ... i stare pytanie.
                  Nie znaczy to jednak, że problem stosunku ducha do materii został niniejszym rozwiązany. Pierwsi
               spostrzegą to naukowcy, którzy - przyjąwszy niesamoistność obu zasad w przebiegu czasowym - będą
               się starali rozumieć je nie w przebiegu czasowym i na gruncie nieustającej odpowiedzi, lecz najpierw
               synchronicznie, w zależności równoległej. Pytanie, które muszą postawić, brzmi następująco. Jak
               pneuma Stoików albo starotestamentowy ruach, to bezcielesne tchnienie czy niesubstancjalny wiatr,
               odziałuje na substancję? W jaki sposób nierozciągła cogitatio może mieć wpływ na res extensa - i na
               odwrót? Jaką drogą Kartezjańskie rozciągłe a pozbawione świadomości ciała i świadome a pozbawione
               rozciągłości dusze kontaktują się z sobą? Bo przecież kontaktują się w obu kierunkach - kontaktują się z
               sobą w sposób oczywisty, niezależnie od terminów, jakimi kontakt ów nazwiemy - co potwierdzane jest
               zarówno kłopotami nauki, jak naszym codziennym doświadczeniem. Pytanie przynajmmiej od czasów
               Kartezjusza rozstrzygane i do dziś nierozstrzygnięte.
                  Tym samym, spomiędzy czterech pytań mających nas zbliżyć do wyobrażenia o konstruktorze, jedno
               nadal nie doczekało się odpowiedzi. Poznaliśmy już wiedzę istnień o własnym nieistnieniu, czyli
               zawartą w nich groźbę entropii - która je skłania do istnienia i kieruje ich uwagę ku poziomom
               hierarchicznie wyższym. Poznaliśmy warunki, w jakich istnienia o swym istnieniu decydują, ten
                                                                                                                               200






               krytyczny moment wzrostu entropiii - będący nieodmiennie jedynym ich zagrożeniem - który je zmusza
               do decyzji. Poznaliśmy także inteligencję wszystkiego, co zintegrowane - czyli self - causation, ową
               ostatnią instancję przyrody - która jest nosicielem tamtej wiedzy i decyzję podejmuje. Ale wciąż otwarte
               pozostaje ostatnie z pytań o konstruktora, mianowicie - w jaki sposób instancja ta nadaje swej decyzji
               moc obowiązującą?
                  Tak, to prawda. Nauka zawsze będzie umiała ustosunkować się doń matematycznie - a przeto zawsze
               sfinguje coś w rodzaju odpowiedzi. Zajmując się poprzednio fizyką, o wielu takich sfingowanych
               odpowiedziach       już  mówiłem.       Przypomnijmy       najdociekliwsze.      Właściwa      każdemu      zintegrowaniu
               potencjalność,     dająca   się   na   przykład    pomyśleć     w    jednowymiarowej        przestrzeni    Hilbertowskiej
               (Białobrzeski), staje się uniwersalną przyczyną i wytwarza jakąś istność, na przykład dwuwymiarową.
               Więc nas przykład tę informację, którą można myśleć w Hilbertowskiej przestrzeni o dwu wymiarach
               (Weizsäcker). Albo na przykład głośną w latach osiemdziesiątych strunę heterotyczną, za którą między
               innymi optuje Stephen Hawking, mającą tylko szerokość i długość, a pozbawioną grubości. Otóż struny
               takie, zdaniem swych rzeczników i zwolenników, mogą do woli łączyć się z sobą i w momencie, gdy ich
               długość jest wystarczająca, ulegają zamknięciu czy zapętleniu tworząc trójwymiarową cząstkę (...
               gwiazdę, galaktykę...). Dalsze połączenia tych zamkniętych czy zapętlonych strun tłumaczą zjawisko
               grawitacji, wszystkie pozostałe oddziaływania, nawet zjawisko czasu, i powinny doprowadzić do
               unifikacji fizyki... Jest tylko jeden szkopuł: że mianowicie wspomniane struny powinny być wpisane w
               przestrzeń Hilbertowską o dziesięciu, lub nawet dwudziestu sześciu wymiarach. I oczywiście wpisane
               być mogą - tylko czy stąd wyniknie dla nas jakiś myślowy zysk poza matematycznym wzorem?
                  Sprowadźmy zatem problem na ziemię, to znaczy na grunt fizyki - w tym przypadku fizyki
               kwantowej. Kwant to przecież najmniejsza porcja czegoś w przestrzeni lub - gdyby dotyczyć miała
               także czasu - w czasoprzestrzeni; najmniejsza porcja czegoś w trzech albo czetrech wymiarach. A
               wtedy od epoki Kartezjusza do dnia dzisiejszego pytanie nieodmiennie brzmi: w jaki sposób to, co nie
               należy do czasoprzestrzeni - a więc nie podlega porcjowaniu - może oddziałać na porcję? I niech nas
               nie zawstydza naiwność tego pytania.
                                                                                                                               201






                                               METAFORA ZWANA ISTNIENIEM
                                                                                                                               202






                  Każdy język techniczny wymaga następnie zdania sprawy, domaga się słownego opisu - gdyż
               dopiero    on jest zrozumiały dla          umysłu i wtórnie        przesądza o      dalszych     jego   krokach. To,      co
               pragmatykom        poznania,     technikom      nauki    może     się   wydać     nieszkodliwym       albo    szkodliwym
               dziwactwem, dla teorytyków, twórców poznania jest koniecznością. To, co na ostatku zrozumieć muszą
               w nauce specjaliści, jest zawsze tym, co w nauce dostępne jest laikom; co potrafią zrozumieć
               niespecjaliści swym naiwnym, nie obarczonym uprzednią wiedzą umysłem. Każdy skomplikowany
               rachunek prowokuje interpretację zawsze i nieodmiennie naiwną - i domaga się jej zapisania nie
               matematycznym wzorem, lecz tym oto językiem. Myśląc o języku fizyki współczesnej lapidarnie
               powiada to Ernest Hutten: Tekst techniczny nie może funkcjonować bez języka metaforycznego.
               Wyrazy niewątliwie przenośne - takie jak pole, strumień, paczka falowa, poziom energetyczny -
               odcisnęły swe piętno na dwudziestowiecznej fizyce. Wybranie tej czy innej metafory - korpuskuła,
               fala, kwark, jego kolor, zapach - przesądza sposoby konceptualizacji danych i dzieli fizykę na
               poszczególne specjalności, zaś fizyków na szkoły myślowe. Chcąc wprowadzić nową metaforę w
               miejsce dawnych - na przykład wspomnianą strunę heterotyczną w miejsce korpuskuł - to chcieć
               odwrócić kierunek rozwoju całej dyscypliny.
                  Można      zmierzać    do   ścisłości,   zamierzać     poznanie     nareszcie    pewne,    ale   nie można      zmienić
               funkcjonowania własnego umysłu. Można tęsknić do wiedzy ścisłej, ubolewać nad brudnym, bo
               obrazowym, sposobem dochodzenia do prawdy, ale niesposób z tych ubolewań wyłączyć własny umysł -
               który tak akurat, nie inaczej dochodzi do prawdy. I tu wraca w całej naiwności postawione w
               poprzednim szkicu pytanie o sprawczość bytu, ostatnie i ostateczne z pytań o konstruktora. Szkic
               niniejszy będzie nie tyle próbą odpowiedzi na nie, ile raczej - próbą zrozumienia, dlaczego musimy tak
               zapytywać. Próbą ukazania metaforycznej natury naszych pytań.
                                                                                                                               203






                                                                              1
                        Ontologia znaczeń. Podsumowanie dotychczasowej problematyki
                  Dostrzegam w świecie tylko to, co ma dla mnie jakieś znaczenie, czego się boję lub czego pragnę. A
               przeto nie postrzegam świata, lecz odczytuję jego znaczenia. Nie widzę bytu, lecz wydobywam zeń
               potrzebne mi własności. Nie postrzegam, lecz odczytuję. Nie widzę, lecz wydobywam. Jestem nie
               świadkiem, lecz aktorem. Tak, to prawda. W tych rzadkich chwilach, gdy myślę o własnym myśleniu,
               pozostaję w poczuciu bierności, w przekonaniu o pełnej wolności i dowolności własnych postrzeżeń - i
               dlatego czuję się świadkiem, bezinteresownym widzem. Ale gdy tylko uwagę od własnego myślenia
               odwrócę, myśl moja zaczyna penetrować byt i staje się celowym działaniem. Staje się tym, czym jest w
               istocie.
                  Tworzywem myśli są wydobyte ze świata własności - czyli to, co ma dla mnie życiową wagę; co w
               sposób niewątpliwy i prosty zaspokaja moje potrzeby; co przedstawia jakąś wartość dla mojego życia.
               Wartość pozytywną (pragnę), bądź negatywną (boję się); wartość pożądaniową, bądź unikową - jak
               powiadają niekiedy za Husserlem fenomenolodzy. Mój bytowy interes, warunek mego utrzymania się w
               świecie, polega na wydobywaniu ze świata i utrwalaniu wartości pozytywnych oraz obronie przed
               wartościami negatywnymi - to jest na utrwalaniu i spotęgowaniu takich wartości pozytywnych i tak,
               żeby się mogły tamtym przeciwstawić. Tylko to ma dla mnie znaczenie, do tych działań sprowadza się
               moje życie, życie ludzi. One są tematem ich i mojej myśli, czyli tematem kultury.
                  Świat rozumiany jako zasobnik własności i znaczeń staje się światem wartości. Zdaniem teoretyków
               znajdują się w nim wartości tak różne, jak wartość moralna danego czynu, wartość odżywcza danego
               pokarmu, wartość artystyczna danego obrazu, wartość wymienna danej jednostki pieniężnej, wartość
               pieniężna danego towaru. Bez względu jednak na okoliczność, czym mogłaby i musiała być każda z tych
               wartości z osobna, wszystkie je razem charakteryzuje to, że spełniają mój bytowy interes i chronią moje
               życie. Bo przecież już potoczne, codziennożyciowe doświadczenie przekonuje, że przetrwać mogę
               jedynie wśród rzeczy i ludzi dobrych, pięknych, pożywnych, czystych i mi przyjaznych, a nie przetrwam
               - wśród brzydkich, złych, zbrodniczych, nieprzydatnych, brudnych. To zaś, co jest powinnością świata
               wobec mnie,       jest także moją powinnością wobec świata. Powinność                       tę -   nazywaną zazwyczaj
               wartościowaniem - zamknięto w etycznych i moralnych kodeksach i uczyniono przedmiotem aksjologii.
               Bez względu jednak na to, czym aksjologia, nauka o wartościach chciałaby i mogła być w swej ostatniej
               konkluzji, najpierw jest zawsze tym: nauką o zaspokajaniu potrzeb, które utrzymują przy życiu.
                  To szerokie i chłodne rozumienie problemu pozwala uniknąć wielu pustych dyskusji i pułapek
               myślowych. Nie ma teraz i nie może być wątpliwości, czy źródło wartości znajduje się w pozaludzkim
               świecie, czy w moich majakach i pobożnych życzeniach; czy wartości należą do struktury bytu, czy też
               są tylko podniosłym apelem, szlachetnym moszczeniem ludzkiej kultury. Problem wartości sprowadza
               się bowiem w sposób oczywisty do własności wydobywanych ze świata i znaczeń, które im muszę
               przypisać. Wartość odżywcza pokarmu może pobudzić moje czynności psychiczne, może mnie skłonić
               do napisania poematu albo książki kucharskiej, ale nie znajduje się w mojej psychice, bytuje niezależnie
               od niej. Wartość ta nie ma także nic wspólnego ze specyficznymi wymaganiami, jakie stawia światu
               natura mojego podmiotu - jak byliby skłonni twierdzić neokantyści i fenomenolodzy. Wartość ta jest
               rzeczywistością obiektywną, to znaczy zawartą w świecie zewnętrznym - a zatem nie wynika ze
                                                                                                                               204






               spełnienia specyficznych warunków, które są konieczne, aby świat mógł być przeze mnie poznany.
                  Po dwu stuleciach subtelnych rozumowań filozofów - transcendentalistów chciałbym problem
               percepcji zobaczyć po prostu i trywialnie. Moje postrzeganie uczestniczy w naturze świata, a nie - jak
               chcieli transcendentaliści - świat w naturze mojego postrzegania. To proste rozumienie otwiera
               możliwość połączenia tego, co w naszej tradycji myślowej zostało rozłączone - scalenia bytu i
               powinności, istnienia i znaczeń, wielkości i wartości, cech ilościowych świata rozważanych przez naukę
               i cech jakościowych mojego doświadczenia.
                  Jak się wydaje, krąg problemowy wytyczony przez transcendentalizm i idące za nim podziały biorą
               początek    w    jednym     przeoczeniu.     Wszystkie      problemy      transcendentalizmu       sprowadzają      się   do
               twierdzenia, że postrzegany przedmiot nie należy w całości ani do świata, ani do postrzegającego
               umysłu.     Zgoda;     niesposób     się   z   tym    nie   zgodzić.     Ale    zauważmy,       że   w    wypowiedziach
               transcendentalistów mowa jest o przedmiocie. Chcąc uchwycić przedmiot w jego dziewiczości,
               rzecznicy transcendentalizmu biorą w nawias bądź świat, bądź postrzegający umysł, ale nie są skłonni
               wiedzieć, czym jest sam ów przedmiot.
                  Założywszy a priori czystą przedmiotowość, ustawiając na przeciw mojego podmiotu przedmiot
               dziewiczy, i rozważając oba w tym zawsze rozłączeniu i staniu na przeciw, transcendentaliści
               przeoczyli dramat kultury - skrzętny dramat uogólniania i konstruowania - który do przedmiotu
               doprowadził i który dopiero pozwala o przedmiocie mówić. A skoro tak, to należy umieścić swój
               punkt widokowy poniżej przedmiotu, należy po Meinongowsku ubiec myślą tę brzemienną w skutki
               chwilę uogólnienia w przedmiot, która rodzi powyższe podziały i otwiera pole rozważań filozofiom
               transcendentalnym. (W moim rozumieniu przedmiotu jako konstrukcji wtórnej wobec własności jestem
               oczywistym dłużnikiem metafizyki unitarnej Leszka Nowaka).
                  Postrzegane      własności     należą    do   świata,    ale   jest  się   zawsze     jedynym     źródłem      własnego
               doświadczenia. Dopiero potem poznaje się je w uogólnieniu cudzym - czyli poprzez kulturę. Rozumie
               się je wtedy jako problem i rozpisuje problem na poszczególne nazwy. Zależnie od punktu widzenia i
               sposobu rozumienia świata, nadaje się im status doświadczenia jakościowego lub ilościowego, status
               powinności lub bytu, znaczenia lub istnienia, wartości lub wielkości.
                  Doświadczając        prywatnie      jestem    najpierw     dzikusem       i  egoistą.    Dlatego      nie   postrzegam
               przedmiotów, lecz to z nich, co mi służy. A służą mi ich własności. Postrzegam jedynie własności - a
               dopiero konieczność sprowadzenia mojego doświadczenia wewnętrznego do doświadczenia zbiorowego
               ludzi, do komunikowalnej, zrozumiałej dla drugich postaci sprawia, że posługuję się uogólnionymi
               konstruktami. W pewnym sensie najgłębszym jestem więc bliźnim wszystkich istnień - bowiem dla
               zaspokojenia swych elementarnych potrzeb bytowych potrzebuję, jak one, tylko pewnych przymiotów,
               pewnych własności świata. Natomiast kultura, będąca tworem specyficznie ludzkim, potrzebne mi
               własności zestala i buduje z nich rozleglejsze konstrukcje (notabene właśnie dopiero teraz mogę o
               świecie mówić!).
                  Rola mowy naturalnej i wyspecjalizowanych języków kulturowych - języków sztuki, filozofiii, religii
               - polega głównie na tym uogólniającym zestalaniu. Dopiero wtórnie i z wielkim trudem, nierzadko
               posługując się aż językiem matematyki, kultura dociera do tego, od czego na przykład pierwotniak
               pantofelek, na przykład komórka mego ciała, na przykład poszczególna molekuła tej komórki (i ja w
               swym prywatnym doświadczeniu) zaczynamy. Tę drogę powrotną kultury do własności - tę chęć
               dotarcia do tego jedynego przymiotu świata, warunkującego w jakiejś chwili dalsze bytowanie i trwałość
               istnienia - nazywamy nauką. Mówimy wtedy o esencjalistycznym poznaniu nauki, kształcimy ludzi
               zdolnych podjąć badania podstawowe i wyposażamy ich w kosztowne laboratoria. Podczas gdy w
               adekwatne do moich potrzeb laboratoria wyposażyła mnie przyroda. Tylko z nich musiałbym korzystać
               na bezludnej wyspie - nie bacząc, czy istota moich dokonywanych tu za ich pomocą operacyj zostanie
               przez naukę zrekonstruowana, nie musząc się kłopotać, czy i w jakiej postaci ta warunkująca moje
                                                                                                                               205






               bytowanie jedyna własność ukaże się oczom naukowców.
                  Każda     z   postrzeganych       przeze    mnie    własności      jest  ostateczna;     jest   zarazem     początkiem
               doświadczenia i jego kresem; jest właśnie tym, czym jest, gdy jest postrzegana. Mnie interesuje
               różowość, niebieskość, poziomość, ciepłota, wilgotność, wdzięk, erudycja, puszystość, włochatość,
               łysość - a zupełnie nie obchodzi mnie, które z tych własności psychologia umieści w sferze znaczeń, lub
               które z nich nauki przyrodnicze określą jako dane zmysłowe i w jaki sposób potrafią je przedstawić w
               postaci poznawalnej, czyli złożonej, określając ilościowo stosunki między składnikami. Jako egoista i
               dzikus postrzegam nie Platońską kline, lecz jej leżalność - i są mi obojętne te subtelne rozróżnienia z
               księgi dziesiątej Państwa między łóżkiem konkretnym, ideą łóżkowości, wyobrażeniem o łóżku, jakie
               powziął rzemieślnik, i        podobizną      łóżka, którą     sporządził malarz.      Powtarzam poprzedni wywód.
               Postrzegana leżalność jest moją daną źródłową, ale nasza mowa naturalna i języki kulturowe modelują ją
               i odkształcają tak, że staje się ona intersubiektywnie zrozumiała i podatna na dalsze operacje myślowe
               lub faktyczne. Mogę więc za Berkeleyem powiedzieć, że jest dla mnie tylko to, co jest postrzegane.
               Natomiast przedmiot nazywany łóżkiem, owa Platońska kline zostaje mi narzucona ekonomią orzekania,
               funkcjami komunikacyjnymi mowy i wymogiem ekonomii myślenia.
                             Pokusa transcendentalizmu: zastrzeżenie wniesione do toku
                                                                  podsumowań
                  Za powyższym wywodem wciąż się jednak czai pokusa transcendentalizmu. Nie jest bowiem i nie
               będzie nigdy określone, w jakiej mierze postrzegane własności należą do świata, a w jakiej - są
               wynikiem moich pragnień i potrzeb. Wydobywam własności ze świata; zgoda. Lecz jest to mój świat,
               umwelt ludzki, rzeczywistość skrojona na moją miarę; obiektywny świat otaczający, ale otaczający mnie
               na miarę moich uczuć, skłonności i zdolności. To udzielanie się sobie mnie i świata przebiega
               nieustannie i przebiega w dwu kierunkach - a zatem ani tu, ani tam nie mieści się w pełni moje
               doświadczenie. Stwarzając sobie z puszystych włosów, różowych warg o szczególnym wykroju i
               zgrabnych nóg w szczególny sposób siadających na trawie przedmiot miłości, pozornie postępuje więc
               tak samo jak naukowiec, który, wychodząc od danych zmysłowych i przerachowując je zgodnie z
               własnymi wymogami, stwarza sobie przedmiot poznania.
                  Jest wszakże jedna ważna, różniąca oba te przypadki okoliczność. Mianowicie moje z nią zbliżenie
               może mieć ciąg dalszy: urodzi się szczególne, jedyne w swoim gatunku, raz tylko takie mogące się
               zdarzyć - dziecko. I tu, w tej możliwości dalszego ciągu, wraca poprzednie pytanie. Czy jej usta i nogi
               były szczególne, czy podobne do wszystkich kobiecych nóg? Najpierw wydaje się, że szczególność
               dotyczyła tylko mojej percepcji w tym a nie innym nastroju; że była skutkiem mojego zakochania czy
               pobudzenia      erotycznego      -   i   że   przeto    powinna      być    rozumiana      w    sposób     właściwy      dla
               transcendentalizmu. Gdy jednak pojmiemy, że fizyczna rachowalność i porównywalność dzieci, które
               mogą     być    owocem      takiego    związku,     jest   tylko    wielkoliczbowym        hurtownictwem         statystyki,
               przybliżonym nieporządnym uogólnieniem dokonanym dla potrzeb rachunkowych - to szczególność jej
               nóg w tej a nie innej chwili, w tym a nie innym moim nastroju staje się faktem ontologicznym, nabiera
               metafizycznej wagi. Okazuje się bowiem warunkiem koniecznym powstania nie byłego dotychczas i
               niebywałego      istnienia:   jedynego     w   swym     gatunku     dziecka,    które   za   sprawę    tej   i  podobnych
               szczególności zostało powołane do życia. Moje zaś postrzeganie tych szczególności - co wynika w
               sposób oczywisty z przedstawionej wyżej zasady doboru własności i potwierdzane jest ponadto
               jedynością osiąganego rezultatu - nie jest bierną percepcją, przypadkowym znalezieniem atrybutu, który
                                                                                                                               206






               gotowy czekał na mnie w zakamarkach jej ciała, lecz jest wytwórczością, oryginalnym i jednorazowym
               aktem twórczym.
                  To są po prostu dwa odmienne punkty widzenia i dwa różne sposoby pojmowania świata. Zabiegając
               o poznanie, tym samym zabiegam o powtarzalność; sprowadzam byt, badaną część bytu wyłącznie do
               tych cech, które są powtarzalne i wspólne z już przeze mnie poznanym - gdyż tym właśnie jest
               przedmiot poznania, tak jak rozumie go nauka. Rzecz jasna, że prowadzone w ten sposób, sprawdzane
               swą powtarzalnością poznanie nie może być zupełne - a przeto zastrzeżenia i restrykcje filozofij
               transcendentalnych są w stosunku do poznawczego toku nauki uzasadnione. To jednak, co stanowi
               konieczną przestrogę dla naukowców i co jest trafnym                      ograniczeniem       toku   poznawczego -        co
               wprowadza mnie w uzasadnione wątpienie co do dokładności odwzorowania świata w mojej wiedzy -
               nie stosuje się do toku istnienia.
                  Myśląc poznawczo, sprowadzam problem do postaci mnogiej. Natomiast myśląc ontologicznie,
               rozważając istnienie jako istnienie, mogę je rozważać tylko w liczbie pojedynczej: jeden atom, ten a nie
               inny człowiek, jeden Wszechświat, ta a nie inna chwila - i tym myśleniem problem istnienia wyczerpuję.
               Zatem wszystkie zastrzeżenia, uzasadnione w stosunku do działań poznawczych, nie stosują się do
               działań   podejmowanych         przeze    mnie    na   przykład    ze   względów      praktycznych:      działań    zawsze
               jednorazowych i sprawdzanych swą bytową skutecznością. Jeżeli bowiem moje działanie ma zadanie
               praktyczne, to bez żadnych skrupułów mogę założyć, że postrzegam w świecie tylko to, co ma dla mnie
               w danej chwili praktyczne znaczenie, i że reszta - mająca najpewniej tę samą naturę co akurat
               postrzegane - w danej chwili wymyka się mi. Problem prawdziwości poznania, problem pozoru i jego
               prawdy, może pojawić się jedynie wtedy, gdy podjęte działania są odnoszone do celu poznawczego. Nie
               ma i nie może być problemu prawdziwości poznania - gdy odnoszone są do innych celów. To, że bytując
               w świecie utrzymuję się w nim; że spożywając daną potrawę odżywiam swój organizm; że zakładając
               rodzinę przyczyniłem się do pomnożenia życia; że budując most połączyłem dwa brzegi rzeki - jest już
               samo w sobie gwarantem prawdziwości mojego rozeznania świata, gwarantem adekwatności jego
               odwzorowania... jego odbicia w moich władzach poznawczych. Tak rozumiane odbicie sprawdzane
               jest skutecznością stosowanych środków. Tak rozumiane odbicie z kategorii epistemicznej staje się
               kategorią ontyczną.
                  Postrzegam własności świata zgodnie ze swymi potrzebami, a więc postrzegam je dla siebie jako
               wartości, nadaję im znaczenie. To powstające znaczenie spełnia mój kontakt ze światem, a spełnienie to
               jest zawsze przyrostem bytu, zwiększa moje uposażenie bytowe. Spożycie smacznej, czyli trafnie
               rozeznanej potrawy jest tożsame z przyrostem ciała lub energii ciała; spełnienie stosunku miłosnego -
               tożsame z przyrostem, przedłużeniem życia i powiększeniem rodziny. Nie inaczej rzecz ma się z budową
               mostu i moją budowlaną wiedzą, albo wznoszoną świątynią i wierzeniami, które legły u jej podstaw.
               Postrzeganie i nadawanie znaczeń jest warunkiem istnienia - a to postrzeżone i opatrzone znaczeniami
               jest budulcem istnienia, jego tworzywem. Można zatem powiedzieć, że tak rozumiane znaczenia
               poprzedzają byt, są źródłem bytu.
                  Moje postrzeganie nie jest więc ani subiektywne, ani względne. Nie jest subiektywne, ponieważ
               najoczywiściej uczestniczy w zewnętrznym świecie, w którym znajduję środki potrzebne do życia. I nie
               jest względne, ponieważ pomiędzy postrzeżonym przeze mnie a niepostrzeżonym zachodzi tylko
               stosunek części do całości, a nie pozoru do jego prawdy - jak twierdziły transcendentalizmy, filozofie
               operujące kategoriami epistemicznymi, ustanawiające tok poznawczy i chcące uświadomić naukowcom
               artefaktyczną naturę ich przedmiotów.
                                                                                                                               207






                                                     Podsumowanie podsumowania
                  W toku istnieniowym jest postrzeganie i poznawanie, ale nie ma i być nie może przedmiotów
               poznania. Nie ma zatem również niczego takiego jak fenomen, postrzegany pozór bytu po jednej
               stronie - i twardy grunt, Kantowski noumen, transcendentna podstawa postrzeżeń po drugiej. Byt to
               przecież nic innego, jak te postrzegane i urzeczywistniane - to jest przyjmowane w czyjąś fizyczność,
               uczestniczące w wewnętrznym metabolizmie istnień - fenomeny. Byt jest tylko hipostazą powyższych
               działań - i właśnie dopiero one mogłyby się stać tematem ontologii. To więc, co biorę za twardą, bo
               daną odwiecznie rzeczywistość, jest zaledwie urzeczywistnianiem, miękkim procesem szukania i
               spełnień. Jedyną moją powinnością wobec siebie i świata są działania urzeczywistniające - i dopiero ta
               powinność, spełniona powinność moja oraz innych istnień, staje się bytem. To zatem, co osadzony w
               tradycji filozof kładzie na początku jako byt (Byt? Weźmy dla przykładu to krzesło...) - i co wydaje
               mu się wtedy dane i niewzruszone - jest zawsze in statu nascendi, w kolejnych zabiegach, we wciąż
               rodzących się znaczeniach. A więc jest o tyle, o ile znajduje się w czyimś widnokręgu; o ile ma dla
               czegoś lub kogoś jakąś pozytywną albo negatywną wartość.
                  Być elementem świata to znajdować się w czyimś widnokręgu. Są tylko te postrzegane fenomeny w
               indywidualnych widnokręgach - a jedynym ich noumenem, transcendentnym gruntem... jedyną ich
               wspólną podstawą jest to, że są postrzegane. Być to być postrzeganym - te słowa Berkeleya, rozważane
               przez autora i jego współczesnych w porządku epistemicznym, nabierają mocy i stają się nieodparte
               dopiero w porządku ontologii. Postrzegane i poznawane fenomeny są materiałem budowlanym, a ten,
               tak rozumiany proces poznawczy, podejmowany z nieodwołalną koniecznością przez wszystkie
               istnienia - zarówno te naszym zdaniem obdarzone życiem, jak naszym zdaniem nieożywione - składa się
               na istnienie, buduje byt.
                  Ten właśnie proces poznawczy jest jedynym tematem i troską zarówno nauk przyrodniczych, jak
               humanistycznych. Wszystkie pytania i konstatacje nauki w ostatecznym rachunku dotyczą przecież
               genezy badanych zjawisk - a więc dotyczą wspomnianego poznawczego procesu, który w istocie jest
               stwarzaniem lub samostwarzaniem się istnień i stanowi jedyne źródło tego, co istnieje. Granice między
               ontologią a epistemologią ulegają tutaj zatarciu.
                                                                                                                               208






                                                                              2
                                                     Świat według dobrego dzikusa
                  Z poprzednich twierdzeń wyłania się następująca akcja - taki oto obraz toku... no właśnie, o którym
               nawet nie potrafimy powiedzieć, czy jest tokiem poznawania czy bycia, tokiem poznania czy istnienia.
                  W ontogenezie człowieka pierwszym światem fizycznym jest jego ciało: paluszki, którymi porusza,
               mokro między nogami, parcie na kupkę. Natomiast brana w usta pierś matki jest pierwszym jego za-
               światem. Łącząc się z za-światem, ze światem zewnętrznym, mały człowiek wykracza poza własną
               fizyczność, czyli transcenduje, dokonuje transgresji. Chcąc zaspokoić głód - poza swój świat fizyczny
               wykracza. Staje się stworzeniem meta-fizycznym - ponieważ                        musi zaspokoić głód. Manipulując
               paluszkami, posługując się zabawką lub pisakiem, w wieku lat dwu poznaje przyczynowość, a w wieku
               lat czterech do dziesięciu, w swych coraz bardziej skomplikowanych zabawach manipulacyjnych,
               zdaniem Jeana Piageta opanowuje zasady dwuwartościowej logiki wyłączonego środka - i ta logika
               pozwala mu tym skuteczniej oswajać świat zewnętrzny, czyli zdobywać za-świat, włączać coraz nowe
               jego obszary w obszar własnej fizyczności.
                  Tak zobaczone stworzenie meta-fizyczne funkcjonalnie nie różni się od innych żywych stworzeń oraz
               pozostałych istnień, których według naszych kryteriów nie                     uznajemy za żywe.          Każde     musi w
               ontogenezie wykazać pewne specyficzne sprawności, które zapewnią mu kontakt z otoczeniem i w
               efekcie pozwolą utrzymać się w świecie. Akcja ta komplikuje się dopiero w filogenezie ludzkiej. Otóż
               człowiek od zarania przebywa w swoim świecie fizycznym, na który składa się jego ciało i jego
               najbliższe otoczenie, sporządzane jak wyżej - wciąż najbliższe i wciąż sporządzane jak wyżej. W
               filogenezie nieustannie przecież poszerza swój widnokrąg i - poszerzając - zwiększa obszar swego
               posiadania. Mamy tu więc do czynienia z procesem postępującym. Ludzkie stworzenie meta-fizyczne
               wciąż wykracza poza świat fizyczny aktualnie miany - i tym samym przekracza bariery własnej
               fizyczności.    Tak    postępując     zawsze    zamieszkuje      jakieś   fizyczne    i  zrozumiałe      tu   -  któremu
               nieodmiennie odpowiada jakiś za-świat, jakieś tam skupiające w sobie niepojętość i tajemnicę.
                  I oto wspomniana komplikacja. Uczestnicząc w tej akcji człowiek staje się aktorem - ale aktorem, o
               którym nigdy nie będziemy wiedzieli na pewno, czy i kiedy jest najpierw aktorem chcącym utrzymać
               się w świecie, a kiedy najpierw świadkiem i widzem usiłującym pojąć sens świata, dociec jego
               tajemnicy. Nigdy się przecież nie dowiemy, czy i które z jego działań miały najpierw podtrzymać jego
               życie, a które najpierw posłużyły zaspokojeniu jego ciekawości. Te pierwsze zazwyczaj warunkują
               drugie... ale z kolei drugie warunkują pierwsze. Te pierwsze mówią o ciekawości zdobywcy; drugie - o
               zdobywczości ciekawego.
                                                    Świat według dzikusa myślącego
                  Zatem - ten ciekawy i ten zdobywca jeden kłopot miał z sobą na pewno i niewątpliwie. Jego
               najtrudniejszy, budzący ciągły niepokój problem polegał na tym, że musiał zrozumieć, co dzieje się w
               nim samym - w jego myślach, albo duszy, która każe myśleć i zapytywać. To coś było mu niby
                                                                                                                               209






               najbliższe, a zarazem jakby najodleglejsze - i on czuł się słusznie twórcą tego i właścicielem, a zarazem
               musiał czuć się tylko depozytariuszem czegoś, co przybyło doń zza, z najdalszej dali, co zostało
               włożone weń z zewnątrz. Czy więc należy dziwić się, że gdy ustawił wreszcie swój pierwszy święty
               kamień jako upostaciowanie tajemnicy za-świata, gdy posłużył się swą pierwszą artykulacją, pierwszą
               metaforą, zrazu materialną i wykonaną ręcznie, bo jeszcze nie umiał wykonywać i artykułować inaczej
               - mógł ją także uznać za upostaciowanie tego, co tkwiło w nim; za wyraz tego, co tkwiło w nim
               upostaciowane?
                  Tak w jego dotykalny, fizyczny i całkowicie zrozumiały świat wdarła się metafizyczność - już teraz
               bez myślnika, lecz opatrywana cudzysłowem. Ściślej. Wdarła się cała niepojętość za-świata - wdarło
               się to, co od czasów Platona nazywa się filozofią, od sophia philein, lubić mądrość, a czemu dopiero
               znacznie później nadano zaszczytne, choć wciąż niejasne i wątpliwe, domagające się cudzysłowu miano
               metafizyki.
                  Tak    po    raz   kolejny    uśmierzył     własny     niepokój    i   zaspokoił    ciekawość,      ale   stało   się  to
               niewyobrażalnym kosztem, za cenę wygórowaną. Zauważmy. Ludzka droga w za-światy mogła być
               niewątpliwa i prosta jedynie pod warunkiem jej fizyczności. Gdy jednak upostaciowanie odmiennego,
               metafizyczną tajemnicę usytuowano w sednie czy duszy człowieka, jego zadaniem i celem drogi
               stawała się jakaś meta-metafizyczność - a problemem stała się sama fizyczność. Bez wahania stawiano
               na początku Boskie Idee i ich bezcielesna natura nie wymagała wyjaśnień, ale pozostawało niejasne, w
               jaki sposób obarczeni ciałem i uwięzieni w skalistej jaskini niewolnicy mogliby je ujrzeć. Uznano za
               oczywiste współwystępowanie pierwiastków myślowego i fizycznego, ale nie umiano opowiedzieć, jak
               myślące lecz pozbawione fizyczności dusze i fizyczne lecz pozbawione myśli ciała kontaktują się z
               sobą za ich pośrednictwem. Fizyczność, która dotychczas jako nie budząca pytań nie była nawet
               zauważana, stała się najtrudniejszym problemem filozofii - problemem wyznaczającym jej dzieje przez
               dwadzieścia parę stuleci. Nam przypadły w udziale ostatki tego problemu. Świat i myśl o świecie, byt i
               odwzorowanie bytu, prawda i jej pozór, istnienie i znaczenia, jakie mu przypisujemy, to owoc późnych,
               mniej lub bardziej szczęśliwych spekulacji filozofów, które dla swych potrzeb przechwyciła nauka i
               uczyniła problemem technicznym, warsztatowym.
                  Choć przecież wcale stać się tak nie musiało. Podziałów powyższych nie dokonują bowiem nasze
               zmysły, ani tym bardziej nasz umysł - który jest dopiero o nich wtórnie, za sprawą nazewniczej umowy,
               jakiejś nazewniczej konwencji zawartej w języku, poinformowywany. Tym, co konstatujemy na
               pewno, nie jest ani fizyczność, ani metafizyczność; nie pierwiastek fizyczny, i nie pierwiastek myślowy.
               Tym, co chcąc pojąć jakieś istnienie konstatujemy, jest pewien widnokrąg - w który istnienia, w
               dostępnej tamtemu istnieniu postaci, mogą się wjawić.
                  Tyle tylko wiemy naprawdę pojmując siebie jako istnienie i biorąc siebie - w braku innych - za
               jedyny wierzytelny model. Tyle właśnie - ile jeszcze wiedzieli wcześni filozofowie greccy. Tyle, ile daje
               się przeczytać na przykład u Parmenidesa, w już cytowanym przeze mnie wierszowanym fragmencie,
               zwanym trzecim fragmentem poematu: To gar auto noein estin te kai einai. - W rzeczy samej, tym
               samym jest zarówno myśleć, jak być - gdzie, jak zauważa Jean Beaufret, rzeczywistym podmiotem
               zdania nie jest ani noein (myśleć), ani einai (być), lecz jest nim to auto (to samo), to gar auto (to samo w
               prawdzie, w rzeczy samej).
                  Gdyż w moim przekonaniu zdanie to jeszcze nie mówi o tym, co czyni z Parmenidesa Eleatę lub
               kogokolwiek innego. A przynajmniej - mówi nie tylko o tym. Nie ustanawia także różnicy między
               byciem a bytem, Heideggerowskiej różnicy ontologicznej, tej największej może intrygi w dwa i pół
               tysiąca lat trwającym filozofowaniu (podobnie jak Fryderyk Nietzsche, był Heidegger przede wszystkim
               wielkiej    miary    intrygantem     w    dziedzinie     struktur   kulturowych).      To    są   już   akurat   problemy
               specjalistyczne - już głęboko uwikłane w język filozofii i osadzone pewnie w człowieczeństwie; już
               bogato i wspaniale zinstrumentowane, ale w zamian sprowadzone wyłącznie na grunt ludzkiej kultury.
                                                                                                                               210






               W moim przekonaniu zdanie to dotyczy wcześniejszego etapu refleksji. Znajdujemy się tu jeszcze w
               Rajskiej przedustanowionej harmonii człowieka ze zwierzęciem, rośliną i kamieniem. Jabłko z drzewa
               Wiadomości       Dobrego-i-Złego       jeszcze   nie   zostało   zerwane.     Rozterki    i znane nam        współcześnie
               komplikacje miały dopiero nadejść.
                                                                   Światy kultur
                  Ceną, którą człowiek zapłacił za zrozumienie siebie jako siedliska myśli, była dwurodność świata.
               Przy czym nieważne były nazwy, jakie nadawano dwu pierwiastkom. Ważne tylko, że gdy już zostały
               nazwane, musiały się różnić. Ten proces zdawania sprawy z ich odmienności, coraz subtelniejszego
               różnicowania właściwej im natury można śledzić począwszy od Anaksagorasa i Platona, poprzez
               Arystotelesa, aż po współczesną metodologię nauk - po tę cezurę, która dziś oddziela nauki przyrodnicze
               od humanistycznych. Ten proces różnicowania wewnętrznej natury pierwiastków jest właśnie filozofią,
               tak jak ją rozumiemy i uprawiamy na Zachodzie od dwudziestu paru stuleci.
                  Jednak, na przekór niemu, pierwszym odkryciem człowieka była - bo w wewnętrznym ludzkim
               doświadczeniu wciąż tym odkryciem jest! - jednorodność. Będąc w ciszy i spokoju, zaznając na
               przykład relaksu w przyrodzie, poczuwam się do wspólnoty ze stworzeniami żywymi i krajobrazem,
               czuję się częścią tego, na co patrzę, nie potrafię oddzielić myślanego od swej myśli. Zatem widzę świat
               jednorodny, przyjmuję Parmenidejskie to auto, lecz konstatuję zróżnicowanie funkcyj. Inaczej dla
               mnie jest widziany krajobraz; inaczej jestem jako widzący. Tu stoję ja, a tam biegnie to, czego
               pragnę, lub co mi zagraża. Co innego znaczy moje postrzeganie tego; co innego - postrzeganie mnie
               przez to. Taki świat dzieli się tylko na postrzegające i postrzegane: na patrzącego i jego widnokrąg. Ten
               podstawowy podział znajduje prawdopodobnie milczący wyraz w organizacji mowy, różnicuje funkcje
               podmiotu i orzeczenia i stanowi początkowy warunek podjęcia przez ludzi działań symbolicznych, czyli
               czynności językowych, kulturowych.
                  Zróżnicowanie funkcyj podmiotu i orzeczenia jest więc początkiem ludzkiego języka - ale decyzję,
               jak zróżnicowanie to ma zostać nagłośnione (ubrane w szatę słowną) i skonceptualizowane (zrozumiane
               przestrzennie, przetłumaczone na obraz), trzeba dopiero podjąć. Rzut oka na kultury tak zwane
               prymitywne, oraz tak zwane - bo nie będące w wyżej podanym sensie filozofiami - filozofie Dalekiego
               Wschodu uprzytomnia, jak rozmaicie był ten problem rozstrzygany, jak różne decyzje można było
               jeszcze na tym wczesnym etapie podejmować.
                  Amerykański lingwista Benjamin Lee Whorf twierdzi, że podziały gramatyczne i będące ich
               następstwem rzekomo stałe części mowy są tylko uogólnieniem praktyki życiowej różnych ludów.
               Jego zdaniem konstatowane przez nas rzekomo niezmienne pozycje rzeczownika i czasownika oraz
               rzekomo nadrzędne syntaktyczne reguły, które je łączą, są jedynie konwencją przyjętą kiedyś dowolnie
               przez niektóre języki, mianowicie języki grupy indoeuropejskiej. Ta z kolei konwencja przesądza nasze
               światopoglądy, wyznacza nam kryteria naukowości i obszary tajemnicy, określa, co może a co nie może
               być   przedmiotem       myślenia.    Jego zdaniem tak oddzielamy ciało od ducha, jak oddzielamy
               przestrzeń od czasu - ale nie zdajemy sobie sprawy z zależności tych podziałów od rzeczownikowo
               - czasownikowej gramatyki właściwej naszym językom, bo najwcześniejsza decyzja, która do niej
               doprowadziła, jest przez nas już zapomniana, jest przed nami ukryta. Twierdzenie mające znamię
               genialności. Pozornie przeczy mu hipoteza Noama Chomsky'ego, która struktury odpowiedzialne za
               powstanie gramatyki, zwane przez niego generatywno - gramatycznymi, umieszcza w biologii mózgu.
               Choć    przecież wcale       nie  musi zachodzić        tu  sprzeczność. Jest z        pewnością jakieś       podstawowe
                                                                                                                               211






               ustrukturowanie mowy, przynoszone na świat dziedzicznie, należące do genetycznego uposażenia
               osobników      (o   pierwotnym       zróżnicowaniu       funkcyj    podmiotu      i  orzeczenia     sam     przed    chwilą
               wspomniałem),       które    jednak,   w    przypadku     różnych     ludów     i  kultur,   prowadzi     do   rozmaitych
               rozstrzygnięć.
                  Jesteśmy bliźnimi w tym, co przynosimy z sobą na świat, lecz różnimy się kulturowo w swych
               najwcześniejszych decyzjach. Przypominam poprzedni wywód. Jestem zawsze jedynym źródłem swego
               doświadczenia. Dopiero wtórnie poznaję je w uogólnieniu cudzym, czyli - poprzez kulturę. Mój język,
               będący częścią kulturowej tradycji, modeluje moje doświadczenie wewnętrzne i odkształca je tak, że
               staje się ono dla mnie samego, jego autora, czymś obcym. Gdyby jednak było rzeczywiście i w całości
               obce, nigdy naprawdę nie zrozumiałbym własnej mowy i nie mógł nawiązać kontaktu z własną kulturą.
               Tylko jako niepoprawny egocentryk - egoista, radykalnie uwikłany w swe wewnętrzne doświadczenie -
               jako dziecko i dzikus - umiem rozumieć cudze, narzucone mi przez kulturę. I dopiero, gdybym to cudze
               odczyścił ze wszystkich kolejnych rozstrzygnięć, gdybym popod nawarstwionymi decyzjami odnalazł
               jego rdzenną postać i sprowadził ją do indywidualnego, umiałbym rozpoznać bliźniego w tym, co
               egzotyczne lub dawne - odkryłbym głęboką wspólność kultur popod kulturową rozmaitością.
                  I   vice   versa.   Po   to,   żeby   uchwycić      wspólność,      muszę    rozumieć      odmienności      zawarte    w
               najwcześniejszych decyzjach. Te zaś sprowadzają się, moim zdaniem, głównie do sposobu, w jaki
               ludzkie stworzenie meta-fizyczne wykraczało poza własną fizyczność; do warunków, na jakich patrzący
               wchodził w swój widnokrąg.
                  Jeżeli jasno zdawał sobie sprawę z własnej fizyczności i fizyczności świata (ale jak, jakimi słowami
               umiał o niej opowiedzieć, nie wiem), to jego wejście, czyli meta-fizyczność, nie wymagała cudzysłowu,
               nie miała w istocie nic metafizycznego. Owszem, wchodzący na każdym kroku napotykał tajemnice, być
               może nawet odnajdywał bogów, ale bogowie ci byli uformowani z tego samego co on tworzywa - bóg
               burzy był samą burzą, bóg Słońca samym Słońcem, bóg rodu był umarłym przodkiem - a przeto zawsze
               mógł się do nich zwrócić z prośbą lub groźbą, oni zaś z kolei mogli bez żadnych wstępnych warunków
               ingerować w jego świat. Był to świat bezpośrednich oddziaływań                          magicznych, będący terenem
               nieuwarunkowanego czynu, właściwy wielu stacjonarnym, tak zwanym prymitywnym kulturom. (A
               także - jak sądzę - fizykalistycznej utopii Koła Wiedeńskiego).
                  Jeżeli natomiast wchodzący zwracał przede wszystkim uwagę na własną myślowość, czy też
               umysłowość, i tę samą myślowość czy umysłowość odnajdywał w świecie (znamy tylko jej nagłośnienia
               późne, słowne nazwania stosowane w hinduskiej jodze i jeszcze późniejszej tradycji buddyjskiej),
               znaczyło to, że w istocie do nikąd nie wchodził. Nie dokonywał transakcji przestrzennej, lecz zdawał
               sprawę ze swego pobytu. Nie podejmował akcji, lecz uświadamiał swą przynależność do czegoś, co go
               przewyższa, a czego on sam jest własnością i właściwością. Taki świat był w swej istocie niezależny od
               człowieka i mógł być jedynie kontemplowany. O ile w poprzednim rozstrzygnięciu patrzący widział
               teren swej pracy i potrafił świat zmieniać według własnej woli i zgodnie z potrzebą, o tyle tutaj - mógł
               zmienić tylko siebie. Mógł uformować siebie na wzór swego widnokręgu i w ten sposób wyzwolić się z
               przyrodzonych niewygód. W obu jednak przypadkach tworzywo świata było jednorodne, nie wymagało
               wybierania pomiędzy noein i einai - i jako takie nie miało znamion metafizyczności.
                  Znane nam dzisiaj komplikacje mogły pojawić się dopiero wtedy, gdy tworzywo patrzącego i jego
               widnokręgu zaczęło być różne. Dopiero wtedy, gdy przestrzennie rozumiany za-świat - odległa i
               nieznana okolica - stał się niepojętością, zaświatem, tajemnicą niesprowadzalną do światowego
               tworzywa, mogła pojawić się metafizyczność w znaczeniu, jakie nadajemy jej współcześnie. Trudno
               wskazać jednego autora takiej decyzji. Byłbym skłonny zawierzyć genialnemu Whorfowi i uznać
               Anaksagorasa, Platona, Arystotelesa za spadkobierców decyzji podjętej wcześniej, w zamierzchłych
               początkach     indoeuropejskiej      grupy    językowej.     Natomiast     z   całą   pewnością     ich   dziełem    było
               rozwinięcie tej decyzji w filozoficzny pomysł. Pomysł polegał po pierwsze na wyraźnym różnorakim
                                                                                                                               212






               nagłośnieniu einai i noein, a po drugie - na zobaczeniu w nich dwu pierwiastków, które współistnieją w
               człowieku      i  w    świecie.    Jego    zaś    owocem      -   w    przeciwieństwie       do    omówionych        wyżej,
               niezróżnicowanych obrazów świata - stał się plan, wzór, projekt (krój, struktura, pattern...) świata, który
               filozofującemu Europejczykowi umożliwił poznawcze, techniczne,                        konstruktorskie podejście do
               rzeczywistości.     Odtąd     jego   świat    jest   terenem     działań    odtwórczych       -  polem     ekspansywnej,
               nieograniczonej twórczości, możliwej wszakże tylko pod warunkiem dopełnienia wymogów zawartych
               w naturze (konstrukcji, kroju, strukturze) świata. Tak powstał świat mogący być przedmiotem zaboru,
               świat dzikusa myślącego. I chociaż nie potrafimy wiarogodnie wskazać autora najwcześniejszej decyzji,
               ta droga naszego myślenia od metafizyki do techniki - od pozornie bezinteresownej refleksji do działań
               siłowych - wydaje się bezsporna. Martin Heidegger określa ją lapidarnie. Mówi o spełnieniu greckiej
               metafizyki w maszynowej technice Zachodu.
                                                                                                                               213






                                                                              3
                                                         Od metafizyki do techniki.
                  Droga, której osiągnięcia praktyczne są imponujące, ale poznawczo wątpliwe. Dla przykładu. Jeżeli
               pierwszym światem dziecka jest jego ciało, to biorąc ustami pierś z pokarmem dziecko po prostu
               wykracza poza własną fizyczność i sprawa jest zrozumiała po prostu. Lecz jeżeli przyznamy mu ponadto
               obok fizyczności osobną myślowość, to nie tylko brana ustami pierś matki, ale i jego własna rączka staje
               się nierozwiązalnym problemem poznawczym. Problemem, którego samo postawienie wymagałoby dwu
               osobnych języków: języka przystosowanego do transakcyj przestrzennych i języka zdolnego uchwycić
               bezprzestrzenne procesy myślowe. To właśnie zmagania z tym jednym problemem - zmagania Platona,
               Arystotelesa, Tomasza z Akwinu, Kartezjusza, Leibniza - nazywamy filozofią. A stan wątpienia
               właściwy filozofii, jej rozliczne aporie - które bierzemy za przyrodzoną cechę umysłu - są tylko
               następstwem postawionego kiedyś problemu. Lub raczej - niemożności jego postawienia. Są skutkiem
               projektu świata, który filozofia, aby być filozofię, musiała przyjąć. I jeżeli zauważamy trafnie, że
               filozofia straciła współcześnie swoje dawne znaczenie, to stało się tak dlatego, że w nowożytności swój
               jedyny problem scedowała naukom. Odtąd wątpienie jest ich z kolei udziałem.
                  Wróćmy do poprzedniego przykładu. Dziecko ssie pierś matki i w ten sposób odżywia organizm.
               Mamy tu zatem do czynienia z metabolizmem energetycznym. Ale po to, żeby ów metabolizm się
               dokonał, dziecko musi wpierw swój upragniony pokarm dostrzec i chcieć go wargami uchwycić. I oto
               konstatujemy      teraz   wymianę       informacyj,     czyli   -  jak   nazywają      psychologowie       -   metabolizm
               informacyjny. Tak więc w elementarnej czynności, która jest nieodzownym warunkiem wszelkiego
               bycia i wszelkiego wzrostu, są już zaangażowane dwa języki: język przyrostu bytu i język przyrostu
               informacyj. Pierwszy obejmuje fizyczność; drugi - myślowość. Pierwszy jest akcyjny, bo związany z
               przestrzenią; drugi - bezprzestrzenny, doznaniowy. Ten pierwszy jest odniesiony do mas i sił, i dlatego
               ilościowy; ten drugi - jakościowy, bo odniesiony do znaczeń. Ten pierwszy jest językiem fizyków, czy
               szerzej   przyrodników;       ten  drugi    -  językiem     humanistów,      psychologów,       filozofów     i  różnorako
               rozumianych ludzi idej. Przynajmniej tak by to wynikało z dzisiejszych podziałów zawodowych.
                  Niepokój musi budzić tylko jedna sprawa. Że mianowicie ten drugi język nie ma w sobie nic
               specyficznie, po ludzku psychicznego. Postrzeganie, to jest przyjmowanie informacyj, może być,
               owszem, dziełem człowieka - ale jest również udziałem obiektów, którymi zajmuje się fizyka kwantowa,
               biologia czy chemia. Nie ma bowiem dwu różnych metabolizmów i dwu odpowiadających im języków -
               jest jeden język: ten, który jest istnieniem. Świadomość tej przedustawnej jedności była jeszcze
               niekiedy żywa w początkach czasów nowożytnych. Twierdził na przykład cytowany już Francis Bacon
               w swej Historii naturalnej: Pewnym jest, że wszelkie ciała, nawet jeżeli pozbawione są zmysłów,
               posiadają    zdolność     postrzegania.     Na    dobrą    sprawę     rozumujemy       tak   wszyscy,     a  dopiero     po
               zastanowieniu - przypomniawszy sobie swą wiedzę otrzymaną w szkole - zmuszeni jesteśmy przyznać,
               że chodzi tu o dwa metabolizmy, dwie różne czynności, z których jednej usiłujemy dać pierwszeństwo.
               Ta właśnie przedustawna, oczywista dla nas jedność, ta tożsamość einai i noein, bytu i postrzegania - za
               sprawą arbitralnie podjętej niegdyś decyzji - została zerwana.
                  Odtąd rysa przebiega w poprzek istnienia. To zaś, co bierzemy za wzrastające poznanie - a czego
               owocem są imponujące, przyznajmy, wynalazki techniczne - jest tylko doskonaleniem powyższych
                                                                                                                               214






               podziałów,     które   w    istocie   oddalają    nas   od    poznania.    Jest   kompetencyjnym         rozgraniczaniem
               poszczególnych dziedzin wiedzy, uprawiających je ludzi i odpowiedzialnych za nie instytucji.
                                                    Występek nadmiernej pewności
                  Chcę     być   dobrze     rozumiany.      Nie   sprzeciwiam       się  tu   fizykalizmowi       współczesnych       nauk
               przyrodniczych i nie zmierzam do tego, żeby zaaplikować im w jego miejsce myślowość. Nie twierdzę
               na przykład, że metabolizm informacyjny musi poprzedzać energetyczny. To są odwieczne gry w
               ramach jednej, już podjętej decyzji. Ten spór materializmu z idealizmem jest właśnie tak dawny jak
               filozofia, a słuszność znajduje się po obu stronach i wcale nic idzie o wybieranie którejś z nich. Błędem
               było samo ich zobaczenie jako dwu możliwości. Wykroczenie tkwiło w ich nagłośnieniu jako
               możliwości stojących do wyboru, a czy i jakie nazwy - i które najpierw - zostawały użyte, jest sprawą
               drugorzędną. Bo ani słowo nie staje się ciałem, ani ciało - słowem. Ani język ilościowy nauk
               przyrodniczych nie jest ilościowy na tyle, żeby mógł się obyć bez jakości, bez pomocy obrazów (żaden
               matematyczny rachunek tych nauk nie obywa się bez obrazowego komentarza, gdyż jedynie on może
               dać pojęcie o tym, co rachujemy), ani też jakościowe doświadczenie mojej psychiki nie może się obyć
               bez operacji ilościowych (bo inaczej jakbym się na przykład mógł ze snu zbudzić co do minuty bez
               pomocy budzika?). Tak więc wydaje się, że ani czasoprzestrzeń nie jest tak podzielna i pozbawiona
               jakości, jak chcieliby tego fizycy, ani psychizm - tak psychiczny, tak bezprzestrzenny i nieliczbowy,
               jak mniemają psycholodzy. I dlatego w swym doświadczeniu wewnętrznym nie potrafię z czystym
               sumieniem postawić na początku ani fizyczności, ani myślowości; ani materii, ani ducha.
                  A wszystko to można byłoby już dawno zauważyć - gdyby było można. Gdyby arbitralnie podjęta
               niegdyś, a potem rozwijana w majestacie filozofii i nauk podstawowych decyzja nie zmistyfikowała
               sprawy najprostszej. Że mianowicie rozważania powyższe wcale nie dotyczą dwu składników istnienia,
               lecz dwu sposobów jego oglądu.
                  Jeżeli badane istnienie oglądamy od zewnątrz, to tym spojrzeniem zrównujemy je z pozostałymi
               istnieniami. Wzajemne zaś między nimi oddziaływania musimy sprowadzić do wspólnego mianownika,
               mianownika mas i sił. Uogólniamy w języku zdolnym uchwycić procesy fizyczne. To właśnie dzięki
               temu uogólnieniu nauki przyrodnicze uzyskały przerażającą powszechność twierdzeń, która stała się
               warunkiem ich sukcesu. Gdybyśmy natomiast chcieli rozumieć badane istnienie od wewnątrz - usiłowali
               obejrzeć je od strony jego wnętrza - odkrylibyśmy właściwy mu indywidualny widnokrąg, w który
               wjawić się mogą tylko fakty znaczące. Ten drugi ogląd musielibyśmy uogólniać w języku znaczeń,
               przystosowanym do procesów myślowych - procesów, które, zgodnie z dzisiejszym kompetencyjnym
               rozgraniczeniem nauk, przypisujemy wyłącznie człowiekowi oraz, na drodze ekstrapolacji, niektórym
               wyższym zwierzętom.
                  Tak stwarzalibyśmy pozorną różnicę istoty - odkrywali dwa odmienne składniki istnienia - nie
               rozumiejąc, że chodzi tu jedynie o zróżnicowanie jego funkcyj. W jednym przypadku będziemy zdawali
               sprawę z podmiotowości istnienia, nieodzownego warunku wszystkich jego poczynań; w drugim -
               orzekali   o   fizycznych     skutkach    tych    poczynań.     W    pierwszym      przypadku     będziemy      znajdowali
               podmiot, logiczny podmiot zdania; w drugim - orzeczenie. Zależnie więc od wybranej pozycji
               zdaniowej będziemy oglądali dwa różne widoki jednego zjawiska.
                  Tak stwarzalibyśmy... - i tak akurat różnicę istoty stwarzamy. Posługując się ilościowym językiem
               mas i sił stwarzamy pierwiastek fizyczny. Przyjąwszy fizykalistyczny punkt wyjścia, doskonalimy
               precyzję i adekwantność języka, które są warunkiem kolejnych odkryć. By poniewczasie dojść do
                                                                                                                               215






               wniosku, że w mowie nie ma w ogóle słów adekwatnych (udowodniły to na przykład semantyczne
               analizy neopozytywistów z Koła Wiedeńskiego), zaś logice formalnej, mowie logicznych symboli
               wprowadzonych w miejsce słów, będzie nieodmiennie brakowało oparcia (jak wykazały logika i
               matematyka dwudziestowieczne, twierdzenia Tarskiego, Tarskiego - Russella, Gödla, Churcha). By więc
               dojść do wniosku - że dysponujemy tylko tym tytułem pewności, który mieliśmy na początku jako
               stworzenia myślące. A zatem, posługując się językiem jakościowym psychologów i humanistów,
               stwarzamy pierwiastek myślowy. Przyjąwszy punkt wyjścia myślowy, z niemożnością precyzji
               najpierw godzimy się łatwo. Ale szukając potem gwarancji dla własnych słów, chcąc nadać swoim
               twierdzeniom      rangę    nauki,   zmierzamy       do   ścisłości   i  zamierzamy      ją   podobnie,     jak  zamierzali
               przyrodnicy. W efekcie ten nasz drugi język jest wiąż szantażowany fizykalizmem, tak jak pierwszy -
               humanistycznością. I albo zdobywamy poznanie, które nie staje się naukową prawdą - albo dokonujemy
               wynalazków i odkryć, które nie są poznaniem. Poszukując oparcia, w swym dążeniu do całości
               obustronnie nieufni, odsyłamy swój problem z powrotem filozofom - nie bacząc, że filozofia z samej
               natury swego rozstrzygnęcia rozwikłać go nie może i że właśnie dlatego scedowała jego rozwikłanie
               naukom.
                  Bowiem       rozwikłać     musimy.      Związani     podjętą     niegdyś    arbitralnie    decyzją,     szukamy      dwu
               pierwiastków i dwu odpowiadających im sposobów wyrażania. Nie śmiemy przyjąć, że pewne w mowie
               jest akurat to niepewne... niecałe, pęknięte.
                                                Elementarny gest istnienia: metafora
                  Informacja, jak rozumieją ją informatycy, jest całym zdaniem. Istnienia porozumiewają się z sobą
               zdaniami. Natomiast specyficznie ludzką władzą - władzą, która umożliwiła powstanie mowy naturalnej
               i pozostałych języków, czyli powstanie kultury - jest podział zdania. Została w ten sposób udzielona
               naszemu      gatunkowi,     najprawdopodobniej         genetycznie,     jakaś    nowa     część    wiedzy     o   istnieniu.
               Otrzymaliśmy na drodze przyrodniczo zrozumiałej pewien naddatek wiedzy o przyrodzie i możliwość
               jego wyrażania. Tak doszedłem ponownie do pierwotnego podziału zdania na podmiot i orzeczenie.
                  Pewne w mowie jest tylko to zróżnicowanie pozycji zdaniowej, będące następstwem zróżnicowania
               funkcyj - zróżnicowania właściwego wszystkim istnieniom. Wyrywanie się ku..., transcendowanie,
               transgresja to elementarny gest każdego z istnień. Najwcześniejsze formy życia, a także hipotetyczne
               cząstki materii odkrywane przez mikro- i pikofizyków, formy hadronowe i leptonowe, potwierdzają ten
               gest równie dobrze jak działający ludzie.
                  Jestem tu, ale jeżeli chcę utrzymać się w świecie, muszę się znaleźć zarazem tam - będąc nadal
               tu, nadal pozostając sobą. Jestem tu - lecz żeby znaleźć się tam, muszę je wpierw oswoić, określić
               według potrzeb własnej fizyczności. Tak rodzi się gest metaforyczny, na który składają się dwa etapy:
               moje bycie tu i moje przebywanie tam. Albo prościej. Tak powstaje metafora - składająca się z dwu
               członów: określającego i określanego. Metafora - zawierająca dwa składniki: to, czym oswajam, i to, co
               powinienem oswoić. Dlatego w każdej metaforze można wyróżnić jej człon bliższy mnie - bliższy
               mojemu ciału - i jej człon dalszy, rozumiany jako zaprzeczenie mojej cielesności (jej składnik bliski i jej
               składnik daleki, jej składnik dotykalny i jej składnik nie osiągalny dotykiem, jej stronę moją i jej stronę
               świata, itp.). Zarówno tworzywo, jak pozycja obu członów mogą być rozmaicie nazywane; zależy to
               jedynie od dobrowolnie powziętej umowy. To natomiast dla mnie ważne dzieje się zawsze na ich
               przecięciu - i tylko po to metafora jako metafora się pojawia. Po to, żeby mi uprzytomnić elementarny
               gest istnienia.
                                                                                                                               216






                  Istnieć to wykraczać poza własną fizyczność, a więc bytować meta-fizycznie, metaforycznie. Pewne
               jest tylko to przecięcie, pogranicze. Mam siebie niekiedy za stworzenie metafizyczne, zamieszkujące na
               raz dwa światy, ale w istocie jestem stworzeniem metaforycznym. Chwytam ustami pierś matki,
               połączeniu ulegają dwa organizmy - i tak powstaje pierwsza metafora. Zamieszkujemy tu, ale
               zmierzamy ku tam, które odkrywamy i zdobywamy. I oto następna meta-fizyczność zostaje scalona w
               nową, obszerniejszą fizyczność. W swych dążeniach zdobywczych (oswajających, poznawczych)
               przekraczamy coraz dalsze bariery swojej fizyczności i budujemy coraz większe metafory. Budując swe
               coraz większe (szerzej rozpięte, wykazujące wciąż dalszy odstęp pomiędzy członami) metafory -
               przebywając na swym metaforycznym pograniczu - przysparzamy istnienia istnieniu. Sprawa jednak w
               tym - sprawa podstawowa dla mojego wywodu - że trzeba rozumieć genezę i zasadę budowy metafory,
               ale nie należy potem samej metafory rozumieć metaforycznie.
                  Metafora nie jest odzwierciedleniem czegoś istniejącego, lecz sama jest istnieniem - przejawem
               tego, czym ze swej istoty istnienie jest. Nie jest niezdarnym, bo omownym, przybliżeniem do
               prawdy, lecz sama jest niezdarną - bo właśnie rodzącą się, właśnie mającą zaistnieć - prawdą. Nie jest
               opowieścią o czymś, co zdarzyło się in illo tempore, co mogło zdarzyć się tak lub inaczej, lecz jest
               jedynym tworzywem istnienia, stającym się faktem. Wszystko w istnieniu rośnie i wzmaga się na
               granicy istnień, na tym zawsze metaforycznym pograniczu zawsze dwu rzeczywistości, objętym zawsze
               dwoma członami metafory. I właśnie dopiero dlatego, że taki w istocie jest elementarny gest istnienia,
               chcąc opowiedzieć o nim, muszę go w swej mowie i swoją mową powtórzyć.
                  To zabawne, że w poprzednim szkicu - pisząc o matematycznym języku cząstek elementarnych,
               pierwotnym języku biologicznych instynktów, języku ludzkich wartości i wyborów moralnych -
               usiłowałem nieśmiało sugerować, że istnienie ma strukturę naszej mowy. A oto teraz dochodzę do
               wniosku, że ludzka mowa ma strukturę istnienia. I po namyśle ta obustronna zależność wcale mnie
               nie dziwi. Po to przecież, żeby istnienie stało się podatne naszym językom, żeby nasze języki w miarę
               adekwatnie je wyrażały, musieliśmy móc posługiwać się mową o strukturze istnienia - musieliśmy w
               naszym genetycznym uposażeniu strukturę mowy z istnienia wynieść.
                                                                     Głos bytu
                  Byt to stawanie się - którego narzędziem jest metafora. Byt jest pragnieniem bytu, kierowanym na
               zewnątrz. Naprawdę jest tylko transcendencja, a nie ma                      immanencji. Naprawdę jest tylko ten
               przedrostek meta-. Mój język, mowa naturalna zawsze świadczy najpierw o nim. Nie mogę posłużyć
               się mową bez równoczesnego złożenia tego świadectwa. Nawet gdybym w wywodzie filozoficznym czy
               naukowym głosił sąd przeciwny, mój język swymi idiomami, swą metaforyczną budową powie najpierw
               właśnie to.
                  Tyle tylko, czy aż tyle oznajmia pierwotny podział zdania na podmiot i orzeczenie, stojący u
               początków mowy i kultury ludzkiej. A ponieważ najpewniej należy on do naszego genetycznego
               dziedzictwa, można go pojmować jako obecny w nas od zarania, lecz milczący głos bytu (... jeszcze nie
               ma słów. I kto wie, czy słowa pojawiają się jako jego pierwsza artykulacja. Bo moim zdaniem - choć jest
               to tutaj uwaga marginesowa - najwcześniejsze wypowiedzi ludzkie były wykonywane, były tańczone
               lub obrabiane ręcznie, i z nich dopiero rozwinęła się artykulacja słowna). Mówiąc o głosie bytu - o
               głosie bycia mówił Martin Heidegger - mam na myśli okoliczność, że jest on czymś, z czym
               utożsamiamy się bez reszty w naszym doświadczeniu wewnętrznym; z czym nie umiemy się nie
               utożsamić. Ale równie dobrze mógłbym tu powiedzieć o głębokiej gramatyce mowy, albo strukturach
                                                                                                                               217






               generatywno -gramatycznych, które zdaniem Noama Chomsky 'ego przynosimy z sobą na świat w
               biologii mózgu i na których dopiero nadbudowujemy nasze gramatyki i artykulacje słowne.
                  A prowadzę swój wywód ku twierdzeniu, że w ludzkiej mowie jest pewna część konieczna, oraz
               późniejsze    jej nagłośnienia, podejmowane z niejaką                 dowolnością.      Że jest w niej       pewien     gest
               elementarny, wykonywany bez naszego świadomego współudziału i przyzwolenia - oraz jego wtórne
               konceptualizacje i decyzje nazewnicze, które podejmujemy sami i które przeto mogą być przedmiotem
               perswazji. Tym tłumaczy się zarówno głęboka wspólność wszystkich kultur, jak kulturowe odmienności
               - odmienności, z którymi także utożsamiamy się w jakiejś mierze, lecz nigdy do końca i bez reszty.
                                                 Metafora w oczach językoznawców
                  Z niepodzielnej całości wyłoniła się pozycja mnie i pozycja świata. Po to, żeby określić pierwszą,
               muszę posłużyć się drugą - i na odwrót. Tak powstaje artykułowany symbol - pierwsza metafora, jak
               rozumieją ją teoretycy języka (obojętne, czy będzie nią pierwsze, osobno znaczące słowo - symbol
               słowny - czy pierwszy święty kamień albo znaczący gest). To są dwa miejsca różne. Tu jestem ja, a
               tam znajduje się to; oba te miejsca się wykluczają. Symbol, od greckiego sym-ballein, zbić,
               zebrać, rzucić razem - metafora, jak rozumieją ją teoretycy - to właśnie możność powiedzenia tego
               wzajemnie wykluczającego się w nich razem, i powiedzenia w taki sposób, żeby każde z nich mogło
               zostać nazwane osobno. Objętość słowników mierzy się ilością przeprowadzonych jak wyżej operacyj.
               Po   czym     językoznawcy        będą    dopracowywali       się   semantycznego        zakresu    słów    i   starali  się
               systematyzować reguły, które słowa łączą. Z nikłym wszakże powodzeniem, z rezultatami dalekimi od
               precyzji. Pewne w mowie nieodmiennie pozostanie to niepewne... - o właśnie! - to przedustawne,
               przedustawnie odziedziczone... to metaforyczne. Pewne pozostanie tylko pogranicze dwu istnień,
               miejsce transgresji, transcendowania, przenikania - to auto, to gar auto, ponawiające elementarny gest
               istnienia.
                  I dopiero gdy je tak zrozumiem - gdy uprzytomnię metaforyczną naturę związków, które stanowią
               tworzywo bytu - będę mógł złożyć na powrót całe zdanie.
                                                                                                                               218






                                                                              4
                                                 Mówić ciałem, ciałem myśleć...
                  Mowa naturalna to mozolne sylabizowanie świata posługujące się naszą cielesnością. Powiada się na
               przykład, że język ludzki powstał pośród zajęć gospodarskich i myśliwskich - i że przeto wszystkie jego
               wyrażenia sprowadzają          się w    końcu do      domowej      kuchni,    zachowują     swe    pierwotnie     kulinarne
               nacechowanie. Gdy więc posługujemy się nim, dajmy na to filozofując, przyjmujemy go niechcący z
               całym dobrodziejstwem domowego inwentarza (na przykład przywołując nicość wyobrażamy sobie
               spiżarnię pustą, mówiąc zaś o absolucie mamy na myśli spiżarnię pełną upolowanej zwierzyny i innego
               dostatku). To w miarę trafna uwaga. Ale zanim język mógł znaleźć się w kuchni lub gdziekolwiek
               indziej poza organizmem człowieka, wpierw musiał zostać ukształtowany w porozumieniu z ciałem, na
               wzór jego czynności fizjologicznych - gdyż te są... były na pewno pierwsze, zarówno w onto- jak
               filogenezie. Wyrażenie niebo płacze - które dziś przyjmujemy jak wyszukaną poetycką metaforę -
               mogło być wcześniejsze od rzeczownika deszcz. Powiedzenie jesteś zwinna jak łania - którym dziś
               możemy posłużyć się jak metaforycznym komplementem - nie było nim, powiedziane pierwszy raz.
               Twórca tej metafory jeszcze nie był poetą; najprawdopodobniej był - pretendującym także do łani
               samcem. I trzeba było dopiero mozolnych dociekań religijnych, i kosmogonicznych, poniekąd również
               naukowych - a tak, i naukowych, konstatujących odmienną cielesną naturę obu samic, którą w
               przyszłości zajmą się biolodzy! - żeby móc w powiedzeniu tym rozpoznać poetycka metaforę. Dopiero
               bowiem naukowiec w nas, i człowiek w nas, to jest bogobojny i humanista, sprowadza to
               trywialne spostrzeżenie, tę najbardziej pospolitą z pospolitych chęci, do jej godnej człowieka postaci.
                  Można powyższe powiedzieć prościej. Nasza kultura metaforę cywilizuje. Mianowicie rozsuwa jej
               bieguny, potęguje pęknięcie, napina zawartą w niej sprzeczność (Gombrowicz w Rozmowach z
               Gombrowiczem Dominika de Roux: Trzeba raz jeszcze powiedzieć, nie można na to położyć dość
               nacisku: sztuka rodzi się ze sprzeczności) - i w ten sposób stara się unieszkodliwić w metaforze to
               trywialnie fizyczne. Ale jej cielesny rodowód jest nadal czytelny i poprzednie uwagi zachowują
               ważność.
                  Nasze ciało jest pierwszym naszym kodem, podstawą obrazowania i zasobnikiem obrazów dla
               pozostałych systemów symbolicznych. Gdyby nie ono, nie umielibyśmy niczego sobie wyjaśnić ani
               ukazać. Nie moglibyśmy bowiem zobaczyć swych myśli, obejrzeć ich w świetle dowodu i
               dostrzec ich słuszności, bądź wysłyszeć fałszu. Ba, gdyby nie nasze cielesne kończyny i takież
               narządy, nie potrafilibyśmy wyjść od własnych założeń i nie doszlibyśmy do wniosku - nie mówiąc
               już o założeniach cudzych i zmaganiu się z cudzymi poglądami. Nasza cielesność jest kluczem do
               naszej abstrakcji. Bez niej - nie bylibyśmy w stanie utworzyć w sobie pojęć. Za jej pomocą oswajamy
               najbliższe swe otoczenie na zasadzie różnorakich złudnych podobieństw - i dopiero tak przetworzonymi
               elementami fizycznymi (... Ziemia wypięta ku chmurom swymi górami, sięgająca w niebo ramionami
               swych drzew, patrząca oczyma jezior; świat uorganizmowany jak nasze ciało, a potem zbudowany na
               wzór naszego domu)... i dopiero tym cielesnym światem, dopiero światem tak ufizycznionym możemy
               dla siebie złowić abstrakcję. Dopiero teraz gruntujemy swe poglądy (łopata!) i stwarzamy zrąb
               doktryny (siekiera, kilof, młot!), czyli właśnie te założenia (materiał budowlany, drewno lub kamień!),
               zmagając się przy tym z poglądami cudzymi (i znowu nasze muskuły, pięści - oczy przeciwników!).
                                                                                                                               219






                  Bo jak inaczej moglibyśmy wyłożyć swą rzecz (die Sache, la chose), rzecz - rzecz albo rzecz - mowę
               (riecz - riecz) - lub przynajmniej wyłożyć coś (quelque chose) - gdyby ono nie było rzeczowe (sachlich),
               fizyczne? Wyłożyć na przykład na stół, albo wytłumaczyć? I nie od rzeczy będzie tu może uwaga, że
               w języku angielskim słowa thing (rzecz) i think (myśleć) są niemal homonimami, podobnie zresztą jak
               niemieckie Ding i denken.
                  Powiedzmy wprost. To cielesność naszego ciała jest kluczem do pojęć, kluczem do kultury. W
               pewnym sensie najgłębszym zostaliśmy skazani na niemożność wyobrażenia sobie naszej myślowości,
               naszej duchowości inaczej niż fizycznie. Gaston Bachelard twierdzi, że rozumienie problemu jest
               równoznaczne z umiejętnością wyobrażenia go sobie jako fizycznej zaszłości we fizycznej przestrzeni.
               Rozumieć to móc swą sprawę przedstawić graficznie. [...] Gdyby metafizyk nie rysował, czy umiałby
               myśleć? - pyta w La Poetique de 1'espace.
                  Trwająca dwa i pół tysiąca lat historia zachodniego filozofowania uprzytomnia, że przyznanie
               duchowi pełnej realności i zarazem wyobrażenie go sobie jako rzeczywistości bezprzestrzennej,
               niefizycznej wcale nie było łatwe. Na dobrą sprawę, udało się to dopiero filozofii Kartezjańskiej, która
               zapoczątkowała naszą nowożytność. Ale też filozofia ta od początku była kontestowana; w myśleniu
               Spinozy, Leibniza, Berkeleya stawała              się  pochopem do coraz nowych               prób   ponownej syntezy,
               ponownego scalenia ducha z fizycznością - i można paradoksalnie powiedzieć, że najowocniejsza była w
               tym, co jej zaprzeczało.
                  Na dobrą sprawę nie wiadomo więc, czy kiedykolwiek stało się to udziałem kogokolwiek. To tylko
               metaforyczna ze swej istoty mowa i ze swej istoty metaforyczna kultura sprawiają, że potrafimy nie
               dostrzec tej niemożności. Jest bowiem zawarta w nich, mowie i kulturze, pewna zgodna niezgoda,
               concors discordia albo concordia discors (jak określał koncept, czyli metaforę Maciej Sarbiewski),
               która umożliwia nie przyjmowanie do wiadomości tego, na co swym genetycznym dziedzictwem
               zostaliśmy skazani: trywialnej, przedustawnej fizyczności naszych wyobrażeń.
                                                      Myśli, rzeczy, rzyczywistość...
                  Właśnie w pęknięciu znaczeń, w tej niezgodnej zgodzie objawia się nasza myślowość - zaś
               rozległością pęknięcia mierzymy potęgę własnej myśli. I chyba tym należy tłumaczyć, że akurat te
               metafory najśmielsze, wykazujące największy odstęp pomiędzy określającym i określanym - takie jak
               światło prawdy, źródło sensu, potok słów - są najbardziej wytarte, najtrwalej zadomowione
               (zadomowione?) w mowie potocznej (potocznej?). Głównie (głównie?) tym odległym, najbardziej
               rozsuniętym      metaforom      -  tak   powszechnym,       że   już   nie   dostrzeganym      -   zawdzięczamy       nasze
               porozumienie. Żadna nauka nie obywa się bez takich metafor, a im bardziej steoretyzowana, tym stosuje
               metafory śmielsze. Za przykład może posłużyć tu fizyka kwantowa, której materialne korpuskuły i
               takież fale są tylko nazwami określającymi zachowanie się matematycznych funkcji.
                  Gdy natomiast pojęcia nasze umykają wszystkim bez wyjątku materialnym określeniom - znaczy to,
               że paramy się zachodnią, po europejsku rozumianą filozofią. Której przedmiotem zainteresowania są
               wyłącznie metafory i na domiar metafory takie, które nie mogą być rozumiane wprost; które muszą być
               rozumiane metaforycznie. Przykładem może być tutaj niezrozumiałe, bo niewyobrażalne, pojęcie
               czasu. Czas pojmowany przestrzennie, rozpostarty na obszarze wielu lat, i zaraz: czas jako punkt
               ruchomy w przestrzeni, wlokący się lub biegnący szybko - i zaraz, i zarazem: my, jak podróżnicy
               dosiadający czasu, powodujący nim jak koniem wierzchowym, lecz, na przekór poprzedniemu,
               przemieszczający się po czasie, który staje się również drogą. Powiedzmy to inaczej. Filozoficzność
                                                                                                                               220






               zachodniej filozofii polega na tym, że jej metafory nie odnoszą się do naszego doświadczenia
               wewnętrznego, a przeto mogą być zrozumiałe tylko na tyle, na ile poręcza je (poręcza?) nasza
               cielesność.
                  Żyjemy w przeświadczeniu obcowania z dwu niezależnymi pierwiastkami - fizycznym i myślowym -
               lecz nasza rzeczywistość, czyli rzeczywistość polega na tym, że dani jesteśmy tylko sobie... że dana nam
               jest jedynie własna osoba i do niej musimy przymierzyć świat. Chcąc zdać sprawę ze swego położenia,
               przymierzam i odnoszę świat do siebie. Mówiąc - wychodzę od właściwego mi widnokręgu, w którym
               zjawiają się fakty znaczące, i przechodzę na stronę ogółu faktów; jestem tu, ale zarazem już tam. I
               dlatego każda moja wypowiedź jest już w zarodku przełamana, pęknięta. Określenie zróżnicowanie
               pozycji zdaniowej, którego poprzednio użyłem, może być mylące, gdyż zróżnicowanie to dotyczy
               każdej najmniejszej jednostki wypowiedzi. Słowo jest znakiem i zarazem tym, na co znak wskazuje; jest
               moim znaczącym i znaczonym świata, określającym i określanym, na które nie umiem osobno wskazać;
               jest mową - rzeczą i zarazem rzeczą - rzeczą...
                  I tak, w rzeczy samej, nigdy nie wiem dokładnie, o czym mówię. Język wprowadza mnie w błąd,
               lecz nie pozostaje mi nic innego, jak godzić się z tym. Jak przyjąć milcząco do wiadomości
               idiomatyczną i metaforyczną, z istoty swej omowną naturę mowy. Gdybyśmy więc, biorąc powyższe
               pod uwagę, chcieli rygorystycznie zastosować zalecenie wczesnego Wittgensteina - powiedział w
               Tractatus Logico -Philosophicus: o czym nie można mówić, o tym należy milczeć - prawomocnie
               moglibyśmy orzekać tylko o rozmieszczeniu fizycznych rzeczy we fizycznej przestrzeni. Pozostawałaby
               nam zatem fizyczna rzecz, która musiałaby wystarczyć za rzeczywistość.
                                                          Ciało, rzecz, przedmiot...
                  Pytajmy dalej. Czym bowiem jest sama rzecz - ta najpewniejsza, chociaż nie uświadomiana podstawa
               pewności Wittgensteina i neopozytywistów? Jest rzeczą dlatego, że widzę ją na wzór mojego ciała.
               Kiedy idę, moje ciało porusza się razem. Podobnie razem poruszają się na przykład łania, na
               przykład chmura, na przykład autobus, na przykład firmament. Zmysłami sprawdzam ich całość,
               konstatuję ich oddzielność od innych rzeczy.
                  Dopóki nie będę miał wątpliwości co do świadectwa zmysłów, mogę o rzeczach orzekać (orzekać?)
               prawomocnie, mogę je mieć za rękojmię (rękojmię?) poznania. Jeżeli jednak pojawią się wątpliwości i
               według     dokładniejszego      świadectwa      zmysłów      zacznę    tamtą    rzeczową     całość   dzielić   na   części
               (firmament na gwiazdozbiory, autobus na pojazd i pasażerów), w wypowiedź wdadzą się moje pojęcia.
               Staje się ona wtedy orzeczeniem podmiotu, ja zaś - podmiotem orzeczenia. Na tym elementarnym
               podziale - który usiłujemy zlekceważyć sprowadzając go do problemów gramatyki - polega owo
               pęknięcie znaczeń, które wprowadza myślowość w nasz świat i czyni z nas myślących.
                  Polega na tym - że cielesny paradygmat rzeczy zostaje przeniesiony w obcą sobie dziedzinę, gdzie
               zachowuje nadal swą cielesną substancjalność i ustanawia według niej odrębny pierwiastek, osobną
               substancjalną rzeczywistość. Tym właśnie jest ludzka mowa, oraz słowo rozważane jako część mowy
               - i tym jest przedmiot, pojęcie przedmiotu, które funduje zachodnią kulturę.
                  Na dobrą sprawę wie o tym również Kant. Powiada na przykład w wydaniu B Krytyki czystego
               rozumu: Myślenie o przedmiocie w ogóle za pomocą jakiegoś czystego pojęcia intelektu może się stać
               u nas poznaniem jedynie wtedy, gdy je odniesiemy do przedmiotów zmysłów. Sąd ten w ustach ojca
               transcendentalizmu i dalekiego patrona neopozytywistów zasługuje co najmniej na uwagę.
                                                                                                                               221






                                           Kultura przedmiotu i schizofrenia kultury
                  Użyć swego rozumu, myśleć coś, rozmyślać o czymś, dowieść czegoś to posiadać przedmiot
               myślenia. Ale każda przedmiotowość, nawet ta najbardziej myślowa i abstrakcyjna, jest w istocie
               fizycznością, przedmiotowością materialną, a więc w swym rdzeniu najgłębszym - metaforą mojego
               ciała. Bez uprzedniego wyobrażenia jakiejś materialnej całości niesposób bowiem ukształtować w sobie
               pojęcia przedmiotu. Tę zaś możemy jedynie wyobrazić sobie na wzór rzeczy, samą zaś rzecz - patrz
               wyżej - na wzór własnego ciała. Po to więc, żeby ludzki wyraz doszedł w ogóle do skutku, potrzebne jest
               jakieś miłe zaćmienie, zacienienie rozumu,                które   pozwala     zaprezentowanych wyżej przewodów
               myślowych nie przeprowadzić. Potrzebny jest taki stan umysłu, kiedy patrząc na metaforę akceptuje się
               z osobna każde dwa człony opozycji, określający i określany... kiedy konstatuje się ich odrębność, lecz
               jednocześnie nie dostrzega między nimi schizmy, pęknięcia. Tym jest zdrowie, językowa norma.
                  Natomiast choroba, schizofrenia języka polega na niemożności przystania na schizmę i jest zawsze
               w kulturze symptomem kryzysu. Znaczące i znaczone, dotychczas nierozłączne, nie dają się z sobą
               pogodzić, świat rozpada się na materialne rzeczy i fantomy myślowe. Po jednej stronie znajdują się
               wielkości, po drugiej wartości; po jednej byt, po drugiej powinność; po jednej fizjologia, po drugiej
               człowieczeństwo; po jednej rzeczywistość, po drugiej - jej daremnie szukany sens. Kryzys sensu jest
               zawsze kryzysem mowy,             utratą zrozumiałości,       czyli przezroczystości języka.          W nim, języku,
               zazwyczaj bierze początek.
                  Schizofrenia - wbrew źródłosłowowi obecnemu w nazwie choroby - nie umie godzić się z podziałami
               i zaciera je, usiłuje zlikwidować pęknięcie, zasklepić wyrwę, którą boleśnie odczuwa. Jest drastyczną
               niemożnością zaakceptowania metaforyczności metafory, niemożnością przystania na metaforyczność
               istnienia. Człowiek przebywa, dajmy na to, uwięziony we własnym organizmie, a przeto wszystko, co
               napotyka poza jego cielesnością, na przykład w ludzkim świecie, w sferze myśli, stara się sprowadzić do
               fizjologii ciała - i w ten sposób niweluje rozpadlinę między sobą a światem. Człowiekiem tak chorym - i
               jeśli wierzyć lekarzom, chorym klinicznie - był Antonin Artaud, który całkiem poważnie, bez literackiej
               przenośni pisał o chrząstkowych i galaretowatych przekształceniach idej (w Le Théatre et son
               Double). Ale przecież w tych samych latach dwudziestych i trzydziestych podobne tendencje można
               zauważyć także w fizykalistycznej utopii Koła Wiedeńskiego, a on sam, Artaud, wydaje się tylko nieco
               bardziej szalonym kuzynem Schlicka i Carnapa, skrupulantem wypowiedzi bardziej Wittgensteinowskim
               od Wittgensteina. Gdzie więc tkwiła choroba - w nim, czy na zewnątrz?
                  Otóż należy wnosić, że filozofowie tak chorzy - był takim filozofem na pewno Giambattista Vico,
               który zmagał się z Kartezjańskim, dualistycznym obrazem świata i współczesną sobie fizyką, był na
               pewno Pierre Teilhard de Chardin, może Martin Heidegger - pojawiają się wskutek kryzysu myślenia i
               mogą zostać uleczeni tylko razem ze swoją kulturą.
                  Zatem - przyjąwszy za punkt wyjścia przedustawną metaforyczność kultury - postarajmy się
               zrozumieć ustrukturowanie poszczególnych jej dziedzin i określmy tę chorobę.
                                                                                                                               222






                                                                              5
                                                               Religia a metafora
                  Chcąc utrzymać się w świecie - podobnie jak wszystkie istnienia - wykraczam poza własną
               fizyczność. Jestem zdany tylko na siebie... dany jestem tylko sobie - i do tejże osoby muszę przymierzyć
               swe otoczenie. Po pierwsze znajduję pozycję mnie - i dopiero za jej pomocą mogę oznaczyć pozycję
               tego, wewnątrz czego żyję. Życie i ruch pozostałych istnień - Całości Wszechrzeczy nie wyłączając -
               potrafię pojąć jedynie przez analogię, posłużywszy się własną osobą. A przeto będę je tłumaczył
               analogicznym do powyższego, metaforycznym związkiem. Z tym jednak, że chcąc pojąć Wszystko,
               Całość Wszechrzeczy, muszę wyjść poza swe otoczenie - poza samo pojęcie otaczającego - i
               wyobrazić sobie jego niepojętą zewnętrzną granicę. Warunkiem tej operacji będzie przeniesienie samego
               siebie - w postaci istoty nadludzkiej i nadprzyrodzonej - z wnętrza na zewnętrze świata. A ponieważ w
               którejś chwili namysłu muszę tak zapytać - muszę śmieć tak zapytać - będę uzyskiwał odpowiedź
               religijną, i to niezależnie od moich artykułowanych wierzeń.
                  Religijność, wewnętrzny fenomen religijności polega bowiem na obiektywizacji metafory - na
               przeniesieniu spojrzenia z wnętrza obejmującej mnie metafory na jej zewnętrze. Sama zaś religia jako
               twór już wykształcony, jedna z dziedzin kultury, jest próbą wyobrażenia sobie niepojętej zewnętrznej
               granicy istnienia, tego Istnienia z dużej litery, będącego Całością Wszechrzeczy. Jest zatem religia
               największą (najśmielszą, rozpiętą najszerzej) metaforą, jaką umiemy myśleć. Dlatego obrazowy z istoty i
               paradoksalny      język   religii  należy    do   jej  warunków       konstytutywnych.       Ceremoniał,      rytuał,   mit,
               przypowieść nie są bynajmniej sposobami wyrażania jej prawdy, lecz już i akurat wyrażoną prawdą.
               Natomiast poli-, heno- czy monoteistyczna natura Bóstwa, stopień i sposób widzenia jego cech
               osobowych, jego bardziej fizyczne czy bardziej myślowe tworzywo, są wobec tak zobaczonego zjawiska
               religii problemami wtórnymi. Ważne - że to ja przymierzam do siebie świat, ja znalazłem się na
               niepojętej zewnętrznej granicy istnienia, i że nie pozostaje mi teraz nic innego, jak podstawić Bóstwo
               zamiast własnej osoby. Ta moja pozycja mnie jest członem określającym metafory, jej członem
               określanym jest istnienie, a zatem staję się w swym wewnętrznym doświadczeniu jego Panem i Stwórcą
               - zaś wszystkie dookreślenia pozostałe, tworzone zbiorowym wysiłkiem i przybywające do mnie z
               zewnątrz, podsuwa mi moja kultura.
                  Ważne jedynie jest to - że w którejś chwili refleksji musiałem pomyśleć swą największą metaforę i że
               znalazłem się na przeciw Całości Wszechrzeczy. Ta graniczna chwila refleksji była, jak się wydaje,
               momentem powstania religij w miejsce dawnych rytów i ceremonij, owych zamierzchłych sposobów
               wyrażania - pytań wykonywanych ręcznie lub tańczonych - które zadowalały się odpowiedziami
               pięknymi, nie umiejąc jeszcze dociekać ich prawdy. (W tym rozumieniu piękno byłoby jakąś pra- albo
               proto-prawdą; definicja piękna, którą należało by uważnie i w skupieniu rozwinąć!). Co nie znaczy
               wcale, że odpowiedź, którą otrzymuję teraz jako wyznawca religii, jest dostateczna. Nic nie jest w stanie
               zetrzeć jej paradoksalnego nieprawdopodobieństwa i implikowanych przez nią niekoherencyj w obrazie
               świata. Dlatego fenomenowi religijności we mnie towarzyszy nieodmiennie fenomen artystyczności,
               który niekoherencje usiłuje łagodzić.
                                                                                                                               223






                                                                Sztuka a metafora
                  Sztuka     jako   dziedzina     kultury    jest  zbiorowym       eksploatowaniem        właściwego      mi    fenomenu
               artystyczności. Zwracanie specjalnej uwagi akurat na metaforyczność sztuki wydaje się zbyteczne, jako
               że jej odwiecznym tworzywem, artystycznym surowcem jest właśnie metafora. A jednak w świetle tego,
               co zostało powiedziane dotychczas, jest to metafora szczególna. Jeżeli tworzywem istnienia jest związek
               metaforyczny, a tokiem istnienia - postępująca metaforyzacja, to tak rozumiane procedury metaforyczne
               sztuki nie dotyczą. Jest ona przecież grą, zabawą. Jest metaforą pusto spełnianą. Posługując się
               obrazowymi liczmanami, związek metaforyczny - ów niezbywalny związek, który jest pierwszym
               gestem bytu - sztuka spełnia zaledwie żartobliwie. Jest więc najbliższa zasady istnienia, a zarazem - w
               swej niepraktyczności, niepragmatyczności - od samego istnienia jest jakby najdalsza. Jeżeli religia jest
               metaforą największą, ona jest tylko metaforą tej metafory - ludycznym odpowiednikiem procesu
               istnienia rozumianego jako metaforyzacja, wtórnią procesu. Jeżeli pozostałe dziedziny kultury
               manifestują zdobywczość stworzenia ciekawego, ona mówi o ciekawości zdobywcy. Jej wyłącznym
               zadaniem jest umieć patrzeć - saper videre, jak chciał i rozumiał sztukę Leonardo da Vinci.
                  Sztuka jest ludzkim ćwiczeniem, które pozwala pojąć i wyczerpać jedyny związek, jaki łączy nas ze
               światem. Dzieje muzyki, teatru, filmu, tańca, poezji, plastyki, architektury uprzytomniają imponujący i
               godny podziwu, pełen uporu i radości sposób, w jaki od tysiącleci wypróbowujemy i ćwiczymy ten
               związek; w jaki pustospełniamy swe metaforyczne procedury w metaforze świata.
                  Podstawową strategią sztuki jest przerysowanie, przesada. Napotykając niespójność, konstatując
               niekoherencje w świecie i człowieku, sztuka przekornie napina je, pozostawia je w dramatycznym
               rozwarciu     -  i tym    cywilizuje    metaforę, uczłowiecza ją. Tak             postępując,    artystycznie napinając
               niespójność - jest już także terapią. Działając w sobie właściwy, estetyczny sposób, sytuując się poza
               praktyką,    w   sferze    odświętnej,     sztuka    już   w   pewnej     mierze     niekoherencje     unieszkodliwia.
               Artystycznie nazywając, domyka to, czego w myśleniu nie można domknąć. Posłużywszy się metaforą
               jako środkiem wypowiedzi i eksponując ludzką osobę, jej punkt wyjścia - w samym technicznym
               warunku wypowiedzi każe widzieć zwornik istnienia, jego prawdę. Pogodzenie człowieka ze światem,
               które jest pierwszym zadaniem filozofii - zadanie myślowego pogodzenia obu członów metafory, które
               w istocie zmierza do tego, żeby metaforę zlikwidować i zastąpić ją prawdą statyczną, absolutną - sztuka
               spełnia jakby na przekór, obok codziennożyciowej praktyki i wbrew racjonalnej myśli.
                                                                Nauka a metafora
                  Zasadniczo różnym sposobem uporania się z metaforą jest nauka, albo szerzej - biorąc pod uwagę
               także przednaukowe stadia poznania i nie koniecznie w ich zachodnim rozumieniu - zbiorowe
               poznawanie zewnętrznego świata. O ile sztuka, działając w sposób estetyczny, zagaduje metaforę, zaś
               filozofia,   w   swym     dążeniu    do   podpatrzenia      prawdy     kultury,   chce    metaforę     zabliźnić,    czyli
               zlikwidować, o tyle poznanie zewnątrzświatowe usiłuje ubiec ten moment, w którym metafora
               powstaje. Poznanie jest próbą dotarcia do momentu poprzedzającego powstanie metafory - a przeto
               stara się wyróżnić jej części składowe, rekonstruuje jej anatomię.
                  Jeżeli związek metaforyczny polega na tym, że transcendujące istnienie wyławia z niezróżnicowane
               tła jakąś jedną, akurat potrzebną mu własność i przy jej pomocy zmienia swą postać, czyli konstytuuje
               samo siebie, to nauka jest zbiorowym, kumulowanym w kulturze sposobem szukania tej - zawsze jednej
                                                                                                                               224






               - własności. Znajdując ją, poznaje genezę zjawiska, czyli poznaje zjawisko. Gdyż poznanie badanego
               zjawiska zawsze się w końcu sprowadza do zrozumienia jego genezy. Rozmaite strategie docierania i
               różne sposoby wyobrażania sobie tej konstytuującej, jedynej własności są tym, co różnicuje naukowe
               epoki, dzieli poznanie na stadia naukowe lub przednaukowe, w ich zachodnim rozumieniu lub innym;
               tym, co prowadzi na przykład do wiedzy doświadczalnej albo na przykład do animistycznej kosmogonii.
               Te odmienności nie mogą jednak przysłonić faktu, że poznanie jest poznaniem dlatego, iż dociera do
               źródła poznawanego zjawiska; iż stara się uchwycić arche, źródłową daną badanego istnienia.
                  Wynika więc z powyższego, że poznanie jest idealizacją: zdolnością pomijania w świecie i zjawisku
               tego, co akcydentalne, a wydobywaniem tego, co esencjalne, dla poznawanego zjawiska istotne. I
               wynika coś jeszcze. Jeżeli bowiem elementarny gest istnienia przebiega podobnie; jeżeli istnienie z
               niezróźnicowanego tła świata wychwytuje czynnik istotny, własność decydującą o jego byciu i trwaniu,
               to wynika z tego, że idealizacja nie jest jakąś dowolnie przyjętą, mniej lub bardziej skuteczną metodą
               poznania podsuniętą przez metodologię nauk, lecz - że jest wymuszana przez ontologię. Wynika - że
               byt jest rzeczywiście zrozumiały w ten sposób; że dzieje się według scenariusza idealizacyjnego.
                  Ontologiczny esencjalizm istnienia wymusza esencjalizm epistemiczny; nie na odwrót. I dlatego
               granice między ontologią i epistemologią są... muszą być w ludzkim poznaniu płynne, nieostre. Z tego
               właśnie powodu, wydaje się, nie ma logika ani matematyka, który by w głębi duszy nie był Platonikiem,
               i nie ma adepta nauk przyrodniczych, który by nie był poznawczym realistą - i to niezależnie od faktu,
               co sam głosi expressis verbis, lub do czego głoszenia byłby zmuszany przez wyznawaną naukową
               doktrynę. Doktryny naukowe wychodzą bowiem od całościwych postaci zjawisk i są konceptualizowane
               w danej sobie kulturze,          w językowych metaforach. Natomiast praktykowana w otaczającej nas
               rzeczywistości      nauka     -   jej   intuicyjna     czy    zmetodologizowana          idealizacja     -   jest   zawsze
               odmetaforyzowywaniem,             drogą    powrotną...    powrotem       do   dzikusa     i  dziecka.    Można     zatem
               powiedzieć, że dziecku i dzikusowi oddaje to, co człowiek dorosły, człowiek kulturowy, był im zabrał.
               Starając się sobie wyobrazić tamte pierwotne momenty naboru konstytuującej własności, nauka znajduje
               swoje archai. Tak postępując oferuje wprawdzie poznanie niepełne i niepewne, wciąż korygowane i
               wciąż wyobrażane inaczej, ale potwierdzające swoją strategią elementarny gest istnienia.
                                           Metaforyczność kultury a choroba kultury
                  Granice między ontologią i epistemologią są... muszą być w ludzkim poznaniu nieostre. No właśnie.
               Muszą     być   płynne,    nieostre    -  jeśli  poznanie     ma   pozostać     w   zgodzie    z   moim     wewnętrznym
               doświadczeniem. Natomiast każda              próba    dookreślenia     tych   granic owocuje chorobą poznania,
               zamienia poznającego w funkcjonariusza obcej mu prawdy - i każe myśleć o potrzebie uleczenia
               kultury.
                  Tu jestem ja, a tam znajduje się to przeze mnie postrzegane, poznawane. Tyle jest w stanie
               wierzytelnie stwierdzić epistemologia - i tyle akurat ontologia będzie umiała wierzytelnie przyjąć. Tym,
               co chcąc pojąć poznające istnienie konstatuję, jest pewien widnokrąg, w który inne istnienia, w
               dostępnej tamtemu istnieniu postaci, mogą się wjawić. Pewna jedynie jest pozycja uczestników procesu,
               obu członów metafory - zaś chęć ich upostaciowania, wybór stosownego tworzywa, wciąż podejmowany
               w zachodniej kulturze dyskurs dotyczący ich ontologicznej natury są tylko uzurpacjami spekulującego
               umysłu. Jest przy tym obojętne, który człon zostanie w ten sposób określony jako fizyczny, a któremu
               przyzna się niepojętość, zaświatową tajemnicę, niesprowadzalną do światowego tworzywa. Uraża
               mnie w tym sama chęć określenia, wroga mi jest sama skłonność do jednoznacznego rozstrzygania -
                                                                                                                               225






               żadnych bowiem wierzytelnych danych na ten temat nie dostarcza mi doświadczenie wewnętrzne. Będąc
               sam na sam z sobą, przebywając w ciszy, równie chętnie uwierzę w swą zaświatową myślowość, jak
               światową fizyczność. Za to jedynym moim wartym uwagi problemem wtedy jest problem mojego bycia
               w świecie, pytanie o sposób bycia mnie i świata.
                  Jeżeli więc ten sposób bycia zostanie poza mną jednoznacznie rozstrzygnięty i odpowiedź będzie mi
               dana, poczuję się ze świata wyobcowany, oddzielony od świata (séparé - najczęściej spotykane słowo w
               wyznaniach Antonina Artauda,             klucz   do jego choroby i          wszystkich cierpień!).       Takie    czy inne
               jednoznaczne rozstrzygnięcie, ta czy inna arbitralnie udzielona mi odpowiedź sprawi, że nie będę umiał
               światu wewnętrznie sprostać.
                  Za dowód pełnej dowolności, arbitralnego uzurpatorstwa tych rozstrzygnięć może posłużyć przełom
               europejskiego średniowiecza i czasów nowożytnych - kiedy to człowiek, wraz z otoczeniem zanurzony
               dotychczas w niepojętej transcendecji, zaczął fizykalizować, materializować swój zaświat I tak świat,
               który dla ludzi średniowiecza był nie czym innym jak widomym znakiem obecności Boga - Jego
               czytelnym i czytanym przez nich pismem - dzięki odmiennemu nagłośnieniu, dzięki niewielkiemu
               przesunięciu akcentów i zmianie dykcji, stał się fizyczną rzeczą, przedmiotem podległym zaborowi i
               zawłaszczeniu. Rozstrzygnięcie, które wtedy powzięto, dziś przesądza o kryzysowej sytuacji kultury.
                                                                Etiologia choroby
                  Nasuwają się tutaj trzy spostrzeżenia. Po pierwsze - położenie na początku rzeczy świata sprawia, że
               sposób bycia świata już nie może być dla nas problemem. Jak mógł być nim jeszcze dla starożytnych
               Presokratyków zawieszonych pomiędzy einai i noein. Jak bywał niekiedy w średniowieczu, głównie za
               sprawą wątków Augustiańskich filozofii, które w sporze z Dominikanami podjęli Franciszkanie. I jak
               jest nim zawsze i przede wszystkim w myśleniu Dalekiego Wschodu.
                  Po drugie - ta rzeczowa natura świata podyktowała nowe standardy wiedzy i rozumienia. Poznanie,
               które   dotychczas     mogło     korzystać    z  naszego     doświadczenia      wewnętrznego,       odtąd    musiało    być
               traktowane jako zgodność tworzonych przez nas pojęć z wyobrażoną i położoną na początku rzeczą.
               Dzięki czemu - i dopiero pod tym warunkiem - nasza wiedza o świecie mogła być adekwatna bądź
               nieadekwatna, zupełna lub niezupełna, prawdziwa bądź fałszywa.
                  Po trzecie wreszcie i już podnoszone przeze mnie - uczynienie świata rzeczą w istocie oznacza, że
               świat jest naszym wytworem. A zatem musimy go... owo twarde coś, tę rzecz przedstawić sobie tak,
               jak byśmy ją        przedtem sami zrobili. Innymi słowy.                 Każda konsekwentna fizykalizacja,             czyli
               urzeczowienie rzeczy jest równoznaczne z                 przedstawieniem sobie tej rzeczy na wzór własnego
               rękodzielnego wyrobu. Tym samym przedmiot, enigmatyczny przedmiot myślenia zachodnich
               filozofów - stając się nowożytnym przedmiotem poznania - stał się metaforą wytwórczości ręcznej.
               Bo nie czym innym, lecz tym właśnie jest w myśl metody Kartezjańskiej nowożytna poznawczość.
               Dzieli się problem, ów przedmiot poznania na części składowe tak i tak długo... żeby móc części złożyć
               na powrót w całość zgodnie z logiką rzemieślniczego warsztatu. (Znamienna zapowiedź tej metody
               znajduje się już u Arystotelesa, w Arystotelejskim rozróżnieniu czterech przyczyn sprawczych, dla
               którego niewątpliwym wzorem była ciesielska i złotnicza techne).
                  A jeśli mam rację - jeśli nowożytna poznawczość jest w istocie poznawaniem własnego gotowego
               wyrobu - urąga to wszystkiemu, co dotychczas o metaforze powiedziałem. Metafora jest przecież
               metaforą    dlatego, że dany        jestem    tylko   sobie   i muszę     do   siebie   przymierzyć      świat.   Jest  ona
               elementarnym gestem istnienia, prostym następstwem tamtej konieczności. Moja osoba jest członem
                                                                                                                               226






               określającym metafory, zaś jej członem określanym jest to, co chcę poznać i przyjąć. Tym samym
               pozycja człowieka i pozycja świata w metaforze zostają wyraźnie umiejscowione. Tu jednak pozycja
               człowieka znajduje się po obu stronach metafory - bo także w jej członie określanym, gdyż,
               wytworzywszy go, zaznaczyłem już przedtem swoją w nim obecność. Z tak zbudowaną metaforą nie
               będę mógł nawiązać intymnego kontaktu, nic potrafię jej wewnętrznie sprostać. Nic zatem dziwnego, że
               nasza filozofia, mimo usilnych starań, nie umie się z tą metaforą uporać. W świetle poprzedniego
               zachodnia nowożytna filozofia jawi się bowiem jako usilna i daremna próba pogodzenia tego, co jest
               tożsame - daremna dlatego, że jest tożsame.
                  Gdy spojrzy się dokładniej, jest to jeszcze powiedziane zbyt prosto. Bo przecież podobne obiekcje
               można zgłosić także wobec średniowiecznej teologii i greckiej metafizyki - które swą misję sprowadzały
               do upostaciowania tajemnicy w człowieku; które sedno czy duszę człowieka czyniły eksponentem
               niepojętości, wizytówką transcendencji. Tym samym człowiek - stworzony na obraz i podobieństwo
               Boga - stawał się metaforą zaświata. I oto poznawczość Platońska i scholastyczna poznawczość
               średniowiecza: poznający przyjmował z zewnątrz to, co już było nim i w nim, czyli - określał
               określające określanym. Za lapidarną figurę takiej poznawczości mogą posłużyć słowa Augustyna z
               księgi IX Wyznań: Wygłodniałymi myślami liżemy własne czcze widziadła. Bowiem wynik zabiegu
               był w obu przypadkach podobny. Zamiast, żeby człowiek i świat stały się metaforą we wzajemnym
               związaniu - żeby w jej rysunku powtórzyły powszechny fenomen religijności i artystyczności i
               odtworzyły najprostszy rysunek poznania - każdy człon tej metafory stawał się już metaforą dla siebie.
               Zarówno człowiek, jak świat - każdy z osobna - był skazywany na dwurodność.
                  Ta dwurodność jest kluczem do zachodniej filozofii, począwszy od jej greckich korzeni. I, jak się
               wydaje, świat właśnie dlatego musiał stać się w końcu metaforą wytwórczości ręcznej, że - za sprawą
               odległej i niezbyt dla nas jasnej decyzji podjętej przez starożytnych Greków - człowiek stał się metaforą
               zaświata. A przeto nie potrafimy nawet wiedzieć, kiedy proces ów - spotęgowany, dodajmy, przez
               chrześcijańskie odrzucenie ciała jako siedliska grzechu - został za nas i bez nas ostatecznie przesądzony.
                                                                   Złego początki
                  Bardzo trudno prześledzić ten moment, w którym niezróżnicowane to auto Presokratyków stało się
               ousia, substancją pierwszą, prote ousia, parousia. Trudno zrozumieć, dlaczego i jak ten nieuchwytny
               zmysłowo      pierwiastek,     przedmiot     myślowy,      to   doksadzo     menon,      przeszedł    w    Arystotelowski
               hypokeimenon, w powszechny niefizyczny substrat fizyczności. Jeszcze trudniej zrozumieć, na jakiej
               zasadzie do tego, co jeszcze przed chwilą nie musiało być wyobrażane fizycznie, można było
               zastosować, w Arystotelowskim zróżnicowaniu czterech przyczyn, schemat rzemieślniczej techne.
               Wydaje     się,  że   nieodzownym        warunkiem      było    uczynienie     dotychczasowych        elementów      świata
               fizycznego zawartością myślenia: tym, co myśl myśli. Jeżeli nie wcześniej, zdarzyło się to w księdze
               Lambda Arystotelowskiej Metafizyki. Odtąd hyle, eidos, idea, hypokeimenon, ousia... - wszystkie te
               czynniki, za których pomocą usiłowano wytłumaczyć i przesądzono sposób bycia zewnętrznego świata -
               bez względu na przypisywany im stopień fizyczności bądź myślowości, stały się to noumenon,
               przedmiotem myślenia (Arystoteles, Metafizyka, Lambda 9, 1074b). Dopiero teraz przedmiot, pojęcie
               przedmiotu wkracza ostatecznie na arenę zachodniej kultury - kultury przedmiotu, która wyraża nasz
               siłowy, zaborczy stosunek do świata.
                  O stosunku tym mówi sam wyraz pojęcie - to znaczy uzyskane przez pojmanie. Jeszcze
               drastyczniej orzeka o nim niemieckie Begriff, od według pierwotnej etymologii rozumianego begriffen -
                                                                                                                               227






               bestellen   durch Angriff, poddać sobie atakując,               uzyskać     w   walce. Pod      tą  gwiazdą pojęcie
               przedmiotu wkracza na arenę zachodniej kultury i okazuje się tym, czym jest w istocie: wtórnym
               konstruktem stwarzającym pozory pierwotnej danej, faktem wytworzonym, który będzie odtąd uchodził
               za fakt źródłowy.
                  Tak zaczął się spekulatywny dramat interpretacji, siłowy dramat konstruowania przedmiotów i
               podstawiania ich zamiast. Jako naiwnie uczestniczący w świecie, jako dziecko i dzikus postrzegam
               bowiem niezróżnicowane zdarzenia. Zdarzeniem w świecie jest to, co dla mnie jest. Zdarzeniem jest
               warunkująca moje bycie własność, której muszę przypisać znaczenie. Natomiast przedmiot to już moja,
               a także nasza - i zwłaszcza nasza, kulturowa - konstrukcja: owoc zmysłowego postrzegania, umysłowego
               kojarzenia postrzeżeń i rozumowych spekulacyj. Przedmioty są naszymi wyobrażeniami dotyczącymi
               świata, naszymi opiniami o świecie ujmowanymi w spójne systemy, nazywane odtąd filozofią.
                     ... i złego ciąg dalszy, czyli zawikłane drogi nowożytnej indokrynacji.
                  W filozofii Kartezjusza przedmiot myślenia staje się pomyślanym przedmiotem - fizyczną, lecz
               obecną w myśleniu i dostępną poznaniu res extensa. Pewne wątpliwości filozofów mogła budzić jeszcze
               res cogitans, problemem mogło być samo myślenie i człowiek myślący, ale nie było wątpliwości co do
               przedmiotu poznania... co do sposobu poznawania fizycznej rzeczy - gdyż ta, należąc w całości do
               świata, należała także w całości do poznającego umysłu. W empiryźmie Hume'a i Locke'a problem
               myślenia     komplikuje     się   w   subiektywności,       wreszcie    w    transcendentaliźmie       Kanta    staje  się
               myśleniem      myślącym      myślenie     -  tym   Arystotelowskim        noezis noezeos noezis         przypisywanym
               umysłowi Boskiemu (Arystoteles, tamże) - które rozumie tylko to, co samo wytworzyło przedtem wedle
               własnej inicjatywy. Zewnętrzny świat pozostaje nadal dla myśli punktem odniesienia, Kantowski
               noumen, jak wskazuje nazwa, jest nadal przedmiotem myślnym - ale już w myśleniu nie obecnym, nie
               mogącym być przez poznającą myśl pojęty, pojmany. Tym natomiast, co pojmujemy, są postrzegane
               wedle natury naszych władz poznawczych phoenomena.
                  Oto stosowny cytat, tym razem z wydania A Krytyki czystego rozumu: Porządek i prawidłowość w
               zjawiskach, które nazywamy przyrodą, wprowadzamy sami i nie moglibyśmy też ich w nich znaleźć,
               gdybyśmy ich my, to znaczy natura naszego umysłu, w nie pierwotnie nie włożyli. Tym samym
               zostaliśmy skazani na znajdywanie tylko tych jaj wielkanocnych, któreśmy uprzednio sami ukryli (lub
               które ukryli dla nas poprzednicy, nasi rodzice).
                  Wbrew pozorom, nie oznacza to jednak poznawczego nihilizmu. Sposób bycia świata jest nadal
               przesądzony jednoznacznie, Dinge an sich istnieją równie niewątpliwie jak w czasach Kartezjusza i
               pierwszych metafizyków greckich - tyle, że nie są już bezpośrednio dostępne poznającej myśli. I właśnie
               dopiero     ta   okoliczność      niepełnej    adekwatności       bytu    i   myślenia     otworzyła      pole    dociekań
               matematycznemu przyrodoznawstwu i nowożytnej wiedzy. Wiedzy - która odtąd odtwarza świat.
               Wiedzy, której pojęcia - jedyne odtąd uchwytne przedmioty - usiłują być zgodne z wyobrażonym i
               położonym      na początku      przedmiotem świata,           fizyczną rzeczą świata, owym             podobno faktem
               źródłowym. A przeto mogą mu być bliższe bądź dalsze, odpowiadające mu bądź nie, asymptotycznie
               dążące do rzeczy w sobie, bardziej lub mniej kompletne. Paradoksalnie, właśnie dopiero tutaj
               rozpoczyna się epistemiczna misja Zachodu, owocująca skutecznym poznaniem.
                  Wobec takiego usytuowania poznającej myśli zmienia się zasadniczo zadanie filozofii. Zachodnia
               filozofia, której pierwszym powołaniem było pogodzenie człowieka z istnieniem, zasklepienie pęknięcia
               pomiędzy myślowością i fizycznością - jawi się teraz jako daremna próba dookreślenia granic, które
               oddzielają ontologię od epistemologii. Można w tej drodze dostrzec pewną przekorę losu. Skoro,
                                                                                                                               228






               wychodząc w swych greckich początkach od dwurodności człowieka i dwurodności świata, filozofia nie
               umiała pogodzić tego, co w istocie było tożsame, dlatego - że było tożsame, została w końcu zmuszona
               do dzielenia tożsamego, którego podzielić się nie da.
                  Na tym właśnie oddzielaniu myślnej res extensa od pomyślanych pojęć - przedmiotu świata od
               przedmiotu myślenia - polega jej powołanie podczas dwu ostatnich stuleci. Nie do czego innego, lecz
               do tego przecież       sprowadza się rola i         znaczenie Kantowskiego           transcendentalizmu, krytycyzmu
               Marburczyków, Husserlowskiej fenomenologii, logicznego empiryzmu, neopozytywizmu wiedeńskiego,
               filozofii analitycznej - które, wbrew skrupulatnej różnorodności stosowanych podziałów, na przekór
               doktrynalnym        niepodobieństwom,         okazują     się   razem      tylko    uzasadnieniem        matematycznego
               przyrodoznawstwa, gwarantem fizykalizmu naszej wiedzy.
                  Pora na sumującą diagnozę. Filozofia, której pojęcia (przedmioty) nie odnoszą się wprost do bytu -
               i którym nie umiemy na domiar sprostać wewnętrznie. Filozofia operująca, jak wszystkie dziedziny
               kultury, metaforami... ale metaforami szczególnego rodzaju, mianowicie takimi, których nie potrafimy
               odnieść ani do świata, ani do poznającego umysłu - i które przeto mogą być rozumiane tylko
               metaforycznie.
                                                Choroba filozofii a choroba filozofów
                  Właśnie teraz mogli zjawić się filozofowie tak chorzy albo tak chorzy, schizofrenicy albo tylko
               schizofrenicy kulturowego kryzysu... - ludzie chorzy na tyle, żeby utracony w hermetycznych
               metaforach świat chcieć odzyskać. W sytuacji pełnego wyobcowania człowieka każda filozofia musi
               bowiem być mu nieprzydatna, pozbawiona skutecznego oparcia w świecie. Jedyną pewną własnością
               jest jego fizjologia: pozostaje mu powrót do dzikusa i dziecka, do najprostszych funkcyj cielesnych, do
               sytuacji pra- czy prekulturowej. Tak byłbym skłonny widzieć chorobliwą działalność pisarską Antonina
               Artauda, który - mówiąc o elementarnych rytmach i spazmach organizmu, postulując galaretowate
               przekształcenia idej - starał się na współczesnym sobie fizykalizmie odwojować własnym ciałem to, co
               zostało zabrane umysłowi.
                  Podobny sens, wydaje mi się, ma dokonana w latach trzydziestych Heideggerowska Kehre. Przy
               czym przypadek jego jest o tyle bardziej skomplikowany i trudniejszy, że pisząc swoje dwa wczesne
               wybitne dzieła, Sein und Zeit i Kant und das Problem der Metaphysik, sam uwikłał się także w metafory
               własnej filozofii. To było gorzkie rozczarowanie sobą i swą pracą, do którego otwarcie filozof nigdy się
               nie przyznał. Pozornie posługując się tym samym hermetycznym, tak samo uwikłanym językiem, zwraca
               się teraz przeciw metafizyce i jej wyspekulowywanym podstawom. Wszystkie pojęcia swojej filozofii
               usiłuje odnieść do najprostszych rękodzielnych czynności i elementarnych doznań organizmu - w swej
               fantazyjnej i fantastycznej etymologii, zwanej fenomenologią mowy, nagina je ku cielesnemu. Coś,
               czego nie można objąć umysłem, ale obejmuje się dłonią, dostrzega okiem, dowiduje im Lichtung, w
               prześwicie. Paradoksalnie, cielesność wyobrażeń służy tu likwidacji fizykalistycznych metafor nauki i
               filozofii nowożytnej.
                  W obu przypadkach - wszystkich znanych mi przypadkach (bo proszą się tu jeszcze o wzmiankę
               Giambattista Vico i Pierre Teilhard de Chardin) - chodziło, jak sądzę, o to, żeby ponownie otworzyć
               pytanie    o  sposób    bycia    świata.   Żeby,    popod     samozwiązanymi        i  samozamkniętymi         metaforami
               zachodniej kultury, w tej największej metaforze, którą ze swej istoty jest istnienie, określić ponownie jej
               człon bliższy mojemu ciału i jej człon od mego ciała dalszy, odnaleźć na powrót pozycję świata i
               pozycję mnie.
                                                                                                                               229






                                                                              6
                             Ludzka transcendencja a religijność transcendentalizmu
                  Tu jestem ja, tam zaś znajduje się to przeze mnie poznawane, postrzegane. Od tej oto, oczywistej
               mojej racji wychodzą filozofie transcendentalne. Transcendentalizmy rozważają postrzegające istnienia
               z uwagi na ich stosunek do trascendencji - czyli do tego, co wobec ich władz percepcyjnych jest
               zewnętrzne. Ten transcendentalistyczny, krytycystyczny punkt wyjścia, jeśli ma uzyskać prawomocność,
               nie może się wszakże obyć bez pewnego niejawnego założenia. Musi mianowicie przyjąć stosunek
               istnienia do jego transcendencji za raz na zawsze dany. Nie to jest ważne, jaki świat stoi przede mną,
               czy ma naturę bardziej fizyczną czy bardziej myślową, lecz to - że stoi i że znajduje się zawsze w tym
               samym miejscu. Zdaniem transcendentalistów jestem uwięziony w czymś, co przypomina akwarium. Na
               zewnątrz    akwarium może znajdować się                cokolwiek;     zewnętrzny     świat    może być      bezforemnym
               surowcem danych zmysłowych, jak byliby skłonni twierdzić neokantyści, albo absolutnymi prawami
               logiki, najbardziej ogólnymi z przedmiotów ogólnych, jak zdają się twierdzić fenomenolodzy; szklane
               ścianki akwarium mogą być mniej lub bardziej przeźroczyste, mogą bardziej lub mniej zniekształcać
               mój ogląd świata - ale nie ma żadnych wątpliwości, że myślę i działam w ich wnętrzu i że poza nie
               wyjść nie mogę. Właśnie dopiero to stałe usytuowanie transcendencji czyni prawomocnym spojrzenie
               transcendentalistów. Dopiero okoliczność, że po jednej stronie szyby znajduje się świat w sobie, rzeczy
               w sobie (obojętne, czym by one być miały i mogły), a po drugiej znajduje się istnienie, które je
               postrzega, nadaje sens i wagę rozważaniom transcendentalnym.
                  Podczas gdy metaforyczna ze swej istoty natura związków i procedur istnieniowych prowadzi do
               rozumienia, że transcendencja jest stopniowalna i w procesie percepcji nieustannie stopniowana.
               Kamień trzymany w ręce jest czymś, co w sposób oczywisty jest wobec mnie zewnętrzne - ale
               przebywając wraz z rodziną w kamiennym domu, dopiero wyjrzawszy przez okno spoglądam na
               zewnątrz; a żyjąc wraz z ludźmi na Ziemi, dopiero spojrzawszy w gwiaździste niebo widzę zewnętrzny
               Wszechświat. I niech nas nie uraża naiwność tych przykładów. Odsłaniają one zasadę organizacji
               naszego poznania. Jako uczony przyrodnik umiem badać przecież nie tylko kamień lub trawkę leżącą
               przede mną, nie tylko gatunek, do którego sam należę, lecz również całe ekosystemy, wewnątrz których
               żyję, które współstwarzam i których częścią jestem.
                  W świecie rozumianym poprzez związki i procedury metaforyczne jest nieustanna transcendencja, a
               przeto nie ma immanencji. W takim świecie transcendencja nie jest czymś raz na zawsze danym, nie
               można wobec transcendencji stanąć. Przy czym ta stopniowalność transcendencji nie jest wyłączną
               cechą ludzkich władz poznawczych. Pojedynczy elektron atomu odbiera zewnętrzne impulsy jądra
               atomu; jako atom - zewnętrzne impulsy molekuły; jako molekuła... itd. Przykłady można mnożyć. W
               każdym z przypadków będę inaczej definiował zewnętrzność i lokalizował inaczej oddziałujące siły. I
               nie od rzeczy będzie tutaj przypomnienie, że greckie metaphora, od słów meta-pherein, oznacza
               przemieszczenie, przemieszczanie się. Dopiero gdy drogą spekulacji znajdę niepojętą zewnętrzną
               granicę istnienia, tego Istnienia z dużej litery oznaczającego Całość Wszechrzeczy - gdy wyobrażę swą
               największą metaforę, jaką umiem myśleć - transcendencja uzyska owo usytuowanie stałe, od którego
               wychodzą transcendentaliści. Właśnie na tym religijnym wyobrażeniu transcendencji opierają swą
               jedyną rację filozofie transcendentalne.
                                                                                                                               230






                  ... I wtedy albo przyjmują jej platonizującą, w istocie teistyczną implikację, albo jej przyjąć nie śmią -
               przypadek na przykład marburskich neokantystów, a także Husserla w późnym okresie jego myśli - nie
               śmiawszy przyjąć, wprowadzają transcendencję jako pojęcie graniczne do ludzkiej subiektywności
               (Marburczycy),      lub czynią ją intencjonalnym            odpowiednikiem świadomości (Husserl w                   latach
               trzydziestych), i stają się po prostu idealizmami.
                  Ale załóżmy, że do idealizmu nie doszły; że transcendencja ich zdaniem nadal istnieje realnie po
               drugiej stronie - i że ja żyję pośród Dinge an sich, rzeczy w sobie. Otóż wtedy nie mógłbym nie
               dostrzec, że sam jestem - i, co wynika z uwag poprzednich, jestem różnorako - jedną z takich rzeczy;
               jedyną bezpośrednio mi daną, którą poznać mogę od wewnątrz, w doświadczeniu wewnętrznym. A to
               daje mi jakiś niewielki, lecz różnoraki i mogący postępować wgląd w pozostałe rzeczy w sobie - we
               wszystkie istnienia. Tym samym przegroda ustawiona przez transcendentalistów zostaje zniesiona,
               szklana szyba filozoficznego krytycyzmu pęka - a moja percepcja świata jest może niepełna, ale bez
               cudzysłowu realistyczna. Zatem - przyjąwszy istnienie rzeczy w sobie, dojść muszę za Fichtem i
               Schopenhauerem do wniosku, że nie ma rzeczy w sobie. Rozumiejąc metaforyczną naturę związków,
               jakie łączą mnie z otoczeniem - i wziąwszy siebie, w braku innych, za jedynie wierzytelny model bytu -
               uzyskuję weń wgląd i mogę orzekać o naturze świata. Tak poznające i poznawane znajdą się ponownie
               na swoich dawnych, przedkrytycystycznych pozycjach. Nam zaś pozostaje tylko zrozumienie, dlaczego
               ten nieskomplikowany przewód myślowy tak trudno jest na gruncie zachodniej kultury przeprowadzić.
                         Religijna Całość Wszechrzeczy a siłowa zasada kultury Zachodu
                  Zrazu wydaje się, że na przeszkodzie stoi pewne pytanie Kanta postawione przed dwustu laty. Spytał
               mianowicie, jak umysł może wejść w stosunek z czymś, co znajduje się poza nim i nie jest nim. Pytanie
               przygotowane znanym, religijnym ze swej istoty dylematem Kartezjusza, który oddzielił Anioła cogito
               od całości bytu, od fizycznej maszynerii świata - res cogitans od res extensa - a potem musiał pytać, w
               jaki sposób świadome lecz pozbawione rozciągłości dusze i rozciągłe lecz pozbawione świadomości
               ciała mogą na siebie oddziaływać wzajemnie. Zakłada się bowiem istnienie dwu różnych pierwiastków -
               fizycznego należącego do świata i myślowego należącego do umysłu - i w tym świecie dwurodnym
               usiłuje się wyobrazić sobie możliwość zdarzenia. Przy czym problemem nie jest oczywiście samo
               zdarzenie, i nie jest nawet dwurodność. Dwa pierwiastki, purusza i prakrti, współwystępowały już w
               klasycznej jodze, nous i homoiomeria, myśl i jakości fizyczne, współwystępowały też u Anaksagorasa.
               Problemem staje się dopiero fakt, że jeden - i zawsze tylko jeden - z tych pierwiastków obdarzano
               logiczną rozumnością, usiłowano uczynić nośnikiem kształtu, czynnikiem sprawczym. Że przyznawano
               mu Boską potencję.
                  Tak ponownie docieramy do źródła nowożytnej indoktrynacji. To, co nazywamy platonizmem - i co
               bodaj   jest   rzeczywiście     rozstrzygnięciem      Platońskim      - nie   przesądza     bynajmniej     umyślowienia,
               uduchowienia świata (ten w doświadczeniu wewnętrznym ma nieodmiennie swoistą naturę), lecz
               oznacza wniesienie w świat wzoru, który można odtworzyć. W przypadku Platona, wzór, pattern,
               skłonność     logiczna,    rozumny      plan   całości   znajdują     się  po   stronie    pierwiastka     myślowego;      u
               Arystotelesa, w jego czterech archai warunkujących zdarzenie - po stronie pierwiastka fizycznego; ale w
               obu przypadkach wzór pełni tę samą funkcję. Posiłkujące się logiką, spekulatywne rozstrzygnięcie
               dokonane przez grecką metafizykę oznacza, że plan świata został dany; że dostępny zmysłom byt jest
               tylko realizacją przedustawnego wzoru. A przeto poznającemu nie zostaje nic innego jak zgłębiać ten
               wzór i możliwie najdokładniej, fragmentami go poznawać. Dopiero bowiem pod tym warunkiem staje
                                                                                                                               231






               się poznającym. W ten sposób starożytna metafizyka zadecydowała o dążącym ku specjalizacji
               charakterze zachodniej wiedzy, która kulminuje w nowożytnej zdobywczości. Paradoksalnie, dopiero
               świat obejrzany Boskim okiem, Bożym spojrzeniem scalony, mógł zostać zagarnięty przez człowieka.
               Religijna zasada Całości Wszechrzeczy stała się gwarantem możliwości jej zaboru.
                  Gdy więc wzrastające poznanie domagało się spojrzenia krytycznego, transcendentalizmy musiały
               powtórzyć we wzmocnionej postaci poprzednie rozstrzygnięcie. Sytuowały skłonność logiczną bądź po
               stronie poznającego umysłu (Kant, neokantyści, Marburczycy), bądź po stronie poznawanego świata
               (Husserl i fenomenolodzy) - czyniły ją Kantowską logiką transcendentalną, albo Husserlowską logiką
               absolutną i transcendentną - ale wynik obu przewodów myślowych prowadził w jedno miejsce.
               Logiczność, dwuwartościowa logika wyłączonego środka, stała się jedyną, więc absolutną podstawą
               nauki, rękojmią i źródłem jej siły. Natomiast jej dawna podstawa, metafizyka, okazała się teraz tylko tą
               zamierzaną lub niezamierzaną - i raczej już niezamierzaną - resztą, błędem czy brakiem, którego nie dało
               się przy tak ugruntowanym poznaniu uniknąć. Odtąd wszystko, co nie mieści się na absolutnej
               podstawie logiki, będzie sprowadzane do rzędu guseł lub - mówiąc delikatniej - problemów pozornych.
               Jak to można przeczytać już u samego Kanta, w jego Prolegomenach do wszelkiej przyszłej metafizyki -
               opatrzonej znamiennym dookreśleniem: ... która może występować jako nauka, die als Wissenschaft
               auftreten können... Niemniej, czy może właśnie dlatego, dawne nierozwiązalne problemy poznania -
               wraz z początkowym pytaniem Kanta o stosunek umysłu do fizycznego świata - pozostały.
                                                           Rodzące się wątpliwości
                  Rzut oka na współczesne nie rozwiązane problemy nauki przekonuje, że większość z nich zawisa od
               odpowiedzi na sygnalizowane wyżej zagadnienia ogólnopoznawcze: stosunku podmiotu do przedmiotu,
               myśli do bytu, logiki do umysłu. Jako psychologiczny mentalizm bądź psychologiczny fizykalizm
               problemy poznania ingerują dziś w badania podstawowe psychologii; jako teorie informatyków i
               topologów      usiłują   rozpoznać      zjawisko    ewolucji,    wytłumaczyć        fenomen     wyłaniania      się  bytów
               rzeczywiście nowych w procesie ewolucyjnym; jako intuitywna, lub w inny sposób nie - formalna,
               logika próbują się odnieść do zmienionej sytuacji w fizyce i szukają stąd przejścia ku problemom
               humanistycznym. Na spokojnym dotychczas gruncie nowożytnej metody praktykowania nauki pojawiają
               się coraz śmielsze pomysły metodologiczne, zrewolucjonizowana metodologia nauk, najżywsza dziś
               dziedzina filozoficznej twórczości, rewolucjonizuje ten grunt i - w Feyerabendowskim anything goes -
               prowadzi poznanie naukowe ku tym obszarom, na których dotychczas działali szarlatani.
                  Odpowiednikiem         anarchizujących       trendów     w    naukach     przyrodniczych       jest   w    humanistyce
               dekonstrukcja, prąd myślowy wypraktykowany i rozpropagowany przez Jacquesa Derridę, który jako
               dekonstrukcjonizm stał się jedną z najbardziej prominentnych (czy modnych, zwłaszcza w USA) metod
               w badaniach literaturoznawczych. Bardzo trudno zrozumieć, czym jest dekonstrukcja. Czy przede
               wszystkim metodą czytania tekstów literackich i dzieł filozoficznych jak teksty literackie, czy próbą
               radykalnej reinterpretacji dwu-i-półtysiącletniej tradycji europejskiej                 filozofii, czy też prezentacją
               filozoficznego stanowiska autora, czy jedynie prezentacją jego krytycznej metody. Gdy spojrzy się na
               działalność jej twórcy, nie tylko literacką i nie tylko teoretyczną (Derrida był także konsultantem i
               autorem scenariuszy filmowych, a nawet grywał jako aktor w filmie) - dekonstrukcja mogłaby być
               również całożyciową, całym sobą robioną artystyczną kreacją. I wtedy - zależnie od oceny tej kreacji -
               wymagałaby albo osobnego pamfletu, albo osobnej, pełnej rewerencji książki napisanej przez krytyka
               sztuki. A wszystko to razem wskazuje, że współczesna nauka - do niedawna stroniąca od problemów
                                                                                                                               232






               poznawczo spornych - weszła w jakąś następną, ponowożytną fazę.
                  Towarzyszy temu znamienne ożywienie wewnątrz tak zwanej filozofii czystej, która - skrępowana
               poprzednio     rygorami     akademickiego       profesjonalizmu       -  podejmuje      teraz   problemy     ze   swobodą
               niespotykaną od paru stuleci. Na przykład biorąc za punkt wyjścia logiczną rachubę Husserlowskiej
               fenomenologii, powstają fenomenologie, będące w istocie anty-Husserlowskimi fenomenalizmami,
               które w tym lub innym fenomenie doświadczenia wewnętrznego - w miłości, cierpieniu, wierze,
               poczuciu estetycznym - upatrują węzłowy punkt bytu,                     arche świata; i tak zaprzeczają zarazem
               logiczności i transcendentalizmowi. Występują wszakże i tendencje przeciwne. Na statecznej, logiczno -
               formalnej podstawie brytyjskiej filozofii analitycznej powstaje possybilizm, który nie tylko że nie
               rezygnuje ze swej podstawy, lecz jeszcze ją umacnia tworząc sformalizowane logiki modalne - ale
               dochodzi w zamian do paradoksalnego wniosku: istnienia, obok świata aktualnego, wielu światów
               możliwych. Ze względu na stopień realności tych możliwych światów, różnią się między sobą
               possybilizmy... Tak więc, albo filozofie - w fenomenaliźmie doświadczenia wewnętrznego - rezygnują z
               wszelkiej logiki i tym zaprzeczają umysłowi, który umożliwia nasze bytowanie; albo też doskonalą
               formalno - logiczne rygory mogące zadowolić poznający umysł, filozoficzny rozum czysty, lecz tracą
               kontakt z wewnętrznym doświadczeniem poznającego.
                  Jednym z bardziej przedsiębiorczych i błyskotliwych rozstrzygnięć tego drugiego rodzaju jest
               metafizyka unitarna Leszka Nowaka. Zdaniem jej twórcy myśl i byt nie różnią się istotowo, gdyż
               utworzone są z tego samego - wcześniejszego zarówno od bytu, jak myśli - tworzywa atrybutów. Tym
               samym pytanie Kanta o stosunek umysłu do zewnętrzności zostaje oddalone, przedmiot myślenia staje
               się identyczny z rzeczą w sobie, noein znaczy ponownie einai - i tak filozofia wraca do swego
               przedmetafizycznego, presokratejskiego punktu wyjścia. Jest jednak pewien szkopuł. Jak wytłumaczyć
               pojawianie się myśli, które nie mają odpowiednika w świecie otaczającym? Otóż tylko w ten sposób, że
               trzeba przyznać pełną, pozaludzką realność wszystkim możliwym światom myśli - wszystkim
               światom możliwym. I tak, zdaniem unitarnej metafizyki Nowaka, każda myśl jest rzeczą w sobie -
               znajdującą się w jakimś możliwym świecie. Tym samym epistemologia zostaje utożsamiona z pan-
               ontologią, nazywaną tu strukturą Bytowości, i nie tylko, że upada teraz relacja transcendentalna, lecz
               zbędnym się staje samo pojęcie transcendencji. Ale i dlatego logika, która przestała pełnić w filozofii
               Nowaka rolę mediatora relacji transcendentalnej - będąc warunkiem konstrukcyj myślowych - musi się
               odnaleźć jako absolutna podstawa wszystkich możliwych światów. Mimo całej błyskotliwości wywodu,
               jego wynik nie może być zadowalający. Popod światem aktualnym i światami możliwymi odnajdujemy
               logikę absolutną i transcendentną, na której rozpięte są atrybuty. Transcendencja, wygnana drzwiami,
               wraca oknem. Platoński wzór, transcendentny pattern, plan całości zostaje rozmnożony - a metafizyczne
               zadanie    odtworzenia      wzoru,     podjęte   przez    zachodnie     przyrodoznawstwo        i  będące    osobliwością
               zachodniej     kultury,   staje   się  znowu     jedynym      zadaniem     filozofii   i  postępującej     za   nią  nauki.
               Epistemologia, postawiona wobec transcendencji, upomni się znowu o swoje prawa.
                    Co więc myśleniu pozostaje? Świat wątpiącego, pytania na rozdrożu...
                  Po to, żeby uzyskać odpowiedź na ogólne problemy poznania, nie potrzeba iść może aż tropem
               filozofów tak chorych i szukać ratunku w fizjologii, ale na pewno należy uchylić się od zadania
               epistemicznego, jak rozumie je dziś nauka. Trzeba przyjąć tyle logiki, żeby sobie zapewnić nadal
               orientację   w   świecie - i      jednocześnie     znaleźć taki dystans        do formalno - logicznych            rygorów
               współczesnej wiedzy, żeby móc pomyślanemu sprostać wewnętrznie. Ogląd istnienia poprzez związki i
                                                                                                                               233






               procedury metaforyczne wydaje się najprostszą realizacją tego bardzo skromnego postulatu.
                  Zacznijmy od elementarnego pytania. W jaki sposób konstatuję bycie świata? Wzrok powiadamia
               mnie, że każda rzecz znajduje się tylko we własnym obszarze przestrzeni i czasu. Mówiąc inaczej - za
               jego pomocą postrzegam granice ciał. To postrzeganie fizycznych rzeczy we fizycznej przestrzeni
               zapewnia mi orientację w świecie, umożliwia praktykę zdobywczą i wytwórczą, która pozwala utrzymać
               się przy życiu. Wszystko, na co kieruję swą myśl, czego powstanie usiłuję sobie wyobrazić, konstruuję
               według postrzegania wzrokowego, na wzór swej praktyki wytwórczej i zdobywczej. I takie też bodaj,
               wzrokowo - naoczne, jest pochodzenie właściwej mojemu myśleniu logiki, dwuwartościowej logiki
               wyłączonego środka - jedynej, jaką mam do dyspozycji. W tym znaczeniu - logika jest ekstrapolacją
               praktyki warunkującej moje życie na Całość Wszechrzeczy; ekstrapolacją odpowiedzialną za nasz
               siłowy, zaborczy stosunek do świata.
                  Mówiłem wyżej o pochodzeniu logiki, bo jako myślący nie śmiem i nie muszę dociekać jej istoty, jej
               ukrytego źródła. Nie muszę - bo oto moje doświadczenie wewnętrzne prowadzi do rozpoznania świata (i
               mnie w nim) jako niepodzielnej jedności. A to znaczy: unieważnia granice ciał - i tym samym mojej
               logice przeczy. W świecie pozbawionym granic każda rzecz, znajdując się tu, znajduje się wszędzie;
               będąc teraz i będąc tym, jest zarazem jeszcze - albo już - czymś innym. Jako myślący nie umiem
               rozsądzić, które z tych dwu postrzegań jest prawdziwe, lub bardziej prawdziwe. Działając praktycznie,
               myślę według postrzegania wzrokowego. Lokalizuję rzeczy w przestrzeni i czasie - i tak rozpoznaję w
               świecie liniowe zależności, związki przyczynowo - skutkowe. Ale gdy zdam się na swe wewnętrzne
               odczucia, czuję się dzieckiem Wszechrzeczy, depozytariuszem kosmosu. Rozpoznaję sens świata,
               duszę świata - w których nielokalnie i nieliniowo uczestniczę i będę trwał. Tym dwu rodzajom
               postrzegań     odpowiadają      dwie figury językowe. Związkom i                zależnościom      liniowym      odpowiada
               metonimia; zależnościom nieliniowym, związkom nielokalnym odpowiada metafora. Obie zatem mają
               swój wyraz w mowie - i obie należą w sposób oczywisty do mojego umysłu.
                  Cały problem polega na tym, czy i na ile mogę między nimi wybierać. Czy jest w mojej mocy - jako
               mówiącego - posługiwanie się wyłącznie metonimią, lub wyłącznie metaforą? I czy jest w mojej mocy -
               jako orientującego się w świecie - poprzestawanie wyłącznie na własnych odczuciach, albo wyłącznie na
               postrzeganiu wzrokowym i logice, którą ono implikuje? Dopóki mam do czynienia ze światem
               poznanym, konstatuję związki przyczynowo - skutkowe, liniowe zależności - i mogę swojej logice
               zaufać. Ale gdy staję przed niewiadomą, tamte związki i zależności się urywają - a wtedy musi mnie być
               stać na pomysł, czyli hipotezę, która ponownie świat powiąże. W takich chwilach muszę odwołać się
               do własnych zasobów wewnętrznych wraz z całym dobrodziejstwem moich niejasnych odczuć. A chcąc
               swój pomysł opowiedzieć, hipotezę postawić, muszę posłużyć się metaforą. Żaden bowiem tekst
               naukowy nie obywa się bez obrazowego komentarza, każdy nowy język techniczny domaga się
               dopowiedzenia       metaforycznego i dopiero tak oswojony może stać się                      programem       techniczno -
               operacyjnym.
                  Metonimia i logika funkcjonują bezbłędnie na obszarze naszych codziennych doświadczeń - na
               każdorazowym, historycznie danym poziomie ludzkiej praktyki. Zawodzą natomiast poniżej i powyżej
               tego poziomu, na obszarach znajdujących się aktualnie poza - bezpośrednim lub pośrednim - zasięgiem
               zmysłów. Na przykład we fizyce kwantowej, gdzie prowadzą dziś do efektownych i zgoła tajemniczych
               zaburzeń naszych obserwacji i rachunków. Na przykład w mistyce, na obszarze, którego świadectwa
               wydają się tak niewiarogodne, że budzą wątpliwości co do umysłowego zdrowia ich autorów - a których
               przybliżony rachunkowy wyraz usiłuje dziś bodaj stworzyć ogólna teoria względności. I niech nas nie
               łudzą wysoce sformalizowane logiki wielowartościowe i modalne, które towarzyszą współcześnie tym
               poczynaniom naukowym i starają się je uwierzytelnić logicznie. Logiki te - stwarzając możliwość
               chwilowych odstępstw od zasady wyłączonego środka - zaledwie odraczają logikę dwuwartościową.
               Czym potwierdzają dwoistą naturę moich postrzegań. Jako chcący orientować się w świecie muszę
                                                                                                                               234






               bowiem korzystać w miarę potrzeby z tych odroczeń - po to, by w stosownej chwili do logiki wrócić (we
               wspomnianym przypadku teorii względności i teorii kwantów takim powrotem byłaby powszechna
               unifikacja fizyki).
                  Widzę to tak. Jest pewien obszar logiki i metonimii, który odpowiada aspektom świata już poznanym
               (możność umieszczenia czegoś na tym obszarze jest dziś sprawdzianem naukowego poznania) - oraz
               pewien obszar tajemnicy, na który możemy wejść jedynie za cenę odstępstwa od logicznej rozumności.
               Przebywając      wyłącznie      na   pierwszym      obszarze,    będziemy      znajdywali      tautologie;    przebywając
               wyłącznie na drugim - skazujemy siebie na nierozumność. Natomiast poznajemy na ich pograniczu;
               każde poznanie dzieje się na pograniczu. Wszystkie dziedziny kultury: religia, filozofia, nauka, sztuka
               - każda w swoiście swój sposób - penetrują pogranicze, zdają sprawę z własnej pograniczności. Żadna
               nie jest w stanie osiągnąć tego, ku czemu podejmuje wysiłki i co stanowiłoby jej ostateczny cel. Bo ani
               religia nie uchwyci Boga; ani zachodnia filozofia nie utożsami człowieka i świata; ani współczesna
               nauka, konstruując swe przedmioty na wzór ludzkich wytworów, nie uczyni ludzkim wytworem Całości
               Wszechrzeczy; ani sztuka w swych dążeniach metaforyzacyjnych nie ustrzeże się od linearnego
               porządku, nie uchroni od logiki i metonimii. Są - jako dziedziny kultury - zorganizowane wokół
               dwuwartościowej logiki. I są, funkcjonują o tyle, o ile poza logikę wykraczają. Są o tyle, o ile penetrują
               pogranicze obu obszarów; sprzeciwiają się swemu powołaniu wybierając jeden, albo drugi obszar.
                                            Kultura, czyli konieczność transcendencji
                  Paradoks, który paradoksem nie jest. Funkcjonowanie kultury można zrozumieć jedynie pod
               warunkiem poniechania zasady wyłączonego środka. A przeto najdalsza od tego rozumienia jest
               nowożytna i ponowożytna wiedza, która umieszcza ludzkie poznanie na absolutnej podstawie logiki i
               widzi w niej - pozytywnie bądź negatywnie - swą ostatnią instancję. Jeżeli za swe kryterium przyjmuje
               logiczność,     wszelkie     odstępstwa     od    niej   musi    traktować     jako    naganne     (wspomniane        logiki
               wielowartościowe i modalne mają na celu tuszowanie tych odstępstw). Jeżeli zaś, przeciwnie, postuluje
               poznanie pozaumysłowe i niedyskursywne, za naganne, bo wtórne, musi uznać wszelkie zależności
               logiczne. W obu przypadkach stosowalna do fizycznej przestrzeni i konstatowana zmysłami logika
               okazuje się jedynym układem odniesień, rozwiązaniem zagadki. W obu przypadkach - kładąc na wstępie
               cel epistemiczny, formułując warunki poznania - nowożytna i ponowożytna wiedza lekceważy moje
               niejasne odczucia, świadectwa doświadczenia wewnętrznego.
                  Wszystko, co stanowi wiodącą się z greckich początków osobliwość zachodniego myślenia -
               mianowicie oddzielna i zamknięta w sobie, Kartezjańska res extensa i takaż res cogitans; fizyczność
               pojmowana jako metafora wytwórczości ręcznej i myślowość rozumiana jako metafora zaświata;
               wyobrażenie biernego tworzywa, kształtowanego przez zewnętrzne aktywne wzory, które stają się tym
               samym czynnikiem sprawczym; wreszcie owo stałe usytuowanie transcendencji, owa faktyczna jej
               niedostępność, będąca warunkiem relacji transcendentalnej i cechująca transcendentalizmy - ... otóż
               wszystko to za nienaruszalną przyjmuje zasadę wyłączonego środka. Jeżeli przebywa się tu, nie można
               zarazem być tam. Jeżeli jest się, jest się gdzieś, a zatem nie można być gdzie indziej... Zachodnie
               poznanie bierze za pewnik oddzielone pola i nieprzekraczalne granice; nie dostrzega, że - w procesie
               gromadzenia wiedzy, lub reinterpretacji wiedzy - granice te są wciąż i w obie strony przekraczane. Tak
               powstają coraz nowe konfiguracje poznawalnego (porównajmy dla przykładu poznawalne światy
               Parmenidesa, Rogera Bacona, Tomasza z Akwinu, Izaaka Newtona, Alberta Einsteina), a każda
               konfiguracja     dopiero    poszukuje     swego     miejsca.    Jest   tym   przemieszczaniem         się   z  greckiego
                                                                                                                               235






               źródłosłowu metafory.
                  Znajdować się tu, będąc zarazem tam, to istota związku metaforycznego, elementarny gest
               istnienia. Tokiem właściwym istnieniu jest pograniczność - i nigdy nie będziemy w stanie rozsądzić,
               czy jest to tok poznawania czy bycia, i czy zachodnie standardy rozumienia z ich radykalną logicznością
               dadzą się doń zastosować. Kultura jest tylko pewnym szczególnym przypadkiem tego toku - pewnym,
               mianowicie specyficznie ludzkim, sposobem uczestniczenia w świecie. Sporządzając swe metafory i
               dokonując odkryć - każda z jej dziedzin nieco inaczej - powtarza elementarny gest istnienia. Nie musi,
               bo nie umie, rozstrzygać tamtych, kompetencyjnych sporów.
                                                                                                                               236






                                                                              7
                                                                Kultura podmiotu
                  Zreasumujmy. Istnienie jest w swej fizyczności, ale staje się na jej pograniczu. Jest tu, lecz tam
               znajduje się warunek jego przetrwania. Podtrzymując własne trwanie, istnienia przechwytują z zewnątrz
               potrzebne własności - i tak zwiększają swe uposażenie bytowe. Zwiększając uposażenie, organizując się
               odpowiednio ku temu celowi - powołują sobą nową, obszerniejszą fizyczność. Każde z istnień przebywa
               więc w swoim świecie fizycznym, na który składa się ono samo i jego najbliższe otoczenie, sporządzane
               jak wyżej - wciąż najbliższe i wciąż sporządzane jak wyżej. I, oczywiście, znowu znajdzie się na jego
               pograniczu, wobec swych potrzeb i konieczności stawania się. Czym natomiast jest sama fizyczność,
               nigdy nie będzie pewne, ani wystarczająco jasne. Fizyczność zawsze jest tym, co znajduje się w
               bezpośrednim zasięgu istnień i co musi być przekroczone. Jest - zależnie od punktu patrzenia -
               tautologią albo petitio principi. Każde z istnień zamieszkuje swój świat poznany, jakieś fizyczne, bo
               zrozumiałe tu - któremu nieodmiennie odpowiada jakiś za-świat warunkujący przetrwanie, jakieś
               tam skupiające niepojętość i tajemnicę. A przeto istnienie nie ma dla siebie alternatywy. Jest
               istnieniem o tyle, o ile podejmuje obowiązek oswajania za-świata, włączania coraz nowych jego połaci
               w obszar własnej fizyczności. Tak przyczynia się do wzrostu, pomnożenia bytu. Który wszakże
               pozostanie tajemnicą.
                  Jedynie pewne jest pogranicze obu obszarów, miejsce transgresji, transcendowania, przenikania... -
               jedynie pewna jest, na której istnienie jako istnienie staje i za której pomocą jedynie możemy istnienie
               pojąć. Reszta - czyli owe obszary - to już sprawa naszych wyobrażeń, rozumowych konstrukcyj, praca
               filozofującego     umysłu,    który sporządza        podatne    dla   swych    operacyj     przedmioty,     poznawalne
               przedmioty będące w kompetencji poznających.
                  Zależnie od punktu patrzenia, będziemy albo widzieli owe obszary, dociekali ich wewnętrznej natury
               lub ukrytej istoty, to znaczy - rozumieli świat przedmiotowo; i wtedy podążymy drogą zachodniej
               filozofii, która uprzedmiotowia zarówno fizyczność, jak myślowość, drogą kultury ukierunkowanej
               przedmiotowo        zarówno      w    swym     materializmie,       jak   idealizmie.      Albo     też   dostrzeżemy
               podmiotowość istnień, to znaczy - przyjmiemy ją za fakt pierwszy, za ten czynnik, który pogranicze
               tworzy i obszary różnicuje; który konstytuuje to, co będziemy potem poznawali jako obszary. Przy
               czym    nie   należy    mylić    tej  podmiotowości       z   podmiotem       transcendentalistów,      z   jego   upartym
               nieruchomym staniem na przeciw przedmiotu. Rozumieć istnienie podmiotowo - czyli rozumieć je
               poprzez własne doświadczenie wewnętrzne - to rozumieć je od strony jego subiektywnego widnokręgu.
                  Przyjąć    własny,    czyli podmiotowy punkt patrzenia to                dotrzeć do     danego     każdemu      istnieniu
               uposażenia bytowego i umieć znaleźć się na jego pograniczu. Dla tak patrzącego decydująca okazuje
               się inicjatywa istnień - właściwa wszystkim istnieniom inicjatywa, która ze świata przypisanych im
               praw, będącego ich naturalnym środowiskiem, każe im wybiegać ku miejscu, gdzie nie obowiązują te
               prawa. Można zatem rozumieć inicjatywę jako wytwór istnienia, albo istnienie jako wytwór inicjatywy -
               ale, chcąc pozostać w zgodzie z podmiotowym punktem patrzenia,                           z własnym doświadczeniem
               wewnętrznym, trzeba na tym niepełnym rozumieniu poprzestać. Każda następna dociekliwość - a więc
               wytyczanie samoistnych obszarów, restytuowanie stabilnych światów, kodyfikowanie ich praw -
               odwróci uwagę od faktu pierwszego, jakim jest wciąż ruchliwa podmiotowość każdego z istnień.
                                                                                                                               237






               Wprowadzi nas na powrót w dylematy przedmiotowości, na spekulatywną drogę kultury przedmiotu.
                                                           Zrozumieć zdarzenie
                  Można, oczywiście można stworzyć przedmiot poznania zgodnie z zasadami logiki - uczynić go
               przedmiotem myślenia w duchu wygórowanych wymogów nowożytnej indoktrynacji - ale nie sposób
               spełnić tych warunków dla całej rzeczywistości. Można i trzeba traktować badane istnienie jako twór
               logicznego rozumu (na tym właśnie polega dzisiaj naukowe poznanie!), każdy byt już istniejący należy
               traktować jako zestaw informacyj, które dadzą się pojąć w kategoriach logicznych - ale posługując się
               tymi kategoriami nie można wytłumaczyć przyrostu informacyj; na przekór twierdzeniom wielu
               współczesnych matematyków, twórców synergetyki i nowych matematycznych teoryj chaosu, nie da się
               pojąć powstania bytów rzeczywiście nowych. Na tym polega z kolei dzisiejszy kłopot nauki. Na tym -
               że umiemy uchwycić fizyczność istnień, lecz że wymyka się nam ich myślowość. Na tym - że
               rozumiemy zadowalająco statyczny porządek świata, lecz że nie potrafimy pojąć dynamiczności świata.
                  Za przybliżony obraz tego kłopotu może posłużyć problem maszyny cyfrowej. Otóż komputer w
               materialnej tkance swego hardware'u, przystosowanej do operacyj dwójkowych, zawiera właśnie to, co
               jest naszą logiką. Natomiast program - czyli to, co czyni komputer użytecznym - musi doń przybyć z
               zewnątrz, spoza jego logicznego układu, za sprawą projektującego programisty, który kieruje się własną
               logiką albo nie-logiką. (Bo nawet w przypadku udoskonalonego, tak zwanego neurokomputera, który
               koryguje    lub   samostwarza swe         programy,     program     przybywa      doń spoza      układu,    tyle że    teraz
               projektujący programista znajduje się poniżej układu logicznego, charakteryzującego dany komputer). I
               oto problem zachodniej wiedzy. Stworzenie przedmiotu poznania zgodnie z zasadami dwuwartościowej
               logiki prowadzi do tautologii, natomiast chęć rozumienia go musi zakładać myślącego programistę -
               jakiś rozumny impuls albo czynnik sprawczy. I jakkolwiek odraczałbym odpowiedź, sytuując przyczyny
               na hierarchicznej drabinie istnień powyżej lub poniżej przedmiotu poznania, nieuchronnie nadejdzie ten
               moment, w którym napotykam programistę, twórcę programu, stwórcę znajdującego się poza układem.
               Zawsze będę odnajdywał jakąś logicznie zrozumiałą fizyczność, pojmowalną zmysłowo res extensa - i
               jakąś cogitatio, myślowość, która nie poddaje się takiemu rozumieniu.
                  Dopiero odrzuciwszy ów przedmiotowy punkt patrzenia dostrzegam podmiotowość istnień, docieram
               do właściwej istnieniom inicjatywy - do wynalazczości ich indywidualnych widnokręgów - i mogę
               uwolnić się od nierozwiązalnych problemów zachodniej wiedzy. Upada mistyfikacja dwu oddzielnych
               składników świata, dwu koniecznych i równoleglych warunków zdarzenia. Nie ma dwu składników -
               osobnej fizyczności i osobnej myślowości - są natomiast dwa wrodzone mi sposoby postrzegania, za
               których    łączną    pomocą     konstatuję     bycie    świata.   Patrząc    w    siebie,   korzystając    ze   świadectw
               doświadczenia wewnętrznego, postrzegam własną podmiotowość - i samym tym postrzeganiem zdaję
               sprawę z podmiotowości istnień. Spoglądając na zewnątrz, dokonując zewnętrznego oglądu, na który
               jestem skazany swym aparatem zmysłów, widzę fizyczny, bo dostępny mi świat - i tak uzyskuję
               bezpośrednią wiedzę o konsystencji              środowiska,     w którym       istnienia   przebywają. W        pierwszym
               przypadku rozeznaję właściwą im inicjatywę; w drugim - orzekam o jej skutkach, o fizycznych
               następstwach jej poczynań. Ale dopiero korzystając z dwu tych sposobów postrzegania łącznie, mogę
               zrozumieć zdarzenie, czyli to wszystko, co staje się w świecie i co dla mnie jest.
                  Tak ponownie objawia się mi podmiotowość istnień, i moja własna podmiotowość - jej trzecia, ani
               myślowa, ani fizyczna (ani duchowa, ani materialna) natura. Podmiotowość - jako czynnik
               źródłowy, fakt pierwszy. A przeto nie tamte przedmioty poznania - uparte liczmany nieruchomych
                                                                                                                               238






               przedmiotów - lecz właśnie ona kontaktuje mnie najgłębiej z wyobrażalną rzeczywistością, z ogółem
               możliwych zdarzeń, które w swej nieskromnej uzurpacji zwykłem nazywać Całością Wszechrzeczy.
                                                    Przestrzenie i logiki istnień
                  Istnienie    przyrasta    -  to   znaczy     zwiększa     informację     -  na    swoim     pograniczu,     za   sprawą
               podmiotowości. Czym więc w istocie owa twórcza i wciąż ruchliwa podmiotowość jest? Jedyna
               odpowiedź, która nie wymaga przyjęcia dodatkowych założeń. Jest samym tym pograniczem -
               miejscem osmozy, granicą przenikania obcego we własne i własnego w obce, która każe myśleć o
               istnieniu jako związku metaforycznym. To własne będzie zawsze zgodne z właściwymi danemu
               istnieniu sposobami postrzegania lub postrzegania zewnętrzności (zawarujmy cudzysłów dla innych
               postrzegań niż ludzkie, głównie wzrokowe postrzeganie); będzie konstytuowane przez fizyczność
               danego istnienia - i dlatego dlań zrozumiałe, podzielne, rozciągłe, a więc fizyczne. To obce będzie wciąż
               przywoływane jego nie dającymi się zaspokoić tutaj potrzebami - i jako takie będzie zagadką, która
               zaledwie aspiruje do fizyczności i rozumienia.
                  Należy zatem wyobrazić sobie świat istnień jako układ wyizolowanych enklaw. W każdej enklawie
               powstaje świat fizyczny, to jest przestrzeń zrozumiała w kategoriach logiki - albo raczej logik (jeżeli
               te zawisają od odmiennych niż ludzkie sposobów zewnętrznego postrzegania) - a każdemu światu
               fizycznemu odpowiada jakiś za-świat, którego nie da się pojąć w kategoriach logiki. Logika bowiem
               warunkowana jest wyobrażalnością czegoś, ma za podłoże postrzeganie zewnętrzne (doświadczenie
               zmysłowe - powiedzielibyśmy w przypadku człowieka i wyższych organizmów biologicznych).
                  Rozumienie problemu jest równoznaczne z umiejętnością przedstawienia go sobie jako fizycznej
               zaszłości w fizycznej przestrzeni. Zdaniem już cytowanego Gastona Bachelarda umiejętność logicznego
               myślenia jest w istocie umiejętnością przedstawiania problemów graficznie. Logika zawisa zatem od
               zdarzeń mających miejsce w fizycznej przestrzeni i tylko w fizycznej przestrzeni może być powzięta. A
               ponieważ każdy rodzaj, każdy typ ontyczny istnień ma własną przestrzeń, musi mieć też swoją logikę.
               Każde z istnień jest autorem swojej przestrzeni i swojej logiki, a łączy je tylko właściwa każdemu
               podmiotowość; łączy to - że jest autorem. Każde przyrasta                       metonimicznie       wewnątrz własnej
               przestrzeni - ale warunek przyrostu każdego znajduje się poza nią. Pierwsze byłoby mogło być wyrażone
               w przystosowanym do fizycznego świata, ilościowym i logicznym języku fizyków; drugie - w
               jakościowym języku humanistów, intuitywnym języku niejasnych odczuć, języku wartości i znaczeń.
                  Powyższe skazuje nas na zawieszenie w pewnym zakresie zasad naszej logiki, ale wcale nie skazuje
               na poznawczy transcendentalizm. Bowiem przestrzeń i logika, którymi żyję i posługuję się, są
               rzeczywistymi faktami, tymi niewątpliwymi dla przedkrytycystycznych filozofów rzeczami w sobie.
               Wraz z innymi ludźmi i poprzedzającymi nas istnieniami wyewoluowałem je, stworzyłem na własny
               użytek w procesie ewolucyjnym. Przekonują o tym dające się skalować wymiary, dające się pokonywać
               odległości i dające się weryfikować prawa mojego fizycznego świata. (Między innymi należą do nich na
               pewno prawa dynamiki i dział fizyki zwany mechaniką klasyczną).
                  Z czego jednak nie wynika, że za pomocą naszej przestrzeni i naszej logiki można zrozumieć
               każde istnienie i zrekonstruować Całość Wszechrzeczy. Bo już najoczywiściej nie udaje się to nam w
               przypadku mikrocząstek mechaniki kwantowej, by nie wspomnieć o ogólnej teorii względności i
               rewelacjach mistyków. Tak zwana jedna przestrzeń nauki nowożytnej i współczesnej - i odpowiadająca
               jej jedna logika, absolutna i transcedentna - jest niczym więcej jak śmiesznie ludzką uzurpacją. Naiwną
               uzurpacją,    którą   -  założywszy      zrozumiałą      dla  nas   i  postrzegalną      zmysłami     fizyczność     całego
                                                                                                                               239






               wyobrażalnego świata - przyjęliśmy w wyłącznym interesie swej nauki. Uzurpacją, która mąci nam
               obraz świata, zabiera najbardziej własne sądy i wyprowadza nas na bezdroża transcendentalizmu.
                  Chcąc pozostać w zgodzie ze swoim doświadczeniem wewnętrznym, z własną podmiotowością,
               powinienem zatem przyjąć do wiadomości taki świat, w którym fizyczność (logiczność) poszczególnych
               enklaw nie znajduje przedłużenia w fizyce (logice) całości.
                                                      Całkowitość i nieskończoność
                  Gdzie więc wszystko to dzieje się - i czy dziać się w ogóle może? Spróbuję odpowiedzieć. Każde
               istnienie znajduje się w brzuchu jakiegoś obszerniejszego istnienia i samo jest brzuchem dla innych
               istnień. Każde - będąc w swoim świecie tylko wyizolowaną enklawą fizyczności, drogą w za-świat, tym
               fizycznym członem własnych metafor - jest zarazem całym światem tych istnień, które mieści w sobie.
               (... Całym światem, w którym odpoznać można wszystko, co poznawalne; światem i jego za-światami,
               absolutem). Lecz jednocześnie. Każde - stając się swoim światem wraz z jego za-światami - stanowi
               tylko cząstkę fizycznej rzeczywistości tego istnienia, w którym jest pomieszczone.
                  Każde istnienie - warunkowane metaforyzacją i stawszy się metaforą - dzieje się w jakiejś
               obszerniejszej metaforze, a zarazem jest polem dziania się mniej obszernych istnień, miejscem i
               materiałem dla tworzonych przez nie związków metaforycznych. Hierarchia istnień jest hierarchią
               metafor. Wynika stąd ważny wniosek dla naszego uzurpatorskiego rozumienia Całości Wszechrzeczy.
                  Wynika - że każda podmiotowość zawarta jest w jakiejś większej podmiotowości i że zawiera w sobie
               podmiotowości mniejsze. To więc, co w moim widnokręgu jawi się jako fizyczne, jest podmiotowością
               mniej obszernych istnień. Rozeznaję komórki swego ciała, ich cytoplazmę, molekuły i atomy w ich
               fizyczności, ponieważ jestem wyposażony w aparat zmysłów, lecz nie mam aparatu, który pozwoliłby
               mi rozeznać ich podmiotowość. To zaś, czego w moim widnokręgu nie umiem rozeznać jako fizyczne, a
               co przeto w sferze moich niejasnych odczuć przejawia się                        duchowo;      co wymyka się moim
               umiejętnościom logicznego, to jest stosowalnego do fizycznej przestrzeni myślenia - i co, nie będąc
               fizyczne, jawi się mi jako myślowość - jest rzeczywistością tych istnień, które zawierają mnie w sobie
               (tym, co w indywidualnych ich widnokręgach jawi się jako fizyczne). W obu przypadkach - nie
               potrafię bezpośrednio dotrzeć do właściwej istnieniom podmiotowości. Jedynie podmiotowość istnień
               równorzędnych, mianowicie ludzi i niektórych organizmów biologicznych, rozeznaję przez analogię, za
               pośrednictwem podmiotowości własnej. Tak rozeznawana podmiotowość, nazywana psychiką, staje się
               tematem dociekań psychologii.
                  Nie potrafiąc dotrzeć do podmiotowości istnień, wnioskuję o świecie według świadectwa zmysłów.
               Opanowany        celem     poznawczym,        w    szczytnym      zadaniu     pojęciowego       zawłaszczenia       Całości
               Wszechrzeczy, narzuconym mi przez zachodnią kulturę, sprowadzam problem do mojej przestrzeni i
               mojej logiki - i w ten sposób uzyskuję świat, który może być poddany poznaniu i zaborowi. Tu
               powinienem wspomnieć o pewnej filozofii bardzo dalekiej mi w punkcie wyjścia, a zarazem bardzo
               mojemu myśleniu bliskiej. Emmanuel Levinas stawia przed człowiekiem jako zadanie myślowe Inność,
               Twarz Innego - coś, co jest nieskończenie, radykalnie różne ode mnie - i przeciwstawia temu zadaniu
               stosunek przestrzenny, mianowicie wiodącą się z greckich początków całkowitość świata zachodniej
               metafizyki, czyli oparte na przemocy Logosu miejsce Tego Samego, które jest polem naszych
               praktycznych,      zaborczych      działań.    Całkowitość       to   logika,    logiczny     świat    naszej    kultury.
               Nieskończoność        Twarzy      Innego     to   zastrzeżenie     wniesione     do    logiczności      tego    świata    i
               podejmowanych w nim działań. Nieskończoność - chciałbym dopowiedzieć - to miejsce, w którym
                                                                                                                               240






               fizyczna i przestrzenna, zrozumiała w kategoriach logiki rzeczywistość istnień urywa się i konieczny się
               staje krok w nieznane; miejsce, w którym zaczyna się konieczność metaforyzacji.
                  Tak oto całkowitość i nieskończoność - dwa człony jednej metafory - okazują się dwiema stronami
               tego samego problemu. Problemu, który rozwiązuję sobą w każdej chwili, lecz który w dostępnych mi
               źródłach nie doczekał się rozwiązania. Dopiero wychodząc od tego rozumienia mogę postawić pytanie o
               sposób bycia świata, nieobecne na gruncie zachodniej kultury przez bez mała dwa i pół tysiąclecia.
               Zamiast dotychczasowego pojęciowego zdobywania rzeczy (przedmiotów), mogę podjąć wysiłek ich
               oswojenia, pojednania się z nimi.             Filozofia, metafizyka - jeśli zechcę            jeszcze tak je nazywać
               (przyzwyczajenia językowe robią swoje i nigdy nie jest się mówiąc dość konsekwentnym!) - będą
               pełniły teraz odmienną funkcję.
                                                                                                                               241






                                                                              8
                                                                     Bycie i czas
                  Opanowany celem poznawczym, wnioskuję o świecie według świadectwa zmysłów. Tak uzyskuję
               przydatną memu zadaniu całkowitość świata, który oto może być poddany pojęciowemu zawłaszczeniu.
               Sprowadzam       jego    problem     do   mojej    przestrzeni    i  mojej     logiki,  a   o   pewnej    daremności,
               nieoczywistości tego zadania informują mnie jedynie drobne błędy w naukowym rachunku. Tak na
               przykład na gruncie fizyki współczesnej takim nagminnym, sankcjonowanym od stuleci błędem jest
               konieczność wprowadzenia - obok parametrów przestrzennych - parametru czasu. Mając już pewne
               pojęcie o tym, czym jest przestrzeń, postarajmy się zrozumieć, czym może być ów czas, czas
               naukowców i filozofów.
                  Tu jestem ja, lecz tam znajduje się warunek mojego przetrwania. Są to więc dwa miejsca różne -
               różne     przestrzennie,     a    więc    i   czasowo.      Wszelkie      konieczne      nauce      czasowe      abstrakcje
               synchroniczności - podobnie jak przestrzenne abstrakcje synkretyzmu - udaremniane są ostatecznie i
               nieodwołalnie praktyczną wydolnością moich kończyn, warunkami mego organizmu. Jeżeli moja
               praktyka życiowa dzieje się w przestrzeni - w poznanym i dlatego przestrzennym - to musi ona
               zakładać pewną kolejność wykonywanych przeze mnie czynności, która pociąga za sobą czasowe
               następstwo. (Zatem, i na przekór filozofom, teologom. Każda transcendencja, możliwość wybiegnięcia
               ku... - zakłada już i tym samym czasowe następstwo).
                  Czas jest dlatego, że wykonuję czynności jedne po drugich.                         Nie ma czasu pojmowanego
               substancjalnie,     rozumianego       jako    zewnętrzna       wobec     istnień    okoliczność,      i  nie    ma    czasu
               relatywistycznego, przedustawnie właściwego poszczególnym istnieniom - czasu, który może być
               rozpoznawany z zewnątrz. Skoro przestrzeń, konstytuowana przez fizyczność danego istnienia i zgodnie
               z jego potrzebami, zawsze jest czyjaś - to i czas musi być czyjś. Jeden czas fizyki Newtonowskiej,
               podobnie jak jedna czasoprzestrzeń fizyki relatywistycznej, są tylko kolejną śmieszną uzurpacją,
               rachunkowym wybiegiem usiłującym sprowadzić Całość Wszechrzeczy na grunt ludzkiej przestrzeni i
               ludzkiej logiki. Każde z istnień jest autorem swojej przestrzeni i swojego czasu, każdy stan
               skupienia materii istnieje w czasie i przestrzeni sobie tylko właściwych. Inny jest czas protonu, inny
               molekuły, inny psa, inny mój czas, inny czas ludzkości, inny Wszechświata - a ból istnienia,
               niesprawiedliwość istnienia i skandal śmierci, który boleśnie odczuwam, jest wynikiem konfliktu
               czasów, właściwych poszczególnym istnieniom.
                  Więc o      tym   konflikcie.    Jeżeli proces istnienia       polega na      metaforyzacji, a      metafora,    greckie
               metaphora, od meta-pherein jest przemieszczaniem się, to światopoglądowy kłopot rodzi się dopiero
               wtedy, gdy w moim świecie ustają związki metonimiczne, mogące być weryfikowane logiką, i moja
               przestrzeń urywa się. W tym miejscu zupełnie szczególnego - filozoficznego, jak powiadamy - znaczenia
               nabiera kategoria czasu. Taki czas, czas rozumiany abstrakcyjnie i mogący funkcjonować jako
               uniwersalny parametr, jest bowiem rachunkowym usiłowaniem przedłużenia drogi, której ja, skazany
               na przemieszczanie się, wychodząc z mojego punktu patrzenia nie potrafiłem poprowadzić. To zaś, co
               boleśnie odczuwam jako konflikt czasów, jest zwyczajnie brakiem fizycznej drogi, niemożnością
               zrealizowania siebie w porządku przestrzennym - i musi być rozważane wyłącznie w moim punkcie
               patrzenia.
                                                                                                                               242






                  Innymi słowy. Moja fizyczność i przestrzenność to moje wciąż zagrożone trwanie. Natomiast meta-
               fizyczność, za-świat jest moim przedłużeniem - przedłużeniem, jak nazywam, w przyszłość. Zaś
               moment ich pogodzenia, połączenia we mnie, jest metaforą. W tym znaczeniu metafora jest narzędziem
               tworzenia czasu przyszłego, czy po prostu - tworzenia czasu; jedynego czasu, który, odnosząc mnie do
               przyszłości, ma dla mnie żywotne znaczenie. (Kultura, odnotujmy na marginesie, operująca procedurami
               metaforycznymi i wypowiadająca się w metaforach, to specyficznie ludzki sposób odnoszenia się do
               przyszłości). To, co nazywamy czasem, trzeba zatem rozumieć jako metaforyzację. W tym znaczeniu
               każde istnienie ma swój czas, bo każde - zagrożone nieistnieniem, powodowane bólem istnienia -
               zabiega o trwanie własne.
                  Jest   gorzkim     paradoksem, że właśnie fizyka            relatywistyczna,      przyznająca każdemu punktowi
               przestrzeni jego własny czas, byłaby najbardziej predysponowana do uzasadnienia tego - lecz właśnie
               ona, zapatrzona w absolutną prędkość światła, ten warunek relatywistycznej czasoprzestrzeni, który
               wcale nie musi oznaczać prędkości przemieszczania się... ona, posłużywszy się stalą czasową c i
               sporządzając rachunek dla całego Wszechświata, najbardziej nie chce podjąć się tego uzasadnienia.
               Gdzież bowiem - nie uciekając się do prawdy objawionej w religiach - mielibyśmy znaleźć ów
               uprzywilejowany punkt Całości, to istnienie wybrane, przebywające w jednym, nadrzędnym czasie,
               któremu     objawia     się   jedna    rzeczywistość      czasoprzestrzenna,      wykluczająca       lokalne     czasy    i
               przestrzenie poszczególnych istnień?
                                                       Czas, czyli kierunek trwania
                  Oto więc prawdziwa treść odczuwanego przeze mnie konfliktu czasów i prawidłowa wykładnia
               czasoprzestrzeni. Zabiegając o własne trwanie, po pierwsze łączę się z fizycznie mi dostępnymi
               istnieniami i ustanawiam swoje granice. Tak powstaje fizyczność, rozciągłość, przestrzeń... - czyli
               synchronia mojego świata. To zaś, co znajduje się poza tymi granicami - i czego już nie obejmuję z
               mojego punktu patrzenia - jest rzeczywistością moich istnień obszerniejszcyh. A ponieważ mogę
               przetrwać i jestem zdolny do istnienia o tyle, o ile podejmę obowiązek oswajania za-świata, przyłączania
               jakichś jego obszarów do własnej fizyczności - każde moje wyjście w za-świat, każda droga ku
               obszerniejszym istnieniom jest już i tym samym moją drogą w przyszłość. Idąc więc tam, gdzie fizyczna
               droga nie może mnie już poprowadzić, a pomimo to znajdując drogę, za sprawą metaforyzacji
               kontaktuję się z tymi istnieniami, które zawierają mnie w sobie. Zabiegając o trwanie własne i rzutując
               siebie w przyszłość, docieram do ich przedtem niedostępnej mi rzeczywistości. Tym z kolei jest
               diachronia mojego świata. Tak więc, wyodrębniając ową podobno uniwersalną kategorię czasu i
               wprowadzając       parametry     czasowe      bądź   czasoprzestrzenne,       w    istocie   łączę   się  z   rodziną...
               ludzkością... ekosystemami... Wszechświatem.
                  Powiedział przed stu laty wielki Charles Sanders Peirce: Bycie rządzonym przez cel lub inną
               przyczynę finalną stanowi istotę fizycznego zjawiska. [...] Stwierdzenie, że przyszłość nie wpływa na
               teraźniejszość, jest nie do utrzymania - i słowa te kosztowały Peirce'a utratę naukowego autorytetu na
               sto lat. Do dziś traktuje się jego dzieło - będące w intencji autora krytyczną i polemiczną metodologią
               nauk - jak jeszcze jedną metafizykę, opartą na fantazyjnej przesłance. Innym przykładem podobnej
               banicji poza granice nauki jest nawiązująca do doświadczeń mistyków logika Luizena Brouwera,
               wspomniana w szkicu poprzednim logika intuitywna. Zdaniem swego twórcy ma ona źródło w
               postrzeganiu upływu czasu i zdaje się z niej wynikać taki charakter logicznej konstrukcji, która jest stale
               zależna od swych następnych stanów. Słowem - której zachowania się aktualne są wyznaczane przez
                                                                                                                               243






               zachowania się przyszłe. Tym, co w obu przypadkach, Brouwera i Peirce'a, budziło największe opory,
               jest niewyobrażalność przyczyny oddziałującej z przyszłości. Gdyż dla umysłów zdanych na logikę
               wyłączonego środka, nawykłych do przestrzennej zasady wyłączania, uzyskiwanie czegoś z przyszłości,
               wychwytywanie z przyszłości sygnałów musiało się wydać szaleństwem, które jedynie przez grzeczność
               nazywano omownie.
                  A przecież wystarczy domyśleć w spokoju wnioski wynikające z hierarchicznego złożenia istnień,
               żeby zrozumieć sprawczą moc czasu przyszłego. Istnienia obszerniejsze, hierarchicznie wyższe
               zazwyczaj trwają dłużej od istnień, które są im hierarchicznie podporządkowane (populacja - dłużej od
               organizmu; organizm - od poszczególnej komórki; grupa ludzka - na przykład rodzina, na przykład
               naród, na przykład formacja cywilizacyjna - dłużej od ludzkiej jednostki). A przeto, gdy istnienia
               obszerniejsze, czyli trwające dłużej - samosięregulując - przekazują swe wymogi istnieniom mniej
               obszernym, przekazują im zarazem przyszłość. Swą niezbywalną koniecznością trwania stwarzają
               tamtym czasowość i wyznaczają kierunek trwania; azymutują je. Jako istnienie - jak każde z istnień,
               wciąż zagrożone we własnym trwaniu - muszę ich wymogi przyjąć i podążyć w wyznaczonym kierunku.
                  Właśnie temu służy tylekroć już podnoszona metaforyzacja. Tu ponownie pojawia się w naszych
               rozważaniach metafora - metafora będąca narzędziem tworzenia zarówno czasu, jak przyszłości.
               Jest to jedyna czasowość, jedyna przyszłość, która w każdej chwili do każdego z istnień dociera.
               Przyszłość warunkująca trwanie mojego świata i trwanie świata.
                  Zrekapitulujmy poprzednie. Zabiegając o własne trwanie, zabiegam o swój ciąg dalszy. Synchronia i
               diachronia mojego świata są dwoma aspektami ciągu dalszego. Jeżeli nie mogę zrealizować go w
               porządku przestrzennym, rzutuję siebie w przyszłość, którą osiągam w czasie - realizuję siebie w
               jakimś odmiennym porządku, który nazywam czasowym. Jeżeli w moim świecie urywają się związki
               metonimiczne, mogące być weryfikowane logiką - regulowane przestrzenną zasadą wyłączania - za
               sprawą metaforyzacji łączę się z tymi istnieniami, które trwają mocniej i dłużej. W ten sposób skandal
               własnej śmierci staram się odroczyć. Jeżeli nie mogę lub nie chcę realizować siebie za pomocą
               dostępnych mi środków fizycznych, jeżeli w moim widnokręgu są nieosiągalne lub nie godne wysiłku,
               kieruję swą myśl i uczucia ku obszernieszym istnieniom; to jest - ceduję jakąś część własnego istnienia
               na rzecz tych istnień, w których znajdę dla siebie możliwość dalszego ciągu. Znaczy to, że ich bytowy
               interes przyjmuję w jakiejś mierze za swój. Tak postępując, świadomie bądź nieświadomie, wartościuję
               - gdyż wartościowanie jest nie czym innym, jak porzuceniem osobniczego punktu patrzenia i przyjęciem
               za własny punktu patrzenia istnień obszerniejszych.
                                                                  Czas i wartości
                  Ten tok i tryb istnienia - nazwijmy go aksjologicznym albo metaforycznym - podsumowuje sobą
               wszystko, co zostało dotychczas powiedziane o procesie istnienia i trwaniu świata. Nie jest więc
               oczywiście - mówiłem już - trybem istnienia właściwym jedynie człowiekowi. Raczej jest tak, że ludzkie
               wartościowanie, obecny w nas zmysł wartości, jest przejawem i przedłużeniem dążenia bytu w
               ludziach. I właśnie dopiero, założywszy w każdym z istnień takie dążenie, potrafimy wytłumaczyć ów
               przyrost informacyj, owo powstawanie rzeczy i zjawisk rzeczywiście nowych, którego nie udało się
               wytłumaczyć w         logicznych     kategoriach    nauki.    Właśnie     dopiero    założywszy      je,  rozumiemy ów
               istnieniowy impuls czy, jak określałem poprzednio, inicjatywę, która łamie prawa przyrody - ... to, co
               nazywamy prawami przyrody i usiłujemy weryfikować logiką - i pozwala nam pojąć świat w jego
               dynamizmie.
                                                                                                                               244






                  W świetle powyższego staje się zrozumiałe, czym są wartości. Są preferencjami obszerniejszych
               istnień przyjętymi za własne przez istnienia mniej obszerne - na przykład preferencjami mojej rodziny,
               mojej grupy społecznej, narodu, gatunku przyjętymi za własne i realizowanymi przeze mnie. Żyjąc w ten
               sposób, żyjąc według wartości, to jest zmieniając punkt patrzenia i poszerzając moje granice,
               zapewniam sobie jakieś niefizyczne - z mojego dotychczasowego punktu patrzenia niefizyczne,
               pozaosobnicze - trwanie.
                  Wartości są zatem krokiem metonimii ku metaforze, wyjściem ze świata fizycznego istnień i
               projektem istnień w za-świecie, poza przypisaną im fizycznością. Są, jeśli można tak to określić,
               nieustanną transcendencją - i to niezależnie od faktu, czy będziemy rozumieli ją fizycznie, czy
               myślowo, rozważali w porządku materialnym, czy porządku duchowym; czy będziemy usiłowali
               wyrazić je w ilościowym i logicznym języku nauk ścisłych, czy w jakościowym języku niejasnych
               odczuć, którym posługują się humaniści. Tym należy tłumaczyć, że w pojęciu wartości mieszczą się
               wartości tak różne, jak wartość estetyczna danego dzieła sztuki, wartość moralna danego czynu, wartość
               odżywcza      danego pokarmu, wartość wymienna danej jednostki                      pieniężnej, lub     - by    jeszcze tu
               wspomnieć - wartości w naukach przyrodniczych (na przykład w fizyce układów nierównowagowych),
               w technice (za sprawą procedur optymalizacyjnych), w biologii (na przykład w problemie informacji
               wartościowej).
                  Drażniący makaronizm tych wyliczeń uraża, jak sądzę, jedynie nasze ucho. Bowiem w rozumieniu
               najgłębszym - powtórzmy to raz jeszcze - zarówno dane fizyczne, jak dane myślowe, zarówno cechy
               świata, jak cechy umysłu, stanowią jedność, a ich podział jest tylko nierozważnym dziełem greckiego
               Zachodu, spotęgowanym przez nowożytność. Jedność ta daje się jeszcze wysłyszeć we wprowadzeniu
               do Platońskiego Parmenidesa, gdzie zasada istnienia została nazwana hen, jedno - które jest aoristos
               dyas, pozbawioną rozgraniczenia dwójnią. Zasada istnienia zagubiona przez zachodnią metafizykę, ale
               wciąż pamiętana i słyszalna w myśleniu Dalekiego Wschodu: Jedność dwoistości. Nie dwie i nie jedna.
               Oto najważniejsza nauka: nie dwa i nie jedno. Jeżeli myślicie, że wasze ciało i umysł są dwoma - to
               błąd; jeżeli myślicie, że są jednym - to też jest błąd. Umieramy i nie umieramy. Oto prawidłowe
               rozumienie - rozumienie dostępne ludziom, którzy potrafią zrezygnować z właściwej zachodniemu
               umysłowi precyzji.
                  Wystarczy, żebym pojął własne bytowanie w tym, co w nim nieosoblliwe, wspólne mnie i światu;
               żebym - dostrzegając wszystkie specyficzności i osobliwości ludzkiej kultury - wysłyszał w niej
               powszechne dążenie istnień, aby rozumienie to stało się moim udziałem. Ograniczony przestrzennie
               własną cielesnością i najbliższym otoczeniem, zamknięty w nieprzekraczalnym przedziale czasowym
               własnego życia - bytując bez cudzysłowu metaforycznie - poczuję się wszystkimi istnieniami, stanę
               się bliźnim bytu.
                                                            Czas i nieśmiertelność
                  Jeżeli zwiążę życie duchowe, myślowość wyłącznie z człowiekiem, jak każe mi zachodnia kultura,
               mój kres - jeśli nie zechcę skorzystać z prawd objawionych w religiach - będzie kresem nieodwołalnym.
               Ale jeżeli myślowość, inicjatywę, wynalazczość przypiszę istnieniu w ogóle, wówczas nie potrafię
               rozstrzygnąć, w jakiej mierze będę musiał z istnienia ostatecznie odejść, a w jakiej - będę mógł doń
               nareszcie dołączyć. Taka częściowa niewiedza i niejasna nadzieja jest już wystarczającym rozwiązaniem
               odczuwanego przeze mnie konfliktu czasów; rozwiązaniem, która uśmierza ból istnienia i likwiduje -
               przynajmniej częściowo - skandal osobniczej śmierci. Co jest wcale oczywiste w moim doświadczeniu
                                                                                                                               245






               wewnętrznym i wciąż na domiar potwierdzane jest trwaniem świata - lecz zarazem jest zupełnie
               niezrozumiałe w świetle zachodnich, logicznych pojęć.
                  A cały ten skomplikowany wywód (tutaj - skomplikowany) powinien mi uprzytomnić, że jestem
               tylko malutkim fragmentem bytu, znikomą cząstką Całości Wszechrzeczy. Powinien dać mi odczuć tę
               tożsamość mnie i świata, która znajduje się u podstawy wszystkich kultur - i która dopiero wtórnie ulega
               fantazyjnym nagłośnieniom, kolorowym przebraniom. Im więc kultury są bardziej wykształcone, tym
               owo odczucie tożsamości przebiega uroczyściej, ale zarazem staje się trudniejsze. I, jak się wydaje, jest
               szczególnie trudne przy metafizycznych i naukowych założeniach naszej kultury. Tak oddzielamy świat
               od człowieka, ciało od duszy, fizyczność od myślowości, przestrzeń od czasu - jak
               oddzielamy śmierć od życia. Zaś wobec rodzących się podejrzeń i wiodących się stąd naszych
               nadziei zawsze możemy posłużyć się rachunkiem uczonych; przecinamy wątpliwości naukowym
               dowodem.
                  Podczas gdy - powtarzam - moja prawdziwa natura, podobnie jak natura świata, nie jest ani myślowa,
               ani fizyczna, ani czasowa, ani przestrzenna, lecz podmiotowa. Rachowalna fizyczność, rzekomo
               niezmienne logiczne prawa, którym ona podlega, tak zwane fizyczne przejawy życia są maja - różnorako
               motywowanym złudzeniem. Są powodowane bólem, albo po prostu istnieniowym impulsem -
               zawiniane cierpieniem jako nieodłączną cechą istnienia (Budda, Schopenhauer), takąż trwogą (tu może
               Heidegger), właściwą każdemu istnieniu wiedzą, wiedzą swego realizującą jego roszczenie trwania,
               która pozwala mu wprawdzie utrzymać się przy byciu i, poprzez proces ewolucyjny, może zapewnić
               jakąś kontynuację, ale w ogólnym bilansie istnień nie zasługuje na uwagę (za czym optowałbym ja). To
               natomiast, co nazywamy myślowością, jest naszą niemożnością zrozumienia świata - przejawów jego
               życia - przy pomocy logicznych praw.
                  W świetle poprzedniego jedynym bytem rzeczywistym, który odnajdujemy popod fantomami myśli i
               popod fantasmagorycznymi, przejawiającymi się fizycznie światami poszczególnych istnień,                                są
               indywidualne widnokręgi istnień. Widnokręgi - które istnienia w procesie istnienia przekraczają. Które,
               przekraczając, dążą ku... - o właśnie - ku temu, co w naszym nieuchronnie ograniczonym, bo
               nacechowanym ludzką praktyką języku nazywamy przyszłością i osiągamy w czasie.
                                                                                                                               246






                                                                              9
                                               Przeszłość, przyszłość, teraźniejszość...
                  Byt wie, że może przestać być, i dlatego się stara - troska się, jak by powiedział Martin
               Heidegger. A przeto istnienie - czyli po prostu bycie - jest trwaniem, które wymaga wielu zabiegów.
               Jedynym ludzkim sposobem zrozumienia tych zabiegów jest przyjęcie podmiotowej natury świata.
               Tylko ona spójnie tłumaczy bycie świata rozumianego jako Całość Wszechrzeczy. Spośród dwu
               odpowiedzi możliwych i równie prawdopodobnych - przyznania podmiotowości wyłącznie człowiekowi
               i przyznania jej wszystkiemu - tylko ta druga czyni świat zrozumiałym. Albo powiedzmy ostrożniej.
               Spośród dwu odpowiedzi możliwych - z których każda zawiera tę tajemnicę, jaką jest podmiotowość -
               tylko ta druga stawia nas wobec tajemnicy istnienia.
                  Bycie jest trwaniem, czyli wiecznym ciągiem dalszym. Wychodzi z..., nie wiem skąd, a skoro jest
               tym, czym jest, czymś fizycznym, a więc czymś, musi mieć przeszłość za sobą i mieć przed sobą
               znowu jakieś zdolne do bycia, domniemywane coś, a więc dążyć musi ku... ku temu, co nazywamy
               przyszłością. Teraźniejszość zaś jest równoznaczna ze stawaniem się. Teraźniejszość to możność stania
               się, władza łączenia tego już zaistniałego fizycznego i tego mającego dopiero zaistnieć - w metaforze.
               Teraźniejszość nie jest więc żadnym dającym się określić momentem, osobliwą chwilą, wyróżnionym
               punktem na osi czasowej, jak chcieliby adepci nauk ścisłych, lecz jest pewną aktywnością zdolną
               przewalczyć martwotę porządku przestrzennego, która w statyczne rzeczy wprowadza - jak powiadają
               fizycy - strzałkę czasu i zamienia synchronię w diachronię. Tej aktywności nie umiemy nazwać, lecz
               odnotowujemy ją w sobie jako podmiotowość. A skoro podmiotowość z samej definicji musi być
               czyjaś, to i teraźniejszość może być tylko czyjaś. Co nie powinno przecież dziwić obeznanych z
               teorią względności adeptów nauk ścisłych, lecz jednak i niestety dziwi.
                  Stoję tu oto - skazany na teraźniejszość, wyróżniony swą podmiotowością, powodowany wiedzą
               swego. To, co widzę, co postrzegam aparatem pięciu zmysłów, jest przeszłością mojego świata. Tak
               właśnie. Fizyczność - ta domena postrzegania zewnętrznego - jest zmagazynowaną przeszłością
               postrzegającego ją istnienia. (Poznając elementarne cząstki                  materii, ich molekularne powiązania,
               polimery, biologiczne organizmy niższe, poznaję w istocie swych antenatów!). To natomiast, czego z
               mego punktu patrzenia nie postrzegam, a co mogłoby przedłużyć moje trwanie... przedłużyć, jak
               nazywam, w przyszłość - to, co umyka memu postrzeganiu zewnętrznemu, a przeto odnajduję je w
               swoim doświadczeniu wewnętrznym, w sferze niejasnych odczuć - jest fizycznością tych istnień, które
               mnie zawierają w sobie; tym, co, znalazłszy się w ich indywidualnych widnokręgach, musiałbym
               postrzegać jako fizyczne. Jest fizyczną rzeczywistością ludzi (moje uczucia rodzinne, moje przygody
               duchowe z kulturą!),         fizyczną rzeczywistością ekosystemów (moje zachwycenia ich                        ogromem i
               pięknem!), fizyczną rzeczywistością Wszechświata (mój religijny podziw!).
                  Tak właśnie. Moja duchowość to fizyczność tamtych - moja przyszłość to owo fizyczne, czyli zdolne
               do bycia coś moich obszerniejszych istnień. Co znowu jest oczywiste w moim doświadczeniu
               wewnętrznym i potwierdzane jest na domiar życiową praktyką.
                                                                                                                               247






                                                            Prehistoria istnienia
                  Nauki przyrodnicze są zatem naukami historycznymi. Zajmując się fizyczną konstytucją bytu, w
               istocie starają się zrekonstruować historię tych zabiegów i zmagań, które sprawiły, że byt mógł stawić
               się w swej aktualnej postaci przed badaczem. Wbrew własnym uroszczeniom ścisłości, ich sposób
               dochodzenia do prawdy jest opisowo - intuitywny, właściwy naukom historycznym. Co znajduje wyraz
               w coraz nowych, następujących po sobie metodologiach, skwitowanych Feyerabendowskim anything
               goes - i obarczone jest tym samym marginesem błędu co każda historyczna wiedza. Nie chcąc przystać
               na ów margines uczeni wprowadzają do swych równań parametry czasowe, ale - jak na przykład
               wykazują wciąż ponawiane daremne próby ujednolicenia fizyki - wprowadzają je z miernym skutkiem, z
               rezultatami dalekimi od precyzji.
                  Zrozumiawszy, czym są nauki przyrodnicze, możemy również zrozumieć, czym jest zachodnia,
               wiodąca się z greckich początków metafizyka. Jeżeli pierwsze, starając się zrekonstruować historię
               zabiegów i zmagań, dochodzą w efekcie do najmniejszych uchwytnych zmysłowo składników bytu, to
               druga - poszukująca prasubstancji, starająca się wydobyć powszechny lecz ukryty substrat fizyczności
               - jest próbą dotarcia do jego składników już nieuchwytnych zmysłowo, lecz obecnych ab illo tempore.
               Jest zatem prehistorią bytu. Tak właśnie. Metafizyka to fizyka już niemożliwa - lecz przecież fizyka.
               Jako taka jest kontynuacją mitologij, spadkobierczynią mityczności, tej najwcześniejszej gnozy ludzkiej,
               która, wypowiadając się poprzez mity, obrazowe historie, wiedziała i wiedziała niewątpliwie, co składa
               się na istnienie i skąd byt wyszedł. Wspólnym rygorem wszystkich tych, dotyczących przeszłości,
               dziedzin namysłu - logiczno - naukowej, metafizyczno - spekulatywnej, mitycznej - jest jednoznaczna
               pewność.
                                                             Przyszłość istnienia
                  Na przeciwnym krańcu sytuują się ludzkie niejasne odczucia, które najpełniejszy wyraz znajdują w
               mistyce i stanowią przedmiot badań humanistyki. Odczucia te - intensyfikowane i potęgowane -
               prowadzą do doświadczenia mistycznego, kulminują w ekstazie, która z samej swej istoty powyższego
               rygoru jednoznaczności nie może spełnić. Czym przeto owa ekstatyczna, niejednoznaczna i odsądzana
               przez   trzeźwy     Zachód     od   rozsądku,    mistyka     jest?  Przypomnijmy        kilka   oczywistości.     Byt   jest
               pragnieniem bytu, kierowanym na zewnątrz. Byt to stawanie się - którego narzędziem jest metafora.
               Wychodząc poza siebie, bytując metaforycznie i poszerzając swoje granice, umacniam własne trwanie.
               Ale postępując tak - i pozornie działając jedynie w interesie własnym - wzbogacam zarazem uposażenie
               bytowe tych istnień, które mnie zawierają w sobie, przyczyniam się do ich wzrostu. Każda więc moja
               rozumna i właściwie spełniona powinność wobec siebie - jest już i tym samym spełnieniem powinności
               wobec bytu. A kiedy wsłucham się w swe wewnętrzne doświadczenie, jest to tak oczywiste, że między
               bytem i powinnością muszę postawić znak równania.
                  Zaryzykowałbym twierdzenie, że mistyka jest władzą duchową, która uświadamia mi to i - poprzez
               uświadomienie - umożliwia życie według wartości, świadome wartościowanie. Że jest owym obecnym
               we mnie zmysłem wartości, który pozwala cedować jakąś część własnego istnienia na rzecz moich
               obszerniejszych istnień i utożsamia mój bytowy interes z ich interesem. Mistyka polega zatem na
               radykalnej zmianie        punktu    patrzenia    -  z egoistycznie      -  osobowego, związanego z            fizycznością
               aktualnego stanu rzeczy, na pozaosobowy, realizowany poza aktualnym porządkiem fizycznym. Mówi o
                                                                                                                               248






               tym również źródłosłów słowa ekstaza - greckie ek-stasis, od ek-histanai, wyjść poza, stanąć obok.
                  Jak powiada Teilhard de Chardin, ten najbardziej nie-zachodni z chrześcijańskich myślicieli: To
               tylko ma cenę, co jest tobą w innych, a innymi w tobie. [...] Człowiek, jak atom, ma wartość przez tę
               tylko część samego siebie, która przechodzi we Wszechświat. To tylko ma wartość, co, będąc moje,
               bytuje poza mną - lub co, będąc cudze, godzi we mnie. Bycie wartościowym dla czegoś lub kogoś
               stanowi istotę związków metaforycznych, które czynią zrozumiałe bycie i trwanie świata.
                  Tak zobaczona mistyka jest więc jakby wrodzonym mi postulatem - tym, co upewnia mnie o
               słuszności własnego postępowania. Można ją nazwać poczuciem obowiązku albo sumieniem. Albo
               nakazem, owym głosem bytu - głosem, który mnie powiadamia o wymogach moich obszerniejszych
               istnień. Tak właśnie. Jeżeli tylko okiełznam własny egoizm... jeżeli potrafię wyciszyć osobowy głos
               swego Ja, właśnie je każdorazowo słyszę. Wprawdzie wymogi te stawiane mi są w języku, którego
               jako języka nie rozpoznaję - ale za to dawana mi jest, i dawana bezspornie harmonia, poczucie
               zgodności z sobą, jeżeli wymogi te spełnię.
                  Powiedzmy powyższe inaczej. W moich niejasnych odczuciach, które potęgowane prowadzą do
               stanów mistycznych, dana mi jest pewność kierunku trwania - tak jak zapewne dana jest w inny
               sposób pozostałym istnieniom, nie wyłączając mikrocząstek fizyki kwantowej - i dana mi jest zdolność
               odczuwania harmonii, jeżeli w tym kierunku zmierzam.
                                                        Illud tempus i unio mystica.
                  Gdybym chciał wyrazić się górnolotnie, powiedziałbym, że mistyka jest władzą duchową, która
               włącza mnie w całokształt istnienia i umożliwia współuczestnictwo w jego roszczeniu trwania; że jest
               ekspozyturą duszy świata w duszy ludzkiej. Jako ludzkie doświadczenie - jest archetypem (matrycą,
               wzorcem, kanwą) wszystkich duchowych działań człowieka i pozostaje w trwałym powinowactwie ze
               wszystkimi     dziedzinami      kultury. Wtedy       waloryzowana       jest  przez    religie  jako   religijna   zasługa,
               opatrywana świeckim mianem altruizmu, zalecana przez moralistów jako obowiązek etyczny albo
               powinność moralna. Jako cecha świata - podsumowuje sobą to wszystko, co zrozumiałem dotychczas o
               metaforze, zróżnicowaniu pozycji zdaniowej w naszej mowie i elementarnym geście każdego z istnień.
               W obu przypadkach - jest tym wspominanym już dążeniem bytu, bezgłośnym albo głośnym dążeniem,
               które umyka definicjom.
                  Oparciem dla mityczności i metafizyki jest illud tempus, natomiast mistyka związana jest z futurum
               czasów niedokonanych. Ale co to naprawdę znaczy, nie umiem wiedzieć. Rozpoznaję kierunek
               trwania, a więc jakiś wektor określony punktem wyjścia - ale czy jest to kierunek horyzontalny,
               określony punktem wyjścia czasowym, realizowany jako proces ewolucyjny w porządku fizycznym,
               jako dążenie w przód i rozwijające się w czasie, czy też kierunek wertykalny, będący dążeniem wzwyż
               i mający mnie wyprowadzić po hierarchicznej drabinie istnień z porządku fizycznego ku światu
               duchowemu, pozostaje niejasne. Cytowany przed chwilą Teilhard de Chardin wykreślał dążenie naraz
               w obu kierunkach i tak znajdował ich wypadkową, trzeci kierunek - nowy wektor. Jaką natomiast treść
               należy wpisać pod te wektory, pozostaje niejasne i nigdy dla nikogo jasne nie było. Ludzkie
               wyobrażenia na temat czasu należą od zarania gatunku do najmniej pewnych. Rozróżniamy czas
               psychologiczny, czas biologiczny, czas fizykalny... fizykalny izotropowy, czyli odwracalny, czas
               anizotropowy, czyli nieodwracalny, czas mityczny, czyli kolisty, a więc stacjonarny, czas liniowy, a
               więc postępujący, czyli ten... - no tak - ten rzeczywisty, itd. Na dobrą sprawę, nie wiemy niczego o
               czasie, jeżeli nie opatrzymy go najpierw przymiotnikiem. Ta nieprzeparta konieczność dookreślania
                                                                                                                               249






               zjawiska wyjawia, że nie wiemy, czym jest samo zjwisko.
                                                               Filozofia skuteczna
                  Za nami rozpościera się jakiś obszar zamknięty, obszar zaszłości; przed nami - obszar potencjalności,
               czyli otwarta możliwość, opatrywana rozmaitymi nazwami. W nazwach tych od zarania gatunku
               zawierane są nasze domniemania na temat własnego losu. Ale nawet pełna pewność własnego losu nie
               przysporzy naszej wiedzy o tamtych obszarach. Pewne - bo dane nam - jest tylko ich pogranicze, czyli
               nasze teraz.
                  I tak oto moje życie okazuje się paradoksem. To bowiem jedynie dane mi pewnie jest właśnie
               najbardziej ulotne, najmniej pewne i - nawet mając wewnętrzną pewność co do pomyślności losu -
               powinienem o swe teraz zabiegać. Co więcej. Wszystkie te zabiegi - rozważane przeze mnie w porządku
               czasoprzestrzennym, fizycznym i weryfikowane przystosowaną do niego logiką... jedyną, jaką mam do
               dyspozycji - nieuchronnie zmierzają do śmierci, kończą się ostatecznym kresem. Skazany na zabieganie
               o swe teraz, mogę więc albo cofnąć się w illud tempus, dotrzeć do metafizycznej prasubstancji,
               powszechnego prasubstratu           wszystkiego;     a wtedy osiągam         jednoznaczną      pewność religij       (każda
               prawidłowo domyślana metafizyka zamienia się w religijną prawdę i przestaje być sobą) - lub też mogę
               związać własne trwanie z trwaniem obszerniejszych istnień, mogę dołączyć do istnienia, do Całości
               Wszechrzeczy w unio mystica i uzyskać na innej drodze to samo.
                  Skazany na zabieganie o swe teraz, muszę je przeto porzucić. Na tym polega paradoks mojego życia.
               Paradoks... albo metafora, której każdy z dwu członów - zależnie od przyjętego przeze mnie punktu
               patrzenia - mogę uczynić bliższym mi bądź dalszym. Zależeć to będzie tylko od pozycji, jaką zajmuję,
               od logiki, którą wyznaję, lub którą porzucam. Mędrcowi Czuang - cy we śnie zjawił się motyl - ale
               równie dobrze motyl mógł być snem Czuang - cy, jak Czuyang - cy snem motyla. Natomiast sam sen
               nazywać można różnie. Więc na przykład tą podmiotowością, wszechpodmiotowością zawartą w jakiejś
               podmiotowści jeszcze większej i zawierającą w sobie także moją małą podmiotowość. Albo na przykład
               kosmicznym Chrystusem za Teilhardem de Chardin (AD 1,5 ˇ 1010!). Albo prawdziwą, bo
               bezczasową naturą Umysłu, jak niekiedy nazywają wbrew Teilhardowi buddyści.
                  Nazwy są obojętne i jako takie nie pozostają w żadnym stosunku ze mną, nie przysporzą mi zysku.
               Skuteczna filozofia - owa jedyna potrzebna metafizyka, której wyczekujemy - jest stanem ducha,
               duchowym doświadczeniem filozofującego. Liczyłaby się tylko własna radość. Chodziłoby o zaznanie
               teraz i tutaj tego... o rzeczywisty kontakt z tym, co pozostanie żywe po mojej śmierci.
                  Korekta: Ewelina Lubińska
                                                                                                                               250
