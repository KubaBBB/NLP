PAUL ANDERSON



Pieśń pasterza
(Przełożył Darosław Toruń)

 





Trzy kobiety: jedna martwa, jedna żywa, jedna jak tamte obie i jak żadna z nich - nigdy nie 
będzie żyła i nigdy nie umrze, będąc nieśmiertelna w SUM-ie.
Na wzgórzu ponad tą doliną, przez którą biegnie droga, oczekuję na Jej przejście. Mróz w 
tym roku nadszedł wcześnie i trawy już zbladły. Stok wzgórza porośnięty jest drzewami jabłoni i 
jeżynami, z których ludzie pospołu z ptakami zebrali już owoce, pozostawiając tylko nagie łodygi. 
Jabłonie są bardzo stare, rozrzucone bezładnie po stoku i równie bezładnie powykrzywiane - 
pozostałość po sadzie, pielęgnowanym przez pokolenia, o których teraz już nikt, poza SUM-em, 
nie pamięta (widzę fragmenty muru tu i ówdzie wystające ponad gąszcz jeżyn). Już niewiele 
owoców na nich pozostało. Po skórze przebiega mi dreszcz, powiew wiatru strząsa jabłko. Słyszę, 
jak uderza w ziemię - jeszcze jedno tyknięcie jakiegoś odwiecznego zegara. Krzewy coś szepczą do 
wiatru.
Inne wzgórza wokół mnie pokryte są lasem i płoną szkarłatem, miedzią i brązem. Niebo jest 
ogromne, słońce blednie, chyląc się ku zachodowi. Dolina wypełnia się głębszym i ciemniejszym 
błękitem, mgiełką, której lekka dymność dotyka moich nozdrzy. Jest babie lato, stos pogrzebowy 
roku.
Były też inne pory. Były inne życia, przed moim i jej. I wtedy ludzie mieli słowa, którymi 
mogli śpiewać. Ciągle jeszcze dopuszczamy do siebie muzykę, a ja spędziłem dużo czasu na 
oplataniu melodiami słów na nowo odkrytych. ,,W czas majowy, dyszący zielenią..." Zdjąłem z 
pleców harfę i nastroiłem ją. Zaśpiewałem dla niej, prosto w jesień i gasnący dzień.
Przyszłaś. a z tobą słońce. 
Radośnie śmieją się liście. 
Dziewanny z miłości drżące. 
W zieleni lśnią złociście.
Stopy, opadając, poruszają trawę dość delikatnie i kobieta mówi z udawanym śmiechem:
- No cóż, dziękuję.
Kiedyś, tak krótko po śmierci mojej dziewczyny, że ciągle byłem oszołomiony, stałem w 
mieszkaniu, które należało do nas. To było na sto pierwszym piętrze najbardziej atrakcyjnego 
budynku. Po zmierzchu miasto jarzyło się dla nas, mrugało i lśniło, rozwijało jak sztandary 
ogromne połacie jasności. Nic poza SUM-em nie było w stanie kontrolować miliona samochodów 
powietrznych, tańczących między wieżami jak roje świetlików, utrzymywać w ruchu całego 
miasta, od siłowni atomowych, przez automatyczne fabryki, sieci dystrybucji energii i dóbr, 
systemy oczyszczania i urządzenia naprawcze, po usługi, oświatę, kulturę i prawo - wiązać 
wszystko w jeden gigantyczny, nieśmiertelny organizm. Chlubiliśmy się faktem, że należymy do 
tego miasta, tak samo jak tym, że należymy do siebie.
Jednak w ten wieczór kazałem kuchni wyrzucić do śmietnika obiad, który dla mnie 
przygotowała. Rozgniotłem obcasem podane przez automat medyczny chemiczne środki 
pocieszające i kopnąłem odkurzacz, gdy zbierał ich okruchy. Rozkazałem światłom, by się nie 
zapalały, nigdzie, w całym mieszkaniu. Stałem przy ścianie widokowej, patrząc na megalopolis i 
widziałem tandetę i krzykliwość. Obracałem w dłoniach glinianą figurkę, którą ona ulepiła. 
Obracałem ją, obracałem, obracałem.
Zapomniałem tylko drzwiom zakazać wpuszczania gości. Poznały tę kobietę i otworzyły się 
dla niej. Przyszła z uprzejmości, zamierzając wyrwać mnie z nastroju, który wydawał jej się 
nienaturalny. Usłyszałem, jak wchodzi i obejrzałem się, próbując przebić wzrokiem ciemność. Była 
niemal tego samego wzrostu co moja dziewczyna i jej włosy były przypadkowo upięte tak samo, 
jak ona lubiła to robić - figurka wypadła mi z dłoni i roztrzaskała się, gdyż przez moment 
myślałem, że ona to tamta. Od tej pory musiałem ze sobą walczyć, żeby nie czuć do Thrakii 
nienawiści.
Teraz, nawet bez światła zachodzącego słońca, nie pomyliłbym się w taki sposób. Nic, poza 
srebrzystą bransoletą na jej lewym przegubie, nie przypomina naszej wspólnej przeszłości. Ma na 
sobie traperskie ubranie: wysokie buty, spódniczkę z prawdziwego futra i pas z prawdziwej skóry, 
nóż na biodrze i strzelbę przerzuconą przez ramię. Jej włosy są splątane, skóra brązowa od 
spędzonych na otwartej przestrzeni tygodni. Pod fantastycznymi, wielokolorowymi zygzakami, 
którymi pomalowała swoje ciało, widać zadrapania i brud. Nosi naszyjnik z ptasich czaszek.
Ta, która jest martwa, była na swój sposób dzieckiem drzew i przestrzeni w znacznie 
większym stopniu niż naśladowcy Thrakii. Gdy miasta nam się przejadły i wyszliśmy z nich, nie 
musiała wyzbywać się ubrania ani czystości, rozsądku ani delikatności, żeby pod gołym niebem 
czuć się jak w domu. Z tej właśnie cechy zaczerpnąłem wiele imion, którymi ją nazywałem, takich 
jak Leśne Źrebię czy Łania, czy, znalezione w czasie grzebania w starych księgach. Driada i Elf. 
(Lubiła, gdy wybierałem jej imiona, i ta przyjemność nie miała końca, gdyż ona była nienasycona).
Pozwalam strunom wydźwięczeć się w ciszę. Odwracając się, mówię do Thrakii:
- Nie śpiewałem dla ciebie. Ani dla nikogo. Zostaw mnie w spokoju. Thrakia wzdycha 
głęboko. Wiatr rozwiewa jej włosy i przynosi mi jej zapach: nie kobiecej słodyczy, ale strachu. 
Zaciska pięści i mówi:
- Jesteś pomylony.
- Stąd wzięłaś tak pełne treści słowo? - szydzę, gdyż mój własny ból i, prawdę mówiąc, 
strach musi się wyzwolić, uderzyć w coś, a proszę, ona tu stoi. - Już cię nie zadowala 
"niezrównoważony" czy "nieopanowany"?
- Nauczyłam się od ciebie - mówi wyzywająco - z twych przeklętych starożytnych pieśni. 
Masz następne słowo, ,,przeklęty". Jakże ono do ciebie pasuje! Kiedy masz zamiar przestać 
zachowywać się jak chory?
- I oddać się do kliniki, i pozwolić ładnie i higienicznie wyprać sobie mózg. Nieprędko, 
kochanie. - Używam tego ostatniego słowa z premedytacją. Ale ona nie może wiedzieć, jaki żal i 
smutek ono dla mnie niesie, dla mnie, który pamiętam, że to również mogło być imię mojej 
dziewczyny. Oficjalna gramatyka i wymowa języka dzięki elektronicznym nagraniom i 
neuronicznemu nauczaniu jest równie stała i zamrożona, jak każdy inny element naszej cywilizacji. 
Lecz znaczenia zmieniają się, przesuwają i ślizgają jak węże.
Wzruszam ramionami i najbardziej suchym, najbardziej miejsko-technicznym głosem, na 
jaki mnie stać, mówię:
- W rzeczywistości jestem jednostką praktyczną, bez żadnych patologicznych skłonności. 
Zamiast uciekać od swych problemów - przez narkotyki czy neurokorektę, czy, jak ty, przez 
zabawę w dzikusa - jestem właśnie w przededniu realizacji bardzo konkretnego planu, 
polegającego na odzyskaniu osoby, która czyniła mnie szczęśliwym.
- Przeszkadzając Jej w powrocie do domu?
- Gdy Ciemna Królowa przebywa na ziemi, każdy ma prawo składać do niej prośby.
- Ale odpowiedni czas już minął...
- Nie określa tego żadne prawo. Tylko zwyczaj. Ludzie boją się z nią spotkać poza tłumem, 
miastem, jaskrawymi światłami. Nie przyznają się do tego, ale tak jest. Przyszedłem tutaj dokładnie 
po to, aby nie być fragmentem kolejki. Nie chcę mówić do magnetofonu, żeby potem moje słowa 
poddawane były komputerowej analizie. Jak mógłbym mieć pewność, że Ona słuchała? Chcę sam 
się z Nią spotkać, ja, niepowtarzalna istota, chcę patrzeć w Jej oczy, gdy wypowiem swą modlitwę. 
Thrakia zduszonym głosem mówi:
- Będzie się gniewać.
- Czy Ona jest jeszcze zdolna do gniewu?
- Ja... ja nie wiem. Jednak to, o co chcesz prosić, jest tak nieprawdopodobne. Tak 
absurdalne. SUM ma ci oddać twoją dziewczynę. Wiesz przecież, że On nigdy nie robi wyjątków.
- A czy Ona sama nie jest wyjątkiem?
- To co innego. Jesteś nierozsądny. SUM musi mieć jakiegoś... bezpośredniego łącznika z 
ludźmi. Potrzebuje informacji kulturowych i emocjonalnych tak samo jak statystyki. Jak bez tego 
mógłby racjonalnie rządzić? I spośród wszystkich ludzi, z całego świata wybrał właśnie Ją. A kim 
była twoja dziewczyna? Nikim!
- Dla mnie była wszystkim.
- Dla ciebie... - Thrakia zagryza wargę. Jej ręka sięga ku mnie, dłoń zaciska się na mym 
nagim ramieniu. Twardy, gorący uścisk, brudne paznokcie wpijają się w skórę. Gdy nie reaguję, 
otwiera dłoń i wbija wzrok w ziemię. Wielkie "V" odlatujących dzikich gęsi przemierza niebo
nad nami. Ich krzyki przebijają się ostro przez szum wiatru, narastający w lesie.
- No dobrze - mówi - ty jesteś wyjątkowy. Zawsze byłeś. Wyruszyłeś w przestrzeń z 
Wielkim Kapitanem i wróciłeś. Być może jesteś jedynym żyjącym człowiekiem, który rozumie 
starożytnych. Więc może Ona cię wysłucha. Ale SUM nie. On nie może obdarowywać 
wskrzeszeniami. Jeżeli raz to zostanie zrobione, jeden jedyny raz, czy nie będzie musiało być 
powtarzane dla każdego? Martwi przytłoczą żywych.
- Niekoniecznie - mówię. - Ja w każdym razie zamierzam spróbować.
- Dlaczego nie możesz poczekać do dnia obiecanego? Wtedy SUM z pewnością odtworzy 
was dwoje w tym samym pokoleniu.
- Musiałbym to życie, przynajmniej to, przeżyć bez niej - mówię i odwracam wzrok. Patrzę 
w dół, na drogę lśniącą poprzez cienie wzdłuż całej doliny jak wąż śmierci. - Poza tym skąd wiesz, 
że w ogóle będą jakiekolwiek wskrzeszenia? Mamy tylko obietnicę. Nawet mniej. Ogłoszony 
program.
Thrakia łapie gwałtownie powietrze, odskakuje ode mnie, podnosi ręce, jakby chciała odbić 
cios. Jej bransoleta rozbłyskuje światłem prosto w moje oczy. Poznaję początkową fazę 
egzorcyzmu. Thrakia nie zna rytuału - wszelkie "przesądy" już dawno zostały starannie 
wyskrobane z naszego metalowo-energetycznego świata. Ale nawet jeśli nie potrafi znaleźć 
odpowiedniego słowa, odpowiedniej formy, to na pewno odżegnuje się od bluźnierstwa.
Mówię więc zmęczonym głosem, nie chcąc żadnych kłótni, pragnąc tylko czekać tutaj w 
samotności:
- Nieważne. Może się zdarzyć jakiś kataklizm, na przykład uderzy w nas wielki asteroid. 
Zmiecie cały system, zanim warunki dojrzeją do tego, by wskrzeszenia mogły być rozpoczęte.
- To jest niemożliwe - jest doprowadzona niemal do wściekłości. - Homeostaty, systemy 
naprawcze...
- Dobrze, nazwij to skrajnie nieprawdopodobnym, teoretycznie tylko możliwym 
przypadkiem. I załóżmy również, że ja jestem takim egoistą, iż chcę powrotu Skrzydła Jaskółki 
teraz, w tym życiu, i nic mnie nie obchodzi, czy to jest w porządku wobec reszty was.
Was też nikt inny nie obchodzi, myślę. Nikogo z was. Wy nie rozpaczacie. Jedyną rzeczą, 
którą chcecie ochronić, jest wasza własna, najcenniejsza w świecie świadomość. Nikt nie jest wam 
tak bliski, żeby się naprawdę liczył. Czy uwierzylibyście mi, gdybym wam powiedział, że jestem 
gotów ofiarować SUM-owi moją własną śmierć w zamian za uwolnienie Kwiatka W Słońcu?
Nie wypowiadam tej myśli. To by było okrutne. Nie powtarzam również tego, co jest 
jeszcze okrutniejsze: moich obaw, że SUM kłamie, że umarli nigdy nie zostaną zwróceni. Gdyż (ja 
nie jestem Wszechkontrolującym, nie myślę próżnią i negatywnymi poziomami energii, lecz 
zwyczajnymi, powstałymi na ziemi molekułami - potrafię jednak rozumować beznamiętnie, bo 
wyzbyłem się iluzji) zastanówcie się... Celem tej gry jest zachowanie społeczeństwa stabilnego, 
praworządnego i zdrowego. To wymaga zaspokojenia nie tylko potrzeb cielesnych, ale również 
tych, które mają znaczenie symboliczne lub wynikają z przyrodzonych instynktów. I dlatego 
dzieciom musi być wolno przychodzić na świat. Minimalna ich liczba na pokolenie jest równa 
maksymalnej: jest to liczba, która utrzyma populację na stałym poziomie.
Pożądane jest również usunięcie z umysłów ludzi strachu przed śmiercią. Stąd 
przyrzeczenie: w czasie, który będzie odpowiedni ze względów społecznych, SUM zacznie nas 
odtwarzać, wraz ze wszystkimi naszymi wspomnieniami, ale w rozkwicie młodości. I to może być 
robione wielokrotnie, życie za życiem, przez tysiąclecia. Więc śmierć jest w rzeczywistości tylko 
snem.
...W tym śnie śmiertelnym, co się może jawić... Nie. Ja nie odważę się na tym polegać. 
Zadaję więc tylko jedno małe pytanie, moje własne:
Kiedy i w jaki sposób, według oczekiwań SUM-a, warunki (przy stabilnym społeczeństwie, 
pamiętajcie) miałyby się stać tak różne od dzisiejszych, żeby narodzeni na nowo mogli być, w 
swych milionowych masach, bezpiecznie powitani wśród żywych?
Nie widzę powodu, dla którego SUM nie miałby nam kłamać. My również jesteśmy tylko 
przedmiotami w świecie, którym On manipuluje.
- Już przedtem się o to kłóciliśmy, Thrakia - wzdycham. - Często. Dlatego tak się tym 
martwisz?
- Sama chciałabym to wiedzieć - odpowiada cicho. Mówi dalej na wpół do siebie: - 
Oczywiście chcę z tobą kopulować. Musisz być dobry, sądząc z tego, jak ta dziewczyna wodziła za 
tobą oczami, jak się uśmiechała, dotykając twojej dłoni, jak... Ale przecież nie możesz być lepszy 
niż wszyscy inni. To niedorzeczne. Istnieje tylko określona liczba możliwych sposobów. Więc 
dlaczego boli mnie to, że otulasz się milczeniem i odchodzisz samotnie? Może właśnie przez to 
stajesz się dla mnie wyzwaniem?
- Za dużo myślisz - mówię. - Nawet tutaj. Grasz człowieka pierwotnego. Odwiedzasz dzikie 
obszary, żeby "zaspokoić wrodzone atawistyczne impulsy"... jednak nie potrafisz wyzbyć się tego 
komputera, który w tobie siedzi, i po prostu czuć, po prostu istnieć.
Najeża się. Dotknąłem czułej struny. Patrząc obok niej, wzdłuż rzędów płomiennych 
klonów i sumaków, miedzianych wiązów i wielkich, ciemnych dębów, widzę wychodzące spod 
drzew sylwetki. To wyłącznie kobiety, jej naśladowczynie, tak samo zaniedbane jak ona. Jedna z 
nich przepasana jest sznurem martwych kaczek, których krew spłynęła po jej udzie i zaschła na 
czarno. Ten ruch, z jego nie ujętą jeszcze w słowa mistyką, jest dziełem Thrakii. Twierdzi ona, że 
nie tylko mężczyźni powinni porzucać łatwe życie i przyjemności miast i stawać się znowu, na 
kilka tygodni w ciągu każdego roku, mięsożercami, podobnymi tym, którzy dali początek naszemu 
gatunkowi. Również kobiety winny tego szukać, aby tym głębiej doceniać cywilizację, kiedy do 
niej wrócą.
Przez chwilę czuję się nieswojo. Nie jesteśmy w parku, wśród wytyczonych ścieżek i 
obozowisk z pełną obsługą. Jesteśmy w dziczy. Niewielu tu przychodzi mężczyzn, a jeszcze mniej 
kobiet, gdyż ten region leży, dosłownie, poza prawem. Żaden popełniony tu czyn nie podlega 
karze. Powiedziano nam, że to pomaga w zespoleniu społeczeństwa, gdyż najbardziej gwałtowni 
spośród nas mogą się w ten sposób wyładować. Spędziłem jednak dużo czasu na tym dzikim 
obszarze, od kiedy moja Jutrzenka odeszła - sam nie szukając niczego poza samotnością - i oczami, 
które czytały antropologię i historię, obserwowałem, co się tu dzieje. Powstają obyczaje, rozwijają 
się struktury. Ceremonie i organizacje plemienne, krwiożerczość i okrucieństwo, zachowania, które 
gdzie indziej nazwane by zostały nienaturalnymi - wszystko to z każdym rokiem staje się coraz 
bardziej wymyślne i coraz chętniej widziane. A potem ludzie, którzy w tym uczestniczą, wracają 
do swych domów w miastach i szczerze wierzą, że korzystali ze świeżego powietrza, ćwiczeń 
fizycznych i z dobrej, rozładowującej napięcia zabawy.
Wystarczy Thrakię dostatecznie zdenerwować, a może wezwać na pomoc noże.
Dlatego zmuszam się do położenia rąk na jej ramionach, spoglądam w jej udręczone oczy i 
mówię jak najłagodniej:
- Przepraszam. Wiem, że chcesz dobrze. Boisz się, że Ona wpadnie w złość i sprowadzi 
nieszczęście na twoich ludzi. Thrakia przełyka ślinę.
- Nie - szepcze. - To by było nielogiczne. Ale boję się tego, co może się stać z tobą. A 
potem... - Nagle przytula się do mnie. Przez tunikę czuję nacisk jej ramion, piersi, brzucha, czuję 
zapach łąk w jej włosach i piżmo w jej ustach.
- Odejdziesz! - zawodzi. - I kto będzie dla nas śpiewał?
- Och, planeta roi się od pieśniarzy - zająkuję się.
- Ty jesteś kimś więcej - mówi. - Dużo, dużo więcej. Nie lubię tego, co śpiewasz, tak 
naprawdę - i tego, co śpiewałeś od śmierci tej głupiej dziewczyny, takie to bezsensowne, okropne! - 
jednak, sama nie wiem dlaczego, ale ja chcę, żebyś wzbudzał we mnie niepokój.
Niezdarnie poklepuję ją po plecach. Słońce stoi teraz tuż nad wierzchołkami drzew. Jego 
promienie przecinają nie kończącymi się smugami niespokojne, marznące powietrze. Drżę z chłodu 
w mej tunice i chodakach i zastanawiam się, co robić.
Ratuje mnie dźwięk. Rozlega się z końca leżącej pod nami doliny. z miejsca, gdzie dwie 
skalne ściany zasłaniają dalszy widok. Huczy w naszych uszach i drżeniem ziemi przenika do 
kości. Słyszeliśmy go w miastach i wtedy byliśmy zadowoleni, że wokół siebie mamy ściany, 
światła i tłumy ludzi. Teraz jesteśmy z nim sam na sam, z hałasem Jej rydwanu.
Kobiety krzyczą, słyszę ich piskliwe głosy, zagłuszane przez wiatr i zbliżający się łoskot, i 
uderzenia mego pulsu. Znikają w lesie. Odszukają swe obozowisko, ubiorą się ciepło, zapalą 
ogromne ogniska. Połkną swe ekstatyki, a potem... krążą niepokojące pogłoski na temat tego, co 
będą potem robiły.
Thrakia chwyta mój lewy przegub, tuż nad bransoletą duszy, i ciągnie. 
- Harfiarzu, chodź ze mną! - błaga. Wyrywam się i zbiegam w dół zbocza, ku drodze. Przez 
chwilę ściga mnie krzyk.
Światło ciągle rozjaśnia niebo i szczyty wzgórz, jednak ja, schodząc w wąską dolinę, 
zanurzam się w ciemność, gęstniejącą coraz bardziej. Ledwo widoczne pędy jeżyn wyginają się, 
gdy je rozgarniam, i zahaczają mnie kolcami. Od czasu do czasu czuję drapanie po nogach, 
szarpnięcie, gdy kolec zaczepia o ubranie, czuję chłód, którym oddycham, lecz wszystko to jest 
przytłumione. Mój postrzegany-zewnętrzny-świat jest przytłoczony przez dudnienie Jej rydwanu i 
krwi w moich żyłach. Mój wewnętrzny wszechświat to strach, tak, ale również uniesienie, 
alkoholowe upojenie, które wyostrza zamiast przytłumiać zmysły, zapomnienie narkotyczne, 
otwierające umysł w równym stopniu jak emocje. Wyszedłem poza siebie, jestem ucieleśnionym 
dążeniem. I nie z potrzeby ukojenia, ale żeby wypowiedzieć to, co jest, powracam do słów, których 
twórca już od wieków jest tylko pyłem, i użyczam im mojej muzyki:
Złote me serce i świat jest złoty
I szczyt się w słońcu złoci.
A wzgórze cicho zmierzchem oddycha
Pierwszą obawą nocy.
Aż tajemnica w głuchej dolinie
Pęknie jak grom złowrogo.
I wiatr zawieje, i blask ściemnieje
I noc napełni trwogą.
A wtedy o zmroku pod niebem wysoko
W języku mi nie znanym
Wiadomość usłyszę od twych towarzyszy
Już dawno zapomnianych.
I pieśń się poniesie po wzgórzach, po lesie
Głucha, niepocieszona.
I ziemia, i niebo dowiedzą się tego,
Że mój przyjaciel skonał.
Jednak dotarłem już na dno doliny i Ona stała się widoczna. Jej rydwan nie jest oświetlony, 
gdyż radarowe oczy i bezwładnościowe naprowadzacze nie potrzebują reflektorów ani słońca czy 
gwiazd. Nie mająca kół stalowa łza jedzie, unoszona swym własnym rykiem i strumieniem 
powietrza. Szybkość nie jest wielka, znacznie mniejsza niż ta, z jaką zwykły jeździć nasze, 
śmiertelników, pojazdy. Ludzie mówią, że Ciemna Królowa podróżuje tak wolno, żeby móc 
postrzegać swymi własnymi zmysłami i dzięki temu być lepiej przygotowana do udzielania rad 
SUM-owi. Jednak teraz Jej doroczny objazd dobiegł końca. Jedzie do swego domu i aż do wiosny 
będzie mieszkała z Tym, który jest naszym panem. Dlaczego więc również tej nocy się nie śpieszy?
Ponieważ śmierć nigdy nie musi się śpieszyć? Zastanawiam się. I gdy wychodzę na środek 
drogi, nieodparcie narastają we mnie wersy z jeszcze bardziej odległej przeszłości. Uderzam struny 
harfy i wyśpiewuję ponad huk nadjeżdżającego pojazdu:
Ja, com był w zdrowiu i radości, 
Od wielkiej cierpię dziś słabości, 
Przypadki mną targają złe. 
Timor mortis conturbat me.
Pojazd wykrywa mnie i wyje ostrzegawczo. Stoję, jak stałem. Może mnie ominąć, droga 
jest szeroka - nawet gdyby nie była, to i tak gładka nawierzchnia nie jest mu potrzebna. Jednak 
mam nadzieję, wierzę, że Ona będzie świadoma przeszkody na Jej drodze, i nastroi swe przeróżne 
wzmacniacze, i stwierdzi, że dostatecznie odbiegam od normy, żeby się zatrzymać. Kto w świecie 
rządzonym przez SUM-a - kto, nawet spośród zwiadowców, których On wysłał w przestrzeń w 
swym nie znającym zaspokojenia głodzie informacji - kto stałby w zimnym zmierzchu dzikich 
pustkowi i krzyczał do wtóru powarkującej harfy:
Na nic wesela nam gloryja, 
Cały ten świat jeno przemija, 
Wróg czyha na me ciało mdłe. 
Timor mortis conturbat me.
Niepewna dola człecza wcale, 
Zdrowie i ból, i śmiech, i żale, 
To by tańcował, to mu źle. 
Timor mortis conturbal me.
Niestale życia są koleje
I jako wierzbą wiatr nim chwieje,
Marności pędzi on i dmie.
Timor mortis conturbat me.
Pojazd podjeżdża do mnie i opada na ziemię. Pozwalam, by dźwięki mych strun ucichły, 
uniesione wiatrem. Niebo ponad nami i na zachodzie jest szaropurpurowe; na wschodzie już 
pociemniało i przebija przez nie kilka wczesnych gwiazd. Tutaj, na dnie doliny, gęsto zalegają 
cienie, nie pozwalając mi wyraźnie widzieć.
Osłona kabiny odsuwa się do tyłu. Ona stoi w swym rydwanie, wyprostowana, niewyraźnie 
rysując się nade mną. Jej suknia i płaszcz są czarne i trzepoczą jak skrzydła zaniepokojonego ptaka. 
Jej twarz jest jasną plamą pod kapturem. Już wcześniej widywałem tę twarz - w pełnym świetle i na 
nie wiadomo ilu tysiącach fotografii. Jednak teraz, w tej chwili, nie mogę przywołać jej z pamięci, 
obraz jest niedokładny. Mówię sobie - ostro rzeźbiony profil i blade usta, kruczoczarne włosy i 
podłużne, zielone oczy - ale to są tylko słowa, nic więcej.
- Co ty wyprawiasz? - Ma piękny, niski głos. Czy jest w nim, och, jakże rzadkie od czasu, 
gdy SUM wziął ją do siebie - czy jest w nim poruszenie, niemal niezauważalne? - Co ty śpiewałeś, 
co to było?
Jestem unoszony coraz wyżej i wyżej przez wezbrany we mnie strumień i moja odpowiedź 
jest mocna, tak mocna, że rezonuje mi czaszka.
- Pani Nasza, mam prośbę.
- Dlaczego nie przyszedłeś z nią przed me oblicze, gdy przebywałam wśród ludzi? Dzisiaj 
zdążam do domu. Musisz zaczekać, aż z nowym rokiem znów wyruszę w drogę.
- Pani Nasza, ani Ty, ani ja nie życzylibyśmy sobie, aby czyjeś uszy słyszały to, co mam do 
powiedzenia.
Przygląda mi się przez długą chwilę. Czy rzeczywiście również w Niej wyczuwam strach? 
(Oczywiście nie mnie się boi. Jej rydwan jest uzbrojony i opancerzony i gdybym uciekł się do 
gwałtu, zareagowałby z szybkością maszyny, by Ją chronić. A gdybym jakoś, co 
nieprawdopodobne, zabił Ją lub zranił ponad możliwości leczenia chemochirurgicznego, to Ona 
jest jedynym ze wszystkich stworzeń, które nie musi bać się śmierci. Gdy my umieramy, nasze 
zwyczajne bransolety krzyczą falami radiowymi o dostatecznej mocy, by zostały one usłyszane w 
co najmniej kilku stacjach fanatycznych. I rzadko się zdarza, aby pod ich osłoną dusza została 
uszkodzona w czasie czekania, aż zjawią się Skrzydlate Koła i uniosą ją do SUM-a. Z pewnością 
diadem Ciemnej Królowej jest lepiej zabezpieczony i może wysłać wezwanie dalej niż bransoleta 
któregokolwiek ze śmiertelników. I nie ulega żadnej wątpliwości, że Ona zostanie odtworzona. Już 
bywała w przeszłości, niejednokrotnie - śmierć i odrodzenie po upływie każdych siedmiu lat 
powodują, że służy SUM-owi wiecznie młoda. Nigdy nie byłem w stanie dowiedzieć się, kiedy 
Ona urodziła się po raz pierwszy).
Być może to strach przed tym. co śpiewałem i co mogę powiedzieć?
Wreszcie odzywa się - ledwie słyszę przez powiewy i trzaski wśród drzew.
- Więc daj mi Pierścień.
Obok Niej pojawia się karłowaty robot, który zwykle tkwi przy Jej tronie, gdy Ona siedzi 
wśród ludzi. Wyciąga ku mnie masywne, matowo-srebrne koło. Wkładam w nie lewe ramię, tak że 
moja dusza jest całkowicie otoczona. Tabliczka na górnej powierzchni Pierścienia, która tak bardzo 
przypomina brylant, odchyla się ode mnie i nie mogę przeczytać tego, co jest na niej wyświetlane. 
Jednak gdy Ona pochyla się. by spojrzeć, blada poświata wydobywa z mroku rysy Jej twarzy.
Oczywiście, mówię sobie, prawdziwa dusza nie jest badana. Zajęłoby to zbyt dużo czasu. 
Prawdopodobnie bransoleta ma wbudowany kod indentyfikacyjny. Pierścień przekazuje go do 
odpowiedniej części SUM-a, który natychmiast wysyła w odpowiedzi to, co jest pod tym kodem 
zarejestrowane. Mam nadzieję, że nie kryje się w tym nic więcej. SUM nie uważał za stosowne 
nam powiedzieć.
- Jakim imieniem nazywasz siebie w tej chwili? - pyta Ona. Przez wezbrany we mnie 
strumień przepływa nurt goryczy.
- Pani Nasza, dlaczego miałoby cię to interesować? Czy moim właściwym imieniem nie jest 
numer, który otrzymałem, gdy zezwolono mi się urodzić?
Znowu spływa na Nią spokój.
- Jeżeli mam właściwie oceniać twoje słowa, muszę wiedzieć o tobie więcej niż tylko to, co 
wynika z tych kilku oficjalnych danych. Imię wskazuje nastrój.
Ja także czuję się znowu niewzruszony, mój strumień płynie tak gładko i silnie, że 
mógłbym nie wiedzieć, iż byłem w ruchu, gdybym nie obserwował, jak czas zanika poza mną.
- Pani Nasza, nie mogę Ci dać uczciwej odpowiedzi. W ciągu tego ostatniego roku nie 
przejmowałem się imionami ani w ogóle niemal niczym. Ale niektórzy ludzie, znający mnie z 
dawniejszych czasów, nazywają mnie Harfiarzem.
- Co robisz poza graniem tej ponurej muzyki?
- Obecnie, Pani Nasza, już nic. Mam pieniądze na to, żeby przeżyć swoje życie, jeżeli będę 
oszczędnie jadał i nie będę utrzymywał domu. Często jestem karmiony i goszczony w zamian za 
moje pieśni.
- To, co śpiewasz, jest niepodobne do wszystkiego, co słyszałam od czasu... - I znowu, na 
krótko, ten spokój, spokój robota, jest zachwiany. - Od czasu poprzedzającego stabilizację świata. 
Nie powinieneś budzić umarłych symboli, Harfiarzu. One wędrują po ścieżkach ludzkich snów.
- Czy to źle?
- Tak. Sny stają się koszmarami. Pamiętaj: zanim SUM wprowadził ład, logikę i porządek, 
rodzaj ludzki, wszyscy, którzy kiedykolwiek żyli, byli szaleni.
- A więc dobrze - mówię - przestanę, odstąpię od tego, jeżeli moja zmarła zostanie dla mnie 
obudzona.
Ona sztywnieje. Tabliczka gaśnie. Cofam moje ramię i Pierścień zostaje zabrany przez Jej 
sługę. I na dnie tej tonącej w cieniach doliny, pod mrugającymi gwiazdami Ona znowu jest bez 
twarzy. Jej głos jest równie zimny jak otaczające nas powietrze:
- Nikt nie może zostać przywrócony do życia, dopóki nie nadejdzie Czas 
Zmartwychwstania. 
Nie mówię: "A co z Tobą?", gdyż byłaby to złośliwość. Co Ona myślała, jak szlochała, gdy 
SUM wybrał Ją spośród wszystkich młodych świata? Co musiała wycierpieć przez swe stulecia? 
Nie śmiem sobie tego wyobrazić.
Zamiast tego uderzam struny harfy i śpiewam, tym razem spokojnie:
Rzuć na nią róże, płatki róży,
Gałęzi świerczyn nie kładź tu. 
Bo w niej jest cisza, kres podróży.
O, chciałbym znać ten bezkres snu.
 
Ciemna Królowa krzyczy:
- Co ty wyprawiasz? Czy naprawdę jesteś szalony? Przeskakuję od razu do ostatniej strofy.
Duchowi, mimo bujnych mocy,
Tchu brakło wciąż, trzepotał w snach;
Lecz oto dziś w głębinach nocy
Dziedziczy śmierci wielki gmach.
Wiem, dlaczego moje pieśni uderzają tak mocno: ponieważ niosą w sobie lęki i pasje, do 
których w świecie rządzonym przez SUM-a nikt " nie przywykł, o których większość z nas nie wie, 
że w ogóle mogą istnieć. Nie ośmielałem się mieć nadziei, że Ona mogłaby być nimi tak 
poruszona, jak to teraz widzę. Czyż nie żyła z ciemnością i strachem, jakich nawet starożytni nie 
mogliby sobie wyobrazić? Woła:
- Kto umarł?
- Miała wiele imion. Żadne nie było dostatecznie piękne. Jednak mogę podać jej numer.
- Twoja córka? Ja... czasami jestem pytana, czy zmarłe dziecko nie mogłoby być 
przywrócone życiu. Już niezbyt często, teraz, gdy dzieci tak szybko oddawane są do żłobków. 
Jednak od czasu do czasu to się zdarza. Mówię wtedy matce, że może mieć nowe. Jeśli 
kiedykolwiek zaczęlibyśmy odtwarzać zmarłe dzieci, na jakim poziomie wieku mielibyśmy się 
zatrzymać?
- Nie, to była moja kobieta.
- Niemożliwe! - Stara się, aby ton jej głosu nie był nieuprzejmy, lecz za to jest w nim 
niemal wściekłość. - Bez trudu znajdziesz sobie inną. Jesteś przystojny, a twoja psychika jest, jest... 
nadzwyczajna. Pali jak Lucyfer.
- To Ty pamiętasz imię "Lucyfer", Pani Nasza? - uderzam. - Więc rzeczywiście jesteś stara. 
Tak stara, że musisz również pamiętać, iż mężczyzna może pragnąć tylko jednej kobiety, jej jednej 
ponad cały świat i niebiosa.
Próbuje bronić się szyderstwem:
- Czy to było odwzajemnione, Harfiarzu? Wiem o ludziach więcej niż ty i z pewnością 
jestem ostatnią kobietą, która żyje w czystości.
- Teraz, gdy ona odeszła, tak, Pani, być może jesteś. Jednak my... Czy wiesz, jak ona 
umarła? Poszliśmy na dzikie obszary. Zobaczył ją mężczyzna, samą, gdyż ja udałem się na 
poszukiwanie kamieni szlachetnych, by miała z nich naszyjnik. Zrobił jej propozycję. Omówiła. 
Zagroził jej użyciem Siły. Uciekła. To była pustynna kraina, kraina żmij, a ona była boso. Jedna z 
nich ją ukąsiła. Znalazłem ją dopiero kilka godzin później. Do tej pory jad i palące słońce... Umarła 
wkrótce po tym, jak mi powiedziała, co się stało i że mnie kocha. Nie mogłem dostarczyć jej ciała 
do chemochirurgii dostatecznie szybko, by możliwe było normalne ożywienie. Musiałem pozwolić, 
aby ją spalili i zabrali jej duszę do SUM-a.
- Jakim prawem żądasz jej z powrotem, jeżeli nikt inny nie może otrzymać swoich 
zmarłych?
- Prawem mojej miłości do niej i jej miłości do mnie. Jesteśmy sobie bardziej niezbędni niż 
słońce czy księżyc. Nie sądzę, abyś znalazła dwoje innych ludzi, Pani, z którymi jest jak z nami. A 
czyż każdy nie ma prawa żądać tego, co mu jest niezbędne do życia? Jak inaczej społeczeństwo 
może zostać utrzymane w całości?
- Jesteś nieprawdopodobny - mówi słabo. - Pozwól mi odejść.
- Nie, Pani, mówię tylko prawdę. Ale zwykłe, ubogie słowa nie służą mi dobrze. 
Zaśpiewam Ci, może wtedy zrozumiesz. - I znowu uderzam struny harfy, lecz to, co śpiewam, jest 
bardziej dla niej niż dla Niej.
Gdybym pomyślał, że umrzeć możesz,
Nie płakałbym po tobie, 
Lecz zapomniałem, w szczęśliwej porze,
Że ludzki kres w żałobie.
Nie przyszło mi do głowy wcale,
Że gdzieś u kresu drogi 
Ujrzę na twarzy twej owalu
Ostatni uśmiech błogi.
- Nie mogę... - zająkuje się. - Nie wiedziałam, że... takie uczucia... tak silne... że jeszcze 
istnieją.
- Teraz już. Pani Nasza, wiesz. Czy nie jest to ważna informacja dla SUM-a?
- Tak. Jeśli jest prawdziwa. - Nagle pochyla się ku mnie. Widzę, jak drży w ciemności, pod 
swym łopoczącym płaszczem, i słyszę, jak Jej zęby dzwonią z zimna. - Już dłużej nie mogę tu 
zostać. Ale jedź ze mną. Śpiewaj dla mnie. Myślę, że potrafię to wytrzymać.
Nie oczekiwałem aż tak wiele. Lecz mój los zależy ode mnie. Wsiadam na rydwan. 
Pokrywa zatrzaskuje się szczelnie i ruszamy.
Otacza nas główna kabina. Za jej tylnymi drzwiami muszą znajdować się pomieszczenia, w 
których Ona mieszka na ziemi - to jest naprawdę duży pojazd. Jednak tutaj znajduje się niewiele 
oprócz zakrzywionych, wyłożonych boazerią ścian. Boazeria jest z prawdziwego drewna o 
różnych, przyjemnych dla oka słojach: a więc Ona także potrzebuje co pewien czas ucieczki od 
naszej mechanicznej egzystencji? Umeblowanie jest skromne i proste. Jedyny dźwięk to odgłos 
naszej jazdy, dla nas stłumiony do pomruku. A ponieważ fotowzmacniacze czujników nie są 
włączone, ekrany pokazują tylko noc. Ciśniemy się do promiennika, dłonie wyciągnięte w stronę 
jego żaru. Nasze ramiona ocierają się, nasze nagie ręce, Jej skóra jest delikatna i Jej włosy opadają 
luźno na odrzucony do tyłu kaptur, pachnąc latem, które umarło. Więc Ona ciągle jest 
człowiekiem?
Po chwili bez wymiaru mówi, ciągle jeszcze na mnie nie patrząc:
- Ta rzecz, którą śpiewałeś tam na drodze, gdy się zbliżałam - nie pamiętam jej. Nawet z lat, 
które były, zanim stałam się tym, czym jestem.
- Ta pieśń jest starsza niż SUM - odpowiadam - i zawarta w niej prawda będzie żyła dłużej 
niż On.
- Prawda? - widzę, jak tężeje. - Zaśpiewaj mi resztę. Moje palce nie są już zbyt sztywne, 
żeby wydobyć akordy.
Śmierć zła jednako wszystkich traci, 
Giną książęta i prałaci. 
Każdego równo kosa tnie. 
Timor mortis conturbat me.
Takoż rycerza się nie boi, 
Choć tarczę ma i stąpa w zbroi, 
Zwycięża ona, kogo tknie. 
Timor mortis conturbat me.
Takoż ów tyran bezlitosny 
Dzieciątka ścina w pąku wiosny. 
Maleńkie bardzo, tuż po krzcie. 
Timor mortis conturbat me.
Walczącym w polu leż zabieży 
l wodza trafi, choć on w wieży. 
Dama w łożnicy takoż mrze.
(Tu muszę zamilknąć na chwilę).
Timor mortis conturbat me.
I astrologus wraz z magikiem, 
Teolog, logik z retorykiem 
Rozumem swym nie wykpi się. 
Timor mortis conturbat me.
Przerywa mi, przyciskając dłonie do uszu i niemal krzycząc:
- Nie!
Ja, który stałem się bezlitosny, prześladuję Ją:
- Teraz już rozumiesz, prawda? Ty również nie jesteś wieczna. SUM nie jest. Ani Ziemia, 
ani Słońce, ni gwiazdy. Chowaliśmy się przed prawdą. Każdy z nas. Ja również, aż straciłem 
jedyną rzecz, która sprawiała, że wszystko miało sens. Potem już nie zostało mi nic do stracenia, 
mogłem więc spojrzeć świeżymi oczyma. A tym, co zobaczyłem, była śmierć.
- Wynoś się! Daj mi spokój!
- Nie dam spokoju całemu światu. Królowo, aż ją odzyskam. Oddaj mi ją, a znów uwierzę 
w SUM-a. Będę Go sławił, aż ludzie zatańczą z radości, słysząc Jego imię.
Patrzy na mnie wyzywająco oczyma dzikiego kota.
- Sądzisz, że to ma dla Niego jakieś znaczenie?
- No cóż - wzruszam ramionami - pieśni mogą być użyteczne. Mogą pomóc we 
wcześniejszym osiągnięciu wielkiego celu. Jakikolwiek on jest. ,,Optymalizacja sumy ludzkich 
działań" - taki chyba był program? Nie wiem, czy ciągle taki jest. SUM rozbudowywał się przez 
tak długi czas. Wątpię, czy Ty sama rozumiesz Jego cele, Pani Nasza.
- Nie mów o Nim, jakby był żywy - odpowiada mi szorstko. - To jest kompleks 
obliczeniowo-wykonawczy. Nic więcej.
- Jesteś pewna?
- Ja... tak. On myśli szerzej i głębiej, niż kiedykolwiek myślał czy mógł myśleć człowiek. 
Ale nie jest żywy, nie jest świadomy, nie posiada jaźni. To jedna z przyczyn, dla których 
zdecydował, że mnie potrzebuje.
- Jakkolwiek to jest, Pani - mówię - ostateczny rezultat, bez względu na to, co on w końcu z 
nami zrobi, jest jeszcze bardzo odległy. Teraz, obecnie, myślę o tym, martwię się, złości mnie, że 
straciliśmy zdolność samookreślenia. Lecz jest tak dlatego, że pozostały mi tylko takie abstrakcje. 
Oddaj mi moją Lekkostopą i ona, a nie odległa przyszłość, będzie przedmiotem mojej troski. Będę 
wdzięczny, szczerze wdzięczny, i wy dwoje będziecie to wiedzieć z pieśni, które będę śpiewał. A 
one, jak już powiedziałem, mogą być Jemu pomocne.
- Jesteś niewiarygodnie bezczelny - mówi głosem bez siły.
- Nie, Pani, tylko zdesperowany - odpowiadam.
Cień uśmiechu dotyka Jej ust. Odchyla się, oczy przysłonięte, i mruczy:
- Dobrze, wezmę cię tam. To, co się później stanie, zdajesz sobie z tego sprawę, nie zależy 
już ode mnie. Moje obserwacje, moje rekomendacje są tylko kilkoma czynnikami, które należy 
uwzględnić, kilkoma spośród milionów. No nic... mamy przed sobą długą drogę tej nocy. Podaj mi 
informacje, które twoim zdaniem mogą ci pomóc, Harfiarzu.
Nie kończę "Elegii". Również w żaden inny sposób nie trzymam się żałobnego nastroju. 
Zamiast tego odwołuję się do tych, którzy opiewali radość (nie zabawę, nie krótkie zapomnienia, 
ale radość) z tego, że mężczyzna i kobieta mogli kiedyś wzajemnie się posiadać.
Ja również, wiedząc, dokąd się udajemy, potrzebuję takiej otuchy. A noc się pogłębia i mile 
zostają za nami. Wreszcie jesteśmy poza terenami zamieszkanymi, poza obszarami dziczy, w 
krainie, w której nigdy nie gości życie. Przy świetle bladego księżyca i zanikających gwiazd widzę 
równinę z betonu i stali, rakiety i wyrzutnie energii przycupnięte jak bestie, wszystkie wymykające 
się zmysłom nerwy-ścięgna-tętnice, z pomocą których SUM ogarnia świat i wydaje mu rozkazy. I 
mimo całego ruchu, -mimo sił, które kipią, panuje tu martwy spokój. Wydaje się, że sam wiatr 
zamarzł na śmierć. Szron powleka szarością stalowe kształty. Przed nami zaczyna się pojawiać 
wielokondygnacyjny i potężny jak góra pałac SUM-a.
Ta, która jedzie ze mną, żadnym znakiem nie zdradza, że zauważyła, iż pieśni zamarły mi 
na ustach. Ludzkie uczucia, które okazała, teraz już zniknęły. Jej twarz jest zimna i niedostępna, w 
Jej głosie pobrzmiewa metal. Patrzy prosto przed siebie. Jednak jeszcze przez chwilę do mnie 
mówi:
- Czy rozumiesz, co się wydarzy? Przez następne pół roku Ja będę połączona z SUM-em, 
stanę się Jego częścią, jeszcze jednym komponentem. Przypuszczam, że będziesz mnie widział, ale 
będzie to tylko moje ciało. Mówił do ciebie będzie SUM.
- Wiem. - Muszę wyciskać słowa z gardła. Moje przybycie tutaj. tak daleko, jest triumfem 
większym, niż jakikolwiek człowiek osiągnął przede mną. I jestem tutaj, aby toczyć walkę o moją 
Tancerkę Na Księżycowych Promieniach. Jednak mimo tego moje serce drży i dudni mi w czaszce, 
i mój pot cuchnie.
Udaje mi się dodać:
- Jego częścią będziesz Ty, Pani Nasza. To mi daje nadzieję. Na chwilę Ona odwraca się do 
mnie i kładzie dłoń na mojej, i coś czyni
Ją tak młodą i czystą, że niemal zapominam dziewczynę, która umarła.
I szepcze:
- Gdybyś wiedział, jak wielką ja mam nadzieję. Chwila przeminęła i znów jestem sam 
pośród maszyn. Musimy zatrzymać się przed bramą zamku. Ściany majaczą nad nami pionową 
płaszczyzną. Wysokie, tak wysokie, że wydaje się, jakby waliły się na mnie na tle gwiazd 
maszerujących na zachód. Czarne, tak czarne, że nie tylko połykają każdy promień światła, ale 
promieniują ślepotą. Żądanie wyjaśnienia i odpowiedź drżą na elektronicznych falach, 
niedostępnych dla moich zmysłów. Jego zewnętrzne, pełniące straż części wyczuły obecność 
śmiertelnika na pokładzie pojazdu. Wyrzutnia rakiet obraca się błyskawicznie, aby wycelować we 
mnie tkwiące w niej trzy węże. Jednak Ciemna Królowa odpowiada - nie zadaje sobie trudu, by 
rozkazywać - i zamek otwiera dla nas swoją paszczę.
Zjeżdżamy w dół. W pewnym momencie, jak mi się wydaje, przekraczamy rzekę. Słyszę 
szum nurtu i echo w pustej przestrzeni i na wizjerach widzę rozpryśnięte, połyskujące krople, 
odcinające się od mroku. Znikają niemal natychmiast: być może to ciekły tlen, utrzymujący 
temperaturę pewnych Jego części w pobliżu absolutnego zera?
Dużo później zatrzymujemy się i pokrywa odsuwa się do tyłu. Wstaję wraz z Nią. Jesteśmy 
w pokoju lub jaskini, w którym niczego nie mogę zobaczyć, gdyż nie ma tu światła z wyjątkiem 
bladej, błękitnej fosforescencji, wydobywającej się z każdego stałego obiektu, również z Jej skóry i 
z mojej. Oceniam jednak, że to pomieszczenie jest ogromne, gdyż odgłos pracujących maszyn jest 
bardzo odległy, jakby słyszany przez sen, a nasze głosy są połykane przez przestrzeń. Powietrze 
jest przepompowywane, ani zimne, ani gorące, zupełnie bez zapachu - martwy wiatr.
Schodzimy na podłogę. Ona stoi przede mną z rękoma skrzyżowanymi na piersi, z oczyma 
na wpół zamkniętymi pod osłoną kaptura, nie patrząc na mnie ani nie odwracając ode mnie 
wzroku.
- Rób, co ci zostanie powiedziane, Harfiarzu - mówi głosem, który nigdy nie drżał - i 
dokładnie tak, jak ci zostanie powiedziane.
Odwraca się i odchodzi równym, spokojnym krokiem. Patrzę za Nią, aż nie mogę już 
odróżnić płynącego z Niej światła od bezkształtnych wirów wewnątrz mych własnych oczu.
Kleszcze szarpią moją tunikę. Spoglądam w dół i jestem zaskoczony widząc, że karłowaty 
robot przez cały ten czas na mnie czekał. Jak długo to trwało, nie wiem.
Przysadzisty, metalowy kształt wiedzie mnie w inną stronę. Rozlewa się po mnie 
zmęczenie. Moje stopy potykają się, usta pieką, na powiekach wiszą ciężarki i w każdym z mięśni 
tkwi jego własny ból. Od czasu do czasu czuję ukłucie strachu, lecz też stępione. Jestem 
wdzięczny, gdy robot wskazuje: "Połóż się tutaj".
Pudło dobrze do mnie pasuje. Pozwalam, aby podłączono mi różne przewody, by wbito we 
mnie połączone z rurkami igły. Niewielką zwracam uwagę na tłoczące się wokół mnie, mruczące 
maszyny. Robot odchodzi. Tonę w błogosławionej ciemności.
Budzę się z odnowionym ciałem. Między moim przodomózgowiem a starymi, zwierzęcymi 
częściami jakby wyrosła skorupa. Czuję odległe przerażenie i z daleka słyszę krzyki i miotanie się 
moich instynktów, lecz świadomość jest chłodna, spokojna, logiczna. Mam również uczucie, że 
spałem przez tygodnie, miesiące, że w tym czasie liście zostały zdmuchnięte i na leżący w górze 
świat spadł śnieg. Ale to może być nieprawda i zupełnie nie ma to znaczenia. Właśnie mam być 
poddany osądowi SUM-a.
Niewielki, pozbawiony twarzy robot prowadzi mnie przez pełne szmerów czarne korytarze, 
w których wieją martwe wiatry. Odpinam moją harfę, mego jedynego przyjaciela i jedyny oręż, i 
przytulam ją do siebie. A więc spokój umysłu, który został dla mnie zarządzony, nie może być 
całkowity. Stwierdzam, że prawdopodobnie On po prostu nie chce być niepokojony przez rozterki i 
boleść. (Nie, nieprawda, nic tak człowieczego. On nie ma chęci, pod potęgą logiki kryje się nicość).
Wreszcie ściana otwiera się dla nas i wchodzimy do pokoju, w którym Ona siedzi na tronie. 
Świecenie metalu i skóry nie jest tutaj tak wyraźne, gdyż jest tu światło - biała nieokreślona 
poświata bez wyraźnego źródła. Biały jest również zduszony odgłos pracy maszyn, które otaczają 
Jej tron. Białe są Jej szaty i twarz. Odwracam wzrok od rojowiska oczu czujników, patrzących bez 
mrugnięcia i spoglądam w Jej oczy, ale Ona zdaje się mnie nie poznawać. Czy w ogóle mnie 
widzi? SUM sięgnął niewidzialnymi palcami elektromagnetycznych wzbudzeń i zabrał Ją z 
powrotem do siebie. Nie pocę się ani nie drżę - nie mogę - ale układam ramiona, uderzam jeden 
jękliwy akord i czekam, aż On przemówi.
Mówi z jakiegoś niewidzialnego miejsca. Poznaję głos, który wybrał, by się nim 
posługiwać: mój własny. Brzmienie, modulacje są prawdziwe, normalne, takie, jakich sam bym 
używał rozmawiając jak jeden rozsądny człowiek z drugim. Czemu nie? Licząc i kalkulując, co ze 
mną zrobić, i odpowiednio do tego się programując, SUM musiał użyć tak wielu miliardów bitów 
informacji, że odpowiedni akcent jest nieistotnym podproblemem.
Nie... tu znowu się mylę... SUM nie robi niczego z założeniem, że równie dobrze może to 
zrobić, jak i nie. Ta rozmowa ze mną samym ma na mnie w jakiś sposób wpłynąć. Nie wiem tylko 
w jaki.
- No cóż - odzywa się miło - zrobiłeś niezły kawałek drogi, prawda? Cieszę się. Witaj.
Moje instynkty szczerzą kły, słysząc tak ludzkie słowa, wypowiedziane przez coś, co nie 
czuje i nie żyje. Mój rozum rozważa odpowiedzenie ironicznym: ,,Dziękuję", decyduje, że nie i 
każe mi milczeć.
- Widzisz - ciągnie SUM po chwili - jesteś jedyny w swoim rodzaju. Wybacz mi, jeśli będę 
mówił nieco zbyt otwarcie. Twoja seksualna monomania jest jednym z przejawów atawistycznej, 
podatnej na przesądy osobowości. A jednak, w odróżnieniu od klasycznych przypadków 
nieprzystosowania, jesteś zarówno dostatecznie silny, jak i wystarczająco trzeźwo myślący, aby 
radzić sobie ze światem. Szansa spotkania się z tobą, analizowania cię, gdy odpoczywałeś, 
pozwoliła mi wyrobić sobie nowe spojrzenie na ludzką psychofizjologię. A to może prowadzić do 
ulepszonych technik sterowania nią i jej rozwijania.
- Jeśli tak jest - odpowiadam - to daj mi moją nagrodę.
- Daj spokój - mówi łagodnie - ty najlepiej powinieneś wiedzieć. że nie jestem 
wszechmocny. Zostałem zbudowany, aby pomóc w zarządzaniu cywilizacją, która stała się zbyt 
złożona. Stopniowo, w miarę postępów programu mojej samorozbudowy, przejmowałem coraz 
więcej i więcej funkcji decyzyjnych. One były mi przekazywane. Ludzie byli szczęśliwi, mogąc 
uwolnić się od odpowiedzialności. Jednocześnie sami mogli się przekonać, o ile lepiej od 
jakiegokolwiek śmiertelnika ja wszystkim kieruję. Jednak aż po dzień dzisiejszy mój autorytet 
zależy od mającego podstawowe znaczenie porozumienia. Jeżeli zacząłbym się bawić w 
faworyzowanie kogokolwiek, na przykład odtworzyłbym twoją dziewczynę, wtedy, no cóż, 
miałbym kłopoty.
- To porozumienie opiera się bardziej na mistycznym lęku niż na rozumie - mówię. - Ty nie 
zniosłeś religii, po prostu utożsamiłeś bogów ze sobą. Jeśli zdecydujesz się uczynić cud dla mnie. 
Twego proroka-pieśniarza - a będę Twoim prorokiem, jeżeli to zrobisz - wzmocni to tylko wiarę 
wszystkich innych.
- Ty tak uważasz. Ale twoje opinie nie opierają się na dokładnych informacjach. 
Historyczne i antropologiczne zapisy dotyczące poprzedzającej mnie przeszłości są bardzo 
nieliczne. Już je wycofałem z programów nauczania. W końcu, gdy kultura dojrzeje do takiego 
posunięcia, każę je ostatecznie zniszczyć. Są zbyt bałamutne. Spójrz tylko, co zrobiły z tobą.
Szczerze się do oczu czujników.
- Zamiast nich - mówię - ludzie będą zachęcani do myślenia, że zanim powstał świat, był 
SUM. W porządku. Wszystko mi jedno, jeżeli dostanę z powrotem moją dziewczynę. Uczyń dla 
mnie cud, a zapewniam Cię, że dobrze się odpłacę.
- Ale ja nie czynię cudów. Nie w tym znaczeniu, jakiego ty używasz. Wiesz przecież, jak 
działa dusza. Metalowa bransoleta zawiera w sobie pseudowirusa, zestaw ogromnych molekuł 
proteinowych, połączonych bezpośrednio z krwiobiegiem i systemem nerwowym. One zapisują w 
sobie układ chromosomów, pracę złączy nerwowych, stałe zmiany w organizmie, wszystko. W 
chwili śmierci właściciela bransoleta jest odłączona. Skrzydlate Koła przynoszą ją tutaj i zawarta w 
niej informacja jest przekazywana do jednej z komórek mojej pamięci. Owszem, mogę użyć tej 
informacji do sterowania wzrostem nowego ciała w inkubatorach: młodego ciała, w które 
wprowadzone są wszystkie poprzednie nawyki i wspomnienia. Ale ty nie rozumiesz, Harfiarzu, jak 
skomplikowany jest to proces. Co siedem lat poświęcam całe tygodnie i każde dostępne urządzenie 
biochemiczne, aby odtworzyć mego ludzkiego łącznika. Ten proces również nie jest doskonały. 
Wzory ulegają uszkodzeniom podczas składowania. Można by powiedzieć, że to ciało, które 
widzisz przed sobą, pamięta każdą śmierć. A to były krótkie okresy niebytu. A dłuższe... 
człowieku, użyj swego rozsądku. Wyobraź sobie. Mogę to zrobić. I tarcza między rozumem a 
uczuciami zaczyna pękać. Kiedyś śpiewałem o mej ukochanej zmarłej:
Nie ma w niej życia, nie ma siły, 
Nie słyszy ani widzi. 
Losy jej ziemski krąg zatoczyły 
Wspólny dla skał i ludzi.
Spokój, wreszcie spokój. Ale jeśli przechowywane w pamięci informacje nie są w 
bezruchu, lecz krążą: jeżeli jakaś pozostałość jej psychiki musi migotać i przemykać się gdzieś 
wśród tych ponurych jaskiń z rur, drutu i kosmicznego zimna, samotna, nie pamiętająca, 
nieświadoma niczego poza tym, że straciła życie... Nie!
Uderzam w harfę i krzyczę tak, że ściany wokół mnie dźwięczą:
- Oddaj ją! Albo Cię zabiję!
SUM uznaje za stosowne zachichotać. I, co jest straszne, ten śmiech znajduje na moment 
odbicie na ustach Ciemnej Królowej, mimo iż dotychczas nawet nie drgnęła.
- I jak to zamierzasz zrobić? - pyta mnie.
Wiem, że On wie, co mam na myśli, więc kontruję:
- A jak Ty zamierzasz mnie powstrzymać?
- Nie ma takiej potrzeby. Będziesz uznany za przykrego nudziarza. W końcu ktoś stwierdzi, 
że powinieneś zostać poddany leczeniu psychiatrycznemu. Zwrócą się z pytaniem do mojej 
końcówki diagnostycznej, a ja poradzę usunięcie pewnych części twego mózgu.
- Z drugiej strony, ponieważ już zdążyłeś przeczesać mój umysł i ponieważ wiesz, jak 
mocno oddziaływałem na ludzi moimi pieśniami - nawet na Tę, która tutaj siedzi, nawet na Nią - 
czy nie wolałbyś raczej, abym pracował dla Ciebie? Słowami takimi jak: "O, nacieszcie swe 
zmysły obrazem łaski Pana; błogosławieni, którzy w Nim ufają. I żyjcie w bojaźni Pana, wy, którzy 
jesteście jego ludem, gdyż zaspokojone będą potrzeby pokornych" - mogę z Ciebie zrobić Boga.
- W pewnym sensie już jestem Bogiem.
- A w innym sensie nie. Jeszcze nie. - Już dłużej nie mogę wytrzymać. - Dlaczego się 
kłócimy? Przecież podjąłeś decyzję, zanim jeszcze się obudziłem. Powiedz, jaka ona jest, i pozwól 
mi odejść!
Dziwnie starannie ważąc słowa SUM odpowiada:
- Ciągle jeszcze cię badam. Nie przyniesie mi to szkody, jeśli przyznam, że moja wiedza na 
temat ludzkiej psychiki jest wciąż niedoskonała. Pewne obszary nie poddają się przeliczeniom. Nie 
wiem tak dokładnie, jak chcę, co zrobisz, Harfiarzu. Jeśli do tej niepewności dodałbym 
potencjalnie niebezpieczny precedens...
- Więc mnie zabij. -Pozwól memu duchowi wędrować wiecznie z jej duchem, snuć się po 
Twych kriogenicznych snach.
- Nie, to również jest niewskazane. Zrobiłeś się zbyt wyróżniający i kontrowersyjny. Do tej 
pory już za dużo osób wie, że odjechałeś z Ciemną Królową. - Czy to możliwe, aby gdzieś za 
zasłoną stali i energii nie istniejąca dłoń pocierała w zakłopotaniu widmową twarz? W ciszy moje 
serce rozlega się łomotem.
Nagle wstrząsa mną Jego decyzja:
- Wyliczone prawdopodobieństwa przemawiają na korzyść tego, byś dotrzymując swoich 
obietnic, stał się dla mnie użyteczny. Tak więc twoja prośba zostanie spełniona. Jednakże...
Opadam na kolana. Moje czoło uderza w podłogę, aż oczy przesłania mi krwawa kurtyna. 
Przez wycie wichrów słyszę:
- ...test musi być nadal kontynuowany. Twoja wiara we mnie nie jest całkowita. W 
rzeczywistości jesteś nastawiony bardzo sceptycznie do lego, co nazywasz moją dobrocią. Bez 
dodatkowego dowodu, że jesteś gotów mi zaufać, nie mogę pozwolić ci stać się jednostką tak 
wyjątkową, jaką byłbyś, dostając ode mnie z powrotem swoją zmarłą. Rozumiesz?
Pytanie nie wygląda na retoryczne.
- Tak - szlocham.
- A więc dobrze - mówi mój kulturalny, niemal przyjacielski głos - wyliczyłem, że 
zachowasz się mniej więcej w taki sposób, jak to zrobiłeś, i odpowiednio się przygotowałem. Ciało 
twojej kobiety zostało odtworzone w czasie, gdy ty byłeś badany. Informacje, które składają się na 
jej osobowość, są obecnie wprowadzane do jej neuronów. Będzie gotowa do opuszczenia tego 
miejsca tak szybko jak ty.
Jednak, powtarzam, musi zostać przeprowadzona próba. Jest ona konieczna również ze 
względu na wpływ, jaki będzie na ciebie miała. Jeżeli masz być moim prorokiem, będziesz musiał 
dość ściśle ze mną współpracować. Będziesz musiał poddać się dość znacznej zmianie 
uwarunkowań i dzisiaj ten proces zaczynamy. Czy chcesz tego?
- Tak, tak, tak, co mam zrobić?
- Tylko jedno: idź za robotem, który cię stąd wyprowadzi. W pewnym momencie ona, twoja 
kobieta, dołączy do ciebie. Będzie uwarunkowana, by stąpać tak cicho, żebyś nie mógł jej usłyszeć. 
Nie oglądaj się za siebie. Ani razu. dopóki nie znajdziesz się w górnym świecie. Jedno spojrzenie w 
tył będzie aktem nieposłuszeństwa wobec mnie, informacja wskazująca że nie można ci naprawdę 
ufać... i to będzie koniec wszystkiego. Zrozumiałeś?
- I to wszystko? - płaczę. - Nic więcej?
- To okaże się trudniejsze, niż myślisz - mówi mi SUM. Mój głos cichnie, jakby odpływał 
w nieskończoną dal: - Żegnaj, czcicielu.
Robot podnosi mnie na nogi. Wyciągam ramiona ku Ciemnej Królowej. Mimo że na wpół 
oślepiony łzami, widzę jednak, że Ona mnie nie dostrzega.
- Do widzenia - mamroczę i pozwalam odprowadzić się robotowi.
Długi jest nasz marsz przez te mile mroku. Z początku jestem zbyt wzburzony, a potem 
zbyt otępiały, aby wiedzieć, gdzie i jak idziemy. Lecz jeszcze później, powoli. zaczynam być 
świadomy mojej skóry i ubrania i metalu robota, połyskującego błękitem w ciemności. Dźwięki i 
zapachy są przytłumione, z rzadka mijają nas inne maszyny, obojętne na naszą obecność. (Jaką 
pracę SUM ma dla nich?) Tak starannie unikam patrzenia do tyłu. że zaczyna mi sztywnieć szyja.
Jednak chyba nie jest zabronione, bym przeniósł moją harfę nad ramieniem, by wybrzdąkać 
kilka melodii dla dodania sobie odwagi. i spojrzał przy tym. czy przypadkiem w jej 
wypolerowanym drewnie nie odbija się podążający za mną jaśniejszy cień?
Nic. No cóż, jej powtórne narodziny muszą trochę potrwać - o SUM-ie. obchodź się z nią 
ostrożnie! - a potem musi być jeszcze przeprowadzona przez wiele tuneli, zanim nastąpi jej 
spotkanie z moimi plecami. Bądź cierpliwy, Harfiarzu.
Śpiewaj. Powitaj ją w domu. Nie. te puste przestrzenie połykają każdą muzykę: i ona wciąż 
jeszcze jest w tym śmiertelnym odrętwieniu, z którego tylko słońce i mój pocałunek mogą ją 
obudzić. Oczywiście, jeśli już do mnie dołączyła. Nasłuchuję odgłosów stąpania innego niż moje 
własne.
Z pewnością już niewiele nam zostało do przejścia. Pytam robota, ale oczywiście nie 
uzyskuję odpowiedzi. Spróbuję to ocenić. Wiem mniej więcej, z jaką szybkością rydwan zjeżdżał 
w dół... Kłopot w tym. że tutaj nie istnieje czas. Nie mam tu słońca ani gwiazd ani zegara innego 
niż uderzenia mego serca, a ich rachunek już straciłem. Mimo wszystko już wkrótce musimy 
dotrzeć do celu. Czemu miałoby służyć prowadzenie mnie bez końca po tych labiryntach?
No cóż, jeśli do bramy wyjściowej dotrę zupełnie wyczerpany, nie będę robił nadmiernych 
kłopotów, kiedy odkryję, że Róża Na Dłoni za mną nie idzie.
Nie, to niedorzeczność. Jeżeli SUM nie chciałby spełnić mojej prośby, po prostu mógł to 
powiedzieć. Nie mam dostatecznej siły, aby spowodować fizyczne zniszczenie jakichś Jego części.
Oczywiście, może mieć wobec mnie jakieś plany. Mówił przecież o zmianie uwarunkowań. 
Seria szoków, osiągających szczyt w tym ostatnim, mogłaby mnie uczynić podatnym na każdy 
rodzaj kastracji. jakiego zamierza dokonać.
A może On zmienił zdanie. Dlaczego nie? Był zupełnie szczery, mówiąc o pewnym stopniu 
niepewności, wiążącym się z ludzką psychiką. Mógł ponownie dokonać oceny prawdopodobieństw 
i zdecydować: lepiej nie zaspokajać moich pragnień.
Albo mógł próbować i Mu się nie udało. Przyznał, że proces przechowywania informacji 
jest niedoskonały. Nie mogę spodziewać się takiej samej Radosnej, jaką znałem: już zawsze będzie 
trochę nawiedzona. W najlepszym razie. Ale przypuśćmy, że inkubator zrodził ciało. w którym za 
oczami nie mieszka świadomość? Albo potwora? Przypuśćmy, że teraz, w tej chwili, idzie za mną 
na wpół przegniły trup?
Nie! Przestań! SUM wiedziałby o tym i dokonałby odpowiednich poprawek.
Czy na pewno? Czyby mógł?
Jestem świadomy, jak bardzo to przejście przez noc, podczas którego ani razu nie oglądam 
się, by zobaczyć, co podąża za mną, jak bardzo jest ono aktem poddania się i wyznaniem. Mówię, 
całą swą istotą, że SUM jest wszechpotężny, wszechmądry, wszechdobry. SUM-owi ofiarowuję 
miłość, którą przyszedłem odzyskać. Och, On wejrzał we mnie głębiej, niż sam to zrobiłem.
Ale ja nie zawiodę.
A SUM? Jeżeli rzeczywiście nastąpił jakiś przerażający błąd... nie dopuść, abym dowiedział 
się o tym pod niebem. I jej, mojej jedynej, oszczędź tego. Gdyż co wtedy zrobimy? Czy mógłbym 
poprowadzić ją tutaj z powrotem, zapukać w żelazne wrota i krzyczeć: ,,Panie, dałeś mi rzecz 
niezdolną istnieć. Zniszcz ją i zacznij od nowa"? Na czym taki błąd może polegać? Coś tak 
nieuchwytnego, tak głęboko ukrytego, że nie pokaże się w żaden sposób oprócz powolnego, 
opornego odkrywania przeze mnie, że trzymam w ramionach żywego trupa? Czy nie bardziej 
sensowne byłoby spojrzenie - upewnienie się, dopóki ona jest jeszcze otumaniona śmiercią - użycie 
całej potęgi SUM-a, by poprawić, co może być wykrzywione?
Nie, SUM chce, abym wierzył, że On nie popełnia błędów. Zgodziłem się na tę cenę. I na 
wiele więcej... nie wiem jak wiele, nie śmiem sobie wyobrazić, ale zwrot ,,zmiana uwarunkowań" 
jest ohydny... A czy moja kobieta nie ma w tym wszystkim żadnych praw? Nie powinniśmy jej 
chociaż spytać, czy chce być żoną proroka? A my, czy nie powinniśmy, ręka w rękę, spytać SUM-
a, czym dla niej jest cena jej życia?
To było stąpnięcie? Niemal się okręcam. Powstrzymuję się i przystaję, drżąc cały, jej 
imiona wyrywają się z mych ust. Robot popędza mnie naprzód.
Wyobraźnia. To nie była jej stopa. Jestem sam. Zawsze będę sam.
Korytarze wznoszą się ku górze. Przynajmniej tak mi się wydaje. Jestem zbyt zmęczony, by 
dokładnie wyczuwać pochyłości. Przechodzimy nad huczącą rzeką i strumień mrozu, wiejący 
wokół mostu ku górze, wgryza się we mnie aż do kości, a ja nie mogę odwrócić się, aby ofiarować 
moje ubranie nagiej, dopiero narodzonej kobiecie. Chwiejnie kroczę przez nie kończące się 
komnaty, w których maszyny wykonują jakieś bezsensowne prace. Ona ich dotychczas nie 
widziała. W jakim koszmarze się znalazła... I dlaczego ja, który jej gasnącym zmysłom 
wyszlochiwałem, że ją kocham, dlaczego nie patrzę na nią, dlaczego do niej nie przemawiam?
No cóż, mógłbym do niej mówić. Mógłbym zapewnić zagubioną, niemą, umarłą, że 
przyszedłem wyprowadzić ją ku promieniom słońca. Mógłbym, prawda? Pytam robota. Nie 
odpowiada. Nie mogę sobie przypomnieć, czy wolno mi do niej mówić. Jeżeli w ogóle była o tym 
mowa. Potykam się.
Uderzam w mur i padam potłuczony. Szczypce robota zamykają się na mym ramieniu. 
Drugie ramię unosi się wskazujące. Widzę przejście przez kamień, bardzo długie i wąskie. Będę 
musiał się przez nie czołgać. A na jego końcu, na jego końcu szeroko otwierają się drzwi. 
Prawdziwy, kochany ziemski zmrok wlewa się przez te ciemności. Jestem oślepiony i ogłuszony.
Czy słyszę jej krzyk? Czy to ostatnia próba, czy tylko zwodzi mnie mój chory, wstrząśnięty 
do głębi umysł? A może istnieje przeznaczenie, które manipuluje - tak jak SUM nami - gwiazdami 
i SUM-em? Nie wiem. Wiem tylko, że się odwróciłem i ona tam stała. Jej włosy spływały, długie, 
rozpuszczone, wokół zapamiętanej twarzy, z której właśnie cofało się odrętwienie, na której 
właśnie obudziły się rozpoznanie i miłość do mnie - spływały wzdłuż ciała, które wyciągnęło 
ramiona, zrobiło jeden krok ku mnie i zostało zatrzymane.
Wielki, ponury robot za jej plecami przyciąga ją do siebie. Myślę, że to przeszywa jej mózg 
błyskawicą. Upada. Robot unosi ją ode mnie.
Przewodnik nie zwraca uwagi na mój krzyk. Nie powstrzymywany, przepycha mnie przez 
przejście. Drzwi uderzają w moją twarz. Stoję przed murem, który jest jak góra. Suchy śnieg ściele 
się na betonie. Niebo krwawi świtem; gwiazdy ciągle błyszczą na zachodzie, łukowe lampy wiszą 
tu i ówdzie nad szarzejącą równiną maszyn.
Jestem zupełnie otępiały. Staję się niemal spokojny. Co jeszcze zostało, co warte jest 
uczuć? Drzwi są żelazne, mur jest z kamieni, wtopionych w bazaltową masę. Odchodzę na pewną 
odległość, odwracam się, pochylam głowę i szarżuję. Niech mój mózg rozsmaruje się na Jego 
bramie - ślady po nim będą moim hieroglifem nienawiści.
Coś mnie chwyta od tyłu. Siła, która ma mnie zatrzymać, musi być miażdżąco wielka. 
Puszczony, upadam na beton przed maszyną ze skrzydłami i pazurami. Z jej wnętrza mój głos 
mówi:
- Nie tutaj. Odniosę cię w bezpieczne miejsce.
- I co więcej możesz dla mnie zrobić? - charczę.
- Uwolnić cię. Nie będziesz ograniczony ani niepokojony żadnymi moimi rozkazami.
- Dlaczego?
- Najwyraźniej masz zamiar mianować się moim śmiertelnym wrogiem. To sytuacja bez 
precedensu, cenna możliwość zdobycia nowych informacji. 
- Mówisz mi to, ostrzegasz mnie, z rozmysłem?
- Oczywiście. Obliczenia wykazały, że te słowa zmuszą cię do maksymalnego wysiłku.
- Nie dasz mi jej raz jeszcze? Nie chcesz mojej miłości?
- Nie w obecnych okolicznościach. Zbyt wymykają się kontroli. Jednak twoja nienawiść 
może, jak już powiedziałem, być przydatnym narzędziem eksperymentu.
- Zniszczę Cię - mówię.
Już nie raczy się odzywać. Jego maszyna podnosi mnie i odlatuje. Zostawiono mnie na 
obrzeżach małego miasta na południu. A potem wariuję.
Niewiele wiem na temat tego, co się dzieje tej zimy, niespecjalnie też mnie to obchodzi. 
Zamiecie w mej głowie szaleją zbyt głośno. Chodzę ścieżkami ziemi, wśród majestatycznych wież, 
pod starannie pielęgnowanymi drzewami, po wypieszczonych ogrodach i przytulnych, milutkich 
osiedlach. Jestem nie umyty, nie uczesany, nie ogolony. Moje łachmany łopoczą wokół mnie, kości 
niemal przebijają skórę. Ludzie nie lubią napotykać wzroku tych oczu, tak głęboko zapadniętych w 
czaszkę i być może z tego powodu dają mi jeść. Śpiewam dla nich.
Przed czarownicą, co na strzępy
Rozrywa żywot wszelki,
I duchem, co stoi nad tym, co się boi,
Niech Bóg cię strzeże wielki.
Ażebyś pięciu zdrowych zmysłów
Nie został pozbawiony,
I z kraju daleko nie musiał uciekać
Wędrując w obce strony.
Takie słowa niepokoją ich, nie należą do. ich chromowanego świata. Często więc jestem 
przepędzany z przekleństwami, czasami muszę uciekać przed tymi, którzy aresztowaliby mnie i 
wyczyścili mój mózg do połysku. Jakiś boczny zaułek jest dobrym miejscem na ukrycie się, jeżeli 
uda mi się trafić na taki w najstarszej części miasta - przycupuję tam i wydzieram się wraz z 
kotami. Las również jest dobry. Moi prześladowcy nie lubią wchodzić do miejsc, w których kryje 
się coś dzikiego.
Ale niektórzy czują inaczej. Odwiedzali parki, rezerwaty, obszary prawdziwej dziczy. Ich 
cel był nadświadomy - wymierzone, zaplanowane barbarzyństwo. I zegar, aby im powiedział, kiedy 
mają wracać do domów. Jednak oni przynajmniej nie obawiają się ciszy i pozbawionych światła 
nocy. Wraz z powrotem wiosny niektórzy z nich zaczynają za mną podążać. Są po prostu ciekawi, 
z początku. Ale powoli, miesiąc po miesiącu, mój obłęd zaczyna przemawiać do czegoś, co w nich 
tkwi.
Fantazji mej szalonej
Dzisiaj popuszczam wodze.
I lancą płonącą powietrze roztrącam
Po dzikiej pędząc drodze.
Król duchów mnie i cienie
Na turniej wyzwał srogi
I koń mój wylała na sam koniec świata,
A ja nie czuję drogi.
Siadają u mych stóp i słuchają, jak śpiewam. Tańczą szaleńczo przy dźwiękach mojej harfy. 
Dziewczęta nachylają się ku mnie, mówią, jak bardzo je fascynuję, zapraszają do kopulacji. 
Odrzucam te propozycje. a gdy im mówię dlaczego, są zdziwione, może trochę przestraszone, ale 
często starają się zrozumieć.
Mój zdrowy rozsądek odnawia się we mnie wraz z rozkwitem kwiatów głogu. Kąpię się, 
daję sobie przystrzyc włosy i brodę, znajdując czysty ubiór i staram się jeść tyle, ile wymaga moje 
ciało. Coraz rzadziej i rzadziej wywrzaskuję się przed każdym, kto chce słuchać. Coraz częściej 
szukam samotności i spokoju pod ogromną czaszą gwiazd, i myślę.
Czym jest człowiek? Po co istnieje? Wyprawiliśmy tym pytaniom pogrzeby, 
przysięgaliśmy, że są martwe - że właściwie nigdy naprawdę nie istniały, gdyż nie niosą w sobie 
empirycznych znaczeń. I drżeliśmy ze strachu, że mogą zrzucić głazy, które na nie zwaliliśmy, 
mogą powstać i znów krążyć nocami po świecie. Ja, w samotności, wzywam je do siebie. Nie mogą 
skrzywdzić swych towarzyszy - innych zmarłych, a do ich szeregów teraz siebie zaliczam.
Śpiewam dla tej, która odeszła. Młodzi ludzie słuchają i zdumiewają się. Czasami płaczą.
Nie bój się więcej skwaru słońca,
Ni srogiej zimy śnieżnych burz,
Dobiegł twój ziemski trud do końca,
Zapłatę wziąłeś z sobą już.
Złota młódź, dziewcząt złotych tyle
Sczeźnie - jak kominiarze - w pyle...
- Ale to nie jest tak! - protestują. - Umrzemy i będziemy spali przez chwilę, a potem 
wiecznie już żyć będziemy w SUM-ie. Odpowiadam najłagodniej jak to możliwe:
- Nie. Pamiętajcie, że ja tam poszedłem. Więc wiem, że się mylicie. A nawet jeśli mówicie 
prawdę, nie jest to prawdą, która prawdą być powinna.
- Co?
- Czy nie widzicie, że nie jest prawdą, iż maszyna powinna być panem człowieka. Nie jest 
prawdą, że powinniśmy wegetować przez całe nasze życie, czując strach, że je w końcu stracimy. 
Nie jesteście trybami i macie lepsze cele niż tylko pomaganie maszynie, by jej praca przebiegała 
gładko.
Odprawiam ich i odchodzę, znowu samotny, do doliny, w której dźwięczy rzeka, lub na 
jakiś posępny górski szczyt. Nie jest mi dane żadne objawienie. Wspinam się, dążę ku prawdzie.
A ona mówi, że SUM musi zostać zniszczony, nie z zemsty, nie z nienawiści, nie ze 
strachu, po prostu dlatego, że ludzki duch nie może istnieć w tej samej rzeczywistości co On.
Ale co, w takim razie, jest naszą właściwą rzeczywistością? I jak mamy do niej dotrzeć?
Wracam z moimi pieśniami na równiny. Wieści o mnie rozeszły się już szeroko. Wielki 
tłum ludzi podąża za mną drogą, odprowadza mnie, aż droga zmienia się w ulicę.
- Ciemna Królowa wkrótce przybędzie w te strony - mówią mi.- Zaczekaj tu do tego czasu. 
Niech Ona odpowie na te pytania, które nam podsuwasz, a które sprawiają, że tak źle sypiamy.
- Pozwólcie mi odejść, bym mógł się przygotować - mówię. Wchodzę na długie, wysokie 
schody. Ludzie, otępiali z lęku, patrzą za mną, aż znikam. Tych kilkoro, którzy byli w budynku, 
pospiesznie wychodzi. Spaceruję po sklepionych korytarzach, przez wyciszone, pełne stołów 
pokoje o wysokich sufitach, między półkami ciężkimi od rzędów książek. Promienie słoneczne 
przeświecają przez zakurzone okna.
Ostatnio prześladuje mnie niejasne przypomnienie: kiedyś, nie wiem kiedy, ten mój ostatni 
rok już się zdarzył. Może w tej bibliotece odnajdę opowieść, którą kiedyś przeczytałem - 
przypadkowo, jak przypuszczam, podczas mego nienormalnego dzieciństwa. Człowiek jest starszy 
od SUM-a: mądrzejszy, przysięgam - jego mity zawierają więcej prawd niż Jego matematyka. 
Spędzam na poszukiwaniach trzy dni i większą część trzech nocy. Niewiele jest tu dźwięków 
oprócz szelestu kartek między moimi palcami. Ludzie składają przed drzwiami ofiary z jedzenia i 
napojów. Powtarzają sobie, że robią to z litości albo z ciekawości, lub też aby uniknąć przykrych 
następstw, gdybym umarł w taki niecodzienny sposób. Lecz ja wiem lepiej.
Pod koniec tych trzech dni nie jestem dużo dalej niż na ich początku. Mam zbyt wiele 
materiału - ciągle schodzę na boczne ścieżki piękna i urzeczeń. (SUM maje zamiar wyeliminować). 
Moje wykształcenie było takie, jak wszystkich innych - nauki ścisłe, racjonalność, dobre, zdrowe 
wychowanie. (SUM układa programy szkolne, a maszyny nauczające mają z Nim bezpośrednie 
połączenia). No cóż, mogę teraz wykorzystać część z tego wypaczonego treningu. Moje lektury 
dostarczyły mi wystarczających odpowiedzi, bym mógł przygotować program szukający. Siadam 
przed konsolą odbioru informacji i tańczę palcami po jej klawiszach. Wydobywają z siebie 
klekoczącą muzykę.
Strumienie elektronów są szybkimi myśliwymi. Po kilku sekundach ekran rozświetla się 
słowami i czytam, kim jestem.
Na szczęście potrafię szybko czytać. Zanim mogę nacisnąć oczyszczający pamięć klawisz, 
przepływające przed mymi oczyma słowa zostają wymazane. Przez moment na ekranie migocze 
bezkształt, a potem pojawia się:
NIE UWZGLĘDNIŁEM WSPÓŁZALEŻNOŚCI TYCH DANYCH Z DOTYCZĄCYMI 
CIEBIE FAKTAMI. TO WPROWADZA DO OBLICZEŃ NOWĄ I NIEOKREŚLONĄ 
WIELKOŚĆ.
Nirwana, która na mnie spłynęła (tak. znalazłem to słowo między kartami starych ksiąg, i 
także to, jak jest ono złowieszcze), nie jest pasywnością, to strumień pełniejszy i silniejszy niż ten, 
który mnie unosił ku Ciemnej Królowej wieki temu na dzikich obszarach. Mówię tak zimno, jak to 
tylko możliwe:
- Interesujący zbieg okoliczności. Jeśli to jest zbieg okoliczności. - Z pewnością są tu gdzieś 
rozmieszczone receptory dźwiękowe.
ALBO TAK, ALBO JEST TO NIEUCHRONNE NASTĘPSTWO LOGIKI DZIEJÓW.
Obraz powstający we mnie jest tak oślepiająco jasny, że nie mogę się powstrzymać od 
powiedzenia:
- Może to przeznaczenie, SUM?
BEZ SENSU. BEZ SENSU. BEZ SENSU.
- Dlaczego powtarzasz się w ten sposób? Powiedzenie tego raz by wystarczyło. Trzykrotne 
powtórzenie wygląda na magiczne zaklęcie. Czy Ty przypadkiem masz może nadzieję, że Twoje 
słowa sprawią, iż przestanę istnieć?
NIE MAM TAKIEJ NADZIEI. TY JESTEŚ EKSPERYMENTEM. JEŻELI MOJE 
WYLICZENIA WYKAŻĄ ZNACZNE PRAWDOPODOBIEŃSTWO TEGO, ŻE MOŻESZ BYĆ 
PRZYCZYNĄ POWAŻNYCH ZABURZEŃ, SPOWODUJĘ TWOJE UNICESTWIENIE.
Uśmiecham się.
- SUM - mówię - to ja mam zamiar Ciebie unicestwić.
Pochylam się i wyłączam ekran. Wychodzę w nadciągający wieczór.
Jeszcze nie wszystko, co mam powiedzieć i zrobić, jest dla mnie jasne. Jednak wiem już 
dostatecznie dużo, aby od razu przemówić do tych, którzy na mnie czekali. Gdy mówię, ulicą 
nadchodzą inni, słyszą i zatrzymują się, by słuchać. Wkrótce są ich już setki.
Nie mam dla nich nowych, wszechogarniających prawd: nic, czego bym już przedtem, 
chociaż nieskładnie i wyrywkowo, im nie powiedział. Nic, czego by sami nie czuli w najgłębiej 
skrytych zakamarkach swoich jaźni. Dziś jednak, wiedząc, kim jestem, przez to - po co jestem, 
mogę to wszystko ubrać w słowa. Przemawiam spokojnie, od czasu do czasu pomagając sobie 
jakąś zapomnianą pieśnią, podkreślającą to, co mam na myśli. Mówię im, jak schorzałe i nędzne 
jest ich życie; jak sami siebie wpędzili w niewolę; jak poddali się nawet nie świadomemu 
rozumowi, ale nie znającej uczuć, martwej rzeczy, której początek dali ich przodkowie; że ta rzecz 
nie jest centrum wszelkiego bytu, ale zaledwie kawałkami metalu i wiązkami energii, kilkoma 
smutnymi, głupimi wzorami, dryfującymi w bezkresnej czasoprzestrzeni. Nie pokładajcie wiary w 
SUM-ie, mówię im. SUM jest skazany na zagładę, tak jak wy i ja. Poszukujcie tajemnicy. Czymże 
jest cały kosmos, jeśli nie tajemnicą? Żyjcie odważnie, dopnijcie swego lub umrzyjcie, a będziecie 
czymś więcej niż każda maszyna. Być może będziecie Bogiem.
Narasta wśród nich zamieszanie. Wykrzykują odpowiedzi, niektóre są zwierzęcym wyciem. 
Kilku jest za mną, większość przeciwko. To bez znaczenia. Dotarłem do ich wnętrza, moja muzyka 
jest grana na strunach ich nerwów i to jest mój jedyny cel.
Słońce chowa się za budynkami. Mrok gęstnieje. Miasto pozostaje nie oświetlone. Wkrótce 
zdaję sobie sprawę dlaczego. Ona nadjeżdża, Ciemna Królowa, chcą, żebym z nią rozmawiał. Z 
daleka słyszymy grzmoty Jej rydwanu. Ludzie jęczą z przerażenia. Tego również dotychczas nie 
robili. Ukrywali przed Nią i przed sobą swe uczucia, przyjmując Ją ogromnie uroczystymi 
ceremoniami. Teraz uciekliby, gdyby starczyło im odwagi. Podniosłem ich maski.
Rydwan zatrzymuje się na ulicy. Ona schodzi, wysoka i ocieniona kapturem. Ludzie 
rozstępują się przed Nią jak woda przed rekinem.
Wchodzi na schody i staje przede mną. Przez krótką chwilę widzę, że Jej usta wcale nie są 
spokojne, a oczy błyszczą łzami. Szepcze, zbyt cicho, aby ktokolwiek inny mógł usłyszeć:
- Och, Harfiarzu, tak mi przykro.
- Przyłącz się do mnie - zapraszam. - Pomóż mi wyzwolić świat.
- Nie. Nie mogę. Zbyt długo byłam z Nim. - Prostuje się. Spływa na Nią majestat. Jej głos 
nabiera siły, aby być słyszalnym dla każdego. Małe roboty telewizyjne przemykają w pobliżu jak 
nietoperze. Cała planeta ma być świadkiem mojej porażki.
- Czym jest ta wolność, o której tyle mówisz? - pyta.
- Czuć - odpowiadam. - Ryzykować. Zachwycać się. Stać się znowu człowiekiem.
- Stać się znowu bestią, chcesz powiedzieć. Zniszczyłbyś maszyny, które utrzymują nas 
przy życiu?
- Tak. Musimy to zrobić. Kiedyś były one dobre i użyteczne, ale pozwoliliśmy, aby rozrosły 
się na nas jak rak. I teraz już nic poza zniszczeniem i nowym początkiem nie może nas ocalić.
- Czy wziąłeś pod uwagę chaos, jaki potem nastąpi?
- Tak. On również jest konieczny. Nie będziemy ludźmi, jeśli nie posiądziemy prawa do 
zaznawania cierpień. W cierpieniu jest oświecenie. Przez cierpienie wychodzimy poza granice 
siebie samych, poza ziemie i gwiazdy, poza czas i przestrzeń, ku Tajemnicy.
- A więc utrzymujesz, że poza poznawalnym wszechświatem istnieje coś, co nie poddaje się 
definicjom, coś ostatecznego i nieuchwytnego? - Uśmiecha się ku oczom nietoperzy. Każdy z nas 
został w dzieciństwie nauczony śmiać się, słysząc takie uwagi. - Daj mi proszę chociaż mały 
dowód.
- Nie - mówię. - To Ty mi udowodnij, ponad wszelką wątpliwość, że to coś, czego nie 
potrafimy uchwycić słowami i równaniami, nie istnieje. Udowodnij mi również, że nie mam prawa 
tego poszukiwać. - Ciężar dostarczenia dowodów spoczywa na was dwojgu, gdyż zbyt często nam 
kłamaliście. W imię racjonalnego myślenia wskrzesiliście mit. Aby nas lepiej kontrolować! W imię 
wyzwolenia zakuliście w kajdany nasze wewnętrzne życie i wykastrowaliście nasze dusze. W imię 
służenia nam spętaliście nas i ogrodziliście. W imię osiągnięć trzymaliście nas w zagrodach 
ciaśniejszych niż ma każda świnia. W imię dobroczynności wprowadziliście ból i strach i 
najciemniejszą z ciemności. - Odwracam się ku ludziom. - Poszedłem tam. Zstąpiłem w podziemia. 
Ja wiem!
- Dowiedział się, że SUM nie nastręczy mu okazji do zaspokojenia jego specjalnych żądań, 
nie kosztem wszystkich innych - krzyczy Ciemna Królowa. Czy słyszę echo histerii w Jej głosie? - 
I w związku z tym twierdzi, że SUM jest okrutny.
- Widziałem moją zmarłą - mówię im. - Ona już się nie odrodzi. Wasi zmarli również nie 
ani wy. Nigdy. SUM nie wskrzesi ich, nie potrafi. W Jego domu rzeczywiście mieszka śmierć. 
Życia i odrodzenia musimy szukać gdzie indziej, pomiędzy tajemnicami.
Ona śmieje się głośno i wskazuje moją bransoletę, połyskującą delikatnie w gęstniejącym, 
szarobłękitnym zmierzchu. Czy musi cokolwiek dodawać?
- Czy ktoś może dać mi nóż i siekierę? - pytam.
Tłum faluje i szepcze. Czuję ich strach. Lampy uliczne zapalają się, jakby mogły 
rozproszyć coś więcej niż tylko ten fragment nocy, który na nas spływa. Zakładam ręce na 
piersiach i czekam. Ciemna Królowa coś do mnie mówi. Ignoruję Ją.
Narzędzia wędrują z ręki do ręki. Ten, który wnosi je po schodach, nadchodzi jak płomień. 
Klęka przede mną i unosi to, czego zażądałem. To są dobre narzędzia - szeroki myśliwski nóż i 
siekiera o podwójnym ostrzu i długim trzonku.
Przed całym światem biorę nóż w prawą dłoń i tnę pod bransoletą na mym lewym ramieniu. 
Połączenia z wnętrzem mego całego ciała są przecięte. Tryska krew, nieprawdopodobnie lśniąca w 
świetle lamp. Nie czuję bólu, jestem natchniony.
Ciemna Królowa krzyczy.
- Ty naprawdę tak myślisz! Harfiarzu, Harfiarzu!
- Nie ma życia w SUM-ie - mówię. Wyjmuję rękę z bransolety i rzucam ją na ziemię. 
Dźwięczy upadając.
Głos ze spiżu: "Aresztować tego maniaka. Jest śmiertelnie niebezpieczny".
Roboty obserwacyjne, które stały na obrzeżach tłumu, próbują się przezeń przepchnąć. 
Napotykają opór. Na tych, którzy usiłują im pomóc, spadają pięści i paznokcie.
Podnoszę siekierę i uderzam. Bransoleta rozpada się. Organiczna substancja w jej wnętrzu, 
głodna wydzielin mego ciała, wystawiona na działanie nocnego powietrza, więdnie i umiera.
Unoszę w górę narzędzia, siekierę w prawej ręce, nóż w krwawiącej lewej.
- Szukam wieczności tam, gdzie można ją znaleźć - krzyczę. - Kto idzie ze mną?
Tuzin lub więcej osób wyrywa się ze skłębionego tłumu, który już sięga po broń i domaga 
się krwi. Otaczają mnie swymi ciałami. Ich oczy są oczami proroków. Spiesznie szukamy jakiejś 
kryjówki, gdyż już się pojawił robot bojowy, a i na następne nie trzeba będzie długo czekać. 
Wielka maszyna podjeżdża, by stanąć na straży Naszej Pani. I tak widzę Ją po raz ostatni.
Ci, którzy idą za mną, nie robią mi wyrzutów, że stracili przeze mnie wszystko, co 
posiadali. Oni są moi. We mnie widzą bóstwo, które nie może się mylić.
Toczy się już otwarta wojna między mną i SUM-em. Moi przyjaciele są nieliczni, 
wrogowie potężni i jest ich wielu. Wędruję po świecie jak uciekinier. Ale zawsze śpiewam. I 
zawsze znajduję kogoś, kto chce słuchać, kto się do nas przyłącza, obejmując śmierć i cierpienie 
jak kochanek.
Nożem i siekierą biorę ich dusze. Potem odprawiamy dla nich rytuał odrodzenia. Niektórzy 
stają się wyjętymi spod prawa misjonarzami, większość wkłada fałszywe bransolety i wraca do 
domów, aby szeptać moje słowo. Dla mnie to bez znaczenia. Nie muszę się spieszyć, gdyż moja 
jest wieczność.
Moje słowo jest tym, co trwa mimo czasu. Moi wrogowie twierdzą, że przywołuję z 
powrotem starożytne bestialstwa i obłędy; że nic dla mnie nie znaczy, iż wojna, głód i epidemie 
znowu będą nękać ziemię. Jestem zadowolony z tych oskarżeń. Ich język wskazuje, że również w 
nich udało się obudzić gniew. A to uczucie należy do nas, tak samo jak wszystkie inne. Może 
nawet bardziej niż inne, teraz, w jesieni ludzkości. Potrzebna nam burza, by uderzyć w SUM-a i 
wszystko, co On reprezentuje. A potem nastąpi zima barbarzyństwa. 
A jeszcze później wiosna nowej i (być może) bardziej ludzkiej cywilizacji. Moi przyjaciele 
zdają się wierzyć, że nastąpi to jeszcze za ich życia:
pokój, braterstwo, oświecenie umysłów, oczyszczenie. Ja wiem, że tak nie będzie. Byłem w 
głębinach. Pełnia człowieczeństwa, którą ja przywracam, niesie w sobie własne demony.
Gdy pewnego dnia 
Pożeracz bogów powróci, 
Wilk zerwie łańcuchy, 
Jeźdźcy wyruszą w pole, 
Wiek dobiegnie końca, 
Bestia się odrodzi... 
wtedy SUM będzie zniszczony. I ty, silna i jasna, będziesz mogła wrócić do Ziemi i 
deszczu.
Będę na ciebie czekał.
Moja samotność dobiegła końca. Jutrzenko. Pozostało tylko jedno zadanie. Bóg musi 
umrzeć, aby jego uczniowie mogli wierzyć, że powstał z martwych i żyje wiecznie. Wtedy pójdą na 
podbój świata.
Są tacy, którzy mówią, że ich obraziłem i wzgardziłem nimi. Oni również, unoszeni falą, 
którą wywołałem, wydarli z siebie mechaniczne dusze i w muzyce i ekstazie szukają sensu swego 
bytu. Lecz ich wyznaniem jest prymityw. Zaprowadziło ich to na dzikie obszary, gdzie zastawiają 
pułapki na wysłane przeciw nim roboty i odprawiają okrutne obrzędy. Wierzą, że świat w końcu 
należeć będzie do kobiet. Mimo tego ich wysłanniczki przekazały mi propozycję mistycznego 
małżeństwa. Odmówiłem. Mój ślub odbył się dawno temu i powtórnie będzie odprawiony, gdy ten 
cykl świata zostanie zamknięty.
A więc mnie nienawidzą. Powiedziałem jednak, że przyjdę i przemówię do nich.
Opuszczam drogę biegnącą dnem doliny i śpiewając wchodzę na zbocze wzgórza. Tym 
nielicznym, którym pozwoliłem przyjść ze mną aż tutaj, powiedziałem, aby oczekiwali mego 
powrotu. Drżą w promieniach zachodzącego słońca; dopiero trzy dni minęły od zrównania 
wiosennego. Ja nie czuję zimna. Kroczę, wypełniony radością, między jeżynami i starymi, 
krzywymi jabłonkami. Moje nagie stopy zostawiają trochę krwi na śniegu, to dobrze. Grzbiety 
wzgórz wokół są ciemne od lasów, czekających jak szkielety umarłych, aby znowu zostały w nie 
tchnięte liście. Na wschodzie, gdzie stoi gwiazda wieczorna, niebo jest purpurowe. Na tle błękitu 
nade mną przelatuje klucz dzikich gęsi, wcześniej wracających do domu. Ich odległy krzyk spływa 
w dół, do mnie. Na zachodzie, przede mną i w górze, tli się czerwień. Czarne na jej tle stoją 
kobiety. 





PAUL ANDERSON 



DROGI MIŁOŚCI
(Przełożył Wiktor Bukato)



Minęło już dziesięć ich lat od chwili, gdy owa istota po wyjściu z transportera znalazła się 
na pokładzie naszego statku - i umarła. Dziś oto staliśmy na powierzchni jej planety i oczekując 
wspominaliśmy.
Statek kosmiczny Lotne Skrzydło podążał ku najjaśniejszej gwieździe konstelacji, od której 
wziął nazwę. Dotrze tam dopiero po upływie wielu pokoleń, choć znajdował się już w drodze, z 
szybkością nieco wyższą od połowy prędkości światła, od sześciuset dwunastu obiegów naszej 
planety, Arvela, wokół słońca Sarnir. Tak bezkresny jest kosmos. Prawdę mówiąc, żaden inny 
statek nie zapuścił się dotąd tak daleko, toteż Rero-i-ja poczytywaliśmy sobie za zaszczyt, że 
powołano nas do służby na jego pokładzie.
Nie to, żebyśmy spodziewali się czegoś wyjątkowego; raczej odwrotnie. Dopóki pojazd 
kosmiczny nie dotrze do celu podróży, niewiele jest do roboty poza cierpliwym wypełnianiem 
codziennych obowiązków. Wymiana załogi staje się niemal czynnością rytualną. Wchodzisz razem 
ze swym partnerem do stacji transportera na Irjelanie. Para, którą macie zmienić, teleportuje się ze 
statku, po czym informuje was o sytuacji na pokładzie. Ta zazwyczaj nie trwa długo i z reguły 
odbywa się swobodnie w Loży Starszych, nad kotłem dymiących liści. (A jednak widząc, jak Arvel 
lśni zielenią pośród gwiazd, nad pooraną twarzą swego zewnętrznego księżyca, zaczynacie 
odczuwać znaczenie tej służby). Wkrótce żegnacie się z dwojgiem tamtych, splatając czułki, i 
kierujecie się ku właściwemu nadajnikowi. Błysku energii, która prześwietla i dezintegruje wasze 
ciała, atom po atomie, nie odczuwacie zupełnie; przenika was zbyt szybko, tak samo szybko jak 
modulowana wiązka tachjonowa, która w jednej chwili przebiega lata świetlne dzielące stację od 
Lotnego Skrzydła. W odbiorniku wzory, które są wami, zostają odtworzone z nowych atomów i oto 
jesteście na pokładzie statku kosmicznego na najbliższe dziewięćdziesiąt sześć dni.
Do waszych obowiązków należy utrzymywanie urządzeń w porządku, czasem niewielkie 
naprawy; zapisujecie wyniki obserwacji naukowych, a być może później programujecie nowe 
badania; możecie też włączyć silnik w celu dokonania poprawki kursu, choć tak daleko od celu 
zdarza się to rzadko. Żadne z tych zajęć nie jest zbyt pracochłonne. Wasze właściwe zadanie polega 
na obecności na statku na wypadek jakichkolwiek zdarzeń nadzwyczajnych. Czasem znajdujący się 
w ruchu pojazd używany jest jako stacja przesiadkowa przez parę lub grupę, która udaje się na 
planetę zbyt odległą, by dotrzeć do niej jednym skokiem. Wówczas zatrzymują się u nas na krótko. 
Lotne Skrzydło miewało takich gości, znajdowało się bowiem już na granicy poznanego przez nas 
kosmosu, a kierowało się jeszcze dalej, w regiony dotąd nie poznane.
Rero-i-ja nie mieliśmy nic przeciwko samotności. Praca, którą zwykle wykonywaliśmy, 
dawała nam satysfakcję. Pełniliśmy obowiązki pilota i głównego inżyniera na licznych statkach 
badawczych w wielu układach planetarnych, a do naszych obowiązków należała pomoc zespołom 
badawczym po dowiezieniu ich na miejsce. Z konieczności więc zostaliśmy domorosłymi 
ksenologami. To z kolei związało nas z pracami Instytutu Gwiezdnego na Arvelu, zarówno jeśli 
chodzi o rozliczne zajęcia towarzyskie, jak i o ocenę danych. Kiedy woleliśmy pozostać w domu, 
nie mogliśmy nawet wykręcić się zajęciami rodzinnymi, nasze dzieci bowiem osiągnęły już wiek 
młodzieńczy. Nie chcieliśmy zresztą mieć ich więcej; nowy maluch unieruchomiłby nas na Arvelu. 
A zbyt wiele przyjemności dawał nam kosmos. Ceną zaś było to, że nie mieliśmy prawie własnego 
życia.
Toteż bardzo nam odpowiadała samotność, podczas której mogliśmy medytować, czytać, 
oglądać klasyczne choreodramy, odpowiednio wczuwać się w pewne utwory muzyczne i 
zapachowe, kochać się swobodnie i bez pośpiechu. I tak było przez dni siedem i trzydzieści.
Potem nagle rozległ się alarmowy gwizdek, zabłysły ostrzegawczo ekrany, a my 
pospieszyliśmy do komory odbiornika. Kiedy oczekując zawiśliśmy w nieważkości, odczułem 
bicie obu naszych serc. Ciała Rero i moje starały się ochłonąć z podniecenia; otaczała nas mgiełka i 
wydzielaliśmy silny zapach, złączyliśmy kończyny żałując, że nie możemy połączyć ciał. Co 
spowodowało, że ktoś do nas dotarł? Czy to jakiś posłaniec zwiastujący nadejście kataklizmu?
Przybywający zmaterializował się i poznaliśmy, że katastrofa dotknęła jego, nie nas.
Pierwszy szok na jego widok zlał się z bólem, który odrzucił nas, wydających okrzyki 
zdumienia. Podczas teleportacji do odbiornika przedostała się również niewielka ilość atmosfery z 
tamtego statku. Rozpoznałem śmiercionośną cierpkość tlenu. Na szczęście było go niewiele, tak że 
nasze odpowietrzacze natychmiast się z nim uporały. Jednocześnie zaś nowo przybyły zmarł w 
bólach, próbując oddychać chlorem.
Zbliżyliśmy się, by oddać posługę unoszącemu się w komorze ciału. Cisza sączyła się z 
niewidocznej ciemności poprzez otaczający nas obnażony metal, tak jakby chciała pogrążyć 
naszego ducha. Długo patrzyliśmy na martwe ciało; nie wiedzieliśmy jeszcze, że to ciało 
mężczyzny, ludzkie genitalia bowiem są równie osobliwe jak ludzka psychika. Zapachy ciała były 
słone i kwaśne, proste i nieliczne. Zastanawialiśmy się, czy to dlatego, że już nie żyje. (Oczywiście 
nie mieliśmy racji). Kiedy ostrożnie, z uszanowaniem, otworzyliśmy zapięcia jego poplamionego 
kombinezonu oraz odzieży spodniej, przez chwilę przyglądaliśmy się szukając w nim piękna. Był 
groteskowo podobny do nas i niepodobny: również dwunogi, większy od Rero, mniejszy ode mnie, 
z pięcioma palcami u ręki, ani jedną częścią ciała nie przypominający żadnej z naszych. 
Najdziwaczniejsza była chyba jego skóra. Poza obszarami owłosienia oraz pojedynczymi włosami 
na pozostałej powierzchni ciała skóra ta była gładka, żółtawobiała, pozbawiona komórek 
zmieniających ubarwienie oraz zaworów upuszczających pary zapachowe. Zastanawiałem się 
wówczas, jak takie istoty potrafią wyrazić swe myśli, swe najgłębsze uczucia (do dziś tego nie 
wiem). Ale najosobliwsze wydały mi się oczy. Miał ich dwoje, tak samo jak my, ale w tym 
pozbawionym wici, dziwacznie powykręcanym obliczu wydawały się ślepe, ponieważ biel w nich 
otaczała kolor niebieski... niebieski.
- Obca rasa inteligentna - wyszeptała w końcu Rero. - Pierwsza przez nas spotkana, która 
również prowadzi badania. Pierwsza. I oto jeden z jej przedstawicieli musiał trafić na nasz statek, 
bez zabezpieczenia, i umrzeć. Jak to się mogło stać?
Wzrokiem i palcami obiegłem jego ciało, tak łagodnie, jak potrafiłem. Jego aura zanikała 
szybko. Och, wiem, że to tylko promieniowanie podczerwone; nie jestem inkarnacjonistą. Niemniej 
jednak to przygasanie jest jak sygnał do ostatniej podróży.
- To jego wycieńczenie może być typowym objawem dla tego gatunku, a ich społeczność 
nie wytworzyła, być może, nawyku czystości - stwierdziłem najbardziej beznamiętnym tonem, na 
jaki było mnie stać. - Jednak wątpię w jedno i drugie, podejrzewam zaś, że by} to tragiczny 
wypadek wynikający z jakiegoś wcześniejszego nieszczęścia. - Jednocześnie w myślach 
odmówiłem starodawne pożegnanie: Niech Bóg wezmą do siebie twą duszę i niech spoczywa ona 
w cieple Jego torby, karmiona mlekiem Jej wymienia, aż to, co było tobą, wzrośnie i odejdzie 
wolno.
Rero przyłączyła się do moich rozważań, które, jak się potem okazało, były poprawne. 
Ponieważ prawda nigdy się nie doczekała szerszego podania do wiadomości na Arvelu, oto, w 
skrócie, najważniejsze fakty.
Krzyż Południa był także jednym z najstarszych i najdalej wysłanych statków jego planety. 
Tak samo zmierzał ku najjaśniejszej gwieździe konstelacji, od której wziął nazwę, a była to ta sama 
gwiazda, ku której podążaliśmy my: ludzie nazwali ją Alfa Crucis. I podobnie jak my, oni leż 
używali teleporterów do wymiany załóg podczas lotu. Ich statek przypadkowo przeleciał nie 
opodal wypalonego czarnego karła, co spowodowało, że zmienili program lotu i weszli na orbitę, 
by zbadać ten obiekt. Wysłano czterech mężczyzn, by wykonali te prace. Nieprzewidziane 
okoliczności, a przede wszystkim potężne pole magnetyczne obiektu, spowodowały uszkodzenie 
zarówno napędu jonowego, jak i teleportera. Dwaj z nich zginęli podczas prób naprawy. Dwaj 
pozostali zaczęli już głodować, gdy w końcu udało się im zmontować prymitywny teleporter. Nie 
znając dokładnie jego parametrów, musieli manipulować .strojeniem, aż w końcu otrzymali sygnał 
stacji odbiorczej. Kiedy to się stało. David Ryerson skoczył, niewiele myśląc, do komory 
nadajnika.
Przypadkiem jednak był on zestrojony nie z jedną z ludzkich stacji, ale z naszą, na 
pokładzie Lotnego Skrzydła.
- Musimy odpowiedzieć, i to szybko - zwróciłem wkrótce uwagę Rero - nim ten. kto jest po 
drugiej stronie, zmieni nastrojenie i stracimy kontakt.
- Tak - zgodziła się. Jej aura płonęła podnieceniem, choć jednocześnie dotykiem oddawała 
cześć zmarłemu. - Na jutrzenkę, cóż za cudowne zdarzenie! Rasa istot równie wysoko rozwiniętych 
jak my, ale z pewnością wiedząca to, czego my nie wiemy... cały system teleportacji złączony z 
naszym... O, nieznany przyjacielu, ciesz się swym losem!
- Włożę ubiór ochronny i przeniosę tam jego ciało - powiedziałem. - To powinno 
udowodnić naszą dobrą wolę.
Co takiego? - Jej zapach, obłoki pary. poczerniałe komórki ubarwienia, wszystko zdradzało 
przerażenie. Schwyciła mnie za ramie wpijając się w nie szponami. - Sam? Nie, Voahu, nie! 
Przyciągnąłem ją do siebie.
- Duszę mą przepełni jakby szary ogień. Rero. życie moje. gdy cię opuszczę nie wiedząc, 
czy... czy nie skazuję cię tym samym na wdowieństwo. Ale jedno z nas musi tam się udać. drugie 
zaś pozostać, aby opiekować się statkiem i przekazać wieści do domu. gdyby drugie uczynić tego 
nie mogło. A sądzę, iż żeńskie umiejętności nie zdadzą się tam na wiele, gdyż ich statek zapewne 
nie będzie większy od naszego, męska siła może natomiast zaważyć nieco.
Nie opierała się długo, gdyż - prawdę mówiąc - ma więcej nawet zdrowego rozsądku ode 
mnie. Chodziło tylko o to, bym to ja tak postanowił. Nawet nie poświęciliśmy kilku chwil na akt 
miłosny, ale nigdy dotąd nie widziałem czystszej czerwieni we wzroku Rero jak wtedy. gdy była w 
moich objęciach.
I tak, zabezpieczony przed trucizną, wszedłem do komory nadajnika i zjawiłem się na 
pokładzie Krzyża Południa z ciałem Davida Ryersona w ramionach. Jego towarzysz podróży. 
Terangi Maciaren. przyjął je ode mnie ze zdumieniem pomieszanym z trwogą. Później Rero-i-ja 
pomogliśmy mu dostroić teleporter do stacji należącej do jego rasy. po czym Terangi Mclaren 
przekroczył dzielącą go od niej otchłań, niosąc wieści o tragedii i chwale.
...Minęło dwanaście lat - dziesięć ziemskich - o których wiadomo wszystkim, kiedy to 
przedstawiciele obu gatunków spotykali się na terenach neutralnych, kiedy wysłannicy jednej i 
drugiej strony wracali z gościny oszołomieni tym, co widzieli, kiedy tymczasem uczeni obu ras 
wspólnie wypracowywali dostateczną platformę porozumienia, by w końcu pojąć, jak mało wiedzą 
o tym, czego dokonała druga strona. Moja żona i ja braliśmy udział w tych pracach, nie tylko 
dlatego, że to my byliśmy uczestnikami pierwszego kontaktu, ale również dlatego, że nasze 
poprzednie doświadczenie z istotami rozumnymi stawiały nas wśród najbardziej kompetentnych. 
To prawda, że dotychczas spotykaliśmy się wyłącznie z rasami prymitywnymi, podczas gdy teraz 
Arvel miał do czynienia z cywilizacją, która opanowała energię atomową, przebudowywała geny i 
zakładała kolonie w innych systemach gwiezdnych. Ale i w tym wypadku oboje mieliśmy 
doświadczenie: Rero potrafiła się dogadać z ich pilotami, ja zaś - z inżynierami.
Toteż kiedy Ziemianie, dla których dziesięć jest liczbą szczególną. postanowili urządzić 
obchody dziesiątej rocznicy pierwszego kontaktu i zaprosili do udziału wysłanników Arvela, stało 
się oczywiste, że Rero-i-ja zostaniemy wybrani. Pomijając znaczenie symboliczne, nasza obecność 
może się okazać przydatna. Jak dotąd, oprócz osiągnięć technicznych obie nasze rasy niewiele 
razem dokonały. Był już czas najwyższy na pewne uzgodnienia, a przede wszystkim - choć nie 
wyłącznie - jeśli udałoby się nam złączyć nasze sieci teleportacyjne, każda ze stron miałaby dostęp 
do dwukrotnie większej przestrzeni. dwukrotnie większych dóbr, dwukrotnie większej liczby planet 
do kolonizacji...
Nie, to nie tak. Pod tym względem Arvel zyskałby mniej, ponieważ planety Układu 
Sarniriańskiego mają wyjątkowo rzadko spotykany dobór pierwiastków. Planety, na których 
fotosynteza uwalnia chlor, są znacznie rzadsze niż te, gdzie uwalnia ona tlen, a jest to tylko jedno z 
kryteriów. (Mój brat żeglarz, David Ryerson, miał wszak wapń zamiast krzemu w kościach). Wielu 
naszych okazało tu brak wspaniałomyślności żądając wyrównania tej różnicy. Tymczasem na 
Ziemi... ale to właśnie jest tematem mojej opowieści, o ile zdołam ją przekazać. Bez wątpienia obie 
strony nękała jedna myśl: Jak dalece możemy im ufać? Wszak dysponują energią, która potrafi 
niszczyć cale planety.
Niby to przybyli w celu wzięcia udziału w niegroźnych ceremoniach. Rero-i-ja chcieliśmy 
jednak przede wszystkim prywatnej rozmowy z liczącymi się ludźmi, by w ten sposób położyć 
fundamenty konferencji, która zakończy się porozumieniem. Taki był nasz plan, gdy z ochotą 
godziliśmy się na wizytę.
Tym większe było nasze rozczarowanie, gdy bezowocnie spędziliśmy jakiś czas na Ziemi. I 
tak oto stało się, że znaleźliśmy się na trasie, czekając na zawiezienie w miejsce tajemnego 
spotkania.
Ongiś twierdza w groźnych czasach, później przebudowana i powiększona, by pomieścić 
władców planety; nazywana Cytadelą, wznosiła się majestatycznie pośród gór noszących miano 
Alp. Z podestu spoglądaliśmy w dół stromych zboczy i skał, które karkołomnie opadały w dolinę. 
Za nią granie wznosiły się na nowo, wodospad błyszczał jak dobyte ostrze, szczyty otulała biel z 
rzadka skryta w błękitnym cieniu, zielono połyskiwały wielkie masywy. Jest to chłodna planeta, na 
której woda często zamarza, a widok jest wówczas przepiękny. Słońce na bladym niebie zbliżało 
się do południa; jego tarcza wydawała się nieco większa niż Sarnir widziany z Arvela. lecz światło 
było przyćmione. Nie tylko dostarcza ono mniej ultrafioletu; powietrze pochłania znaczną część 
całej skali promieniowania. A mimo to Rero-i-ja nauczyliśmy się znajdować piękno w łagodnej, 
złotawej poświacie, w tysiącu nieśmiałych zabarwień niesamowitych pejzaży.
- Chciałabym... - Wiatr głuchym dudnieniem tłumił głos Rero. Umilkła, ponieważ nie 
musiała słowami wyrażać myśli. Poprzez przezroczysty skafander widać było. jak jej czułki twarzy 
i mowa skóry wyrażały żądzę wdychania, wąchania, picia, smakowania, odczuwania, 
przyjmowania w całości tego, co wokół niej. Niemożliwe, oczywiście, chyba że wpierw 
zastosujemy inhibitor bólu; potem zaś zostanie jej ledwie przelotny moment orgazmu percepcji 
absolutnej, nim zabije ją tlen. Biedny David Ryerson; gdyby wiedział, co go czeka, zginąłby 
przynajmniej doświadczając, a nie w stanie oszołomienia.
Wziąłem ją za rękę, przez dwie rękawice. Moje pożądanie było podobnej mocy jak u niej, 
ale skierowane w jej kierunku. Dostrzegła to i zalotnie zwróciła swój organ płciowy w mym 
kierunku... ale reszta jej ciała sugerowała tęsknotę raczej niż rozbawienie. Wyobraźcie sobie to 
samo w stosunku do waszych partnerów: cały czas spędzany poza kwaterą zaadaptowaną do 
warunków panujących na Arvelu (czyli praktycznie większość czasu) jesteście od siebie oddzieleni 
podwójna powłoką!
- Jak sądzisz, czy Tamara Ryerson będzie obecna? - zapytałem bardziej z chęci nawiązania 
rozmowy niż z ciekawości.
- Kto? Ach, tak, wdowa po Davidzie Ryersonie - odrzekła Rero, Widzieliśmy ją raz tylko, 
podczas ceremonii powitalnej, w której uczestniczył również Terangi Maclaren. Było to na samym 
początku naszej wizyty i zresztą nie trafiła się wówczas okazja, by porozmawiać z którymkolwiek 
z nich. To niewątpliwie jakiś omen, bo czyż od tamtej pory zdarzyło się nam w pełni złączyć z 
kimś umysły i szczerze się porozumieć? - Nie sądzę - powiedziała moja małżonka i umilkła na 
chwilę. - Choć właściwie, skoro o tym mowa, możemy spróbować później ją odszukać. Czym jest 
dla niej wdowieństwo? To może dać nam klucz do psychiki tych istot.
- Wątpię, by jeden przykład wystarczył - odparłem. - Ale właściwie... mmm... jeden 
przykład to lepiej niż żaden. Może Vincent Indigo nam to załatwi. - W drzwiach pojawiła się 
niewysoka ludzka postać w jasnych szatach. - O Złym Oku mowa...
Użyłem tego przysłowia wyłącznie jako przenośni: przydzielony nam przez Cytadelę 
przewodnik, pośrednik, aranżer i, ogólnie rzecz biorąc, źródło informacji, niezmordowanie służył 
nam pomocą. Co prawda, wkrótce zaczęliśmy odnosić wrażenie, że pospiesznie przerzuca się nas z 
miejsca na miejsce, od jednego wydarzenia do innego, nie dając ani chwili czasu na bliższe 
zapoznanie się z ludźmi czy otoczeniem. Ale kiedy poskarżyliśmy mu się na to...
- Witajcie, panie Voahu i pani Rero - powiedział z gestem pozdrowienia. - Przepraszam, że 
się spóźniłem. Jeśli mamy zabrać was stąd w tajemnicy, nikt nie może zobaczyć, jak odchodzicie. 
Kręcił się tu jakiś oficer straży i musiałem poczekać, aż sobie pójdzie.
Nasze struny głosowe nie mogły zbyt dobrze imitować dźwięków jego mowy, ale słowa 
przechodziły przez minikomputer do syntezatora, który to poprawiał. Podziwiałem to urządzenie. 
Pomimo o wiele częstszych kontaktów z przedstawicielami innych ras rozumnych my, Arvelanie, 
nigdy nie wynaleźliśmy czegoś równie dobrego do tych celów. Z drugiej strony przedstawiciele 
ludzi w naszej grupie badawczej wyrażali olbrzymie zainteresowanie naszą techniką budowlaną. Ile 
mogłyby nasze dwie rasy osiągnąć wspólnie, gdyby się na to odważyły?...
- A więc zgoda, na wyspie Taiwan? - zapytałem. Vincent Indigo skinął głową.
- Tak, Maclarenowie oczekują was. Będzie tam ciemno, a wokół domu rozciągają się 
rozległe pagórkowate tereny. Możemy was tam zostawić i znów wylądować, a nikt nic nie 
zauważy. Chodźmy, nie ma co zwlekać. - Gdy szliśmy za nim po bruku, nie mogłem się 
powstrzymać od rozdrażnienia. Ten świat był tak przepełniony zagadkami, tajemnicami duszy 
bardziej niż natury.
- Jak długo możemy tam pozostać? Nie miałeś co do tego pewności.
- Nie, ponieważ zależało to od tego, jak mi się uda wszystko załatwić. Chodziło o to, aby 
ułatwić wam zupełnie swobodną rozmowę, bez oficjeli, natrętów, dziennikarzy. A tajemnicy należy 
dochować i później, inaczej cała sprawa będzie od początku na nic, prawda? Gdybyście wiedzieli, 
że później będą was o wszystko wypytywać, cały czas odczuwalibyście ciężar psychiczny, choćby 
nawet owe pytania byłyby zadawane w jak najlepszych intencjach. Voahu, mój przyjacielu, 
stanowicie znakomitość pierwszej wielkości i nic się na to nie poradzi.
Aby zrozumieć dręczące nas problemy, wystarczy zastanowić się nad tymi kilkoma 
zdaniami Indiga. Ledwie potrafię przetłumaczyć kluczowe terminy; zwróćcie uwagę, jakich 
archaicznych i obcych terminów używam z braku lepszych odpowiedników.
Oficjele: Nie rodzice, nie starsi plemienia, nie Rzecznicy Przymierza lub też wykonawcy 
ich rozkazów - nie, są to urzędnicy owej ogromnej. bezkrwistej organizacji zwanej rządem, która 
rości sobie prawo do zabijania wszystkich sprzeciwiających się woli swych zwierzchników. 
Natręci: Bez uzasadnienia wynikającego z pokrewieństwa, obyczaju czy nagłej potrzeby pewni 
ludzie namiętnie wtrącają się nie w swoje sprawy. Dziennikarze: Zawodowi zbieracze i szerzyciele 
informacji, nie znający granic dla swej działalności poza tymi, które narzuca rząd; czyż zresztą to 
właśnie ograniczenie nie jest samo w sobie dziwaczne? Znakomitość: Jeśli to, co napisałem 
powyżej, może prezentować Ziemian jako istoty odrażające, chciałbym wszakże zwrócić uwagę, że 
dysponują oni cudowną zdolnością okazywania podziwu, szacunku, owszem, nawet swego rodzaju 
miłości do osób, których nigdy nie spotkali i z którymi nie są w żaden sposób spokrewnieni.
Pomijam już fakt, że Indigo zwrócił się tylko do mnie, pomijając Rero Mogło to wynikać ze 
szczególnych właściwości jego języka, skoro ja zwróciłem się do niego pierwszy.
- Wydaje się, że dwadzieścia cztery godziny to rozsądny okres - powiedział; tyle właśnie 
trwa okres obrotu jego planety, nieco dłużej niż w przypadku Arvela. - Widzicie, Protektor 
wygłasza jutro ważne przemówienie i uwaga wszystkich będzie skupiona na nim, a nic na was.
- Rzeczywiście? - spytała Rero. - Czyż więc nie powinniśmy przyłączyć się do słuchających 
waszego... waszego przywódcy?
- Jeśli chcecie. - Indigo wzruszył ramionami, zupełnie tak samo, jak robią to na Arvelu. - 
Wiadomo mi jednak, że wystąpienie będzie dotyczyło spraw wewnętrznych: ustabilizowania 
waluty, niepokojów etnicznych, nastrojów rewolucyjnych na pewnych skolonizowanych planetach 
oraz tego, jak je powinniśmy uśmierzyć... Myślę, że żadna z tych spraw was osobiście nie dotyczy.
- Sama nie wiem, co ja powinnam myśleć - wyrzuciła z siebie i umilkła. To, co 
usłyszeliśmy, znajdowało się gdzieś na granicy naszej zdolności pojmowania, ale nie w pełni 
uchwytne - jakby pieśń usłyszana we śnie. Czy uda się nam na tyle zrozumieć te istoty, aby móc w 
pełni im zaufać?
Indigo poprowadził nas w dół schodami wykutymi w skale, na niższy poziom, gdzie 
znajdował się hangar z otwartymi teraz drzwiami. Pomimo niższej grawitacji z zadowoleniem 
przyjąłem koniec marszu. Ciążył mi aparat do cyrkulacji wody, który miałem na plecach. Ludzie 
przybywający na Arvela mają pod tym względem nad nami przewagę: potrzeba im mniej urządzeń 
regulacji biologicznej. Utrzymanie się przy życiu zależy bardziej od zachowania przez nich 
pewnego zakresu temperatury, a nie od powodowania różnic temperatury, jak u nas.
Weszliśmy do czekającego na nas pojazdu w kształcie grotu włóczni i rozsiedliśmy się na 
specjalnie dla nas przygotowanych fotelach. Człowiek z obsługi podłączył nasze skafandry do 
dwóch pełnozakresowych zespołów biostatycznych znajdujących się z tyłu kabiny, tym samym 
znakomicie powiększając naszą wygodę.
- Odprężcie się, przyjaciele - namawiał Indigo. - To jest odrzutowiec suborbitalny; 
będziemy na Taiwanie za godzinę.
- Jesteś dla nas bardzo uprzejmy - powiedziała Rero. Chłodna i spokojna, swoją 
wdzięcznością objęła również i mnie.
Ptasia twarz człowieka skrzywiła się w tym, co on nazywał uśmiechem, stanowiącym jeden 
z ważniejszych elementów ich prymitywnej mowy ciała.
- Nie, pani - odrzekł. - Płacą mi za to, że wam pomagam.
- Ale czy to nie jest... nielegalne, to chyba właściwe słowo? Czy sam nie narażasz się na 
kłopoty, gdyby twoi przełożeni mieli cię później obwinić o nierozsądne postępowanie?
Linie włosów rosnących nad jego oczami zbliżyły się do siebie.
- Tylko jeśli coś się nie uda, a oni się dowiedzą. Przyznaję, że coś takiego mogłoby się 
zdarzyć, choć uważam to za mało prawdopodobne. Jak już próbowałem wam to wytłumaczyć, 
mamy na Ziemi elementy antyspołeczne: przestępców, fanatyków politycznych czy religijnych, 
szaleńców. Oni mogliby wziąć was na cel. Dlatego też Cytadela dała wam silną ochronę i 
wyznaczyła ścisły plan zajęć. Ale ponieważ ta wyprawa odbyła się w tajemnicy, nie powinno nam 
nic zagrażać; zresztą chciałbym wam dogodzić we wszystkim, co tylko możliwe.
Odrzutowiec potoczył się i łatwo uniósł w powietrze, jak podczas jakiegoś zwykłego lotu. 
Dopiero w stratosferze ujawnił swą całą potęgę. Ukazały się gwiazdy; iluminatory wypełnił ogrom 
wielobarwnej planety. Pędziliśmy ponad kontynentem większym niż którykolwiek z lądów Arvela 
do chwili, gdy poczęliśmy opadać ku oblewającemu go od wschodu oceanowi. W kabinie 
panowała cisza. Indigo nerwowo palił jedną dymiącą pałeczkę po drugiej, obsługujący oglądali 
program w telewizji, członkowie załogi znajdowali się w innym pomieszczeniu. Nie miałem 
powodów do napięcia, ale czułem, jak serca mi łomocą, i spostrzegłem, że Rero czuje się podobnie. 
W tym minimalnym stopniu, na jaki pozwalają tylko wzrok i dotyk, spędziliśmy większą część 
podróży kochając się.
Nad wyspą była wczesna noc; pojedynczy księżyc planety, w pełni, dopiero wzniósł się nad 
horyzont. Dom Maclarenów stał samotnie, tak samo na szczycie góry, pokrytej jednak lasem i 
ogrodami do samego wierzchołka. Samolot nasz wylądował ślizgiem, prawdopodobnie nie 
zauważony, jeśli nie liczyć jednego czy dwóch komputerów kontroli ruchu lotniczego. Z braku 
odpowiedniego lądowiska o wymaganych wymiarach usiedliśmy na prostym odcinku drogi, po 
której o tej porze nie poruszały się żadne pojazdy. Podziwiałem talent pilota. Jeszcze bardziej 
podziwiałem Indiga za jego umiejętność zdobywania informacji i załatwiania spraw. Dokonanie 
tego wszystkiego w sytuacji, gdy wokoło było pełno szpiegów Protektora, wydało mi się 
graniczące z cudem.
Samolot zatrzymał się przy bocznej drodze, który prowadziła gdzieś do góry. Nasz 
towarzysz wyjrzał przez okno.
- On już jest i czeka - powiedział. - Wychodźcie szybko, nim ktoś nadejdzie. Musimy stąd 
zmykać. Wrócę po was jutro o tej samej porze.
Jeszcze zanim skończył, odłączyliśmy się od kabinowych biostatów i uruchomiliśmy 
urządzenia w skafandrach. Wystarczą nam na cały spędzony tu okres, aczkolwiek na niewiele 
dłużej. Za żywność posłuży nam suchy prowiant wsuwany przez zawór w hełmie; pić będziemy 
wodę z rurek, produkty wydalania przejmie aspirator, odpoczynek będzie utrudniony, a obcowanie 
płciowe - zredukowane do zera. Jednakże jeśli uda się nam zyskać możliwość szczerej rozmowy, 
będzie to warte wszelkich wyrzeczeń.
Posuwaliśmy się skwapliwie do góry, aż tańczyły nasze emanacje. Samolot natychmiast 
pokołował naprzód i zniknął za zakrętem. Po chwili usłyszeliśmy grzmot i dostrzegliśmy, jak się 
unosi nad stokiem góry, niczym wzlatujący meteor.
Terangi Maciaren stał niczym cień w prawie zupełnym mroku, jeśli nie liczyć jego własnej, 
ciemnej radiacji.
- Witajcie - odezwał się i na krótką chwilę uścisnął nas przez rękawice. - Musimy iść 
pieszo; ta wasza aparatura nie zmieści się do mojego samochodu. Proszę za mną.
Uznałem, że jest tak lakoniczny, ponieważ on też chce jak najszybciej nas ukryć przed 
wzrokiem osób niepożądanych. Rosnące po obu stronach drzewa zmieniły podjazd w mroczny 
przesmyk. Włączyliśmy nasze latarki.
- Nie możecie się bez nich obejść? - zapytał Maclaren. - Takiego białoniebieskiego światła 
nikt tu nie używa. Rero-i-ja zgasiliśmy lampy.
- Może złączymy ręce i nas poprowadzisz - zaproponowała. Kiedy to uczyniliśmy, zapytała: 
- Czy istotnie obawiasz się o to, że ktoś nas może dostrzec? Czyżbyś nie miał prawa odmówić 
poszukiwaczom ciekawostek dostępu do twego... - szukała odpowiedniego słowa. Na Ziemi nie 
ma, zdaje się, pojęcia własności rodowej. - Twej posiadłości?
- Tak, lecz plotka mogłaby dotrzeć do niewłaściwych uszu - wyjaśnił. - To by spowodowało 
kłopoty.
- Jakiego rodzaju? Chyba nie postępujesz... bezprawnie?... przyjmując nas?
- Formalnie rzecz biorąc nie. - Wydawało mi się, że na tyle już potrafię rozpoznać odcienie 
tonu ludzkiej mowy, by zauważyć gorycz w jego słowach. - Ale Cytadela potrafi uprzykrzyć życie. 
Na. przykład pamiętacie chyba, że jestem astrofizykiem. Obecnie prowadzę szczegółowe badania 
dostępnych nam gwiazd. Są to bardzo kosztowne badania. Jakiś urzędas, szantażując obcięciem 
funduszy, mógłby spowodować, że mnie zwolnią. Mam, co prawda, własne środki utrzymania, ale 
jestem już za stary na playboya.
Odgłos kroków na nawierzchni drogi rozlegał się donośnym echem ponad szumem liści 
poruszanych morską bryzą. Mozolnie parłem pod górę, uginając się pod ciężarem aparatury, 
samotny wśród własnych tylko zapachów i nikogo innego. Ziemska noc wciskała mi się do wnętrza 
skafandra.
- Oczywiście - po chwili podjął Maclaren - może i kręcę bicz na własny grzbiet. To nie 
tajemnica, że jestem zdecydowanym zwolennikiem bliskich stosunków z Arvelem. Do tej pory nie 
powodowało to wobec mnie żadnych szykan... choć też i nie ułatwiało życia. Moja prywatna 
konwersacja z wami nie musi koniecznie zaniepokoić Protektora i jego lojalistów. Może nawet 
zachęcić te osoby w rządzie, które się ze mną zgadzają. Po prostu nie wiem tego. Dlatego lepiej 
będzie zachować ostrożność.
- Poza tym - dodał - są jednostki, a nawet całe grupy osób. którym nienawistna jest myśl o 
przymierzu z wami. Gdyby wiedzieli, że jesteście tu bez ochrony, mogliby poważyć się na coś 
gwałtownego. To samo sugerował Indigo. Rero-i-ja nie rozumieliśmy.
- Dlaczego? - rzuciłem pytanie w mrok. - Owszem, rozumiem, że wielu będzie wobec nas 
zachowywać ostrożność, bo stanowimy czynnik nieznany. Podobnie jest na Arvelu. Szczerze 
mówiąc, panie, oboje przybyliśmy tu, mając nadzieję, że dowiemy się czegoś więcej o waszym 
rodzaju.
- A wcale nam tego nie ułatwiono - włączyła się Rero. - Doszliśmy do przekonania, że 
celowo się nas pogania i przytłacza zajęciami, abyśmy powrócili do domu nadal pogrążeni w 
nieświadomości... lub pełni podejrzeń.
- Terangi Maclarenie - powiedziałem - mówisz tak, jakby w grę wchodziło coś więcej niż 
przesadna ostrożność. Stwarzasz wrażenie, że pewni ludzie chcą celowo odizolować od nas ludzkie 
społeczeństwo.
- Właśnie takie wrażenie chciałem stworzyć - odparł. Przez rękawicę odczułem, jak uścisk 
jego dłoni się wzmocnił. Odpowiedziałem mu tym samym, a Rero w tym współuczestniczyła.
- Nie jestem pewien, czy zdołam wszystko wyjaśnić - zaczął ostrożnie Maclaren. - Wasze 
instytucje są tak całkowicie odmienne od naszych... wasze przekonania, wasz pogląd na 
wszechświat i życie w nim, wszystko... No, to tylko część problemu. Weźmy, na przykład, Raport 
Hiroyamy. Słyszeliście o nim? Hiroyama próbowała ustalić, jakie są wasze główne wyznania 
religijne. Jej książka wywołała sensację. Jeśli silna, naukowo ukierunkowana kultura potrafi 
utrzymywać, że Bóg jest miłością... miłością, której najważniejszym elementem jest seks, no to stoi 
to w jaskrawej sprzeczności z poglądami najstarszych ziemskich religii ortodoksyjnych. Pojawiają 
się więc herezje wymuszające natychmiast stosowne reakcje. Och, Hiroyama oczywiście 
wspomniała, że Arvelanie praktykują monogamię i wierność; tak się jej przynajmniej wydawało. 
Pewności mieć nie mogła, ponieważ kontaktujący się z nią przedstawiciele waszej rasy nigdy nie 
określali tych cech jako norm moralnych. Stąd też wyznawcy nowych kultów - a przynajmniej 
większość z nich - praktykują orgie i wolną miłość.
Choć już wcześniej miewaliśmy do czynienia z osobliwymi praktykami seksualnymi wśród 
innych ras, tym niemniej w głosie Rero słychać było zdumienie: 
- My się wiążemy na całe życie... bo co innego moglibyśmy robić?
- To teraz nieważne - odparł ponuro Maclaren. - Chciałem tylko dać jeden przykład 
dowodzący, że pewne ugrupowania na Ziemi chciałyby na zawsze przerwać kontakty z Arvelem. A 
co za tym idzie, z wszelkimi innymi wysoko rozwiniętymi cywilizacjami, na jakie jeszcze 
przyjdzie nam natrafić. Z praktycznego punktu widzenia ważne jest to, czy Protektor obawia się 
przymierza. Jego zwolennicy właśnie się tego obawiają.
Widzicie, Cytadela boryka się z zadaniem prawie niemożliwym do wykonania: musi 
utrzymywać kontrolę nad rasą ludzką, a w tym nad osadnikami na planetach skolonizowanych, 
oraz nad społeczeństwami, jakie powstają na tych planetach. Zniechęcenie, działalność 
wywrotowa, powtarzające się próby buntu... Czy to ma znaczyć, że wam nie trafiają się takie 
problemy?
- A dlaczego miałyby się zdarzać? - zapytałem zdumiony. Czy to, co dostrzegłem w nikłym 
blasku jego radiacji, było skinieniem głowy?
- Nie dziwię się zbytnio, Voah-i-Rero. - (Przynajmniej na tyle znał nasze obyczaje. 
Rozkwitł we mnie maleńki promyk nadziei). - Ponieważ nie macie niczego, co my używamy za 
właściwy rząd, obce są też wam wynikające z tego kłopoty i wydatki. Oczywiście pod względem 
zachowania różnimy się zasadniczo; to co dla was jest dobre, nam by z pewnością nie posłużyło. A 
i tak znalazło się już paru mędrków, którzy zastanawiają się głośno i na łamach prasy, czy 
naprawdę potrzebujemy władzy, która tak nam ciąży, jak właśnie Cytadela. W wyniku rozwoju 
bliskich stosunków z wami następne pokolenie może równie dobrze dojść do wniosku, że Cytadela 
jest nam w ogóle zbyteczna.
Poza tym samo podwojenie udostępnionej nam przestrzeni, liczby planet, jakie możemy 
zająć, spowoduje, że wkrótce w ogóle niemożliwe będzie istnienie jakiegokolwiek rządu 
centralnego. Wybuchniemy w tysiącach kierunków i Bóg jeden potrafi odgadnąć, jakie będą tego 
ostateczne konsekwencje. Jedno wszak jest pewne: oznaczać to będzie koniec Protektoratu.
Och, nasz obecny władca zapewne dożyje do końca swego panowania. Jego syn, następca... 
może tak, może nie. Wnuk - na pewno nie. A Protektor nie jest głupi. Wie o tym.
Jednocześnie jednak Dynastia nadal może liczyć na potężne, lojalne wobec niej siły. Wiele 
osób obawia się jakichkolwiek zmian - i nie jest to całkiem bez sensu. Zbyt wiele postawili na 
istniejący porządek rzeczy i chcieliby to wszystko przekazać swoim dzieciom.
Inni... hm, oni odczuwają to bardziej emocjonalnie, w szpiku kości, a zatem silniej i 
groźniej. Nie wiem, czy potraficie sobie wyobrazić, Rero-i-Voah, jak mocno Dynastia trzyma w 
garści człowieka, którego ród służy jej już od trzystu lat. A jakie są wasze przekonania?
Nawet nie próbowaliśmy odpowiadać na to pytanie. Sama myśl wywołała we mnie lekki 
wstrząs: oto prawdopodobnie ja również żyję uwikłany w zobowiązania tak głęboko ukryte, iż 
potrafią one przeważyć nad zdrowym rozsądkiem. Słyszałem pytanie Rero:
- Ty sam otworzyłbyś szeroko wrota kontaktu między naszymi rasami, prawda, Terangi 
Macłarenie? I z pewnością jest wielu tobie podobnych.
- Tak jest - odrzekł. - We władzach i poza nimi istnieje silne poparcie dla kontynuowania 
kontaktów. Czujemy się jak na wpół uduszeni i chcemy wpuścić trochę świeżego powietrza, które 
każdy by poczuł... O, tak, to delikatna równowaga sił czy też wielostronna walka polityczna, albo 
jakakolwiek inna metafora, która nam odpowiada. Szczerze ufam, że zarówno Arvelanom, jak i 
Ziemianom dawno już przydałoby się prawdziwie empatyczne wczucie się w sytuację drugiej 
strony. To powinno usunąć wszelką podejrzliwość, dodać sił zwolennikom swobody. - Jego głos, 
dotąd stłumiony, zabrzmiał donośniej. -Jakże jestem rad, że przybyliście do mnie.
Podjazd wyprowadził nas na kawałek płaskiego terenu, lasy ustąpiły otwartej przestrzeni - i 
znów znaleźliśmy się w świetle. Maclarenowi, który lepiej widział w ciemnościach, widok musiał 
wydawać się wspaniały, skoro nawet ja uznałem go za prześliczny. Po naszej prawej stronie góra 
wznosiła się jeszcze wyżej, po lewej zaś opadała nagle w dół, w zmrożoną cienistość, 
gdzieniegdzie przetykaną żółtymi prostokątami okien domów. Daleko, na wybrzeżu, jakaś wioska 
mieniła się niezliczonymi barwami. Dalej rozciągał się ocean, niczym żywy obsydian opasany 
księżycowym mostem. Na niebie migotała galaktyka, tam zaś, gdzie jej nie było, znajdowały się 
pojedyncze gwiazdy, wszystkie będące słońcami.
Maclaren poprowadził nas wśród grządek, a następnie, po szerokim trawniku, do swego 
domu. Był on niski i nieskładny, o wysoko wzniesionym dachu; zbudowano go głównie z drewna, 
według wzoru, który, jak mi się wydawało, w tych stronach był zapewne przeżytkiem. Żałowałem 
bardzo, że nie mogę go smakować nie przytłumionymi zmysłami. Werandę domu oświetlała 
latarnia; gdy weszliśmy na schody, otworzyły się główne drzwi domu. W blasku ciepła 
wylewającego się z wnętrza domu stanęła kobieta.
Poznaliśmy ją od razu. Maclaren nie był tego pewny, powiedział więc:
- Pamiętacie chyba moją żonę, uczestniczącą w programie powitalnym na waszą cześć? 
Tamara.
W mgnieniu jasności i cienia przebiegającym po skórze Rero dostrzegłem odbicie własnego 
szoku. Nawet biorąc pod uwagę, że wówczas byliśmy świeżo po przylocie na Ziemię, jednak nawet 
i później nie spotkaliśmy się z żadną wzmianką o bliskich stosunkach między Tamarą i 
Maclarenem. Jego żona? Ale to przecież wdowa po Davidzie Ryersonie!
Dawno już znajdowaliśmy się wewnątrz domu, gdy moje podniecenie opadło na tyle, bym 
zdołał dostrzec, że Maclaren je zauważył. Być może Tamara również je zauważyła. Niezwykle 
łagodnie skłoniła głowę poniżej złożonych dłoni i szepnęła:
- Bądźcie pozdrowieni, dostojni goście. Żałujemy bardzo, że nie jesteśmy w stanie was 
niczym poczęstować. Czy w jakiś sposób możemy zaspokoić wasze potrzeby lub dostarczyć 
wygód?
Zwróciłem uwagę, że siedzenia dostosowano odpowiednio do naszych skafandrów. Pokój 
był długi i przyjemnie urządzony. Obce środowisko nie wpływa na poczucie harmonijności 
proporcji; wzory stworzone przez słoje w drewnie podłogi, odcienie i faktury mat roślinnych były 
nieznajome, lecz miłe oku; w kryształowym pękatym wazonie na stole znajdował się kamień i 
kwiat, poniżej dostrzegłem zwój rękopisu, którego treści nie musiałem rozumieć, by uznać kunszt 
kaligrafa; półki pełne książek tchnęły obietnicą, okna ukazywały spowitą mrokiem ziemię, morze i 
kosmos. Odtwarzacz muzyczny wybijał nuty utworu, który podobał się nam kiedyś, czego 
świadkiem byli ludzie wchodzący w skład komisji; owa forma muzyczna nazywa się raga. Paliła 
się laseczka kadzidła, ale oczywiście jedynym zapachem, jaki do mnie dochodził, była mnogość 
kwaśnych woni mego własnego otulonego skafandrem ciała.
- Jesteście bardzo uprzejmi - odparła Rero. - Ale czy to nie zbyt oficjalne powitanie? Voah-
i-ja przybyliśmy tu, mając nadzieję na... na uzyskanie bliskiego porozumienia.
- Proszę więc, usiądźcie - zachęcił nas Maclaren. On sam i Tamara poczekali, aż się 
usadowiliśmy wygodnie. Tamara pochyliła się naprzód w swym fotelu, splótłszy ręce na kolanach. 
Ubrana była w długą spódnicę i skromną bluzkę; skóra barwy złotobrązowej, a cała postać w jakiś 
niezbyt jasny dla nas sposób sprawiała przyjemność naszym oczom. Oprawne w falujące 
granatowoczarne włosy, jej oczy przypominały jarzącą się ciemność z zewnątrz. Maclaren był 
wysoki jak na Ziemianina; gdy stał, siedząca Rero sięgała mu do połowy piersi, podczas gdy jego 
głowa znajdowała się tuż pod moją. Usiadłszy przybrał postawę równie swobodną jak jego 
workowaty strój; odchylił się w fotelu zakładając nogę na nogę - ale nie spuszczał z nas wzroku, a 
na jego twarzy dostrzegłem powagę.
- Co mieliście na myśli, Rero-i-Voah? - zaczął. Milczeliśmy przez chwilę; potem wydałem 
z siebie tryl śmiechu i przyznałem:
- Zastanawiamy się, jakie pytania zadać i w jaki sposób. Tamara potwierdziła mój domysł 
co do jej spostrzegawczości, gdy zapytała:
- Co was tak zdziwiło na werandzie?
Znowu musieliśmy chwilę pomyśleć. W końcu Rero odezwała się:
- Nie chcemy nikogo obrazić. Mclaren pomachał ręką.
- Umówmy się, że nikt nie ma zamiaru nikogo obrażać - zaproponował. - Nam też się 
czasem może coś wyrwać, co wam nie przypadnie do gustu. Zwróćcie nam wtedy uwagę, wszyscy 
się wtedy zastanowimy nad powodem możliwej obrazy i może zyskamy w ten sposób jakieś 
informacje.
- No więc... - Mimo wszystko Rero musiała zebrać się na odwagę. - Nadal nosisz nazwisko 
Tamara Ryerson? Jesteś żoną Terangiego Maclarena?
- Owszem, od ośmiu lat - odpowiedziała kobieta. - Nie wiedzieliście o tym?
Próbowałem wyjaśnić, że wiadomość ta, ze względu na swą obcość, uszła naszej uwagi. Z 
kolei zdumiała się Tamara.
- Czyż to nie wydaje się wam naturalne? - wykrzyknęła. - Terangi i David byli 
przyjaciółmi, partnerami z jednej załogi. Kiedy Terangi powrócił, zastał mnie samą z dzieckiem i 
pomagał mi... najpierw przez wzgląd na Davida, potem... Czy uważacie to za niewłaściwe?
- Nie - odrzekłem pośpiesznie. - My, Arvelanie, również różnimy się pod względem 
obyczajów i przekonań, w zależności od tego, z jakiej kultury pochodzimy.
- Aczkolwiek - dodała Rero - nikt z naszej rasy nie zawarłby ponownego związku 
małżeńskiego... tak szybko, według mnie. Młody osobnik, który owdowiał, może ponownie 
zdecydować się na małżeństwo, ale po wielu latach.
- A co ze starszymi? - zapytała cicho Tamara.
- Zazwyczaj prowadzą życie aseksualne... pozostają w celibacie, o ile dobrze sobie 
przyswoiłem ten wasz zwrot - odparłem. Obawiając się, że może to uznać za zbyt okrutne, 
dodałem: - Uznawano to za honorowy stan we wszystkich krajach i epokach. W środowiskach 
cywilizowanych utworzono instytucje... wy nazwalibyście je chyba lożami... w których wdowcy 
zyskują właściwe miejsce, nową przynależność.
- Dlaczego jednak nie mogą zawierać nowych związków?
- Niewiele społeczeństw w istocie zakazało powtórnych małżeństw osobnikom w 
jakimkolwiek wieku. Po prostu mało kto ma na to ochotę, przeżywszy wiele lat ze swym 
pierwszym partnerem.
Mclaren zachichotał.
- A mimo to, o ile mam prawo o tym sądzić - zauważył - wy, Arvelanie, o wiele częściej niż 
my praktykujecie "te rzeczy", co samo w sobie stanowi osiągnięcie.
Wymieniłem z Rero spojrzenia, uścisk dłoni, sygnał seksualny.
- Co więc stanowi przyczynę? - zastanawiała się Tamara. - Smutek?
- Nie, smutek mija, czas leczy rany... o ile dobrze zapamiętałem to powiedzenie - 
odrzekłem, nie mając jednak pewności co do mej pamięci (później wątpliwości te miały wzrosnąć; 
czyż istotnie ich żałoba podobna jest do naszej?) - Pomyślcie jednak, proszę: oto właśnie dlatego, 
iż ów związek jest tak bliski, nastąpiła integracja osobowości. Ponowne małżeństwo wymagałoby 
zmiany całego charakteru, jaki ukształtował się u omawianej osoby we wczesnej dojrzałości, po 
pierwszym ślubie. Niewielu jest takich, którzy zgodzą się na całkowitą przemianę siebie samych. A 
spośród tych, którzy by się zgodzili, niewielu ma odwagę to uczynić.
Wyczuwając rozterkę Tamary, Rero przemówiła swoim najbardziej naukowym tonem:
- Dawno już było wiadomo, że wśród Arvelan dymorfizm płciowy jest znacznie większy 
niż wśród Ziemian. W waszym przypadku kobieta zarówno nosi w sobie dziecko do momentu 
rozwiązania, jak i opiekuje się nim później. U nas jest inaczej: samica nosi płód przez znacznie 
krótszy czas, a po porodzie przekazuje go samcowi, który umieszcza go w swej torbie. Tam 
znajduje on schronienie i ciepło do chwili, gdy jest już na tyle dojrzały, by opuścić torbę. Niemniej 
jednak pożywienie pobiera od matki w postaci wydzieliny specjalnych gruczołów - wy ją 
nazywacie mlekiem, prawda? Oznacza to, że samiec musi być zawsze blisko samicy, by móc 
przekazać jej dziecko na czas karmienia. Oznacza to także, że musi on być duży i silny, co, z 
ewolucyjnego punktu widzenia, pozwala samicy mieć ciało drobniejsze, lecz zwinne. Nasi 
przodkowie z okresu przed rozumnego polowali w zespołach samiec-samica; podobnie zresztą 
późniejsi dzicy w czasach już historycznych. Cywilizacja nie przyniosła zmiany w tym 
podstawowym układzie partnerskim; pracę przeważnie tak organizowano, by mogły ją wykonywać 
pary partnerskie. Wzajemna zależność samców i samic wykracza poza sferę fizyczną, sięgając w 
głąb psychiki. U naszych ludów prymitywnych owdowiały partner zazwyczaj dokonywał żywota w 
samotności i smutku. Rozwijające się nauki społeczne w znacznym stopniu podkreślały rolę 
pozostałego przy życiu małżonka.
- Och, tak, Tamara wie o tym. - Czyżby w głosie Maclarena słychać było urazę, tak jakby 
obrażono jego żonę? - Oboje znamy sprawozdania naszych zespołów badawczych.
- Chwileczkę, kochanie - palce Tamary dotknęły jego dłoni.
- Zdaje mi się, że Rero... Rero-i-Voah próbują nam przekazać to uczucie. - Jej wzrok 
spotkał się z naszym. - Może my moglibyśmy wam przekazać, jak my to czujemy. Może stanie się 
to cząstką tej wiedzy, jakiej tu szukacie.
Wstała z miejsca, podeszła do siedzącej Rero i uścisnęła ją za ramię. Natychmiast się 
zreflektowała i powtórzyła ten sam gest w odniesieniu do mnie. - Czy chcielibyście zahaczyć nasze 
dzieci? - zapytała. - Najstarsze jest moje i Davida; dwoje młodszych to dzieci Terangiego i moje. 
Czy uwierzycie, że Terangi kocha je jednakowo?
Wezbrała we mnie pamięć o Przybranym synu. Czytałem go jedynie w tłumaczeniu, ale w 
jakiś niewytłumaczalny sposób, poprzez otchłań oceanów i wieków, geniusz Hoiakim-i-Ranu 
znalazł drogę do mnie. Wydaje mi się, że poprzez ich wiersze wiem, co to znaczy mieszkać w 
krainie, gdzie opiekowanie się nie swoim dzieckiem, czy choćby włożenie go do torby jest nie 
tylko poświęceniem i ofiarnością w najwyższym stopniu, ale stanowi również przekroczenie tabu. 
Możliwe też, że stąd właśnie mam pewne pojęcie, jak głęboka może być troska o potomstwo.
Tylko... czy o to właśnie jej chodzi? - pomyślałem.
- Szkoda, że nie możecie ich przytulić - odezwała się Tamara. - Zresztą i tak teraz śpią. 
Jutro zapoznacie się za nimi w bardziej odpowiedni sposób. Cóż to będzie dla nich za 
niespodzianka!
Włączyła skaner, który ukazał nam wnętrze pokoi dzieci. Byłem wzruszony i 
zafascynowany: pucołowatą twarzyczką najmłodszego, wydłużającymi się kończynami u 
najstarszego. Rero więcej uwagi poświęcała dorosłym. Zapytała mnie w naszym języku: - Czy mi 
się tylko wydaje, czy też dla niego one są mniej ważne od Tamary?
- Nie mam pojęcia - przyznałem się. - Zastanawiam się, jaki będzie ich wzajemny 
stosunek... całej piątki... gdy dzieci już dorosną.
- A co jest w tym istotne, co wynika z ich kultury?
- Tego nie wiadomo, kochanie. Możliwe, że w nich uczucia rodzicielskie umacniają się od 
bliskiego kontaktu z potomstwem, a w większości społeczności ludzkich matka ma go więcej niż 
ojciec...
Ta drobina intymności zdumiewająco łatwo rozładowała istniejące jeszcze między nami 
napięcie. Skoro nie mogliśmy mieć wspólnych używek, jadła, napojów, zapachów, modlitw, 
mogliśmy jednak dzielić ze sobą rodzicielstwo. Przez chwilę Tamara ochoczo rozprawiała z Rero-
i-mną o naszych domach. W końcu odezwał się Maclaren.
- Wiecie co? - powiedział. - Podejrzewam, że zbliżamy się do sformułowania pewnych 
ustaleń, jakich dotąd nawet nie podejrzewano. - Zamilkł na chwilę; widziałem, jak drży. - 
Oczywiście, oczywiście: zarówno na Ziemi, jak i bez wątpienia na Arvelu toczą się niezliczone 
dysputy i rozważania. Jak ważny jest czynnik psychoseksualny dla dowolnej rasy inteligentnej? Do 
tej pory wszakże dyskusje były suche i abstrakcyjne. Tu zaś, dzisiaj... no, samego problemu jeszcze 
nie rozwiążemy, ale może uda się nam zrobić pierwsze podejście? Chodzi mi po głowie dość 
oryginalny pogląd co do tego, w jaki sposób wszystkie wasze instytucje w każdej z waszych kultur 
wyniknęły z modelu rozrodczego. A może wy byście się pokusili o sformułowanie takiego poglądu 
w odniesieniu do nas? W ten sposób może zyskalibyśmy odpowiedź na wiele pytań dręczących nas 
przez całą naszą historię.
Zamyśliłem się nad tym przez chwilę.
- Twoje poglądy, Terangi Mclarenie - powiedziałem w końcu - pozwolą nam lepiej poznać 
was... nawet jeśli byłby to jedyny z nich pożytek.
Pochylił się naprzód. Gestykulował z przejęciem. W jego głosie słychać było podniecenie:
- U was podstawowa jednostka rodzinna - naprawdę podstawowa - musi być fundamentem 
wszystkiego, zawsze i wszędzie. Jest to jednostka niepodzielna... a ja byłbym wam niezmiernie 
wdzięczny, gdybyście wy z kolei mogli podsunąć mi myśl, jaka jest niepodzielna jednostka 
społeczna u ludzi.
W waszej historii, na ile ją znamy tu, na Ziemi, nigdy nie zjawiły się państwa narodowe. 
Przeważnie klany, które zachowują swą tożsamość przez wiele wieków... tworzące plemiona, które 
swą tożsamość zachowają już tylko kilka stuleci... ale rodziny przetrwają wszystko. Ich początki 
sięgają czasów starożytnych.
Więcej parafiańszczyzny niż na Ziemi, postęp tylko na skalę miejscową, niewiele zmian 
jednocześnie na całej planecie, rzeczy złe i przestarzałe utrzymujące się uporczywie przez długie 
lata w jakichś zakamarkach. Ale jednocześnie brak nacjonalizmu; różnorodność nie przykrawana 
po to, by stawała się jednolitością - a choć nic nie przypomina demokracji, brak też wszelkiego 
absolutyzmu. W końcu wreszcie związek całego gatunku na podstawach swobodnych i 
pragmatycznych; brak akcji publicznych, nawet w dobrej sprawie, ale nie ma też powszechnych 
obłędów...
Co do religii... kiedy pojawił się monoteizm. Bóg stał się dwupłciowy - nie, raczej 
"nadpłciowy", ale płciowy z pewnością. Jednocześnie w życiu codziennym uporządkowane życie 
płciowe stanowi normę, akceptowaną a priori... i dlatego nie macie potrzeby się troszczyć o jego 
regulowanie, możecie inwestować w normy moralne odmienne od naszych...
Drzwi otworzyły się gwałtownie i ukazała się w nich broń.
Trzech mężczyzn, również uzbrojonych, tłoczyło się za automatycznym pistoletem 
przywódcy grupy. Wszyscy ubrani byli w nieokreślonego kroju kombinezony z kapturami, które 
zakrywały im twarze. Za nimi dostrzegłem zaparkowany na trawniku niewielki autolot w kształcie 
kropli. Zajęci rozmową nie usłyszeliśmy jego przylotu ani w ogóle niczego poza nocnym wiatrem.
Zerwaliśmy się wszyscy na nogi.
- Co jest, do cholery! - wyrwało się Maclarenowi.
- Vincent Indigo! - wykrzyknęliśmy Rero-i-ja. Zaskoczyło go, że go rozpoznaliśmy. Szybko 
jednak odzyskał panowanie nad sobą, przeciął ramieniem powietrze i warknął:
- Cisza! Ani mru-mru. Zastrzelimy pierwszego, co podskoczy. - Chwila milczenia. - Jak 
będziecie grzeczni, nikomu się nic nie stanie. A jak nie, to zajmiemy się i dzieciakami.
Tamara wydała okrzyk i przywarła do męża, który otoczył ją ramieniem. Rero-i-ja 
przekazaliśmy sobie tęskne spojrzenie: my nie mogliśmy się dotknąć.
- Zabieramy Arvelan - oświadczył Indigo. - To jest porwanie. Rząd powinien zapłacić 
niezłą sumkę za ich wypuszczenie. Mówię wam to wszystko, żebyście wiedzieli, że nie mamy poza 
tym złych zamiarów i że będzie lepiej dla was, jeśli zachowacie spokój. Panie i pani Maciaren, 
unieszkodliwimy wasz telefon i autolot, żebyście nie mogli wszcząć alarmu, dopóki nie znajdziemy 
się w bezpiecznej odległości. Nie chcemy spowodować żadnych innych szkód i nie zrobimy tego, 
jeśli pozostaniecie grzecznie na miejscu. Co zaś do was... istot, was też nie chcemy skrzywdzić. W 
końcu za trupa okupu nikt nie zapłaci, co? Wszystko będzie cacy, jeśli będziecie grzeczni. Jeśli 
nie... no cóż, kula nie musi być nawet śmiertelna dla was. Wystarczy, że zrobi małą dziurkę w 
skafandrze. Cicho, mówię! - ryknął zauważywszy poruszanie warg Maclarena. - Do roboty! - To 
już było do jego wspólników.
Mruknęli na znak zgody. Jeden zajął się telefonem; mało, że przeciął kabel, to jeszcze 
postanowił strzelić w ekran. Syk strzału, brzęk pękającego szkła zabrzmiały głośniej, niż powinny. 
Napastnik sprawdził skanerem, że dzieci się nie obudziły, po czym przyłączył się do Indiga, który 
nas pilnował. Jednocześnie ich kompani zniknęli we wnętrzu garażu, najwyraźniej po to, by 
wykonać swoją część dzieła zniszczenia. Zauważyłem narzędzia, które mieli przytroczone do 
pasów. Była to starannie zaplanowana operacja.
Osłupienie mnie opuściło; pojawił się gniew. Vincent Indigo! Pozostała trójka to nikt ze 
znanych nam osób: musiał zostawić swój pojazd służbowy na najbliższym lądowisku, by tam 
czekał na niego do rana, po czym sam spotkał się z nimi... Czy zawsze był przestępcą, który 
podstępem wkradł się do służby publicznej, czy też postanowił skorzystać z nadarzającej się 
okazji?
Nieważne. On się ośmielił zagrozić Rero!
Gdzieś pod warstwą gniewu logicznie rozumująca część mego umysłu nie mogła tego 
pojąć. Jego działania są bez sensu. Przypuszcza zapewne, być może słusznie, że jego nazwisko nie 
zostało zrozumiane przez Maclarenów, gdy je wymówiliśmy. Mimo translatorów i przekaźników 
mowa nasza nie jest zbyt wyraźna. Jednak czy ma prawo przypuszczać, że jego udział w tym 
wszystkim pozostanie w tajemnicy? Musi nas zwrócić, jeśli chce otrzymać okup, a wtedy go 
wydamy...
Czy jest szalony, skoro to przeoczył? A jego wspólnicy? Nigdy nie sprawiał wrażenia 
postępującego irracjonalnie! Ale jak się przedstawia równowaga psychiczna... u człowieka?
Przesunąłem wzrok na Maclarena i jego żonę. W ciągu minionych lat nauczyłem się w 
niewielkim zakresie odczytywać wyraz twarzy, postawę, nastrój przedstawicieli tej rasy. Strach w 
znacznym stopniu ich opuścił, skoro okazało się, że nie grozi im żadne bezpośrednie fizyczne 
niebezpieczeństwo. Maclaren stał zamyślony, ze zmarszczoną twarzą; coraz bardziej ogarniała go 
zimna furia. Jego żona przyglądała się nam z litością pomieszaną z przerażeniem. Choć 
pozostawali ze sobą w kontakcie cielesnym, nie na to zwracali uwagę.
Gdyby nam był dany taki kontakt, oczywiście poświęcilibyśmy się mu całkowicie. 
Mogliśmy jednak tylko dotykać się przez rękawice i wykonywać żałosne znaki skórą.
Dwaj napastnicy wrócili i zameldowali o wykonaniu zadania.
- Świetnie - powiedział Indigo. - Idziemy. Wy - wskazał na swych ludzkich więźniów - 
zostajecie w domu. Wy - to do nas - wychodzicie.
Czterej porywacze szli ostrożnie, dwóch przed nami, dwóch z tyłu, my zaś poruszaliśmy się 
między nimi. W kroplach wczesnej rosy odbijało się światło księżyca. Gwiazdy zdawały się 
nieskończenie odległe. Światła wioski i sąsiadujących domów wyglądały na jeszcze bardziej 
oddalone. Najodleglejszy zaś wydawał się nam żółty blask padający z domu, z którego przed 
chwilą wyszliśmy.
Rero próbowała się porozumieć ze mną w naszym języku. Ponieważ Maclarenowie nie 
mogli już tego słyszeć, Indigo się nie sprzeciwił. Padały pospieszne słowa:
- Kochanie, co, twoim zdaniem, powinniśmy uczynić? Jak możemy im ufać? Chyba są 
szaleni, jeśli sądzą, że coś takiego ujdzie im płazem.
Tak więc jej myśli szły równoległym torem do moich: zresztą cóż w tym dziwnego. 
Wybiegłem myślą jeszcze dalej.
- Nie, oni potrafią rozumować w jakiś pokrętny sposób - powiedziałem do Rero. - Inaczej 
nie mogliby zachować tej dyscyplin) i dokonać wszystkich przygotowań. Może mają gdzieś jakąś 
bezpieczną kryjówkę, może zamierzają zmienić tożsamość czy cokolwiek. Ryzyko wciąż wydaje 
się ogromne... zważywszy, że jesteśmy przedstawicielami całej planety, czyż Cytadela nie 
podejmie wszelkich wysiłków, aby ich ująć? Cóż my jednak wiemy o wszystkich ziemskich 
zasadach postępowania? - Ścisnąłem mocno jej palce. - Lepiej zachowajmy spokój i czujność, 
starajmy się zyskać na czasie. Okup z pewnością zostanie zapłacony. Jeśli nie zrobi tego Protektor, 
to na pewno ci ludzie, którzy chcą sojuszu z naszą rasą, złożą się na odpowiednią sumę.
Dotarliśmy do autolotu. Umieszczone wysoko drzwi stały otworem.
- Włazić - polecił Indigo. Jego ludzie przysunęli się bliżej. Obciążeni sprzętem, nie 
mogliśmy się zmieścić w drzwiach kabiny idąc obok siebie. Ja wszedłem pierwszy, wspiąwszy się 
po krótkiej wysuwanej drabince. Oświetlenie kabiny było niezbyt jasne, lecz wystarczające. 
Spojrzałem na tył pojazdu i zatrzymałem się w drzwiach.
- Macie tylko jeden biostat! - zaprotestowałem. Serce zaczęło mi łomotać. W głowie 
dudniło.
- Tak, tak, nie mamy miejsca na dwa - odparł niecierpliwie Indigo. - Które z was będzie 
chciało, to się do niego podłączy. Drugie wytrzyma w swoim skafandrze, aż dotrzemy do celu. 
Tam mamy komorę przystosowaną do arvelańskich warunków.
Moje oczy odszukały wzrok Rero. Chociaż jej twarz była ledwie widoczna w świetle 
księżyca, aura płonęła czerwienią.
- Jeśli to prawda - przemówiła w naszym języku - po co w ogóle brali biostat? Chcą 
zatrzymać przy życiu tylko jedno z nas. Nie oboje.
- Jako zakładnika. - Mój głos, nagle obcy, dobiegał gdzieś z daleka. - To nie jest porwanie 
dla pieniędzy.
I opanowała nas wściekłość.
Ją, na myśl o tym, że ja miałbym umrzeć, mnie, na myśl o tym, że ona mogłaby umrzeć, 
ogarnął płomień gniewu. Możecie to sobie wyobrazić, ale w naszych pokojowych czasach nie 
doświadczacie już tego.
Nie byliśmy już istotami żyjącymi, lecz staliśmy się maszynami do zabijania. A mimo to 
nigdy jeszcze dotąd nasza świadomość nie działała równie skutecznie. Miałem wrażenie, że widzę 
oddzielnie każdą kroplę rosy na każdym źdźble trawy wokół stóp tych, którzy mogli zabić Rero. 
Widziałem, że skafander i sprzęt ograniczają moje ruchy, ale wiedziałem też, że zwiększają mój 
ciężar. Wyprężyłem się i skoczyłem.
Koło drabinki stał jeden z napastników. Moje buty wylądowały z trzaskiem na jego czaszce. 
Upadł pod ciężarem masy mego ciała i potoczyliśmy się na bok. Gdy spostrzegłem, że jego 
wygięte ciało się nie porusza, podniosłem się niezdarnie i ruszyłem na następnego. Rero walczyła z 
trzecim; wokół nich tańczył Indigo, który jednak na razie nie wystrzelił, bojąc się trafić swego 
kompana. Wiedziałem jednak, że wkrótce to uczyni i Rero-i-ja będziemy martwi.
Martwi razem.
Od strony werandy puściła się biegiem jakaś postać, po trawniku, w naszym kierunku. 
Kompletnie zaskoczony nie zabiłem tego, którego trzymałem w uścisku. Zdusiłem go tylko do 
nieprzytomności, patrząc na nadbiegającego.
Maclaren. Maclaren pozostawił swoją żonę i przybiegł nam na pomoc.
Zaskoczył Indiga od tyłu: schwycił go za przegub ręki trzymającej pistolet, ścisnął za 
gardło, wbił mu kolano w plecy.
Opanowałem się i pospieszyłem Rero na pomoc. Pomimo obciążenia aparatury jej drobna 
postać poruszała się w przód i w tył wystarczająco szybko, by strzał jej przeciwnika nie sięgnął 
celu. Tego z naszych wrogów rozdarłem na strzępy.
Księżyc był już wysoko, gdy spokój powrócił do naszych umysłów. Maclarenowie 
ochłonęli wcześniej: u niego przybrało to formę stanowczości, u niej ni to zaskoczenia, ni to 
współczucia, gdy nachylaliśmy się nad Indigiem. Siedział skurczony w fotelu, jedyna skaza w tym 
przepięknym pokoju, i błagał nas o litość.
- Oczywiście, że wezmę twój autolot i sprowadzę policję - oświadczył Maclaren. - 
Przedtem jednak, na wypadek gdyby Cytadela chciała wyciszyć sprawę, mam zamiar poznać 
wszystkie fakty. - Przysunął kamerę magnetowidu. - Kilka egzemplarzy tej taśmy przekazanych w 
odpowiednie miejsca... A więc działałeś z polecenia Protektora, prawda?
Nieszczęśliwe spojrzenie.
- Proszę - szepnął Indigo.
- Mam złamać kilka kości? - zapytałem.
- Nie! - wykrzyknęła Tamara. - Voahu, nie możesz mówić w ten sposób! Jesteś osobą 
cywilizowaną!
- A on by pozwolił Rero umrzeć, czyż nie? - odparowałem. Moja żona objęła mnie 
ramieniem. Poprzez skafander poczułem, jak mi się wydawało, uścisk i to samo pożądanie 
rozpaliło się w nas obojgu. Kiedyż będziemy je mogli zaspokoić? Słyszałem w jej głosie ten 
wysiłek, na jaki musiała się zdobyć, by zachować równowagę:
- Lepiej nie przesadzać - powiedziała w naszym języku. - Dwóch ludzi zginęło w walce, to 
się da usprawiedliwić. Ale jeśli wyrządzimy krzywdę więźniom, nie postawi to nas w najlepszym 
świetle w ludzkich oczach. Ustąpiłem.
- Słusznie - rzekłem - ale czy on musi o tym wiedzieć? Wola i tak zresztą opuściła Indiga: 
jego aura stała się niebieska i ciemna. Opuścił wzrok na podłogę i wymamrotał:
- Tak, o to właśnie chodziło. Mieliśmy sprawić, by Arvelanie zerwali negocjacje, 
stwierdziwszy, że nasza rasa jest zbyt mało odpowiedzialna jak na dobrych sąsiadów. Nie można 
było tego zrobić oficjalnie, skoro tylu frajerów nalegało na szybkie zawarcie układu pokojowego. - 
Maclaren skinął głową.
- I mieliśmy myśleć, że porwania dokonała banda przestępców - powiedział. - Co 
rzeczywiście miało miejsce: sprawcami byli kryminaliści z Cytadeli, z rządu. Kiedy ta wiadomość 
się rozejdzie, mam nadzieję zahaczyć ich wszystkich nie tylko pozbawionych urzędu, ale i na ławie 
oskarżonych.
- Nie! - rozpacz targnęła Indigiem. Uniósł oczy i ręce, i zadrżał. - Nie możesz! Nie 
Protektora... Dynastię... Boże wszechmogący, Maclaren, nie rozumiesz tego? To właśnie 
chcieliśmy uratować. Czy pozwolisz, by wszystko obróciło się w gruzy? Czy pozostawisz nas 
bezbronnych przed tą hordą potworów?
Cisza narastała, aż w końcu Maclaren odezwał się głosem płynącym z głębi piersi:
- Ty rzeczywiście w to wierzysz, prawda?
- On wierzy w to, wierzy - wykrzyknęła Tamara przez łzy. - Och, biedny głupiec! Nie sądź 
go zbyt surowo, Terangi. On działał powodowany... miłością... czyż nie?
Miłością, dla czegoś takiego? Rero-i-ja staliśmy, zdjęci wspólną grozą.
- Nie wiem, czy to jest dla niego jakieś usprawiedliwienie - rzekł ponuro Maclaren. - No 
cóż, mamy jego zeznanie. Niech sąd zdecyduje, co zrobić z nim i resztą. To jest bez znaczenia.
Wyprostował się. Zobaczyłem, jak rozpręża mięsień po mięśniu.
- Ważne jest to - powiedział - że spisek się nie powiódł. Jestem pewien, że dojdzie do 
najróżniejszych targów, kompromisów, twierdzeń, że pewne osoby nigdy w nic nie były 
zamieszane... konieczność polityczna. To mało. Istotne zaś jest to, że możemy wykorzystać ten 
skandal, by obalić całą klikę, która chciała zamknąć nas w pustelniczym królestwie.
I dojdzie do unii z Arvelem. - Wzruszenie sprawiło, że głos mu zadrżał. - Naprawdę 
dojdzie.
Naprawdę? - pomyśleliśmy oboje, Rero-i-ja.
- To wasze dzieło! - Tamara uściskała nas dwoje, tak jak staliśmy. - Gdyby nie wasza 
odwaga...
- Cóż, żadna odwaga - odparła Rero. - Gdybyśmy poszli z nimi posłusznie, jedno z nas by 
zginęło. Co mieliśmy do stracenia?
Ostrze, które uformowało się w mej duszy, wysunęło się teraz z pochwy. - Zostalibyśmy 
zabici, co byłoby zgodne z ich planami, gdybyś się nie wtrącił, Terangi Maclarenie. - Słowa te 
padały powoli, jak gdyby każde było wycinane z mego ciała.
Ogarnięty radością, nią zauważył mego nastroju.
- A cóż innego mógłbym zrobić, skoro rozpoczęła się walka? - odparł. Zawahał się na 
chwilę. - Nie chodziło tylko o wasze życie, Voah-i-Rero, choć oczywiście miało ono dla nas 
ogromne znaczenie. Ale uświadomiłem sobie też, że wynikiem tej prowokacji mogło być 
odsunięcie się waszej rasy od nas. A byłaby to chyba największa strata, jaką kiedykolwiek 
poniosłaby ludzkość. Prawda?
- Twoja żona była w niebezpieczeństwie - stwierdziłem.
- Wiedziałem o tym - odrzekł. Oboje ścisnęli się za ręce. A mimo to mógł mi to powiedzieć, 
ona zaś słuchała, po czym skinęła głową: - Oboje wiedzieliśmy. Ale musieliśmy pamiętać o całym 
świecie wokół nas.
Rero-i-ja niniejszym zalecamy zawarcie układu, połączenie sieci teleportacyjnych, 
nawiązanie wszelkich możliwych form wymiany handlowej i kulturalnej. Naszym zdaniem 
przyniesie to korzyści przewyższające wszelkie szkody, jakich obawiają się niektórzy. Możemy 
nawet zaproponować środki zabezpieczenia przed niebezpiecznymi wpływami.
W szczególności zaś, o Arvelanie, nigdy nie litujcie się nad mieszkańcami Ziemi. Jeśli to 
uczynicie, utoniecie w smutku. Oni tak mało wiedzą o miłości. I nigdy nie dowiedzą się więcej.


