





                                                             Aby rozpocząć lekturę,
                                                       kliknij na taki przycisk            ,
                                               który da ci pełny dostęp do spisu treści książki.
                                             Jeśli chcesz połączyć się z Portem Wydawniczym
                                                            LITERATURA.NET.PL
                                                           kliknij na logo poniżej.






                                             Andrzej Zaniewski
                Wyschnięte                                    drzewa                        też          płaczą
                                      Między życiem a śmiercią
                                                                        2






               Tower Press 2000
               Copyright by Tower Press, Gdańsk 2000
                                                                        3






                                                                           Zmarłym, zamordowanym, odchodzącym
                                                                             i tym, którzy o Nich pamiętają
                                                                                                            poświęcam...
                                                                        4






                   Czy ktoś myśli o tych, którzy zostali sami ze swoim bólem po stracie bliskiej osoby? Co
               czują matki, żony, mężowie, dzieci, gdy czyjaś zbrodnicza ręka w półkroku zabierze im ich
               szczęście? Zostają sami. Ci, którzy im współczuli, z czasem oddalają się od nich, by nacieszyć
               się swoim własnym życiem...
                   Niektórzy z osieroconych nigdy już nie podniosą się po ciosie, którego doznali; nie otrząsną
               się zwłaszcza ci, których organa ścigania i wymiar sprawiedliwości dodatkowo jeszcze zraniły
               poprzez przedmiotowe, bezduszne potraktowanie.
                   Po samych ofiarach zbrodni po latach pozostanie tylko niejasne wspomnienie w czyjejś star-
               czej już duszy i zatarty napis na nagrobku:
                   KIM MY BYLIŚMY, WY JESTEŚCIE. CZYM MY JESTEŚMY, WY BĘDZIECIE.
                   Ten tom poświęcony jest ofiarom zbrodni, zarówno tym opłakiwanym, jak i opłakującym. Za
               pomysł wydania tego dzieła i wszelką spolegliwość temu towarzyszącą chylę czoła przed jego
               Autorem, a moim serdecznym Przyjacielem   Andrzejem Zaniewskim.
                                                                                            Krzysztof         Országh
                                                                           prezes                 StowarzyszeniaPrzeciwkoZbrodni
                                                                                         im.JolantyBrzozowskiej
                                                                        5






                                                         BEZ LĘKU
                                                                        6






               ***
               Czym powinno być Prawo?
               Skalpelem?
               Czy kluczem?
               Nożem wycinającym chore tkanki
               bezlitośnie?
               Czy otwarciem drzwi w przyszłość
               nawet przed grzesznikiem?
               Na twarzach sędziów maski.
                                                                        7






               ***
               W uliczce mojego życia zatliły się inne świece,
               płomyki gwałtownych śmierci,
               tylko pozornie podobne do pozostałych świateł.
               Jola Brzozowska
               Tomek Jaworski
               Aladin Mujezinović
               Marian Brzeski
               Daniel Jaźwiński
               ...tyle płomieni po morderstwach...
               Za ich światłami wciąż czają się cienie,
               niewyjaśnione pytania,
               nieznani świadkowie.
               Gdziekolwiek jestem,
               o czymkolwiek myślę,
               są blisko.
               Płomyki, przechodnie, cienie
               w uliczce mojego życia.
                                                                        8






               ***
               Spotkali się ci, którym zamordowano najbliższych,
               ojca, syna, matkę, córkę, brata, siostrę...
               Spotkali się przy stole,
               spotkali się w rozmowie.
               Tłum bolesny, tłum widm rozżalonych,
               i dziennikarze   kamery, mikrofony, notesy...
               Pytania zawsze o krok,
               odpowiedzi niedokończone.
               A każdy sam z sumieniem przebudzonym,
               z głosem zaciśniętym.
               Spotkali się wieczorem,
               jak myśli zbłąkane,
               spragnione porządku i epilogu.
               Spotkali się i rozeszli, i wrócili znowu,
               do siebie i swych pustych domów.
                                                                        9






               DO ZOBACZENIA
                                                            KrzysztofamiOrszághowi
               Głuchy telefon kwadrans po północy.
               Anonim z przekleństwami.
               Groźby krwią wypisane w windzie.
               Dzwonek do drzwi, kroki uciekające.
               Kapturowy sąd morderców
               wydał na ciebie wyrok śmierci.
               Z zemsty?
               Z nienawiści?
               Ze strachu?
               A może dlatego, że uczysz skrzywdzonych odwagi,
               a poniżonych godności?
               A ty?
               Co rano odjeżdżasz srebrzystym samochodem
               i mówisz:   Do zobaczenia!
                                                                       10






               MORDERCY PRZYCZAJENI WŚRÓD DRZEW
               Lepiej nie wracaj późno,
               bo mordercy czekają.
               Na schodach,
               w bramie naprzeciw,
               na ławce pod sklepem,
               z drugiej strony ulicy śledzą cię uważnie.
               Przebiegli i zdecydowani,
               od dawna już chcą cię zabić.
               Nie pamiętają nawet kto zlecił i kto zapłaci,
               i dlaczego aż tak cię nienawidzi.
               Drażni ich, że szybkim krokiem
               z głową uniesioną przemierzasz
               ulicę na peryferiach miasta.
               Niekiedy zmieniasz się w ptaka,
               a oni tego nie potrafią.
                                                                       11






               ***
               Jeżeli karą za
               otwarcie sekretnych drzwi
               jest ścięcie głowy, to
               jak ukarzesz tych
               którzy ścinają głowy?
                                                                       12






               TRZY PROSTE PYTANIA
               1. Czy jesteś za karaniem śmiercią?
               2. Czy chciałbyś mieć kata w rodzinie?
               3. Czy sam zabijesz?
                                                                       13






               PRZESTROGA, MOŻE DLA CIEBIE?
               Uskrzydlony przechodniu, uważaj na siebie,
               tłum nie lubi skrzydlatych,
               piór mu potrzeba do kapeluszy
               i puchu do pierzyn.
               Uważaj na ulicach, rynkach i stadionach!
               W bramie cię przewrócą, wyrwą lotne pióra,
               Dama kier przywabi uśmiechem i szminką,
               szczęśliwego skrępuje i skrzydła odetnie.
               A ty już zapomniałeś jak się zniżać i schodzić
               w dół, jak istnieć bez przestrzeni nad sobą, pod sobą,
               jak żyć bez horyzontu   tu przy ziemi...
               Uważaj na siebie, przechodniu uskrzydlony!
                                                                       14






               MORDERCY SĄ W POBLIŻU
               Mordercy są w pobliżu,
               sięgają po ten sam chleb powszedni.
               Mordercy są wśród nas, nie do odróżnienia.
               Kastet ukryty w kieszeni, sprężynowy nóż,
               pistolet przygotowany, a myśl szuka celu.
               Może ciebie? Może mnie?
               Mordercy zabijają nie tylko dla pieniędzy,
               nie tylko dla zemsty, nie tylko z nienawiści.
               Zabijają, bo lubią zabijać, jak ty grasz w karty
               lub kręgle, lub idziesz na pantomimę.
               Są na ulicy, w szatni, przy barze,
               gdzie zwierzasz się nieznajomej,
               w sklepie, gdzie wpadasz po lody,
               w metrze i na schodach w twoim domu.
               Patrzą w to samo gwiaździste niebo,
               dotykają tych samych klamek.
               Słyszysz ich kroki i szepty.
               Nawet wyczuwasz ich oddech.
               Nie zapominaj o nich.
               Zapanuj nad lękiem
               i żyj.
                                                                       15






               ***
                                               ...przyjaciołomze                  StowarzyszeniaPrzeciwkoZbrodni
                                                                                imienia  Jolanty             Brzozowskiej
               Mordercy są tuż obok, może za drzwiami?
               Zabijają i nie przestaną zabijać,
               śledzą i tropią swe ofiary,
               nie powstrzymasz ich.
               Za chwilę padnie strzał,
               uderzy nóż,
               dłoń ściągnie pętle.
               Zakopywanie, palenie, ćwiartowanie ciała
               trwa bezustannie.
               Nie przeszkodzisz im, nie wykręcisz rąk,
               nie uwięzisz.
               Więc dlaczego ty i ty, i ty i ja,
               smutni, rozgoryczeni, gniewni,
               kilku mężczyzn zamyślonych,
               kilka kobiet o przenikliwych oczach,
               w dziesięciometrowym pokoju
               zaciskamy pięści.
                                                                       16






               KRÓTKA BALLADA O NIEUFNOŚCI DO SŁÓW
               Przyjazne miasto i życzliwe bramy,
               stare karły czuwają sennie mrużąc oczy,
               mury gładkie i czyste,
               przechodnie uśmiechnięci,
               słowa pastelowe,
               ołtarzyki podwórkowe rozświetlone.
               Kochaj, a będziesz kochany!
               Wybaczaj, a i tobie wybaczą!
               Ufaj, a tobie też zaufają!
               Idź spokojny, bez lęku,
               jak do przyjaciół.
               Idź!
               Poszedł,
               i zamordowano go w przyjaznym mieście.
                                                                       17






               O PUSTCE
               Pustka to miejsce po nim,
               przy stole i w myślach.
               Pustka to drzwi, do których nie zapuka,
               słowa, których nie powie,
               miłość, której nie spełni.
               Pustka   rana po nieobecności
               i koniec!
               Nie koniec!
               Coraz trwalsza, przyzwyczajona,
               prawie oswojona, czasem zapominana,
               lecz powracająca.
               Jest twoja, tylko twoja   sama
               jak odbicie w zwierciadle.
               Czemu zaciskasz zęby, płaczesz
               i nie pytasz?
                 A kogo mam pytać w pustce?
                                                                       18






               ***
               Wszyscy są muchami w pajęczynie prawa,
               nawet pająki stają się muchami
               w oczach innych pająków
               i nie są bezpieczne.
               Groźba ukrywa się w rysunku sieci,
               zagradzającej drogę, którą
               koniecznie chcesz przejść.
               Lepkie, niezauważalne, a mocne nici
               są jak kajdany.
               Możesz jednak poczekać na wiatr
               zrywający nitki, na płomień
               spalający pająki, na gałąź
               zrywającą sieć, na
               nieostrożnych,
               którzy wpadną przed tobą.
               Możesz również przelecieć bokiem,
               górą, spodem, udając, że
               nie wiesz o istnieniu
               pajęczyny.
                                                                       19






               PUŁAPKA
               Pająki władzy
               snują swe zasadzki.
               Nieostrożne, zachłanne
               wplątują się w nitki
               w kątach bez wyjścia.
               Sieć już ich nie wypuści,
               nie ma litości w pajęczynie prawa.
               Schwytane,
               wyssane,
               wyschnięte,
               nie ostrzegają, nie uczą,
               bo każdy czuje się pewny we własnym labiryncie.
               Pająk nie przebiera!
               Pożera matkę, ojca i potomstwo,
               jak prawo.
                                                                       20






               ŹRENICE MORDERCÓW SĄ JAK MASKI
               Źrenice nic nie mówią,
               są jak ciemne okna.
               Źrenice są zbyt małe,
               by zajrzeć do duszy,
               i chociaż błyszczą,
               nie ma w nich sygnału niebezpieczeństwa.
               Źrenice zasłaniają, zakrywają, bronią
               przed natrętami, nie wpuszczą cię
               nawet w przedsionek mózgu,
               nie poznasz mordercy...
               W ciemności rozszerzone, ale niewidoczne,
               w świetle zwężone jak główka od szpilki,
               wpatrzone w ciebie oczekują,
               czego ty nie przeczuwasz.
               I tylko w blasku noża,
               albo w chwili strzału,
               w uderzeniu siekierą,
               w zaciśnięciu pętli
               rozszerzą się na chwilę krótszą od sekundy,
               przez ułamek głębsze, okrąglejsze, mroczne
               jak po atropinie.
               Już! Dłonie drżą jeszcze, lecz źrenice zgasły,
               zbrodnia się w nich ukryła, zastygła
               i czyha.
                                                                       21






               OTWARCIE DRZWI
                                                    pamięci Joli            Brzozowskiej
               Zabiją cię dziś,
               może zabiją cię jutro,
               a ty nie podejrzewasz, sądzisz
               że nic ci nie grozi.
               Nie wierzysz w nienawiść,
               w złość,
               w planowanie śmierci.
               Ufasz,
               otwierasz drzwi
               i mówisz:   Witam!
                                                                       22






               KUSZENIE
                 Zabij!  zaszeptał diabeł..
                 Nie!   zaciskałeś pięści w odpowiedzi.
                 Zabij!   śmiech wypełnia twój słuch.
                 Nigdy!   protestujesz   Odejdź!
                 Zabij! Zniszcz! Zdepcz! Siebie też!
                 namawia rozzłoszczony demon.
                 Nie ma cię!   krzyczysz   Nigdy cię nie było!
               Wypędziłeś go,
               uspokoiłeś się
               i zabiłeś.
                                                                       23






               TEN STUDENT
               Ten student
               ukrywa nóż pod płaszczem.
               Faust wie,
               Mefistofeles wie,
               i ty też podejrzewasz go o zamiar zabójstwa.
               Tylko student nie wie,
               że my wszyscy wiemy
               o jego morderczych planach.
               Gdyby się jednak dowiedział, nie uwierzyłby,
               że godzimy się na zbrodnię
               zaplanowaną po to,
               by nas przerazić.
                                                                       24






               GROZA
               Pod ścianą fotografie zamordowanych
               i blaski świec.
               Kosmos bólu
               w bocznej uliczce Warszawy,
               żal wciąż zapominany.
               Spoglądamy po sobie z przerażeniem,
               bo za rok będzie więcej tych zdjęć
               i nas.
                                                                       25






               OBŁĄKANY
               W autobusie dopadł mnie śmiech mordercy.
               Chłopiec o źrenicach rozjaśnionych nienawiścią
               pokazywał, jak poderżnąć gardło psu.
               Wodził dłonią po krtani i chichotał,
               ratlerek warczał, a przerażeni pasażerowie milczeli.
               Po chwili wskazał staruszkę w ciemnych okularach
               i też przeciągnął dłonią po szyi.
               Rozchylił marynarkę i zobaczyłem stalowy błysk
               ukryty pod pachą. Nie żartował!
               Wciąż myślał, jak i kogo zabić,
               śmiał się i cieszył zachwycony sobą.
               Nagle wyciągnął nóż i ciął po mistrzowsku
               wskos oparcie fotela od góry do dołu.
               Jeszcze raz się roześmiał, zamrugał,
               zachłysnął słowem, którego nie zrozumiałem,
               i wysiadł na przystanku.
               Patrzyliśmy po sobie z ulgą i przerażeniem,
               że znowu go spotkamy.
                                                                       26






               PRZED GMACHEM SĄDU
               Gmach Sądu zbudowany,
               lśniący, jasnozielony, szklany
               z napisami, cytatami
               o zaletach prawa.
                 Przyjdź! Wyjaśnimy, czym
               jest sprawiedliwość,
               co dobre, co złe,
               uczciwe, nieuczciwe.
               Jesteśmy twoim sumieniem!
               Proszą, lecz ty uważaj,
               żądają, a ty nie ufaj.
               Nie zawierzaj togom, hasłom, łańcuchom
                 o wszystko pytaj siebie,
               bo to ty jesteś sprawiedliwością,
               milionem sprawiedliwych oczu,
               milionem sprawiedliwych serc,
               milionem głosów,
               może i moim.
                 Tak lub nie   wydajesz wyrok,
               skazujesz w myślach.
               Broń tej sprawiedliwości, którą
               niesiesz we własnym sumieniu,
               bo to jest twoje prawo.
                                                                       27






               ZBRODNIARZA NAZYWAJ PO IMIENIU
               Nazywaj zbrodniarza człowiekiem. Gdyby mógł
               zabijać bezkarnie   zabijałby codziennie,
               kąpałby się we krwi, a po zatarciu śladów
               podliczał utarg ze zbrodni.
               Nie łudź się, że człowiek jest lepszy niż jest!
               To ty jesteś lepszy, ty i kilka cieni w pobliżu,
               którym zaufałeś, które kochasz.
               Zbrodniarz śmieje się z ciebie,
               nie wstydzi się nienawiści,
               drwi z twego przebaczenia.
               Ty wyrzekasz się zemsty
               i przebaczasz.
               Nie nazywaj zbrodniarzy zwierzętami,
               bo zwierzęta nie mogą się bronić
               przed oskarżeniem.
               Nazywaj zbrodniarza człowiekiem,
               tylko człowiekiem.
                                                                       28






               NIEŚMIERTELNY
               Człowiek nie ginie.
               Przeobraża się w echo,
                                    sen,
                                    cień.
               Człowiek nie umiera,
               lecz przez bramę zmierzchu przechodzi
               na inną ulicę.
               Nie opuściłeś mnie,
               tylko stałeś się światłem w pamięci
               I będziesz
               jak płomień niewidzialny
               wśród nas.
                                                                       29






               ANTYNOMIE CODZIENNE
               Moralność
               czy konieczność?
               Widma, sny, złudzenia stały się trwalsze
               niż chodnik twego dnia powszedniego.
               Pracujesz dla chleba,
               a nie dla przyszłości
               i wstydzisz się siebie.
               Lęki, przewidywania, przepowiednie
               i drobne, dyskretne grzechy
                 to twoja druga natura.
               Żyjesz wśród nich jak w murach
               chorego miasta.
               I dobrze ci, spokojnie
               i wygodnie.
               Tylko te pytania bezlitosne...
                                                                       30






               BŁĄD I PO TOBIE
               Znam niebezpieczne dzielnice,
               niebezpieczne ulice,
               niebezpieczne knajpy,
               niebezpieczne domy.
               Pomylisz adres i wpadasz
               w krzyżówkę strachu.
               Pytasz o drogę nieznajomych,
               a może to mordercy?
               Wsiądziesz do niewłaściwego tramwaju
               i już nie wrócisz.
                                                                       31






               HIPOTEZY O ISTNIENIU
               1. Życie...
               Mgnienie? Błysk? Przywoływanie? Sen?
               Skąd? Dokąd? I dlaczego?
               Nie wiem.
               Nie wiem też, dokąd powracam po życiu
               nigdy nie spełnionym do końca.
               I czy rzeczywiście powracam?
               2. Przejść? Umrzeć? Zniknąć? Odejść?
               Przejść nie oznacza
               odejść bezpowrotnie!
               Przejść, a może raczej być nadal,
               istnieć, tyle że nie tu, ale tam,
               w odległej tajemniczej głębi.
               Przejdziesz i pozostaniesz,
               niemal nieświadomie,
               chociaż to też niepewne.
               Nie proś o wyjaśnienia!
               Przewodnikiem może być tylko Nadzieja.
                                                                       32






               TWOJA PRAWDZIWA MIŁOŚĆ
               Jeden,
               dwa, trzy,
               cztery, pięć, sześć,
               siedem, osiem, dziewięć, dziesięć,
               dwadzieścia, trzydzieści, a może i sto,
               sto miliardów samotnych ludzi na Ziemi,
               skazanych narodzinami na śmierć,
               łapiących chwile szczęścia,
               rywalizujących ze sobą,
               pożerających świat.
               Przychodzą szybciej niż odchodzą,
               pragną przybyć, boją się odejść,
               chcą żyć, nie chcą umierać,
               chcą mieć jak najwięcej
                 każdy dla siebie
               Miliard za miliardem odpływa łodzią
               przez Styks.
               A kochasz tylko kilka twarzy,
               kilka głosów,
               kilka cieni...
               Kochasz najgłębiej, kochasz niewyrażalnie,
               kochasz naprawdę.
               Tylko kilka twarzy... I nie kłam,
               że jest inaczej.
                                                                       33






               PODEJRZLIWOŚĆ
               Twarz
               wśród podejrzeń, nieufności, pytań.
               Twarz niedokończona, niedopowiedziana,
               zmieniająca się, nierozwikłana.
               Twarz znana, lecz nie pamiętasz skąd,
               bliska ci, a obca,
               codzienna, a zaskakująca.
               Twarz wciąż w półmroku twoich niepewności,
               bo nie wiesz co ukrywa za skórą i wzrokiem
               czystym i szklistym.
               Twarz, usta, słowa, a ty nie ich słuchasz,
               lecz zamaskowanych poza nimi znaczeń,
               z drugiego, trzeciego, czwartego szeregu,
               gdzie kryją się intencje, uczucia sekretne
               i tajemnicze przejścia.
               Twarz jest dla ciebie tylko ścianą twarzy,
               odbitym blaskiem nie do uwierzenia,
               a prawdy nie ma.
               Twarz może być teatralną maską,
               maską pośmiertną, twarzą, którą widzisz,
               lub twarzą ukrywającą to, czego nie zobaczysz,
               lecz boisz się, że nadchodzi.
                                                                       34






               OBŁĘD
               Obłędu nie dostrzegasz,
               widzisz tylko chwilę wybuchu.
               Obłęd trwa skulony, jak ogień
               uśpiony w skałach.
               Obłęd niewidzialny,
               obłęd nieprzewidziany.
               Nie przeczuwałeś obłędu,
               choć długo patrzyłeś w oczy,
               wierząc, że mówią prawdę.
               A to pusty śmiech i nienawiść
               ukryta w oczodołach.
                                                                       35






               RYTUAŁ
                                                notatkizpodejrzeń
               1. Najpierw poszukiwali dziewicy ofiary
               i znaleźli
               2. Zbliżyli się, zaprzyjaźnili, osaczyli
               nieświadomą i ufną.
               3. Wyczekiwali odpowiedniej chwili:
               gdy będzie sama, bezbronna, bez szans.
               4. Otworzyła im drzwi, zaprosiła, rozmawiała
               o przyszłości, nie wiedząc, że biurko
               zamieni się w stół rytualny.
               5. Ogłuszyli ją kijem bejsbolowym, jak maczugą lub młotem
               obalano przeznaczonych na ofiarę.
               6. Nakłuwanie oczu   tradycja pogańskich plemion odnowiona.
               7. Przebicie nożem tętnicy   jakże nieudolne!
                 winna dłoń czy ostrze z nienajlepszej stali,
               stąd obracanie noża wewnątrz szyi.
               8. Zasłonięcie twarzy umierającej, zasłonięcie oczu
               w obawie przed siłą jej myśli.
               9. Śmierć powolna, okrutna, krwawa.
               10. Już po! Obmywanie z krwi narzędzi, szat, rąk,
               porządkowanie wnętrza.
               11. Zabranie łupów, odejście ostrożne i ciche.
               12. Radość z wtajemniczenia   jedzenie mięsa,
               picie wina, sprzedawanie łupów.
               Mówisz: morderstwo, a to spełnienie ofiary,
               zamaskowana czarna msza
               w końcu XX wieku.
                                                                       36






               CZYTANIE Z KORY MÓZGOWEJ
               Alchemia nienawiści też ma swą logikę.
               Prawo do zabijania sam sobie nadajesz
               i z udanym wstydem milczysz.
               Lęk ofiar nie jest przecież twoim lękiem,
               a ich krew to tylko płyn czerwony.
               Nauczyłeś się, żeby nie mówić za dużo,
               bo pochylenie głowy bardziej się opłaca
               niż spojrzenia nawet niepewne.
               Paragrafy potrafisz wyliczać palcami,
               ile i za co, co odjąć, co dodać,
               algebrę więzienną znasz już na wyrywki.
               I co z tego, że nie ma znaku przebaczenia?
               Tobie wystarcza plus, minus, iloczyn
               i wyrównanie czynu i wyroku.
               Prawo jest czytelne jak matematyka,
               sąd jak nauczyciel wystawia ocenę
               uczniowi zabójcy za tajemną wiedzę.
               Wyrok już zapadł, już unosisz głowę,
               spłukujesz z sumienia ostatnie wyrzuty
               i czekasz.
                                                                       37






               SAMOTNOŚĆ NIENAZWANA
               Samotność to nie pustka,
               lecz nieobecność oczekiwanego.
               Samotność to tęsknota nieuspokojona,
               pragnienie nieugaszone,
               pytanie bez odpowiedzi.
               Samotność to brak przy tobie
               tej istoty najbliższej,
               która miała tu czekać na ciebie,
               a nie przyszła.
               Samotność może być też niespełnionym marzeniem
               o tej jedynej, wymyślonej,
               na którą czekałeś całe życie.
                                                                       38






               PRZYCZYNY OCENZUROWANIA
               Język jest niebezpieczny,
               język odciąć trzeba,
               język nie chwali,
               język nie dodaje.
               Ślepym
               i bez języków
               łatwiej wejść do nieba.
                                                                       39






               OSTATNIE MIEJSCE PARKOWANIA
               I. Podziemny parking
               wewnątrz twoich myśli.
               Nie wiesz ile pięter
               windą lub schodami w dół?
               I dokąd prowadzą szare korytarze?
               Kondygnacja za kondygnacją,
               a może niżej jeszcze?
               Znaki kierunku, zakazu, nakazu,
               strzałki białe i czarne, stop!
               Boisz się samotnie wjeżdżać w kręgi senne,
               mijać bariery i szarych strażników,
               i jechać aż do ostatecznego skrętu,
               gdzie znalazłeś swe miejsce.
               Boisz się, lecz nadal parkujesz codziennie,
               a ja boję się o ciebie,
               bo nie wiem, czy to ostatni poziom?
               Kto znał budowniczego? Czy widziałeś plany?
               Może za ścianą jest zjazd? Sekretne przejście?
               Czyżby wdarł się do duszy? do zaświadomości?
               Uwielbiał tajemnice! Szalony architekt,
               a może zbrodniarz? Dlaczego ufamy
               tej wieży w głąb? Tylu zaginionych,
               a ty zawierzyłeś mu siebie?
               II. Przez źrenice nie zajrzysz,
               słowa nie powiedzą,
               intuicja skłamie.
               Oczywiście możesz nie szukać,
               zgodzić się na niewyjaśnienie,
               tajemnicę i lęk.
               Lecz jesteś człowiekiem!
               A człowieczeństwo zobowiązuje do wątpliwości.
               Przecież zaparkowałeś tu swe życie
               przed nocą.
               Podejrzewasz, że za ostatnim znanym ci piętrem
               za betonową ścianą, kryje się zjazd, a tam
               ciemny bunkier Pandory,
               dozorcy o twarzach naznaczonych śmiercią,
               groźne sny obłąkanych,
                                                                       40






               widma niespełnionych zbrodni,
               życzenia złowrogie,
               przekleństwa, do których nigdy się nie przyznasz,
               nienawiść do siebie,
               potrzeba zabijania...
               Możesz stąd nigdy nie wrócić!
               Lecz ty pytasz: co dalej?
               Co dalej za bunkrem Pandory,
               gdzie parkują już tylko widma?!
               Pytasz! Wszystko jest pytaniem,
               bo człowiek nie umie być szczęśliwy,
               jeśli nie wie.
                                                                       41






               KILKA SŁÓW O TYCH, KTÓRZY PRZEGRALI
               Nieprawda!
               Nie ma pokonanego!
               Nie ma ostatecznie pokonanego!
               Są ci, którzy upadli, ci, których uwięziono
               i wyrzekli się swych słów, matek, dzieci.
               I kpiarze piszący donosy na siebie,
               posłańcy strachu wbrew sobie.
               Nawet umarli nie są pokonani,
               bo nie ma umarłych, których nikt nie wspomina,
               są tylko ci, którzy odeszli
               i nigdy już nie powrócą
                 nie nazywaj ich umarłymi.
               Nie ma pokonanego!
               Nie ma pokonanych!
               Nawet ty, chociaż nienawidzisz, boisz się   jesteś,
               czekasz, żyjesz, bo nie pokonałeś sam siebie.
               Nawet ty!
                                                                       42






                       ZŁO JEST CHOROBĄ SUMIENIA
                                                                       43






               PODSŁUCHANE ZE ZWIERZEŃ ANONIMOWEGO DIABŁA
                 Zaufaj mi!
               Przeniesiesz nienawiść z wieku dwudziestego
               w wiek dwudziesty pierwszy...
               I zaowocuje!
                                                                       44






               ZŁO NAJBLIŻSZE
               Jeżeli chcesz poznać Zło, musisz w nim uczestniczyć.
               Jeżeli chcesz poznać Zło, idź jego ulicami.
               Jeżeli chcesz poznać Zło, mów jego językiem.
               Kim jest Zło, dowiesz się gdy zrozumiesz,
               że może być tobą, a ty nie umiałeś być przeciw,
               nie walczyłeś, nie protestowałeś,
               nie mogłeś, nie chciałeś, bałeś się, uległeś.
               Zło oswojone,
               zło zachwycające
               w dusznym miasteczku umierających myśli.
               Sam sobie będziesz Charonem.
                                                                       45






               ***
               Twoje piekło to strach, nieobliczalny strach,
               lecz ty wciąż szukasz piekła prawdziwego,
               kotłów ze smołą,
               płonącego koksu,
               rogów, ogonów, kopyt
               i wideł diabelskich.
               A to błąd
               niewybaczalny.
                                                                       46






               ON
               Inkwizytor śpi.
               Jak długo będzie jeszcze spał,
               ów funkcjonariusz twego czasu?
               Co go zbudzi?
               Rewolucja czy budzik niecierpliwej wdowy?
               A może, nie budząc się przypomni sobie,
               jak wielkim jest inkwizytorem?
               I w lunatycznym śnie
               podpali swój stos?
               Kto wie...
                                                                       47






               ATEIZM
               W niebie niewierzącego
               Bóg ukrywa się w szafach obłocznych.
               Archanioły, anioły, duchy
               udają, że nie istnieją.
                 Nie wierzysz w nas   więc nie ma nas!
               powtarzają chórem.
               W niebie niewierzącego słychać niekiedy
               skowyt twojego psa
               i ciche wołania z pustki.
                                                                       48






               GRANICZNE PRZEJŚCIA WCIĄŻ CZYNNE
               Widziałem jak wytyczali granicę
               między Piekłem a Moim Życiem...
               Nie pytaj kto!
               Nie zmuszaj do nieodpowiadania!
               Nieodpowiadanie też jest odpowiadaniem!
               Wytyczyli granicę   wytyczyli mi życie,
               ogrodzili, zabronili, wskazali cel!
               Została wąska ścieżka cierpienia i cisza,
               i sen, w którym widziałem, jak wytyczali
               granicę między Piekłem
               a Moim Życiem...
               Obudź się!
                                                                       49






               SZATAN
               Na betonowej płycie szczątki spalonego psa.
               Wczoraj witał cię szczekaniem, a dziś spopielony
               na chwałę tajemniczego pana.
               Skóra cierpnie, boisz się, ale nie dowierzasz,
               bo i jak uwierzyć w zło nieograniczone?
               Codziennie chcesz być dobry, zaliczasz
               szlachetne uczynki, pamiętasz o przykazaniach,
               modlisz się, współczujesz przestraszonym.
               A diabeł czeka, opanowany, spokojny,
               bo po co odzywać się przed czasem?
               Już cię kupił, otoczył banknotami,
               przeobraził sumienie, okłamał,
               że jesteś panem Ziemi,
               najlepszym z najlepszych we Wszechświecie,
               że wiesz co dobre, słuszne i sprawiedliwe,
               że ty jesteś prawem.
               Lubisz pochlebstwa, więc diabły cię chwalą,
               uczysz się pozytywnego myślenia,
               ciągłego uśmiechu, pobłażliwości,
               białej magii, miłości bliźniego.
               Budzisz się już ułożony i obnażony
               na osmalonej betonowej płycie...
               Wtedy spojrzysz mu w twarz, może go poznasz.
                                                                       50






               POGARDA
               Pogarda nie mija,
               pogarda nie umiera.
               Rodzi się szybko,
               odchodzi rozpaczliwie wolno.
               Powszechna
               lub szczególna.
               Przemknie,
               lecz pozostanie.
               Odejdzie,
               ale przetrwa.
               Przylepi się jak plakat
               nie do oderwania.
               Zaistniała przez chwilę,
               już jej nie wypędzisz!
               Owszem, są wyjątki
               lecz czy ty nim będziesz?
                                                                       51






               CZŁOWIECZEŃSTWO
               Ból nie twój,
               a przecież cię boli.
               Rozpacz daleka,
               a jednak płaczesz.
               Wojna niby obca,
               a zaciskasz pięści.
               Powoli stajesz się
               człowiekiem.
                                                                       52






               O ZAWIŚCI, KTÓRA JEST OBLĘŻENIEM
               Zawiść zachłanna,
               zawiść drapieżna,
               zawiść jak nieustające oblężenie.
               Upadnie miasto,
               ty też upadniesz.
               Chcę zliczyć na palcach,
               przyjaciół, którzy pozostali przyjaciółmi,
               ale palce odcięte,
               tylko kikuty sterczą okrwawione.
               Zawiść pogryzła ci dłoń jak hiena.
               I czai się, ukryta w zaułku za słowami.
               To przypowiednia
               czy okrutny sen?
                                                                       53






               OKSYMORON NIEPRZEWIDZIANY
               Wczoraj
               chwaliłeś się, że nie straciłeś
               ani jednego dnia życia.
               A dzisiaj
               wyskoczyłeś z balkonu
               dziewiątego piętra.
                                                                       54






               DO KSIĘDZA PRZYNOSZĄCEGO MI OSTATNIE NAMASZCZENIE
               Jeżeli Bóg nie istnieje,
               to nie jesteś mi potrzebny
               a twoje kroki są daremne.
               Jeżeli Bóg istnieje,
               jesteś tym bardziej niepotrzebny,
               Bóg bowiem, istota najdoskonalsza,
               nie potrzebuje niedoskonałych pośredników.
               Jeżeli natomiast wymyśliliśmy Boga
               z potrzeby samotności i serca,
               w poszukiwaniu usprawiedliwiania siebie
               i gramy w tej samej komedii,
               przez tyle wieków nieskończonego udawania
                 jesteś niezbędny.
               A może Bóg dyktuje nam słowa zwątpienia?
                                                                       55






               CZAS KASY
               Zamiast krwią twoje serce tętni dziś bilonem,
               pieniądz staje się twarzą,
               korę mózgową porasta.
               Z banknotów są twe palce,
               z weksli twoje oczy,
               marzenia z numerów kąt.
               Bank stał się świątynią,
               a zysk moralnością,
               podliczasz siebie i mnie,
               i wszechświat, i miłość.
               Nawet we śnie liczysz:
               wolność, równość, braterstwo w pieniądzu.
               A Bóg? Najdoskonalszy księgowy,
               sumuje, dzieli, mnoży twe uczynki.
               Opłaca się być dobrym!
               Bóg mówi o miłości nędzarzom
               wyrzucanym z mieszkań przez komornika!
               I tak przeobrażasz się w kasę
               ożywioną ruchem pieniądza,
               i jesteś dumny, wspaniały, silny, lepszy.
               A może ty   to tylko srebrnik
               między Judaszami?
                                                                       56






                                   NA GRANICACH POEZJI
                                                                       57






               O SŁOWIE
               Słowo to
               znak, dźwięk i pojęcie,
               niekiedy myśl,
               czyli okruch tajemnicy.
               Jeżeli wyjaśnisz je do końca,
               umrze jak ty.
               Nie zatrzymuj go dla siebie.
               Słowo potrzebuje wolności
               i samotności.
                                                                       58






               MAŁE, NIEPEWNE CREDO
               W drodze
               z nieobecności do nieobecności
               zmagamy się ze światłem,
                                 szarością,
                                 zmęczeniem,
               tak bardzo sami
               i tak bardzo razem,
               że gdy nagle zgaśnie nasze przerażenie,
               nic więcej już nie wiemy.
               Cień nawet nie istnieje.
                                                                       59






               NIEPEŁNA DEFINICJA POEZJI
               Poezja to kontrolowana schizofrenia.
               Chory szuka choroby,
               tęskni za chorobą
               i znajduje ją w sobie.
               Schizofrenik panujący
               nad swą schizofrenią,
               aż do samobójstwa?
               Ukradnie klucz, wymknie się wieczorem,
               podpali kilka straganów na rynku lub
               zastygnie w otępieniu i melancholii.
               Jeżeli go nie schwytają i wróci do siebie,
               będzie mądrzejszy o długą, szaloną noc,
               i parę wierszy jak diamenty lśniących.
               To co piszę nie dotyczy wszystkich schizofreników,
               tylko tych, którzy przewidzieli,
               że mądrość zawsze graniczy z szaleństwem.
                                                                       60






               SMUTNA CHWILA REZYGNACJI 1992
               Czego nie widziałem,
               już nie zobaczę.
               Czego nie napisałem,
               już nie napiszę.
               Nie poznam miast, dróg, książek.
               Nie pokocham kobiet, ptaków, brzegów.
               Nauczyłem się rezygnacji, lecz
               nie przestałem iść.
                                                                       61






               O MIŁOŚCI PTAKÓW
               Ptaki są najczulszymi kochankami
               i mogłabyś dowiedzieć się od nich
               o strefach dotyku, muśnięciach, uciskach,
               ukłuciach, pocałunkach niewyobrażalnych.
               Mogłabyś nauczyć się zalotów,
               zakochiwania, radości i unoszenia
               w zachwycie.
               Szkoła pokory też by się przydała
               wielkiej artystce!
               Tymczasem drażni cię szum skrzydeł,
               gruchanie i cisza, której nie rozumiesz.
               Przygotowania do miłości trwają...
               Ty zamykasz okno, a tak naprawdę
               zamykasz oczy, słuch, serce.
                                                                       62






               LEOPOLD VON SACHER    MASOCH
               Urodził się we Lwowie,
               tęsknił za otchłanią,
               dzisiaj rodzinne miasto o nim zapomniało.
               Upokorzenie było jego ojczyzną prawdziwą,
               upokorzenie i ból,
               zazdrość i cierpienie,
               podejrzenie zdrady,
               okrucieństwo kobiece.
               Pracował pisząc książki,
               marzył wśród przepaści,
               w bezkresie był królem aniołów.
               Zachwycał się niepewnością,
               cieszył go własny lęk,
               szedł granicą, gdzie łączą się
               miłość i poniżenie.
                 Kocham cię, za ukąszenie moich warg do krwi.
               Zbuntowane...
               Samotni...
               o załzawionych ze szczęścia oczach,
               przywołują go z wyobraźni
               w rozkoszy niewyobrażalnej.
                                                                       63






               W PRZECIWLEGŁYM OKNIE
               W oknie widzę kobietę, zawsze ją znajduję,
               na ramionach ciemny las wytatuowany,
               wśród lian i orchidei czają się lamparty.
               Usta karminowe, wargi wołające,
               alabastrowy blask.
               Dlaczego na mnie patrzy,
               wzywa spojrzeniami,
               tyle błękitu rzuca mi w twarz?
               Kobieta z moich myśli
               w oknie nierzeczywistym?
               Dla niej jestem mężczyzną.
                                                                       64






               DRESZCZ
               Kobieta w słomkowym kapeluszu maluje Ren,
               spieszy się przed wieczorem,
               pośpiesza ruchy pędzla.
               Rzeka dziś zapłakana, senna,
               nagle prześwietlona słońcem
               przypomniała czerwone wino
               wypite wczoraj z Klausem do dna.
               Pod mostami szarość, coraz bliższa nocy,
               więc drobną dłonią przesłania oczy,
               szuka resztek dnia.
               Dalej już nie zobaczy.
                                                                       65






               ROZWAŻANIA FEMINISTYCZNE
               Kobieta jest nie tylko kobietą,
               w kobiecie przyczaił się mężczyzna,
               a w nim następna kobieta, lub następny mężczyzna,
               drugi, trzeci, czwarty.
               Mężczyzna w kobiecie może być siłaczem, jasnowidzem,
               starcem lub urwisem, aktorem albo detektywem.
               Kobieta nie lubi mężczyzny w sobie, nie lubi oficjalnie,
               bo tak naprawdę pozwala mu na więcej niż
               ukrywającej się w nim zamaskowanej kobiecie.
               Mężczyzna w kobiecie może być hermafrodytą,
               narcyzem, mistrzem karate, ekshibicjonistą,
               liliputem o wielkim sercu lub katem
               zawstydzonym swym okrucieństwem.
               Kobieta jest więc równocześnie sobą,
               ukrytym mężczyzną, i następną kobietą   wróżką
               w nieznajomym mężczyźnie.
               To nie wszystko!
               Kobieta jest również dzieckiem,
               zapłakanym, rozkrzyczanym w mężczyźnie
               lub w następnej kobiecie, która bawi się
               w chowanego sama nie wie z kim.
               Reszta jest tajemnicą.
                                                                       66






               GRONOSTAJ
               Nie skarży się, lśni
               piękny i gładki.
               Pogrzeb trwa
               na twoich ramionach.
               Zamordowano go,
               by oprawić twój uśmiech.
               Więc się śmiej!
                                                                       67






               ***
               W medalionie twarz kobiety
               nie do zapomnienia...
               Cicha jak światło odbite
               od pozłacanej koperty,
               pokorna jak liść klonu
               w książce zasuszony.
               Jej oczy zamyślone
               i chyba niepewne swego piękna.
                                                                       68






               ***
               Inkwizytor nie chciał być inkwizytorem,
               tylko nauczycielem języków.
               Żołnierz nie chciał być żołnierzem,
               lecz kolekcjonerem orchidei.
               Kat marzył o żeglowaniu
               na morza południowe.
               Górnik bał się
               ciemnego szybu nieskończoności.
               Tylko poeta za wszelką cenę
               chciał być poetą.
               Co za dramat!
                                                                       69






               NIEKONSEKWENCJE
               Mówisz: nie ma powrotu,
               i wracasz.
               Mówisz: nie kocham,
               a kochasz.
               Mówisz: nieludzkie,
               a jesteś człowiekiem.
                                                                       70






               WYOBCOWANY Z CZASU
               Zaglądam w twój kalendarz...
               Umiesz żyć na marginesie,
               jesteś tam jednak najbardziej widoczny.
               I ten strach w źrenicach
               przed zerwaniem kartki,
               na której się ukryłeś!
                                                                       71






               ***
               Sam siebie wygnałeś na peryferie,
               wypędzałeś gorliwie, aż wypędziłeś.
               Jesteś uchodźcą,
               umykasz przed myślami.
               Jesteś emigrantem, który nie przekroczył
               granicy państwa?
               Wyemigrowałeś w siebie,
               we wnętrze tajemnicze i wielkie.
               Przemyciłeś jednak więcej niż inni:
               twarz pod obojętną maską.
               Za wizę zapłaciłeś chwilą podłości,
               myślą o samobójstwie, rozpaczą.
               Dziś chciałbyś wrócić na stałe, ale
               powracasz tylko na chwilę. Dlaczego?
                                                                       72






               CEL
               Po co żyć?
               By wiedzieć,
                   widzieć,
                   być.
               I kochać,
               i być kochanym,
               chociaż przez chwilę kochanym.
                                                                       73






               PRZEBIEGŁOŚĆ
               Wytatuowałeś mi różę na korze mózgowej.
               Odtąd będziesz odczuwał jej zapach,
               a optymizm będzie ci towarzyszył,
               aż do śmierci.
               Nie przewidziałeś mojej przebiegłości!
               Zamaskowałem korę mózgową
               transparentem z innej kory mózgowej,
               a tobie wydawało się,
               że to ja piszczę pod igłą.
               Jestem zupełnie innym szczurem niż sądziłeś.
                                                                       74






               EMIGRANT
               Wygnanie wcale nie musi być dalekie,
               wygnanie może być najbliższe.
               Wygnańcom staje się nie ten, który odchodzi,
               lecz ten, który zostaje, bo nie może odejść.
               Wygnańcom najbiedniejszym jest ten,
               którego myśli wygnano,
               i to tak skutecznie,
               że się ich wyrzekł.
                                                                       75






               INTROLIGATOR
               Pisarzem zostać łatwo, po prostu zapisujesz widoczne,
               i trochę niewidzialnego.
               Pisarzem szkolnych lektur staniesz się
               czytając słowniki i cytując większych od siebie.
               Plus znajomość ortografii, gramatyki
               i umiejętność zachowania się przy stole.
               Pisarzem czytanym powszechnie mianują cię
               czytelnicy, jeżeli napiszesz to czego oczekują.
               Pisarzem prawdziwym jesteś w samotności,
               kiedy oprawiasz swe książki
               w płaty własnej skóry
               wycinanej żywcem
               z zaciśniętymi zębami.
                                                                       76






               ARCHETYP SERCA
               W osamotnionym sercu
               wiszącym w ciemności,
               małym jak kruk ślepy,
               a już bijący skrzydłami,
               szumi krew.
               Szelest,
               szmer,
               rytm,
               zegar tajemniczy.
               Przypomina meduzę,
               albo szczura w pułapce.
               Usypia twoimi oczami,
               boi się twoją myślą,
               nie oczekuje wolności poza tobą.
               Zwalnia lub przyspiesza,
               wciąga i wydala,
               pompuje, pracuje...
               Kiedyś zatrzyma się i zabije cię
               błyskawicznie.
                                                                       77






               WIEDZA
               Niedawno jeszcze
               szukałem mistrza,
               a dziś szukam siebie, wiedząc
               że i tak zbłądzę.
                                                                       78






                          CYWILIZACJA NIEPEWNYCH
                                                              SIEBIE
                                                                       79






               PRZED TRZECIĄ WOJNĄ ŚWIATOWĄ
               Cele już namierzone,
               dynamit podłożony,
               zegar tyka donośnie,
               a ty wciąż liczysz pieniądze
               zmartwiona,
               że na pewno nie wystarczy ci na życie
               do końca miesiąca,
               który właśnie się zaczął.
                                                                       80






               PRZESŁANIE DLA POŻERACZY MIĘSA
               Pamiętaj!
               Nadchodzi już czas,
               gdy wszystkie zwierzęta,
               które zabiłeś i zjadłeś,
               zgromadzą się przy twym łóżku
               i będą patrzeć, jak umierasz.
                                                                       81






               SKOJARZENIE
               Czarny królik w klatce,
               zedrzesz z niego skórę.
               Czarny królik w klatce,
               przetrącisz mu grzbiet.
               Czarny królik w klatce,
               pasztet w kruchym cieście.
               Klatka, czarny królik i ty.
               A może to ty?
                                                                       82






               HYDE PARK
               Pastor, purytanin, przywódca rewolucji,
               a później lord protektor Oliver Cromwell
               założył tu obóz wojskowy.
               Niedaleko krótko przystrzyżony kat
               ściął głowę królowi o długich włosach,
               a smutny las zarósł przeklęte pole.
               Wtedy lordowie   z wrodzonym poczuciem humoru
                 postanowili oddać je obłąkanym wyznawcom retoryki,
               fanatykom słowa, prorokom,
               nawiedzonym szaleńcom, kapłanom wolności
               istniejącej tylko w wyobraźni ubogich.
               Niech krzyczą ile sił, ogłaszają
               hipotezy lub hipostazy,
               opowiadają o dziejach i nadziejach bez końca,
               niech cieszą się barwą swego głosu
               i prawem do mówienia.
               A duch wytrawnego kaznodziei zaciera
               żelazne ręce i śmieje się szyderczo
               za wysokimi drzewami.
                                                                       83






               CZTERY PSY NA JAWOROWYM PNIU
               Siedzę na jaworowym pniu, a trzy rude suki
               o płaskich pyskach patrzą na mnie miłośnie,
               rozumieją słowa, gesty i spojrzenia.
               Odpędzają przechodniów, podgryzają rowerzystów,
               płoszą natrętne dzieci, nawet na znajomych
               szczerzą leniwie kły.
               Tak naprawdę jestem czwartym psem,
               ale tylko one o tym wiedzą.
               Zachowałem co prawda ludzkie kształty,
               sposób bycia i mowę, lecz sam uznałem się
               za psa, który jeszcze nie szczeka
               i nie aportuje, ale już jest blisko
               oczekiwanej chwili przeistoczenia.
               Dlatego przepędziły cię,
               szarpały za nogawki, gryzły po kostkach,
               rozzłoszczone twą poufałością.
               Nie dziw się ich zajadłości,
               bronią mojej psiej wolnej woli
               i nie chcą przeoczyć ostatniego
               momentu przeobrażenia,
               kiedy biegnąc na czterech łapach
               warknę na ciebie.
                                                                       84






               EPOKA MRÓWEK
               Ludzie z epoki mrówek
               są do nich podobni.
               Do czarnych, czerwonych,
               żółtych, rdzawych,
               Budują kopce,
               tunele, mrowiska.
               Uciekają przed pożarami
               i samotnie konają na poboczach.
                                                                       85






               MRÓWKA, KTÓRĄ ZNASZ
               Mrówka nie pyta i to jest jej siła.
               Szczypcami podnosi kawałki kory,
               źdźbła, suche liście, owady zamierające.
               Silna i odważna nie lęka się pracy,
               nie przeraża jej wielkość ciężaru,
               dźwiga, mierzy siły na zamiary,
               buduje pulsujące wzgórza,
               przenosi góry ziarno po ziarnie.
               Zapiera się odnóżami i sprytna prze
               jak mały Syzyf
               przed siebie.
               Coraz większa słabość,
               coraz większy ciężar,
               zmęczenie, o którym nie myślisz.
               Mrówka nie pyta, lecz pytania
               są częściami jej ciała
               jak głowa, odwłok, nogi, nerwy.
               Mrówka nie pyta,
               lecz boi się śmierci.
                                                                       86






               ***
               Zastanów się, kim jesteś?
               Szczurołapem czy szczurem?
               A może słabym dzieckiem
               idącym w wielkim tłumie
               w powietrzu rozedrganym
               od dźwięków fletu.
                                                                       87






               PRZEWROTNOŚĆ UCZNIA
               Jesteś młody,
               więc kłócisz się ze swym nauczycielem.
               Nie ufasz mu,
               wyśmiewasz jego starość,
               przedrzeźniasz jak się pochyla
               i przeciera okulary.
               Jego wiedza, chociaż ci pomaga,
               bardziej drażni.
               Jego szczerość uważasz
               za nudną i prostacką.
               A gdybym go nie spotkał,
               czy nie byłbym sobą?   pytasz.
               Przeklinasz swego nauczyciela,
               wierząc w siebie
               i tylko w siebie.
               W tym wieku
               wszystkich nauczycieli
               uważasz za wrogów.
               Może to i słuszne, bo od wrogów
               możesz nauczyć się więcej
               niż od przyjaciół,
               Czy już wiesz,
               że wrogowie są najlepszymi nauczycielami?
                                                                       88






               ONI
               Jeżeli mówią:   Nie idź!  
               ty idź dalej.
               Jeżeli rozkazują:   Zatrzymaj się!  
               zapytaj swego sumienia.
               Jeżeli widząc twój zachwyt
               pytają:   Dlaczego?  
               Nie odpowiadaj. Oni nie chcą cię zrozumieć
               i każde wyjaśnienie obrócą przeciw tobie.
               Jeżeli cię wyśmiewają,
               szydzą, gardzą tobą,
               zamknij drzwi swego pokoju i pracuj
               jak pracowałeś poprzednio.
               Jeżeli wyczuwasz ich złość,
               nie rozmawiaj z nimi, odwróć się
               i idź tam, dokąd chciałeś iść od początku.
               Jeżeli życzą ci śmierci, pamiętaj
               że wobec niej równi są wszyscy.
               Jeżeli cię prześladują   boją się ciebie,
               i jesteś już bliski zwycięstwa.
               Chcą żebyś kłamał lub milczał,
               cieszą się twoim cierpieniem,
               podliczają przekleństwa i łzy.
               Jeżeli nie pozwalają ci mówić   ty
               po prostu myśl i zapisuj swe myśli,
               zbieraj je, bo tylko one są twym małym bogactwem,
               które, być może, pozostanie.
                                                                       89






               WYCINANIE NASZEGO LASU
               Drwale zabijają drzewa,
               drwale mordują las,
               drwale są dumni ze swego rzemiosła.
               Szczycą się silą swych toporów,
               blaskiem ostrzy, szumem mechanicznych pił,
               pustką, którą pozostawiają za sobą.
               Nie słyszą i nie chcą słyszeć
               płaczu liści i krzyku konarów,
               nie widzą i nie chcą widzieć
               strąconych gniazd i nagle odsłoniętych mrowisk.
               Drwale spluwają w dłonie i wycinają,
               tną, piłują, zwalają...
               Rzeź trwa i trwa. Drwale liczą i przeliczają.
               Skazane drzewostany w trwodze i nienawiści
               czekają na jęk przygniecionego drwala,
               na chwilę sprawiedliwości,
               na krótką przerwę w zabijaniu.
               Nie łudź się, że las jest ci przyjazny,
               nie łudź się, że las zapomni,
               że nie będzie zemsty.
                 To ja, człowiek   powtarza drwal.
               Człowiek, to brzmi przerażająco!
                                                                       90






               W SKWARZE NA WRZOSOWISKU
               Samotny świerszcz cię woła,
               i samotny słowik.
               Samotny zaskroniec
               pełznie przy twych stopach.
               I milion samotnie zapracowanych mrówek.
               Samotna żmija pożera
               samotną ropuchę.
               Samotny żołnierz usnął oparty o pień
               uschniętej brzozy... Zapach wina w słońcu.
               Już nie mów mi o samotności,
               kiedy cię trzymam za rękę
               i razem szukamy cienia.
                                                                       91






               ARCHETYP STAREJ SUKI
               Stara, wierna Nadzieja też może cię pogryźć,
               złapać zębami dłoń, i rozerwać żyłę.
               Może to zrobić przypadkiem lub ze złośliwości,
               zapamiętała, że zbiłeś ją niesprawiedliwie
                   i bierze odwet.
               Nie pamięta już za co, ale to nieważne. Przed chwilą
               ugryzła niby omyłkowo, a teraz łasi, się, poddaje,
               przeprasza pokornie leżąc do góry brzuchem.
               Suka o imieniu Nadzieja lubi cuchnące ochłapy,
               zlizuje też krew, patrzy ci w oczy prawie z miłością,
               a ty chcesz jej uwierzyć, bo nie masz już nikogo,
               kto tak umiałby patrzeć.
               Wolisz więc fałsz Nadziei niż wiedzę o fałszu,
               wolisz jej zakłamanie niż prawdę, która boli,
               nie chcesz zwierciadła, wolisz jej źrenice
               przejrzyste i spokojne jak pogodny poranek.
                                                                       92






               NOC Z NIEWIDZIALNYM KSIĘŻYCEM
               Noc jak nóż wydłużona
               i jak nóż błyszcząca,
               noc przerażająca, bo lustrzana!
               Noc ostra jak krawędź szklana,
               prędka i niebezpieczna
               jak bagnet w dłoniach wariata,
               schizofreniczna noc!
               Noc 15 maja 1999, która niczego nie kończy,
               niczego nie zaczyna,
               nie otwiera żadnych drzwi,
               trochę dusi i boli.
               Owszem, przeraża bombardowaniami
               i zabijaniem w pobliskim Belgradzie,
               Nowym Sadzie, Użicach, Prisztinie
               i tylu innych miejscach
               Już się przyzwyczaiłeś, oswoiłeś. Zasypiasz
               wiedząc, że tam ogłaszają alarm.
               Noc lśniąca jak klinga noża odbijającego
               noc, lśniącą jak klinga noża
               odbijającego noc lśniącą
               jak klinga noża
               odbijającego
               noc lśniącą
               jak klinga
               noża...
                                                                       93






               ŚWIADOMOŚĆ PĘTLI CZASU
               Rozpoczyna się i kończy w różnych momentach,
               lecz w punkcie tym samym, a ty
               opowiadasz o spirali lub pętli,
               po której zawędrowałeś aż tu,
               na przystanek tramwaju numer XXI.
               Tylko tu,
               tylko teraz
               i nigdy więcej.
                                                                       94






               PALENIE FOTOGRAFII
               Palenie fotografii.
               Trzęsą się już nie ze strachu
               i nie z bólu, drżą nie płacząc.
               Po prostu wrzucasz je w ogień,
               żeby ich więcej nie oglądać.
               Tlą się bezgłośnie, niekiedy
               z cichym sykiem węży.
               Przez chwilę żal ci parasolki
               nad zdziwioną twarzą kobiety,
               jedzącej płomienne jabłko
                 która nie chciała zostać twoją żoną.
                                                                       95






               PRZECZUCIA
               Zegar zwariował! Mówisz o starości,
               a to zwyczajne szaleństwo
                 strach twojego czasu,
               rozpuszczającego się w czasie nieskończonym.
               Pospolite i oczywiste, a ty
                 ty stałeś się nagle małym tchórzem,
               histerykiem podejrzliwym i czujnym.
               Nie panem swojej woli,
               nie władcą nieśmiertelnym,
               nie kochankiem i nie wybrańcem,
               nie królem wszechświata!
               Tylko strzępkiem płaczliwego mięsa
               z bliznami po uderzeniach zadanych
               na jawie i we śnie,
               i nie wiadomo kiedy.
                                                                       96






               ŚWIAT MOICH KOLORÓW
               Niebieskim grzebieniem
               czeszę rudego psa.
               Zielony dzban stawiam
               na żółtej serwecie.
               W kobaltowym kieliszku
               gdańska wódka z płatkami złota.
               Pomarańczowy zachód słońca,
               Adriatyk seledynowy.
               Białe, czarne, krwawe
               nekrologi.
                                                                       97






               SZKIELET ROPUCHY ZNALEZIONY W WYDRĄŻONYM KAMIENIU
               Otwór odkryła w pogoni za świerszczem.
               Prowadził do niszy, czuła się bezpieczna.
               Bez wiatru,
               bez głosów przerażających,
               sucho i ciepło.
               Ukryła się szczęśliwa i rzadko wracała
               do liści, traw i słońca.
               Kamień był jej pancerzem i pewnym obrońcą,
               wychodziła na krótkie łowy, bojąc się
               że ktoś zajmie jej miejsce.
               Aż nadszedł dzień, gdy nażarta,
               wypełniona owadami nie mogła wyjść.
               Uwięziona rozrastała się, rosła
               wypełniając szczelnie wnętrze kamienia.
               Pożerała mrówki, spijała krople
               w coraz potworniejszym bezruchu,
               Przyjmowała kształt wnętrza,
               wrastała w kamienne ściany.
               Umierała w męce niewyobrażalnej dla ciebie,
               jej ludzki krewniaku.
                                                                       98






               JUTRO 14 LIPCA 1999!
               Jutro minie 210 lat
               od zdobycia Bastylii.
               Po co?
               Czy rozumiesz bezsens tamtych wydarzeń?
               Daremne zburzenie wspaniałych murów!
               Przewodnik prowadziłby cię korytarzami twierdzy,
               opowiadając o królu i kardynale, żelaznej masce
               i nieudanych próbach ucieczki. Absolutyzm, tyrania,
               bezprawie, pieniądz   pojęcia nie są ci obce.
               Niestety! Na otwartym Placu Bastylii
               nie wyobrażasz sobie szerokości lochów i nadziei wolności.
                 Wolny i tak nie jestem!
                 Wolny i tak nie będziesz!
               Tymczasem szturm trwa, zawsze gdzieś trwa,
               zmieniają się tylko więzienia, mury, systemy...
               Następny kraj, następna Utopia.
               Masz chyba poczucie humoru i świadomość samooszukiwania.
               Kochasz złudzenia, więc niech trwają złudzenia!
               Prawdziwe Bastylie w twoich myślach
               trzymają się mocno.
                                                                       99






               TRZY SZKIELETY, CIEŃ I MORZE
                                                    pamięci     Ernesta          Hemingwaya
               Z ryby zostaną tylko ości
               błyszczące na słonecznym brzegu.
               Ze spróchniałej łodzi
               czarne kikuty żeber.
               Po rybaku stos książek
               i pamięć kelnerów
               w hotelowych barach.
               I nic się nie zmieni!
               Byki ginąć będą na arenach,
               mężczyźni odchodzić na kolejne wojny,
               a samobójcy strzelać sobie w usta.
                                                                       100






               PRZY STUDNI W PRUSZKOWIE
                                               Tadeuszowi         Czerwińskiemu
               Siedemnaście metrów pod nami
               lustro wody niewidoczne i ciche,
               nieruchome jak oko Ziemi,
               żyje i tęskni.
               Siedemnaście metrów w dół
               spokojnie schodzisz po żelaznych szczeblach
               by na chwilę rozjaśnić noc
               i to co tu ukrywa.
               Siedemnaście metrów wspinasz się wracając
               i przysięgasz, że z głębi czarnej wody
               spojrzała na ciebie srebrzysta twarz
               uwięzionej rusałki.
                                                                       101






               POLSKA 2000
               Piekło wybrukowane obietnicami,
               szum modlitw,
               strajki nędzarzy
               zamiast wolności   mdłości.
               Z orła zostały pióra,
               puste kości nadziane azbestem.
               Ziemię sprzedano obcym za srebrniki,
               robotników wyśmiano i upokorzono.
               Miecze, korony, ostrogi przetopiono na bilon
               i brzęczą w kasach
               ulubione amerykańskie melodie.
               Tłum błaznów i złodziei obwołał się elitą,
               pisarzom wyznaczono miejsce w kącie historii,
               marzenia zasklepiono jak rany
               są już tylko bliznami po marzeniach.
               Parada oszustów trwa, a ty ciesz się,
               że jeszcze umiesz ufać, naiwny poeto, w świecie nieufności.
                                                                       102






               PRZYSPIESZENIE
               Przyspieszasz
               w obawie przed spóźnieniem
               i nie po to aby być wcześniej.
               Przyspieszasz
               nie dla szybkości, chociaż cieszy cię pęd,
               i nie dla skrócenia czasu podróży.
               Przyspieszasz
               bojąc się przyspieszenia krwi, oddechu, kroku,
               bo przecież nie jesteś już młody
               i ruch, w którym uczestniczysz,
               odbywa się po
               wyznaczonej trasie.
               Przyspieszasz nie wiedząc dlaczego,
               wbrew sobie przyspieszasz rozstanie,
               przed pożegnaniem.
                                                                       103






               ZNAJOMY WŁAŚCICIEL WARSZTATU SAMOCHODOWEGO
               Warsztat samochodowy otoczony drucianą siatką.
               W nocy zakradła się Śmierć, zacisnęła palce
               na mózgu i krew już płynie pulsującym strumieniem
               wewnątrz snu.
               Sparaliżowany, z czerwoną pajęczyną na oczach,
               bełkocąc z lęku, uciekał i walczył, aż
               schronił się na skrawku świadomości
               jak rozbitek na nieznanej wyspie.
               To cud! Przetrwał!
               Śmierć nie dokończyła pracy, zapędzona
               pobiegła dalej, nie patrząc za siebie.
               Oszalał, zwariował, ukrył się głęboko
               i nie umiał już wrócić.
               Nocą w pobliżu warsztatu słyszałem skargę,
               jęk bez słów, okrutny płacz mięsa
               pokrytego skórą,
               które tak chciało pozostać człowiekiem.
                                                                       104






               ***
               Widma, duchy, demony patrzą na ciebie z kątów
               wysprzątanego domu. Biesy pozamykane
               walą pięściami z tamtej strony lustra.
               Mary też chcą powrócić spod białych
               warstw farby. Cisza! Tylko kawki płaczą
               za błękitnym oknem. I psy kulą się, warczą
               widząc niewidzialnych, powracających, zapomnianych.
               Cień tułacz stanął w progu,
               nie wiesz skąd go znasz?
               Chcą wrócić czy też przypomnieć o sobie?
               Istnieć czy tylko przerazić przez chwilę?
               Czy wystarczy im przeszłość?
               Czy chcą twej przyszłości?
               Nie pytaj, nie wiem.
               A jeżeli okrążą cię i zażądają rezygnacji?
               Odejścia? Może samobójstwa? Wtedy... Co wtedy?
               Wyrwą mózg, wyjałowią nadzieję, pochłoną myśli...
               A ty? A ja?
               Czekasz przed szklanym stokiem zapomnianej góry
               marzeń jeszcze z dzieciństwa, marzeń niespełnionych,
               wciąż niepewny jutra, a raczej bez jutra.
               Nieskończone pytania wzlatują jak kruki
               nad rozstajnymi drogami... Lęku już się nie lękasz!
               To małe zwycięstwo w wielkiej przegranej. Jeszcze
               sięgnij po karty! Tam już tylko trefle i piki.
               Zmienić układ? Cofnąć się? Czy potrafisz?
               Czy nadal możesz? I chcesz? I próbujesz?
               Lustro zbielało, farba ze ścian odpada, cienie wszędzie!
               Czy ci pozwolą?
                                                                       105






               W CERKWI W JAROSŁAWIU NAD WOŁGĄ
               Bałem się prosić i zapalić świecę,
               mały płomyk na piasku wśród wielu płomieni,
               wykrzesany bez wiary i miłości,
               jedynie z nadzieją.
               Na ulicy przed cerkwią
               pusto, cicho, szaro.
               Patrzę wzwyż, lecz niebo
               nie odpowiadało.
               Niebo niewierzącego,
               pochmurne, pełne ptaków,
               widziane i tylko moje.
               Płonęły świece przed ikoną
               i moja świeczka utonęła
               w tym blasku.
               Bałem się niedostrzeżenia,
               a przecież wszystko się spełniło.
                                                                       106






               PRZEWARTOŚCIOWANIE
               Uległeś złudzeniu, że Słońce
               jest twym przyjacielem.
               A to wyrachowany, bezwzględny morderca!
               Prowadzi cię po swych jaskrawych bezdrożach
               aż do samospalenia.
                                                                       107






                                                  NAJBLIŻSZE...
                                                   NAJDALSZE...
                                                        DALEKIE...
                                                                       108






               ARS PHILOSOPHIA
               Kiedy zbliżasz się
               do Najdalszego,
               Najbliższe staje się Dalekie.
                                                                       109






               JESTEM
               Jestem silny,
               jeśli chcę pamiętać,
               o czym powinienem zapomnieć.
               Jestem silny,
               jeżeli przyznaję się do kłamstwa.
               Wiem, że prawda
               często umiera ze strachu,
               a słuszność mówi szeptem.
               Moje pięćdziesiąt lat upokorzenia i obłudy,
               przygniata mi plecy   dorobek życia
               spod którego usiłuję się wydostać.
               Nie jest ani ciężki, ani lekki,
               nie jest ani klęską, ani wygraną.
               Pisz każdy wiersz,
               jakby to miał być twój ostatni wiersz.
               W kieliszku, poza wódką
               jest zawsze fragment kosmosu.
                                                                       110






               O CISZY
               Cisza jest nierealna,
               ciszy właściwie nie ma,
               trwa tylko w twej wyobraźni.
               Pragniesz ciszy, szukasz
               wierzysz że jest,
               a raczej, że jest możliwa.
               Gdyby naprawdę nadeszła
               cisza wielka, głęboka, odwieczna,
               uciekłbyś ogłuszony
               szumem krwi,
               biciem serca,
               zgiełkiem myśli,
               zdumieniem.
                                                                       111






               POD POWIEKAMI
               Pod powiekami noc, łoskot pociągów, przęsła,
               wicher i samotność.
               Czyżby z poprzedniego życia?
               Przepowiedziane?
               Przewidywane?
               Czy tylko wyśnione?
               Zapamiętane z dzieciństwa?
               Może z przeczytanej powieści lub wiersza?
               Nie szukam już odpowiedzi,
               nie potrzebuję odpowiedzi,
               nie chcę wiedzieć.
               Pytania są jak liczby,
               porządkują, prowadzą,
               lecz nie wyjaśniają.
               Dają poczucie ładu i harmonii
               nawet w oku cyklonu.
               Odpowiedź mogłaby zabić.
                                                                       112






               DOWÓD NA ISTNIENIE BOGA
               Nicość
               zmieniłeś w istnienie,
               więc jesteś.
                                                                       113






               DOWÓD NA NIEISTNIENIE BOGA
               Nie ma początku,
               nie ma końca,
               nie ma przyczyny,
               nie ma skutku,
               nie ma celu,
               nie ma...
                                                                       114






               NIGDY NIE ZAKOŃCZONY BIALOG
               Nie wiem czy wierzę Panie,
               ale wiem na pewno, że potrzebuję niekiedy
               Twego szeptu.
               Z bijącym sercem czekam
               aż mi odpowiesz.
               Nie rozumiem dlaczego buntuję się przeciw Tobie,
               a równocześnie
               w cichym pytaniu proszę o pomoc?
               Wspierasz mnie   to Ty chyba?   słowem,
               myślą albo zdarzeniem, spotkaniem:
               ptak mi zaufa,
               pies poliże dłoń,
               ktoś uśmiechnie się
               i przeżyję małe zmartwychwstanie.
               Jak trudno żyć tylko ze sobą.
                                                                       115






               BRAMA POKORY OTWARTA PRZED TOBĄ...
               Sens tej metafory
               trwa we mgle podejrzeń
               osaczony i bliski,
               lecz nieostateczny.
               Treść nieostrożna,
               może niebezpieczna,
               podrzucona przez diabła
               między nasze myśli.
               Gdyby Bóg był ptakiem,
               nie byłoby granic,
               a tu brama zmurszała
               i ty przygnębiony.
               Na wyspie ślepców
               światło nie ma celu,
               cisza pośród głuchych
               gubi echo.
               A bunt?
               Sens buntu
               jest sensem
               istnienia.
                                                                       116






               KAŻDY
               Każdy nosi w myślach
               zatopione miasto
               i przeżywa sny,
               i powtarzające się sny,
               o których nie mówił nikomu.
               I każdy wierzy, że jeszcze ma szansę,
               nawet jeśli nie ma już szansy
               i poszukuje dróg zbawienia,
               chociaż podejrzewa, że ten, który zbawia,
               nie istnieje.
               Wśród widm i chochołów,
               żywych trupów i martwych słów,
               stoi tłum takich jak ty
               i czeka na apokalipsę.
                                                                       117






               STAŁE POGŁĘBIANIE SAMOŚWIADOMOŚCI
               ...że sen jest dziełem sztuki,
               wiedziałem już wcześniej,
               ...że czas jest twoim panem,
               zrozumiałem teraz.
               ...że mogłeś żyć inaczej,
               godzę się niechętnie.
               ...że umrzesz,
               przeczuwałem, powoli umieram,
               zatrzymuję się, przecież nie odejdę cały.
               ...że w nieznanej komedii
               gram rolę człowieka.
               Autor wzruszony na oklaski czeka,
               a przed teatrem mgła.
                                                                       118






               DOSKONAŁOŚĆ NIEDOSKONAŁA
               Uwierz mi.
               To ty jesteś doskonałością,
               i dlatego
               tak często niszczysz siebie samego.
                                                                       119






               DO...
               Najpiękniejszą
               nie jest uznawana powszechnie
               za Najpiękniejszą.
               Najpiękniejszą jest Ta Nieobecna,
               o której wiesz, że jest
               lecz nigdy jej nie spotkałeś.
                                                                       120






               DZIEŃ NAPRAWDĘ DOBRY
               Największe zwycięstwo?
               Kiedy ptak przez ciebie wyleczony
               fruwa wokół twego domu.
                                                                       121






               ***
               Liść zakochany w wichrze
               nie ma wyboru.
               Miłość oznacza azyl
               albo przepaść.
               Liść nad przepaścią
               to ty.
                                                                       122






               ***
               Wyschnięte drzewa też płaczą.
               Z dłoni zabitego wywróżysz mu przyszłość.
               Możemy się odnaleźć nawet w pustce.
               Nie wyrzekaj się przyjaźni umarłych.
               I nie rezygnuj z niepoznawalnego.
                                                                       123






               ***
               Powrót?
               ...Jest tylko złudzenie powrotu.
               Miłość?
               ...Jest tylko nadzieja miłości.
               Gorycz?
               ...minie jak gorączka.
               Sen?
               ...jakże daleki kraj.
               Tęsknota?
               Nie istniałbyś bez tęsknoty
               i niepewności.
                                                                       124






               SARKAZM PRZED JUTREM
               Przyszłość?
               Wspaniały pałac
               zbudowany z samych poczekalni.
               A ty uczysz się czekać
               cierpliwie.
                                                                       125






               O POETACH NIEPOSKROMIONYCH
               Poeci są nieostrożni,
               poeci zawsze są w niebezpieczeństwie.
               Wystarczy kartka, ołówek, myśl
               i już stają się siłaczami.
               W kaszlu, w gorączce, upokorzeni, samotni,
               nawet kiedy zdradzają siebie   pozostają sobą.
               Boisz się, że cię opiszą
               i to jest ich siła.
               Nieostrożni poeci,
               poeci niepokonani.
                                                                       126






               JĘZYK ŁUŻYCKI
               1.   Jakbym znalazł się nad odległą rzeką
               stamtąd, wśród czółen wydrążonych z pni.
               2.   Jakbym błysk ognia w siekierze krzemiennej
               uznał za wróżbę.
               3.   Jakbym słuchał rozmowy żaren zapracowanych
               na kamiennym kręgu,
               4.   Jakbym w źrenicach czasu odnalazł własny
               niepokój   grot strzały szybujący.
               5.   Jakbym zapytał: cóż to za myśliwi
               aż tu dotarli?
               6.   Jakbym rozmawiał z duchami olch, wierzb,
               dębów na granicach bagien.
               7.   Jakbym krążył wysoko nad szczytami,
               wypatrując miejsca na gniazdo.
               8.   Jakby fale rozcięte głową płynącego łosia
               z przeszłości niosły mnie w przyszłość.
                                                                       127






               ***
               Ty nie umierasz   ty odchodzisz!
               Przyszedł po ciebie czarny anioł,
               ten sam co w dniu twoich narodzin,
               wyrwał płomieniom tlącą gałąź.
               Przestań się pytać: skąd i dokąd?
               Czy sprawiedliwie? i dlaczego?
               On dopilnuje, żebyś spłonął
               aż do popiołu bezbarwnego.
                                                                       128






               EPILOG, KTÓREGO NIE MA
               Znasz miejsce dojścia do wodopoju,
               ale już nie ugasisz pragnienia.
               Masz jeszcze czas, lecz spisany na straty.
               Uśmiechasz się gorzko, chociaż chciałbyś inaczej.
               Wiesz więcej, ale nikt o tym nie wie.
               Epoka jeszcze trwa, a ty wciąż w poczekalni.
               Bóg nie znalazł dla ciebie chwili,
               bo o tobie nie wiedział.
               Czujesz się oszukany i jesteś oszukany.
               Serce bije i boi się.
                                                                       129






                                         KARTY NA TORACH
                                                                       130






               ONI GRAJĄ O...
               Skupione, zamyślone twarze nieznajomych.
               Licytacja przy stoliku najbliżej schodów.
               Nikt na ciebie nie patrzy i tobie nie wypada
               obserwować grających.
                 Dwa trefle.
                 Dwa kiery!
                 Trzy trefle.
                 Cztery piki!
                 Pięć trefli.
                 Sześć bez atu!
               Słowa wpadają do mózgu jak uderzenia.
               Odchodzisz, krążysz między stolikami,
               bo jesteś zbyt biedny, by zasiąść do gry.
               Chcesz wyjść...
               Uśmiechają się portierzy, a kelnerka
               podaje ci drinka.
                 Niech pan zostanie wśród nas,
               był pan dobrym graczem.
               A od stolika najbliżej schodów
               słyszysz łoskot bijących kart.
               Myślisz, że to gra obcych ci, przypadkowych gości,
               a oni grają o twoje życie.
                                                                       131






               ŚWIADOMOŚĆ GRY Z DIABŁEM
               Diabeł przegrywa?
               Diabeł przegrywa pozornie,
               naprawdę to ty przegrywasz.
               Diabeł nie jest przegrany,
               bo nie umiera. Spokojnie przechodzi
               do następnego stolika,
               siada do innych kart.
               Dlatego diabeł jest diabłem, a gracze
               skarżą się na brak cienia i nadciśnienie.
               Obojętne słońce oświetla,
               lecz nie oskarża,
               widzi, lecz nie wyjaśnia.
               Słońce pilnuje prawa, dodaje sił,
               a w końcu zabija
               połyskującym skalpelem promienia.
                                                                       132






               REZYGNACJA
               Düsseldorf, peron, karty rozrzucone na torach.
               Czy z drżących rąk pokerzysty
               wyrwał je pęd pociągu?
               A może rozgniewana wróżka wyrzuciła niechciane?
               Leżą grzbietami do góry,
               a mnie serce wali, bo przecież
               mogą zawierać wróżbę   czemu je dostrzegłem
                 czy tam na szynach czeka mój los?
               Niewidoczne i nieodwracalne przeznaczenie?
                 Skocz!   podpowiada Ciekawość.
                 Skocz!   prowokuje Nadzieja.
               Boję się... Srebrzyste strzały pociągów,
               rozpędzone lokomotywy co kilka minut,
               mógłbym nie zdążyć wdrapać się na peron.
               Rezygnuję.
               Przyjechał mój pociąg. Wsiadam.
               Karty leżące grzbietami do góry
               zostają nierozpoznane.
                                                                       133






               PRZEWOŻENIE PORANNE
               O brzasku wróżyłem sobie:
               trzy razy po siedem kart,
               przemieszanie pików i trefli
               aż do bólu serca.
               Za pierwszym razem: choroba, zgryzota, brak pieniędzy.
               Za drugim: plotki, zawiść, brak pieniędzy.
               Za trzecim: oszust, zdrada i brak pieniędzy.
               Trzykrotnie kusił mnie los
               i zawiódł trzy razy,
               już odkładałem karty
               gdy skrzydłem poruszył ptak
               i spadły: dwa asy czerwone,
               król i dama kier,
               dziesiątka karo,
               dziesiątka kier i jeszcze
               dziewiątka karo!
               Co za szczęśliwy traf!
               Zebrałem karty nie patrząc im w oczy, bo
               nie umiałem już ufać Nadziei,
               tej cichej powierniczce marzeń uchylającej drzwi
               jak wierna suka, kiedy przychodzi mnie pocieszyć.
               A moja stara, posiwiała kawka
               siedzi mi na ramieniu i dziobem
               rozczesuje włosy z miłością
               mądrej kobiety.
                                                                       134






               TWOJE DROBNE ZWYCIĘSTWA
               Już nie grasz,
               ale Diabeł gra za ciebie.
               Już się nie modlisz,
               ale Bóg cię słyszy.
               Chcesz sprzedać duszę,
               lecz nie ma nabywcy.
               Nie masz dokąd iść,
               ale idziesz.
               Boisz się żyć
               i żyjesz.
                                                                       135






               ***
               Poznałem Damę Kier
               jasnowłosą, niebieskooką.
               Otaczały ją drobne piki,
               zimny karciany drobiazg.
               Śledził ją Król Trefl,
               pilnował Walet Pik,
               Karowy Król kusił kolią diamentową.
               Mówiła: kocham   ale nie kochała.
               Pytała, lecz nie słuchała odpowiedzi.
               Rozplotkowana   pogardzała plotkarzami.
               Rzadko opowiadała o sobie.
               Kłamała   patrząc ci wprost w oczy.
               Prześliczna Dama Kier zawsze miała coś do ukrycia,
               sekret, wiadomość, list, tajemnicę.
               W fałdach aksamitnej sukienki ukrywała sztylet.
                                                                       136






               PROŚBA
               Nie rozdzielaj nas z małymi złudzeniami,
               Wielki Iluzjonisto!
               Oszukuj nas, okłamuj dalej,
               wprowadzaj w ślepe uliczki,
               w zaułki bez celu.
               Nie prostuj błędów,
               nie wyjaśniaj pomyłek.
               Nie chcę poznać wszystkiego do końca.
               Bo jak żyć
               bez tajemnicy?
                                                                       137






               NLEODCZYTANE
               Podarte leżą w deszczu
               między śladami uczty
               kolorowe obrazki królów, dam, waletów,
               ćwiartka dżokera z szyderczym uśmiechem
               i znaki wiadomości niepewnych i zmiennych.
               Kto podarł karty? Kto skazał na śmierć
               nową talię o niezatartym rysunku
               i druku błyszczącym? Ona czy on?
               Tylko chichot wiatru w zaroślach i zastanowienie,
               nad pytaniami, których nie poznasz,
               nie dowiesz się, skąd ta złość i nienawiść do kart.
               Wywróżyły ci klęskę, a może zdradę w miłości,
               a może dojrzałeś twarz rywalki lub szyderstwo
               ze słów najcichszych? Albo   albo.
               Rzucone, porzucone, rozrzucone...
               Twoje losy, nic więcej!
                                                                       138






               ZAWSZE NA TAMTYM BRZEGU
               Z tamtego brzegu woła cię kobieta,
               krzyczy żałośnie,
               lamentuje gorzko,
               prosi.
               Na pewno piękna,
               może ta jedyna,
               którą przyzywasz
               w ciemności bezsennej.
               Echo obumiera,
               ty jednak wciąż płyniesz,
               uparty, twardy, pewny.
                   Dopływasz. Już! Wychodzisz.
               Wśród muszli i kamieni zamazana karta,
               zarys damy z nieznanej ci talii
               w kolorze
               nieodczytywalnym.
                                                                       139






               ZEMSTA NIESPODZIEWANA
               Walet jest najgroźniejszy,
               walet nie przebacza.
               Bezczelnie mrugał do twojej kobiety
               aż go nazwałeś karłem
                 zapamięta.
               Co prawda odszedł z papierowym śmiechem,
               lecz już marzy o zemście.
               Czeka... Walet zawsze czeka na okazję,
               na sień, przez którą musisz przejść,
               na półmrok, na schody strome,
               na zagłuszający szum wiatru
               lub głośną muzykę, na chwilę twego zapomnienia.
               Tak! Cierpliwość jest bronią waletów,
               jak duma maską królów.
               Niestety! My, rzemieślnicy słowa
               zapracowani na krańcach codzienności,
               cierpliwi wbrew sobie, wyniośli w rozpaczy,
               nie umiemy odróżnić w szarości dnia
               waleta od króla.
               Chyba że w tej rozgrywce podglądałeś karty!
                                                                       140






               ***
               Siwi mężczyźni często kochają się w młodych kobietach,
               i przeżywają miłość rozgoryczenia i samotności.
               Siwi mężczyźni wstydzą się miłości, boją się uczuć
               i pragnień, bo jak sprostać tęsknocie
               kiedy się odchodzi?
               Siwi mężczyźni boją się szyderstwa młodych kobiet,
               ironii, lekceważenia, kpin i zazdrości
               o mężczyzn, którzy nie są jeszcze siwi.
               Wieczorem potasuję karty,
               zajrzę we własne losy.
               Starzy królowie z kart nie wstydzą się i nie boją,
               otwarcie mówią o swym zakochaniu.
               Starzy królowie z kart tęsknią, pragną, szukają
               i nie umierają.
                                                                       141






               ZAWIŚĆ O SERCU Z TEKTURY
               Nie bój się kart,
               to tylko kawałki tektury
               lśniące, kolorowe, o namalowanych spojrzeniach.
               Nie przejmuj się grymasami królów i waletów,
               ani też wyniosłością dam
                 one nie mają serc.
               Nie ufaj jednak ich słowom,
               choć zaczynają się w myślach,
               i przebiegają ustami   później porywa je wiatr,
               rozprasza aż do nicości.
               Nie bój się kart, lecz siebie,
               senności, ciszy, zamyślenia, bo nie rozpoznasz do końca
               tych zwierząt, cieni, demonów
               przywoływanych przez gorcz,
               że to nie ty jesteś królem.
                                                                       142






               ZASMUCENIE
               Smutne są talie kart zużytych,
               zakurzone, zbędne.
               Smutne są puste plaże,
               chociaż rozległe i jasne.
               Smutne są krzesła samotne,
               opuszczone wspomnienia.
               Smutne są wiersze miłosne
               poetów umarłych.
               Smutne są myśli kobiet odchodzących,
               twarz za srebrną woalką i oczy,
               których się tylko domyślasz.
                                                                       143






               NIEDOKOŃCZONA DEFINICJA MIŁOŚCI
               A to dopiero zamieszanie
               i zadziwienie, zaskoczenie.
               Niespodziewane i nietrwałe
               zmyślenie.
               A może sen z dzieciństwa jeszcze
               zapamiętany, zatrzymany
               lecz niespełniony. W nagłym świetle
               jak naga Wenus podglądany.
               Już mnie uwodzi, już mnie zwodzi,
               a ty jej ufasz, bo chcesz ufać
               i kiedy wróży z kart i dłoni,
               choć niedowierzasz, przecież słuchasz.
               Niezwykła chociaż tak zwyczajna,
               bez sukni, jednak nadal w masce,
               zdradzi cię w myślach z twoim giermkiem.
               Niezawstydzona własnym kłamstwem,
               nieposkromiona w obietnicach,
               wpatrzona w lustro jak ty w nią.
               Zamykam oczy. Trwa i trwa
               zsuwanie pończoch i podwiązek,
               misterna, koronkowa gra,
               dla niej chcesz walczyć, żyć i krążyć
               jak jednodniowy kruchy motyl.
               Otwieram oczy. Za oknami
               jesienna szarość. Przedział pusty.
               Pociąg przejechał już granicę;
               na dworcu nikt nie będzie czekał...
                                                                       144






               ROZGORYCZENIE
               Chcesz, żeby cię kochała,
               szukasz, czekasz, błagasz.
               Potrzebujesz miłości
               a płacisz za kłamstwo.
               Jak w pokerze dobierasz karty
               ryzykując.
               Nawet obola byś jej oddał,
               ostatnią monetę za bilet
               do nieśmiertelności.
                                                                       145






               TEN STRACH ŚWIADOMY
               Mężczyzna pamięta, nawet kiedy milczy,
               nie zapomina, chociaż ci wybaczył.
               Boi się znowu przegrać,
               więc ucieka.
               Za sobą zostawił zdradę i szyderstwo,
               zazdrość, obłudę i fałszywe twarze,
               tyle znaczonych kart!
               Wyrachowane słowa, słowa niepotrzebne,
               pozorne drzwi nadziei,
               szachownice strzaskane.
               Mężczyzna chce być sam
               i boi się być sam.
               I jeszcze ten strach przed jutrem,
               strach przed kolejną grą,
               strach przed twoim uśmiechem
               i naciśnięciem dzwonka u drzwi,
               wiara w wyjście
               kiedy nie ma wyjścia.
                                                                       146






               ASY POWRACAJĄCE
               Asy są pewne siebie,
               a to wróży klęskę.
               Zadufane
               z wysoka biją innych.
               Chcą przewodzić, rozstrzygać
               i rządzić.
               A naprawdę, powiem ci w zaufaniu,
               są to płaskie potworki
               próżne i zarozumiałe,
               pracujące zawsze w określonych barwach,
               najcenniejsze w rękach szulerów.
                                                                       147






               O DAMACH KIER, KARO, PIK I TREFL
               Spotykałem kobiety
               o twarzach jak z kart.
               Zakochiwałem się i marzyłem,
               walczyłem dla nich i tęskniłem,
               płakałem kiedy odchodziły,
               wybaczałem kiedy powracały.
               Wyniosłe, dumne, znające swą cenę,
               o wyrazistym rysunku ust i brwi...
               Obserwowały,
               przewidywały,
               wiedziały czego chcą.
               Aż zrozumiałem, że to naprawdę
               tylko karty!
                                                                       148






               WYROK ZAPADA W GRZE
               Dziwna, mroczna talia i karty znaczone...
               Nie wiedziałeś, że to narada morderców!
               Na jawie i we śnie
               biesy spotykają się,
               licytują, decydują,
               wyrok zapada w grze!
               Sądzisz, że uwolnisz się od wyrzutów sumienia?
               Uważaj, byś nie utonął w głębi
               własnego poczucia winy!
               Spojrzenia zimne, taksujące,
               ślizgają się wzdłuż ciała,
               sprawdzają kieszenie,
               odpinają guziki,
               odsuwają suwaki.
               Przy kartach i przy krwi
               liczą biesy twoje dni,
               oszukują i szachrują,
               już twą kasą spekulują!
               Oczy obliczające,
               myśli podliczające,
               zabić, nie zabić,
               czy opłaci się?
               Wyrok zapada...
               Wyrok zapada...
               Wyrok zapada w grze!
                                                                       149






               PROTEST DWÓJKI KARO
               Broń się! Krzycz! Wysuń z dłoni!
               Nie chcesz być tylko kartą,
               chcesz pozostać człowiekiem,
               Mianowano cię atutem
               a ty protestujesz!
               To ty zabierzesz ostatnią lewę! Bądź dumny!
               Chciałbyś znaczyć inaczej, być sobą
               a równocześnie grać o więcej niż grasz
               przy naszym małym stoliku.
               Marzysz o wielkiej wygranej,
               a rolę masz maleńką.
               A sił ci brakuje nawet
               by zrzec się tej roli nijakiej.
               A może protestujesz by cię zauważono,
               by nie umrzeć w nicości?
               Smutne, przewrotne, gorzkie
               twoje przeznaczenie.
               Palec losu okazał się
               palcem szulera.
                                                                       150






               SZPIEDZY
               Dżoker wyrwany z talii,
               przedarty na pół, był
               naszym znakiem rozpoznawczym.
               Gdziekolwiek będę,
               dokądkolwiek dojdę,
               z kimkolwiek się spotkam,
               będą mnie śledzić z przeszłości
               rozdwojone oczy karcianego demona.
               Szpieg śledzący szpiegów
               wśród szpiegów pragnących zapomnieć
               kiedy, gdzie, kogo i za ile szpiegowali!
               Ironia! Szpiegowski zamęt!
               Nazwij jak chcesz!
               Zemstą! Odwetem! Szantażem!
               Wyrównaniem rachunku! I co, że niewiadome?
               Dżoker przerwany na pół śmieje się szyderczo
               z bezużytecznego szpiega, którego
               tylko on potrzebuje.
               Też chciałbym się śmiać, lecz
               nie umiem.
                                                                       151






               DO...
               Ty
               nie ukrywasz sztyletu,
               ty
               stałaś się sztyletem
               i grasz drapieżną kartą
               przeciw mnie.
               Sztuka aktorska skończona,
               zaczyna się gra o przetrwanie,
               a ja nie chcę cię zranić,
               więc odejdź lub...
                                                                       152






               NIEBEZPIECZNA PUŁAPKA DAMY KIER
               Dama Kier z Waletem Trefl
               i cieniem Króla Pik
               stworzą ci piekło,
               i już im nie umkniesz
               Dżokerze!
                                                                       153






               MASKA
               Spotkałem Damę Kier   fałszywą Damę Kier!
               Spotkałem Damę Kier z sercem Damy Trefl!
               Ufałem jej do końca, kochałem i słuchałem
               rozkazów i kaprysów naiwny, wierny błazen.
               A może Głupiec z tarota,
               a może po prostu głupiec?
               Im większa jasność nade mną,
               tym głębsza we mnie ciemność,
               czy zdążą ją jeszcze rozproszyć
               twoje błękitne oczy?
               Dialog ze złudzeniami, dusza pogmatwana
               jak labirynt. Gry, fortele, maski, niepokój.
               Czy jest możliwe szczęście w masce?
               Dama Kier z duszą Damy Trefl
               napisała kilka gorzkich wierszy
               i czyta je wieczorami
               ze łzami.
                                                                       154






               ***
               Mężczyźni tęsknią za Mesaliną!
               Ze wstydem, skrycie, odwracając głowy
               stanęliby w kolejce oblizując wargi.
               Zamaskowani kochankowie lubią stać i czekać,
               podniecać się i marzyć, i obliczać
               ilu już przeszło,
               ilu jeszcze nadejdzie.
               Mężczyźni cenią świadomość
               upokorzenia, poniżenia, zdeptania,
               zazdrości, tęsknią za Mesaliną
               rozkoszną i pogardliwą.
               W kartach zobaczysz to dokładnie,
               szczegół za szczegółem, na prześcieradle.
               Nie przyznają się, kłamią, tłumaczą wykrętnie
               że zabłądzili przypadkiem, że nic nie wiedzieli
               o łóżku i zapłacie.
               Mężczyźni lubią płacić, chociaż zaprzeczają, rozognieni
               klienci płacą myślami, marzeniami, krwią
               i pieniędzmi.
                 Nie szukam!   mówię oburzony
               i szukam gorliwie.
                                                                       155






               ***
               Nie płacz, to tylko walet odchodzi,
               walet w kapeluszu francuskiego muszkietera
               z pustym wzrokiem i podkręconym wąsem,
               przystanął obok dziesiątki trefl
               i zerka na Damę Pik.
                 Nie na mnie   mówisz   patrzy, lecz
               na tę rozkapryszoną idiotkę,
               głaszczącą kota pod włos. Czy
               naprawdę nie widzi arystokratycznej urody kierów?
               Skąd u ciebie ten gust plebejski?
               Co w niej znalazłeś błaźnie?
               Walet milczy, zastygł w napięciu, zdecydowany odejść
               wśród przetasowanych, przełożonych, rozłożonych kart
               kabały, której nie ufam.
               Jesteś przecież Damą Kier i nie powinnaś
               przejmować się byle waletem.
                                                                       156






               ZASADY DAMY KIER
               Jeżeli żenisz się z Damą Kier,
               nie dziw się, że po zdjęciu maski
               wciągnie cię do gry
               i wcześniej czy później wykorzysta
               przeciwko karom, treflom, pikom.
               Bawi ją twoja zazdrość,
               cieszy upokorzenie,
               prowadzi cię przez wszystkie kręgi poniżenia
               gdy zza drzwi słuchasz bicia serc jej kochanków.
               Drażni ją twa ironia i śmiech z siebie samego,
               świadomość że stałeś się kartą
               w jej długich palcach,
               i tęsknota za innymi kobietami.
               Dama Kier nie przebacza,
               Dama Kier odchodzi,
               ociera usta ze szminki
               i na krawędzi stołu zostawia przedartą kartę,
               która kiedyś była człowiekiem.
                                                                       157






               STRAJK
               Zwierzęta zwane ludźmi niosły dziś sztandary.
               Zwyczajny pochód śpiewających ssaków,
               proszą, żądają, oczekują, trawią.
               Głodują z nadzieją, że wzbudzą współczucie,
               a to tylko karta z Głodomorem
               w dłoni starego diabła.
               A każdy musi pić,
               bo mu gardło wysycha.
               I każdy musi jeść,
               bo skona z głodu.
               I każdy musi spać,
               bo z niedospania
               zbliża się do schizofrenii.
                                                                       158






               BEZSILNOŚĆ
               Nie zbłękitniałe!
               Nie zielone!
               Nie jak świergot poranny!
               Nie jak skrzydła sowy lecącej do lasu!
               Nie uspokojone w chwilę po narkozie!
               A więc tylko nie?
               Nie? I nic?
               I nikt?
               I nigdzie?
               I jesteś pewny?
               I nigdy więcej?
               Pustka? Próżnia? Otchłań?
               Dół albo spalenie?
               Tylko złudzenie z kart znaczonych przez czas?
               Tylko tyle? I koniec? Już po...
               I mam w to uwierzyć?
                                                                       159






               MELODRAMAT
               Dwie karty
               król i dama,
               dwie karty
               ty i ja,
               i hotel zapomnianych
               gdzie toczy się ta gra.
               Dwie karty
               i bezsenny,
               niezmienny nocy bieg,
               ostatni choć płomienny
               na kartach życia szept.
               Dwie karty,
               król i dama,
               samotni
                 ty i ja
               i niedomknięta brama,
               którą zatrzasnął wiatr.
                                                                       160






                                      ASTMA NIEUSTAJĄCA
                                                                       161






               NARODZINY, CZYLI POCZĄTEK UMIERANIA
               Rodzisz się, cieszysz z narodzin,
               a to przecież wyrok nieodwracalny.
               Uczestniczysz w umieraniu
               a nazywasz to życiem.
               O umarłym mówisz: odszedł,
               a to po prostu koniec.
               Płodzisz śmiertelników
               wiedząc że są śmiertelni.
               Prawda jednak przeraża
               i dlatego nakładasz jej maski.
                                                                       162






               ATAK ASTMY O TRZECIEJ NAD RANEM
               Latarnia w płucach już płonie,
               to astma cię budzi! Jak kobieta fatalna
               niby czeka z boku, a czyha pewna
               swego żądła.
               Duszność przychodzi z burzą czerwcową.
               Niskie, ciężkie obłoki to jej szybcy zwiadowcy,
               nie umkniesz przed nimi.
               Pod przeponą już alarm, przerażenie czasem
               jaki ci pozostał.
               Nie uciekniesz mi, przecież jestem w tobie,
               zmiażdżę cię od wewnątrz,
               Spójrz na chmury pędzące,
               zaraz cię wypełnią.
               Uśmiecham się opuchniętą twarzą,
               skarżę się obrzmiałymi wargami,
               zapisuję drżenie rąk.
                                                                       163






               ATAK ASTMY W SIERPNIOWĄ NOC
               Cisza!
               Jak ciężko.
               Byle do rana...
                                                                       164






               SEN WYTŁUMACZONY CZĘŚCIOWO
               Śnił mi się słoń o szerokim czole,
               galopujący płytkim korytem rzeki.
               Bałem się, że mnie zadepcze
               i zanurkowałem między pożółkłe trzciny,
               lecz on przebiegł obok z pochyloną trąbą
               i nawet nie odczułem jego szybkości.
               Nieco później włochaty knur
               zbiegał ze skalistego wzgórza
               i chciał mi pożreć rękę,
               czarno różowy ryj krążył
               za moją dłonią.
               Obudziłem się przed ostatecznym cięciem
               i z ulgą spojrzałem w słoneczne okno.
                 To fałszywi przyjaciele, obmowa, plotki...
                 wyjaśniałaś ze smutnym uśmiechem.
                 Uważaj przed kim otwierasz drzwi
               i nie zamykaj oczu jadąc pociągiem.
               Nie opowiedziałem ci wszystkiego:
               na czole słonia zauważyłem
               zamalowany na czarno kontur rombu
               z ledwie widocznym okiem,
               a racice knura były z żelaza.
                                                                       165






               CICHA PROŚBA DO PRZYJACIELA
                                               Jurkowiusypiającemupo            dawce     morfiny...
               Nigdy nie trać nadziei,
               nawet gdy uciekasz, a drapieżne pająki
               drążą w twych kościach korytarze bólu,
               nawet gdy wątpimy, czy przeżyjesz noc,
               ty nie rezygnuj z nadziei.
               Nie wierzysz już w Boga ani w diabła,
               w lekarzy i znachorów, w przyjaciół i krewnych,
               ale wciąż myślisz, widzisz, wiesz,
               więc miej chociaż nadzieję.
               Nigdy nie trać nadziei, że dojdziesz powtórnie do miejsc
               już poznanych i do miejsc, gdzie nas jeszcze nie było,
               a które chciałeś zobaczyć lub zapamiętałeś ich nazwy
               z jawy, ze snu, ze złudzeń.
               Nie odpędzaj nadziei, proszę, niech pozostanie
               nawet kiedy przestałeś jej ufać
               i zapomniałeś jej imion.
               Nie wypędzaj nadziei dopóki podróż trwa.
                                                                       166






               ***
               Na Goethestrasse 15
               na oknach opuszczam rolety,
               mój przyjaciel przymyka powieki.
               Na Goethestrasse 15 trzy kobiety wspominają,
               trzy kobiety zasmucone milczą.
               Na Goethestrasse 15
               w ciszy szarego dnia
               mój przyjaciel zasnął.
               Na Goethestrasse 15
               nerwowy sen po morfinie,
               niedokończony wiersz,
               październikowy deszcz,
               na Goethestrasse 15.
                                                                       167






               UCIECZKA
               Dawki morfiny coraz większe,
               proporcjonalnie do bólu.
               Morfina   ból, ból   morfina,
               morfiny coraz więcej,
               ból coraz ostrzejszy.
               Morfina coraz częściej
               i ból coraz szybszy.
               Ból coraz głębszy,
               morfina zawodzi, i
               tak do końca, do końca, do
               nieprzeniknionej ciemności,
               nieprzeniknionej przyszłości,
               chcemy się poddać, ulec,
               zrezygnować, i...
               Morfina   sen, jawa   morfina,
               nieprzenikniony cień,
               włóczęga, mistrz, znak w tabletce,
               niewolnik bólu, prze...
                                                                       168






                                               Z PRZESZŁOŚCI
                                                                       169






               SZKLANE DOMY
                                                przygrobie          Stefana   Żeromskiego
               I
               Przedwiośnie trwa, lecz ludzie są zmęczeni
               i nawet w krokach za murem cmentarza
               słychać znużenie. Nikt nie zauważa
               kamiennej płyty wśród wierzb, brzóz i cieni.
               Przedwiośnie trwa, bo nie ma takiej siły,
               która powstrzyma nadchodzącą wiosnę.
               Krew niespokojna pędzi poprzez żyły
               i płyną szare, bolesne miesiące.
               Przedwiośnie trwa w uśpieniu, przedwiośnie trwa w lodzie
               lekceważone, przemilczane, mgliste,
               a jednak tętno wyczuwasz, stłumione
               lecz nadal żywe, chociaż po tamtym pochodzie
               nawet echo ścigane było i tropione,
               i pozostały słowa cierpkie, ciężkie, bliskie.
               II
               Znowu przychodzę na cmentarz zatroskany,
               jakbym chciał wyspowiadać się z milczenia,
               przed grobem uwięzionym we wspomnieniach
               na który wciąż spadają gruzy domów szklanych.
               Lecz to nie koniec mitu, bo mit jest bezkresny,
               i nie można go zabić strzałem ani słowem,
               choć dłonie zaciśnięte i twarze surowe,
               lecz nikt przecież nie chce przyznać się do klęski.
               Zawsze broniłeś słabych i skrzywdzonych,
               a dzisiaj szydzą z sosen rozdartych i zgiętych,
               ścinają, kaleczą lub nie dostrzegają...
               Ci, którzy bili w twarze, dzisiaj biją w dzwony,
               ci, którzy kłamali, dzisiaj chcą być pierwsi
               w mówieniu prawdy, w dróg odnajdywaniu...
               III
               Wiatr od morza doleciał do tej szarej płyty,
               tu na Wolę, w pobliżu Żytniej i Młynarskiej,
               gdzie nadal śnisz o przyszłym, niepodległym państwie
               wolnych ludzi wolnej Rzeczypospolitej.
               Tu, pod powieką starej Europy,
               gdzie zbyt długo brałem milczenie za ciszę,
               bezdomnych ludzi bezdomne myśli słyszę,
               szepty powracające jak zmęczone stopy.
                                                                       170






               Nie mów, że w twarzach są tylko popioły
               ze szklanych domów, syzyfowe prace,
               że tam nadzieje, a tu nasze życie,
               że martwe oczy, puste sny i stoły,
               że co nadeszło, nadeszło inaczej,
               nie mów, bo z czym obudzisz się o świcie.
                                                                       171






               TYLKO TWOJE KONIE
                                                              KazimierzowiSzemiothowi
               Słyszysz? To konie walą kopytami
               w ciągłej ucieczce przed nocą.
               Wąwóz dygoce, pękają ściany,
               głazy po zboczach się toczą.
               Boją się, czują śmierć
               przerażającą a prostą,
               więc rwą do przodu wbrew
               uzdom, uprzężom, siodłom.
               Chcą wymknąć się śmierci, przetrwać,
               błądzić po łąkach nad rzeką,
               słuchać jak trzciny szepcą
               w białym, porannym oddechu.
               Znowu dźwięczy podkowa spadająca
               w tej gonitwie spłoszonych koni
               galopujących za skrawkiem słońca
               jakby los można było przegonić.
               Wzywasz je po imieniu
               oszalałe, pokryte pianą
               w narastającym cieniu
               pod krawędzią nieubłaganą,
               Ciężko być jeźdźcem wśród tych skał,
               prowadzić niespokojny tabun,
               wiedząc, że pozostałeś sam,
               a z wnętrza myśli pełznie słabość.
               Ostatni zakręt i potok,
               i strach w źrenicach rozwartych,
               echa w grotach łopocą
               jak skrzydła aniołów upadłych.
               I znów ostrogi wbijasz w boki
               aż krwi spadają rdzawe ziarna
               na szare, granitowe progi
               przełęczy podniebnego państwa.
               Drżą kopyta strzaskane,
               rżą chrapy w zawrotnym pędzie,
               ze szczytu odrywa się kamień,
               za chwilę spadnie jeździec...
                                                                       172






               Poniosły cię w zmierzch i dalej,
               krwawy pot zawisł w półmroku,
               zaprzęgi, myśli, talent
               zerwane na skalnym uskoku...
                                                                       173






               ***
                                               Janowi           Marszałkowi
               Spotkałem cię   pamiętasz   trzymając pod płaszczem
               gołębia skrzywdzonego i przerażonego.
               Padało kiedy go schwytałem,
               nogi miał spętane
               cienką żyłką wędkarską
               jak podczas wojny jeniec.
               Tak skrępowany mógł tylko
               fruwać lub pełzać.
               Zmęczony i brudny
               ciężko bił skrzydłami, zostawiając na moich palcach
               krwawe ślady.
               Dopiero w domu oczyściłem rany,
               usunąłem więzy przecinające skórę,
               zmyłem ropę i krew.
               Wyrywał się, lecz mocno go trzymałem.
               Był tak cichy jakby słuchał bólu.
               Nakarmiłem go   usnął.
               Rano podziobał mnie,
               uderzył skrzydłem,
               usiłował uciec
               w lustro.
               Jak wielki poeta,
               chociaż poraniony i szary, patrzył z wysoka,
               zdolny do lotu
               pomimo bólu.
                                                                       174






               Z WYPRAWY ROMANTYCZNEJ
                                               pamięci      Jerzego       Durnatta...
               I
               Bowiemco           trzeba zapomniećico          trzeba       pamiętać1.
               Śmierć czyhała w srebrnych łodygach witraży,
               popiół sypała w płuca   w płonące więzienie,
               gdzie sam byłeś więźniem, śledziła cierpienie
               i ciężką dłonią pot ścierała z twarzy.
               A ty myślałeś o gwiazdach nad Wilią
               i starym sercu uśpionym na Rossie,
               o cieniu roztrzaskanym pod kamiennym mostem,
               łączącym pamięć i przyszłość.
               Ktoś czekał pod oknem, słuchając oddechu,
               chłopiec znad morza, poeta nieznany,
               twój ojciec w siwej czapce legionisty,
               a obok matka wśród wrzosów na brzegu,
               młody dziennikarz nagle zakochany,
               Chrystus na zakręcie nieznanej uliczki.
               II
               Aż     kiedyś   noc taka         przyjdzie,żeniestarczy    pamięcini   wina.
               Na twoim ślubie wznosiłem toasty
               chińską wódką, wierząc, że sprawdzą się słowa,
               za oknami gęstniała mgła październikowa
               nie złamana przez gwiazdy i stygnące blaski.
               Twoja twarz stawała się żaglem w tym zmierzchu
               i tyle było pytań niezadanych,
               bo przerażały nas kraty i ściany,
               niewygasłe popioły po spalonym wierszu.
               Teresa słucha ciszy   odnajduje cienie
               po tamtych troskach, przemilczeniach, krokach
               i nadal czeka, choć dlaczego nie wie,
               na znaki, szepty, sny, uspokojenie,
               patrzy jak Warszawa zanurza się w mroku,
               gasną rozbite lampy, przeznaczenie.
               III
               nimnadejdzie          poragdy         umierająlustra.
                   1 Motta do sonetów pochodzą z wierszy Jerzego Durnatta (przyp.aut.)
                                                                       175






               Pod powiekami ukryłeś zapłakane krzyże
               ze wzgórza Gedymina, filaretów twarze
               prowadzonych z więzienia białym traktem marzeń
               ku słońcu przykutemu do skał na Sybirze.
               Słyszę kaszel szumiący jak drzewa na Rossie...
               To ty znowu wędrujesz po tamtych ulicach,
               na dziedzińcu rozmawiasz z cieniem Mickiewicza
               o budowie sonetu, wielkiej chociaż prostej.
               Broniły cię dłonie Matki z Ostrej Bramy,
               Jej zamyślenie, Jej oczekiwanie,
               gdy powtarzałeś: pod Twoją obronę,
               dzwony rozbite lecz niepokonane,
               jak romantyzm żyjący, chociaż ukrywany,
               pisanie samotne i niezakończone.
               IV
               iciszamiędzy namipołożysię                 srebrna
               Nagle wybuchła róża w twoich płucach,
               lecz ty nie czułeś, że to Śmierć nadchodzi,
               że Charon miejsce gotuje ci w łodzi
               i sieć milczenia na twą twarz zarzuca.
               Nie przeczuwałeś w szarym blasku słońca,
               że to ostatnie kroki i rozmowy,
               znużone bramy, wydeptane progi,
               korytarz którym dojdziesz już do końca.
               Jeszcze z odwagą, z uśmiechem w głąb nocy
               oddalasz się bez lęku. Dłonie do modlitwy
               nadal chcesz unieść w nieśmiertelnym słowie
               ostatniej nadziei, ostatniej pomocy,
               nagłej potrzeby zapisania myśli,
               której nikomu nigdy nie opowiesz.
               V
               Zesnupowstałeś,awpieśńsię                    obrócisz.
               To była tylko chwila, błysk w ciemności,
               krótkie spotkanie na krańcach kosmosu,
               zapamiętana plątanina głosów
               i szare oczy pełne samotności.
               To była tylko kropla, ból wszechświata,
               gwałtowny kaszel, wstrzymanie oddechu,
               ostatnie spojrzenie z warszawskiego brzegu
               na wschód, śladem czerwcowego ptaka.
               Zostały rymy, rytmy, metafory,
               strofy notowane wieczorem w pośpiechu,
                                                                       176






               tych kilka myśli nigdy nie poddanych,
               nad Saską Kępą zapalone story
               chmur, biurko w redakcji i ryza papieru
               nie otworzona   czas niezapisany.
                                                                       177






               ANARCHIA
                 Po cóż mi państwo, które przegania mnie
               z ławki na ławkę?   mruczy bezdomny.
                 Po cóż mi państwo, które nie daje mi pracy?
                 pyta bezrobotny.
                 Po cóż mi państwo, które obiecuje szczęście w przyszłości,
               wykradając z kieszeni każdy grosz?   myśli biedak.
                 Po cóż mi państwo, w którym nie mam
               pieniędzy na chleb?   złorzeczy głodny.
                 Po cóż mi państwo, którego nie mogę opuścić,
               bo nie mam na paszport i bilet?   narzeka rozczarowany.
                 Po cóż mi państwo, w którym zawsze
               będę gorszy od bogatszego?   krzyczy nędzarz.
                 Po cóż mi państwo, z którym o krzyżu
               przypominają mi ci, którzy go nie niosą,
               bo to ja jestem ukrzyżowany.
                                                                       178






               CZY MYŚLIWI BĘDĄ STRZELAĆ DO BOGA?
               1. Myśliwi zabijają, bo lubią zabijać,
               rozdawać ołowianą śmierć z lekkim zażenowaniem,
               lub poczuciem zachwytu nad swym rzemiosłem.
               Myśliwi zabijają, bo czują się wybrani
               do zabijania, bo czują się bogatsi o strzelby,
               kule, proch i prawo łowieckich związków,
               do których nie każdy zostaje przyjęty.
               Myśliwi w ciepłych kurtkach,
               nasyceni mięsem i gorzałką,
               wpatrzeni w źrenice zamordowanych,
               cieszą się krwią i ostatnim trzepotem powiek.
               Jutro znowu podniosą się zza biurek
               i z wrodzonym lub sztucznie wyhodowanym okrucieństwem
               będą zabijać dla odpoczynku i przyjemności.
               2. Zejdź do rozmodlonych przed Twymi ołtarzami
               i powiedz: NIE ZABIJAJCIE.
               Przypomnij im legendy o Świętych: Franciszku i Hubercie,
               ucz litości, miłości, miłosierdzia,
               odczytaj przykazania.
               Wyjaśnią Ci z uśmiechem, że uczyniłeś ich
               panami wszelkiego stworzenia na ziemi, więc
               skąd pretensje?
               Z goryczą uniesiesz ostrzegawczo palec,
               zamkniesz oczy, by nie dostrzegać sumień,
               które służą im tylko do rozgrzeszenia z wolnej woli.
               Ukaż sąd ostateczny
               w liściach rozproszonych przez wiatr,
               nazwij ich pyłem i prochem.
               Wyśmieją cię, wyszydzą, szeptem wytłumaczą,
               że nie wolno Ci mówić inaczej,
               bo musisz przebaczać i zbawiać.
               W wigilię Bożego Narodzenia,
               odprasowani i wyperfumowani,
               podrzucą trochę siana sarnom,
               do których będą później strzelać.
               3. Samochody już mkną po ośnieżonych drogach,
               dziewczyny w motelu wydłużają rzęsy,
                                                                       179






               kucharze pitraszą biały żur z kiełbasą,
               oni ładują sztucery i dubeltówki,
               zwierzęta drżą ze strachu
               o swoje sprzedane życie.
               Starzejący się poeta odwraca twarz
               od zamordowanej sarny związanej w pałąk.
                 Jestem zawsze po stronie zabijanych,
               usprawiedliwia się, bo też zgłodniał.
               4. Jesteś dla nich Boże jak ten cietrzew wypchany,
               podziwiany z szacunku dla gospodarza uczty.
               Jesteś im potrzebny, ale tam w niebie, najwyżej,
               bo tu byłbyś groźbą, goryczą i cierniem.
               Nie schodź ze swych fortec astralnych,
               bo na ich muszkach będziesz następnym celem.
                                                                       180






               CHRYSTUS Z VUNG TAU
               Nad niepokornym morzem,
               wśród wraków zapomnianych,
               nad plażą płonącą w oddechu smoka,
               nad ryżowiskami, polami lotosu
               przystanął Chrystus.
               Uciekają węże, tańczą kraby,
               pijawki spadają z lian,
               w szczelinach skał pająki walczą ze szczurami,
               trędowata dziewczynka chwyta mnie za rękę.
               Chrystusa dręczą nasze sny,
               łódź ostrzelana, rany w burtach krwawiące,
               płetwy rekinów, głębia niepewności,
               wiatr wciskający w usta modlitwę strachu.
               Głos jakby zagłuszony, szept mojej niewiedzy,
               Chrystus samotnym myślom podpowiada,
               że wiem mniej niż sądzę i nie widzę łez
               zaschniętych na szarej twarzy rumowiska.
               Aż tu dotarł w swej krzyżowej drodze,
               broniąc człowieka przed człowiekiem,
               nad miasto skrępowane drutem kolczastym,
               nad lotnisko, tunele, korytarze,
               labirynty bezsenne.
               Na żwirowisku skolopendra... Skorpion atakuje ostrzem!
               Pęka pierścień! Trzeszczy chitynowy pancerz!
               Jad zabija wzajemnie w płonącym słońcu...
               Na polu ananasów wirują maczety
               w zmęczonych dłoniach kobiet.
               Płaczą kauczukowe drzewa,
               sól porasta ziemię.
               Po niebie krążą samoloty i sępy.
               Spójrz! Wyciągnął ręce
               jakby nas chciał zasłonić przed nami,
               przez nas ukrzyżowany.
                                                                       181






               MODLITWA
                                                Wlistopadzie1977r.w                   katedrzewSajgonie
                                                                  obecnieMiastoHoSziMina
                                  znalazłemsię przed              obrazem           NajświętszejMariiPanny,
                                                jakiznajdujesięw          każdympolskimkościele.
               Matko Boża z Sajgonu, jak cicho w katedrze...
               Odpoczywam przed Twoim łagodnym spojrzeniem
               i już nie boję się żyć dalej,
               nie boję się umierać.
               Matko Boża z Sajgonu,
               Mario Wietnamska, światło płacze
               nad modlącymi się, nad przerażonymi. Broń ich
               przed zwątpieniem, przed pogardą dla siebie samych,
               jak nas bronisz przez wieki.
               Matko Boża z Sajgonu,
               Mario Naszego Czasu, przed Tobą oczy skośne,
               ramiona skulone, łzy i prośby. Pochyl się nad nami,
               wygładź nasze twarze, uspokój nasze myśli,
               daj nam siłę przetrwania.
               Matko Boża z Sajgonu wśród lotosów i świec,
               proszę pomóż kobietom na ryżowiskach i narkomanom
               z obozów, i okaleczonym z niebieskich rynków, i głodnym.
               Matko Boża z Sajgonu   tu zrozumiałem
               przyczynę poezji... Nie błagam o zmianę przeznaczenia,
               lecz o siłę, by nie złamały mnie prawa trądu.
               Matko Boża z Sajgonu, dżungla jest w ludziach,
               dżungla uciekających węży i pająków. Ochraniaj
               wszystkich, którzy chcą się wyrwać z jej kolczastych lian
               i broń tych, którym zabrakło odwagi.
               Matko Boża z Sajgonu, modlę się
               za łódź umierającą w słońcu południowego morza,
               za wargi milczące,
               za oczy wyschnięte
                 zbliż nas do brzegu.
               Matko Boża z Sajgonu, ocal
               drobną dziewczynkę biegnącą za samochodem
               po wymiętych łodygach ryżu. Wiadra wody
               dźwigane po śliskiej grobli
               to jej modlitwa.
                                                                       182






               Matko Boża z Sajgonu, przywróć nadzieję
               staruszce o czarnych ustach, że synowie powrócą
               zanim oślepnie. Przemyj jej źrenice
               Swoim światłem.
               Matko Boża z Sajgonu,
               Mario Wietnamska,
               jak cicho w katedrze,
               aż słyszę dzwony Częstochowy,
               aż słyszę kuranty Gdańska...
               Tak nam dopomóż.
                                                                       183






               BOŻE NARODZENIE 1981
               Mój Boże, ile ciemności we mnie na podwarszawskiej
               równinie... A może jesteśmy w czyśćcu, w tunelu
               między dobrem a złem? Tylko czy tam są gwiazdy?
               Z balkonu widzę jak zapaliła się pierwsza
                 kłębek naszej nadziei.
               Mój Boże, ile zmęczenia. Śnieg skamle pod
               twardymi butami. Windy płaczą. W nocy wysłuchamy
               opowieści gołębia skulonego na gzymsie. Łoskot
               gąsienic wnika w nerwy. Lustro jęczy przez chwilę.
               Trzej królowie stopami dotknęli już śniegu.
               Przywieźli kość słoniową, mirrę i kadzidło.
               Wielbłądy przyklękają. Płoną elektryczne świece.
               Twarz Matki niewzruszona uśmiecha się do nas,
               Jej dłoń pieści włosy złudzonego Boga,
               a Święty Józef głaszcze drewnianą kołyskę.
               Znowu dalekie dudnienie pojazdów. Zgrzyt
               odbezpieczanej broni. Rozkładasz talerze,
               półmiski z chlebem i rybami. Winda
               wspina się na piętro. Kroki. Kroki. Pukanie.
               Dzwonek do sąsiadów. Nie bój się, to goście przyszli,
               całują się z gospodarzami.
               Mój Boże, ile niepokoju. Pełznie wśród gałęzi
               czerwona smuga. Spada na twarz Jezusa. Spływa
               na białe polany...   Popraw   mówisz   te włosy
               anielskie, zsuwają się, plączą. Jakby krew
               oświetlała nam twarze...
               Siadamy. Silimy się na uśmiechy, lecz to tylko
               maski. Nagle chłód nas dopadł   chłód milczącego
               miasta   i zrozumieliśmy, jak łączą się
               narodziny i śmierć. Przy białym stole
               my i cienie dziewięciu górników.
               Łamiemy się opłatkiem.
                                                                       184






                                                              TRENY
                                                                       185






               BALLADA O MOJEJ BABCI
                                                       PamięciJulii   Landau
               Moja Babcia umierała blisko sto lat
               w Sarnakach, Łomży, Białymstoku, Grodnie,
               Wilnie, Mińsku, Warszawie, Gdańsku.
               Przeżyła wiele wojen,
               porodów i poronień,
               pożarów, ucieczek, epidemii.
               Odważna, twarda, nieprzebaczająca,
               dźwigała tajemnice,
               których już nie poznam.
               Budziła się pierwsza,
               zasypiała ostatnia,
               nie narzekała, nie kłamała, nie kradła.
               Pracowała za dziesięciu,
               za stu, za tysiące,
               jak doskonała maszyna.
               Uczyła mnie modlitw, przykazań, legend
               ze Starego i Nowego Testamentu,
               lecz sama nie lubiła chodzić do kościoła.
               Pisała skargi, podania, prośby,
               do sekretarzy, prezesów, dyrektorów
               o przydział węgla, zapomogę, sanatorium.
               Moja Babcia nie wierzyła w Boga
               i Bogu była chyba przykro, bo wierzył
               w Moją Babcię jak w siebie.
                                                                       186






               KURTKA O WIELU KIESZENIACH I PIERWSZA NARZECZONA
                                               MarianowiBrandysowi
               Mój wujek nosił tę kurtkę w Woldenbergu,
               jenieckim obozie.
               Dał mi ją
               tuż przed maturą.
               Dwadzieścia kieszeni! Wysoki kołnierz
               osłaniał pierwsze pocałunki na plaży w Brzeźnie,
               otulał twarze przed sztormem.
               Nie mam już tej kurtki i nie znam losów
               tamtej rudowłosej, widzianej ostatni raz
               podczas kłamstwa.
                 Przyjdę jutro o szóstej   obiecała   i
               nie przyszła,
               niekiedy spotykam ją w snach...
               Poprzecierana, spłowiała kurtka
               drażni moją pamięć. Wyrzuciłem ją
               kilka miesięcy później.
                                                                       187






               POD ŚCIANĄ ŚMIERCI W BLOKU 11
               Milczałem,
               okrążyło mnie niebo
               wysokie, piękne,
               z oświęcimskiego śniegu,
               mój ojciec podniósł rękę.
               Staliśmy obok siebie,
               ja i on legendarny,
               otoczeni mrokiem i śniegiem,
               niezniszczalni.
               To jest mój udział w wojnie,
               ten płacz,
               Oświęcim,
               zabity ojciec,
               własna twarz.
                                                                       188






               ZAPOMINANIE
               21 marca 1943... zapomniałem o dacie
               śmierci mojego ojca.
               Zapomniałem i boli mnie to zapomnienie.
               Kiedy odejdę, kto będzie o nim pamiętał?
               Zaciskam pięści z rozczarowania sobą,
               z gniewu na siebie.
               Zapominam coraz częściej o śmierciach najbliższych,
               przekraczam dni w codziennych pościgach
               za pieniędzmi, za chwilą szczęścia.
               Szarość, jesień, mgła, zapomnienie...
               Zapominam, a później dręczy mnie poczucie winy,
               wyrzuty sumienia, rozgoryczenie,
               jakbym to ja ich skrzywdził.
               Jakbym też został skrzywdzony.
                                                                       189






               ***
               Wołasz mnie jak kartka,
               niezapisany arkusz ciszy.
               Zmierzch tymczasem sięga już do gardła
               wszystkich moich marzeń.
               I wracam, i chciałbym być z tobą,
               i słuchać tamtych pytań   zapomnianych.
               Wołasz mnie z cmentarza w Nowym Porcie
               i nie wiem co robić?
               Chwaliłaś się: mój syn jest poetą,
               a ja stałem się popiołem.
               Na kartce płonie
               sumienie.
                                                                       190






               ***
                 Trzeba ciągnąć ten wóz   mówiłaś Mamo co rano,
               po nocnych rozmowach z umarłymi.
                 Może odpocznę jak dojdę.
                 Trzeba ciągnąć ten wóz, jak matka Courage   żartowałaś
               zagryzając usta spalone słońcem.
                 Może odpocznę wieczorem, przed snem.
                 Trzeba ciągnąć ten wóz   krzyczysz przez sen,
               a serce pogania... dalej, dalej, dalej.
                 Odpocznę, przecież muszę odpocząć.
                 Trzeba ciągnąć ten wóz, zmęczony, zszarzały
               wóz mojego życia, tylko mój   powtarzam jak ty,
               i ciągnę.
                                                                       191






               ***
                 Nie przysłali nawet jego popiołów  
               skarżyłaś się Mamo, mówiąc o moim ojcu.
               W twoim Oświęcimiu
               rósł las krzyży wysokich, a tuż obok
               gaje gwiazd świetlistych.
               I szumiały wokół nas iskry,
               wichry i sny
               niezwyciężone.
               Pod stopami z pyłu spalonych kości
               wyrastały źdźbła
                 pierwsze trawy zapomnienia.
                                                                       192






               ***
               Jeżeli jest Bóg, Mamo, proszę
               by darował ci winy,
               wybaczył grzechy,
               przygarnął,
               przytulił,
               pocałował.
               I jeszcze żeby w tej wielkiej ciszy
               pozwolił ci słuchać muzyki
               i tańczyć.
                                                                       193






               NIEDOSTRZEGALNE POWRACA
               Wśród brzóz zobaczysz brzozę, której nie ma.
               Wyschła, więc ją ścięto, ale ty ją widzisz!
               W mieście odnajdziesz bramę, której nie ma.
               Dom runął ze starości, ale ty go widzisz.
               Wśród żyjących dostrzegasz siwy cień kobiety,
               choć wiesz, że jej już nie ma, ale ty ją widzisz.
               Czujesz spojrzenie dawno nieobecne,
               słyszysz głos przebrzmiały, zapomniane echo
               spotykasz, poznajesz i nie wiesz dlaczego
               boisz się o swą matkę, której nie ma.
                                                                       194






               SONET O WIERSZACH PISANYCH NOCĄ
               Te wiersze to uczucia   uczucia zdumione,
               że je odkryłeś i schwytałeś w mroku
               jakbyś zapisywał za płomykiem płomyk
               na kartce zmieniającej się w szarość popiołu.
               Wiatr ich nie porwał z litości nad tobą,
               bo wiatr w poezji też myśli, przeczuwa,
               niespodziewanie zamyka się w głowie
               i zamiast niszczyć i rozwiewać, słucha.
               Ty zaufałeś im, a one tobie,
               ty nie zdradziłeś ich, a one ciebie,
               tlą się cichutko w bezsennej nadziei
               oszlifowane wiersze diamentowe,
               te zapisane i te   szepty ledwie
               łowione słuchem na progu jesieni.
                                                                       195






               ***
               Za mną zostało morze   zasypane,
               i światło nad zatoką   zasłonięte szczelnie,
               a w portowych uliczkach marzenia skazane
               na klęskę.
               Za mną   aż tyle,
               a przede mną   podróż coraz krótsza...
               Ty na krańcu piękna i szalona tańczysz
               mówiąc:   Nie martw się! Do jutra!
               Za mną   niezapamiętane,
               przede mną   niespełnione,
               słowa niezapisane, listy spopielone.
               Szczęście,
               a raczej to, co mogło być szczęściem
                 nienazwane.
                                                                       196






               ***
               Byłaś jak mgnienie w moim życiu, Mamo,
               jak moment
               niepowstrzymany w ucieczce,
               jak odbijająca od brzegu chwila.
               Przesuwałaś się w słońcu,
               aż przeszłaś granicę cienia
               i stałaś się wspomnieniem, szeptem, zmierzchem.
                                                                       197






               ***
               Schizofreniczna noc trwa i trwa
               i słyszę Mamo jak krzyczysz,
               jak się męczysz we śnie.
               Nie żyjesz przecież
                 a przecież żyjesz we mnie.
               Serce pędzi donikąd jak oszalałe,
               powieki pękają z ciśnienia od wewnątrz,
               a ja nie umiem ci pomóc
               i sumienie szarpie moje myśli.
               Noc wokół taka sama,
               i krzyk wciąż ten sam
               na ulicy Na Zaspę, i ja
               zbuntowany chłopiec z Nowego Portu.
                                                                       198






               ***
               Coraz więcej ciszy między nami,
               coraz trudniej mówić.
               Coraz więcej pustki między nami,
               bez kroków i słów.
               Coraz więcej zmierzchu między nami,
               a oczy widzą już gorzej.
               A ty idziesz pod wiatr,
               między przedmiot i cień,
               dźwięk i echo,
               jawę i sen   sama
               w małym świetle między ciemnościami.
                                                                       199






               ***
               Nie umiem uciec mamo z twoich śladów,
               ani zapomnieć echa twego głosu,
               wszędzie znajduję siwe smugi włosów
                 we śnie, na drodze, w każdej stronie płaczu.
               Dziś wiem, że życie stale się zabliźnia,
               jak żagiel kiedy pochłania go bezkres,
               zamykam oczy jak w nadmorskim wietrze,
               kiedy uczyłaś mnie pierwszych rozmyślań.
               Ożyły wiedźmy i wieczorne diabły,
               i podróż ojca wzdłuż zmartwiałej rampy,
               i ciężar przeznaczenia   przemilczenie.
               Z daleka chciałbym dotknąć twojej twarzy,
               która młodnieje   to ostatnie z marzeń
                 jak baśń, by stać się ptakiem albo cieniem.
                                                                       200






               O PIERWSZYM SONECIE WSPOMNIENIE
               Pierwszy mój sonet napisałem z lęku,
               kiedy krzyk matki w zgiełk morza się wplatał
               i ranił jak płomień w czarnych kwiatach
               zmusza powieki by opadły ciężko.
               Pierwszy mój sonet otworzyłem w morze
               aby odpłynąć najdalej, najciszej...
               Wierzyłem, że ucieknę, znajdę swoją niszę
               i odetnę ze zmierzchem wiążący mnie korzeń.
               Pierwszy mój sonet to łzy zapisane,
               szelesty nocne i armie zjaw szarych,
               i zaokienne, ginące jabłonie,
               w żyłach niespokojne, groźne pulsowanie,
               słowa nie uznające nałożonej miary
                 cienie biegnące przez mój pierwszy sonet.
                                                                       201






               O SERCU NIECIERPLIWYM
               Cierpliwość młodzieńcza,
               cierpliwość zbuntowana.
               Cierpliwość dojrzała,
               cierpliwość stateczna.
               Cierpliwość nakazana,
               cierpliwość bezowocna.
               Zasługi cierpliwości,
               przekreśla niecierpliwość,
               lecz cierpliwość zbyt długa
               staje się klęską.
               Zgasi, odszedł, już go nie ma,
               a ty nawet nie wiesz jak krępował
               swoje niecierpliwe serce.
               Serce ludzkie za małe,
               przy wielkości marzeń.
                                                                       202






               Z PRZYSZŁOŚCI
               Z przyszłości nadchodzi Śmierć,
               gra na piszczałkach wydrążonych z piszczeli.
               Utalentowana artystka!
               Spojrzy i zamieniasz się w pył,
               Dotknie i zatrzyma pracę twego serca.
               Płaszczem może cię zakryć i wchłonąć.
               Nieprawda, że czeka na ciebie!
               To ty czekasz na nią!
               Sądzisz, że zapomniała?
               Śmierć nie zapomina!
               Sądzisz, że nie pamięta?
               Śmierć nie zna pamięci!
               Pamięć i zapomnienie to są twoje mity,
               potrzebne tylko tobie.
               A Śmierć po prostu zabiera.
               Przybywa i ścina, na kogo wypadnie,
               dziś cię ominęła, jutro nie przepuści.
               Zbliża się i już nie odłoży na później.
               Śmierć zawsze przychodzi z przyszłości.
                                                                       203






                                     MITY CORAZ BLIŻSZE
                                                                       204






               PRZEJŚCIE
               Drogą, bezdrożem, brzegiem szedł
               z Drugiego w Trzecie Tysiąclecie,
               od punktu A do punktu B,
                 jak niegdyś Edyp z Delf do Teb
                 samotny człowiek
               z wieku w wiek.
               Ktoś gra... Orfeusz czy Szczurołap,
               a ty zapalasz, gasisz świecie,
               za tobą grzechy, szepty, cienie,
               śmiech nad przepaścią, przełom, przełęcz,
               przeobrażenia i złudzenie,
               i śmiecie, śmiecie, śmiecie...
                                                                       205






               COMMEDIA DELL MORTE
               Spłodził mnie Arlekin,
               uratował Szczur,
               urodziła Colombina.
               Nie podejrzewałem, że to Taniec Śmierci!
               Arlekin zastrzelony,
               Colombina z rozbitą czaszką,
               Julia uczy mnie liter,
               podglądam Afrodytę,
               a może Artemidę...
               Pobiegłem za czerwonym fletem Szczurołapa,
               skrajem przepaści.
               Podpowiadali mi Faust i Mefisto,
               Colombina umarła na śnieżnej ulicy,
               Julia zasnęła nad Motławą,
               maski spłonęły, gmach Utopii runął,
               lecz pozostały talie starych kart.
               I gra trwa! Dzisiaj
               łomoce w moim sercu
               drobny krok Damy Kier.
               Wieczna amantka, tańczy
               w aksamitnej sukience,
               na najwyższych obcasach
               jakie widziałem.
                                                                       206






               ODWET NIEPRZEWIDYWANY
               Szczurołap zamarzł,
               pijany wpadł w zaspę i zasnął.
               Zlodowaciały, zbielały,
               całe ogląda go miasto.
               Nie słychać płaczu,
               śmiech ściszony, wzruszenie ramion.
               Łzy nad martwym Szczurołapem   po co?
               Z litości ktoś oczy mu zamknął.
               A nad brzegiem Styksu, Lety, Acherontu
               pisk bezgłośny, szarych widm przebudzenie,
               dusza Szczurobójcy umykająca,
               i mściwe cienie.
                                                                       207






               DON KICHOT
               Rycerz nie kłamał, to były demony,
               cienie czarnoksiężników,
               a nie skrzydła wiatraków.
               Nie przyznałeś mu racji,
               ośmieszyłeś wygnańca.
               Groźne nie jest szaleństwo,
               groźny jest kłamca.
               Niebezpiecznie
               wypędzać Prawdę.
                                                                       208






               OBOL
               Przez całe życie płacisz za istnienie,
               nie wiedząc nawet, że płacisz.
               Komu? Bogu czy Diabłu?
               A może? Może Nieobecnemu?
               Rzucasz otchłani
               myśli, marzenia, sny,
               miłość, bunt, cierpienie.
               Wyzbywasz się wszystkiego,
               aż po siebie samego.
               Płacisz aż do bilansu!
               Zerowego!
                                                                       209






               BIURO PODRÓŻY
               Pamiętaj! Czeka na ciebie
               Styks wygładzony i senny,
               Acheront,
               Erydan,
               łąki zawilców nad Letą,
               porywczy Kokytos wśród skał,
               Aornis,
               zabagniony Ereb,
               Pyroflegaton płonący
               i wiele brzegów tajemniczych
               gdzie kości, muszle, zbielałe gałęzie
               nie odezwą się pod twoją stopą,
               a piasek szary jak popiół
               i zeschnięta trawa uczą jak zapomnieć
               o sobie.
                                                                       210






               PODRÓŻNIK
               Przewrotne szyderstwo okaleczonych łodzi,
               a ty wciąż marzysz o Wyspach Andamańskich
               i Nikobarach, o zamku Duino nad Adriatykiem,
               o mieście Quauhnahuac w dolinie między wulkanami
               w Meksyku, na południe od zwrotnika Raka.
               Chciałbyś też odwiedzić Ormond Bar w Dublinie
               i usłyszeć podwiązki kelnerek, w Nowym Orleanie
               posłuchać starego jazzu, pokłonić się szczurom
               w świątyni Karai-Ma w Indiach, a w Chile
               pomodlić się na grobie niewierzącego poety
               oraz wejść na szczyt miasta Inków,
               może dopłynąć do brzegów Tasmanii...
               Ze wzgórza Koppenberg w Hameln spojrzeć w dół,
               o przychylność na Cyprze, Chios i w Koryncie
               poprosiłbym Afrodytę, w Montevideo szukałbym echa
               pierwszego oddechu Maldorora...
               I jeszcze ten brzeg, gdzie Lord Jim został zamordowany,
               i kilka innych kroków, i...
               Dworce, z których nie odjeżdżałeś,
               porty niewidziane,
               niewykupione bilety,
               samoloty wzlatujące wysoko ponad marzeniami,
               twarze tajemniczych kobiet,
               długi zliczane na palcach.
               Przewrotne szyderstwo okaleczonych łodzi.
                                                                       211






               ODPOWIEDŹ BOGÓW
               Starzy bogowie wciąż żądają danin,
               oczekują zachłannie, więc nie masz wyboru,
               musisz ich uspokoić.
               Tylko skąd?
               Jaką złożyć daninę?
               Co mogą im ofiarować wygnańcy, uchodźcy,
               skrzywdzeni, poniżeni, pobici, chorzy, głodni,
               zrozpaczeni?
               Co jeszcze mają nędzarze?
                 Życie.
                                                                       212






               PITTIS
               Spod korzeni grunt znika niezauważalnie...
               Deszcz i Wiatr pracują nad jej śmiercią.
               Wysmukla i zielona patrzy ze skarpy
               wzywana fałszywymi głosami fal. Kuszą ją
               obietnice i oszustwa, chociaż boi się
               upadku, zerwania z brzegiem, podróży.
               Żwir ucieka, toczą się kamienie, glina
               spływa tysiącami żółtych łez, korzenie
               zwisają nad niespokojnym morzem.
               Już się pochyla   lekko, nieznacznie,
               jakby o jej ciało oparła się Tęcza, lub
               znużony słowiański bóg o czterech twarzach,
               jakby szukała bursztynów   śladów krwi swej matki.
               Posłuchaj jak trzeszczy, drży, szumi
               w ostatnim lęku. Coraz boleśniej odczuwa
               swój ciężar   każdą gałązkę, igłę, szyszkę.
               Czekasz na jej śmierć bezradny, wiedząc,
               że wystarczy delikatny dotyk, ruch skrzydła.
               Odrywa się, spada z płaczem łamanych gałęzi,
               ze skargą, która nie przyniesie ulgi,
               z krzykiem przerażonej rybitwy,
               z cząstką twojego bólu.
               Patrzę na śmierć sosny i myślę
               o umierającej kobiecie.
                                                                       213






               SZEPT CHARONA DO UMIERAJĄCEGO NARKOMANA
               Nie wiesz, że jesteś coraz bliżej
               krańca niewyobrażalnego?
               Samotny, słaby, cichy
               uśnij nad szarą rzeką.
               Pomyśl, że to kanał miejski,
               i że to sen jak codzienny,
               a to Styks rozszeptany
               i przeprawa z Życia ku Śmierci.
               Nie masz obola? Nie martw się.
               Popłyniesz bez pieniędzy,
               zapłacisz mi kroplą krwi
               i blaskiem oczu oślepłych.
                                                                       214






               JABŁKO AFRODYCIE PRZEZNACZONE
               Zachwyt nad jabłkiem trwa,
               wszyscy o nim piszą.
               Ogryzek odrzucony
               wtapia się w szarość dnia.
               Jabłko w boskim żołądku
               przetrawione.
               Afrodyta odchodzi,
               ogryzki pozostają.
                                                                       215






               DWIE STARZEJĄCE SIĘ NEREIDY
               Poezja i Bezsenność,
               dwie stare kobiety,
               prowadzą mnie nad morze
               ubranego odświętnie
               z wygładzoną twarzą.
               I zostawiają, odchodzą,
               nie obiecują powrotu.
               I wtedy zaczynam się bać.
                                                                       216






               DELFY
               Słuchasz przepowiedni i stajesz się jej częścią,
               nadal nieufnie spoglądasz w zwierciadło,
               lecz wyrównujesz kroki i puls
               do słów zapamiętanych.
               Sądzisz, że jesteś sam, a wróżba trwa w tobie,
               zachłanna jak ziarno w długotrwałej suszy,
               już cię nie opuści, aż do wypełnienia.
               Potęga wyroku nie wynika z twojej zgody,
               tylko z potrzeby podporządkowania,
               z hierarchii, której nie jesteś pewny...
               Wróżba zwalnia cię z odpowiedzialności,
               i chcesz, by się spełniła,
               potrzebujesz nadziei, że się stanie
                 nawet przeciwko tobie   wolisz poznać
               prawdę o barwach jutrzejszego brzasku.
               Nie zrezygnujesz,
               nie wyemigrujesz,
               nie przemilczysz,
               nie ma obojętności,
               bunt też niczego nie zmieni!
               Jesteś formą dla oczekiwanego
               przeznaczenia.
                                                                       217






               LAJOS
               Na wąskiej drodze z Teb do Delf,
               konając spojrzysz na stopy mordercy.
               To on! Mój syn! Skazałem go na śmierć,
               przebiłem stopy rozżarzonym prętem
               i pastuchowi-zbójowi rozkazałem
               w leśnym wąwozie pozostawić
               przy dołach wilczych.
               Żałowałem, że zawierzyłem wyroczniom,
               i zabiłem własnego syna, tymczasem   co za pech!   on żyje
               i nie ustępuje nawet królewskim koniom
               pędzącym skalistym traktem.
               Pochyla się, zagląda w nieruchome oczy
               i ciężkimi palcami zamyka ci powieki,
               nieświadomy, że spełniła się pierwsza część wyroku
               na wąskiej drodze z Teb do Delf.
                                                                       218






               JOKASTA
               Po bliznach na stopach poznała swego syna,
               lecz już go pokochała, szczęśliwa z rozkoszy
               po pierwszej nocy w małżeńskim łożu.
               Nie chciała Prawdy, nienawidziła Prawdy,
               uciekała przed Prawdą, bała się
               twardych praw, słów pustych,
               pouczania, poniżania.
               Lecz Prawda już czekała przyczajona w czasie,
               zła, wyrachowana, podła ludzka Prawda
               przygotowała ci pętlę,
               A Edypowi
               wyłupiła oczy.
                                                                       219






               EDYP
               Kto nienawidził swego ojca
               i pragnął ciała własnej matki,
               zrozumie cię Edypie.
               Kto żył wśród obcych w gorzkiej niepewności,
               lecząc poranione, opuchnięte stopy,
               zrozumie cię Edypie.
               Kto nie ustępował pędzącym po wąskiej drodze,
               bił się, wędrował i kochał,
               zrozumie cię Edypie.
               Kogo otaczały zagadki, sny, tajemnice,
               śledztwo bezustanne, wyroki zakryte,
               zrozumie cię Edypie.
               Kto oślepiony szedł za Antygoną,
               wierną córką i siostrą,
               zrozumie cię Edypie.
               Kto w attyckiej pustelni umierał powoli,
               wśród starych kobiet-widm o mrocznych imionach
               Mścicielka, Złowroga, Niestrudzona,
               zrozumie cię Edypie.
                                                                       220






               BRACIA ANTYGONY
               Eteokles i Polinejkes mieli rządzić na przemian,
               lecz po pierwszym roku Eteokles nie przekazał
               władzy Polinejkesowi, a ten rozgoryczony
               poprosił o pomoc sąsiadów.
               Eteokles   patriota walczący!
               Polinejkes   zdrajca na czele obcych wojsk!
               Znamy to wszyscy!
               Biel i czerń!
               Światło i mrok!
               Bóg i Szatan!
               Dobro i Zło!
               Tylko dla ich siostry nie tak oczywiste...
               Zginęli walcząc przeciw sobie.
               Kreon nagrodził Eteoklesa przemową, wieńcami,
               salwą nad grobem, orderem pośmiertnym.
               Polinejkesa ukarał wyrzuceniem na śmietnik
               historii, na pożarcie sępom, psom i ludożercom.
               Nie przewidziałaś biedna, zbuntowana siostro
               tej nienawiści i prawa czuwającego nad nami.
                 Prawo nagradza i karze!
               I to jest prawo prawa.
               A ty chciałaś zastąpić sprawiedliwość sądu
               sprawiedliwością kochającej siostry.
               Ostatni punkt światła zamiera w betonie.
                                                                       221






               ANTYGONA
               Wystarczy zamurować drzwi
               w pokoju bez okien.
               I odejść.
                                                                       222






               TWÓJ SYN HAJMON
               Cicha, zabetonowana
               ściana, szara
               w płaszczu cementowym.
               Twarz Antygony biała
               jak światłem przemyta rana
               i ty stojący bez słowa.
               To twój syn, groźny sędzio, obok
               skazanej... Z żyłami podciętymi z miłości
               umiera... Czy to już ostatni szept
               Przekleństwa?
                                                                       223






               ISMENA
               Szła kilka kroków za Antygoną,
               czujna obserwatorka jej bólu.
               Żyła na drugim planie, lękliwa i blada,
               zawsze na drugim planie.
               Jej sumienie krzyczało,
               lecz usta milczały.
               Nie ma już siostry,
               nie ma już braci,
               Edyp i Jokasta nie żyją.
               Zostałaś sama i krzyczysz
               z lęku przed samotnością,
               a może drwiną.
                                                                       224






               TEREZJASZ POPEŁNIA SAMOBÓJSTWO
               Przepowiedział wszystko,
               co mógł w swej ślepocie:
               śmierć Antygony
               i zburzenie Teb.
               Stary przygnębiony wieszcz
               przewidział też swą śmierć
               i chciał być wierny
               przepowiedni.
               Uciekał, wiedząc,
               że nie ucieknie.
               Zatruł źródło i... pił,
               zapatrzony w znikający sen.
               Nie przeczuwał,
               że ja i ty
               domyślimy się
               samobójstwa.
                                                                       225






               HEKATE
               Patrzy w znajome okna i poznaje Samotność,
               której kiedyś nie rozumiała. Wiatr chłodzi
               jej chorą twarz i całuje w usta,
               jak chłopiec, który nie chce pamiętać.
               Wiatr, Księżyc, Noc, ostatni jej przyjaciele.
               Tęskni za chwilą czułości, dotykiem, oddechem,
               za jego cieniem i krokiem.
               Chce go mieć znowu, lecz to niemożliwe.
               Wychodzi o zmroku. Przez bezludne miasto,
               pamięć, wybrzeże, ostatnie marzenia, port,
               z którego już nie odpłynie   idzie sama.
               Staje na skrzyżowaniach i skarży się:
                 Jestem jesiennym liściem.
               Do Ziemi, Nieba, Morza, Losu, do mnie, do ciebie
               czuje żal   nagle pozbawiona piękna i nadziei.
               Czarny pies łasi się do niej w półmroku,
               i zaczyna go kochać.
               Sama, samotna nie boi się Ciemności,
               poszukuje Ciemności, Ciemność jest jej brzegiem,
               Ciemność przywraca siły, można jej zaufać,
               powierzyć ból skroni, pulsowanie krwi.
               Zbliża się do czarnej ściany. Mija
               ostatnie, słabe światło, ostatnią widoczną mgłę.
               Chorą na raka twarz ukrywa w gwiazdach.
                                                                       226






               LĘK ORFEUSZA
                      Mojapodróżdo zamku-teatruwPrzemyśluidroga                            Orfeusza
                        postracieEurydyki,zostaływtympoemacie                         utożsamione,
                             bowiem  między                rzeczywistościąafantazjąniema      przedziału,
                                    adramat            Orfeuszajest   dramatem    każdegoz nas...
               Powoli szedłem przez jesienne wzgórze
               jak poeta śledzący nowy związek słów
               kieruje się jasnością. Byłem coraz bliżej
               starego zamku na kamiennej skarpie,
               zasłoniętego przez kurtynę drzew.
               Tu wśród walczących na niebie gałęzi,
               szukałem myśli, a właściwie klucza
               do myśli uśpionych. Patrzyłem za siebie
               jak starzec zbyt zmęczony by zawrócić
                 idzie więc dalej bez celu
               zagryzając usta.
               Biły mi pozdrowienia dobre, stare dzwony
               i czułem oddalanie szumiącego miasta,
               odpływy i przypływy   tyle rosło echa,
               że cisza zagnieżdżona w kościelnych zaułkach,
               służyła tylko wydobyciu kroków.
               Na dole zostawiłem hotelowe sny,
               królewski profil uśpionej Cyganki,
               wiersz cały z niedomówień   porzucone kartki,
               zarys sztuki, która może będzie napisana,
               jej suknię niebieską na rzeźbionym krześle,
               puls opadający spokojnie jak liście,
               płaszcz własnego znużenia,
               biodra fantastyczne,
               oddech delikatny jak najczulsza fala,
               zasłonięte storami, pełne szmerów wnętrze.
               Szedłem jak Orfeusz w rozpaczliwą jasność,
               już bez nadziei i z nadzieją jeszcze,
               wiedząc więcej niż mogłem unieść,
               przed siebie, patrząc wzwyż   grałem
               swój mit   rolę bolesną i odwieczną.
               Byłem więc równocześnie widzem i aktorem,
               osnową i wątkiem, podmiotem i rampą,
               improwizowałem żal, utratę, rozpacz po Cygance
               pozostawionej w ciężkich, chłodnych murach
               wśród rekwizytów najbardziej realnych,
                                                                       227






               przewidziałem jej nagłą ucieczkę,
               obawę przed zakochaniem.
               Każdy z nas jest aktorem w innej strefie życia
               i chowa w swym bagażu ten najstarszy mit
               o kobiecie idącej w przeciwnym kierunku,
               zbyt pięknej i zakochanej, by mogła być prawdziwa.
               Zbliżyłem się do szczytu jesiennego miasta,
               patrzyłem z góry na wzburzony Styks.
               Zmęczony stanąłem przed wysoką bramą,
               nie myśląc już o tym, co za mną zostało...
               Przede mną czekał teatr zaplątany w ruiny
               umarłego zamku, gdzie wiatr jest suflerem,
               bezludna scena i mur coraz wyższy.
               Na dworcu w Przemyślu nie było dziewczyny,
               tylko dzwon odległy bił mi pożegnania.
                                                                       228






               PRZESŁANIE Z PRAWDZIWEJ ŁODZI
               Łódź zepchnięta! Już wiosłujemy,
               nieważne dokąd!
               Drży na falach.
               Nabiera wody od dna.
               Chcemy wymknąć się z mroku,
               na szarą Wyspę Nadziei,
               gdzie nadal Orfeusz gra.
                                                                       229






               DO CIENIA STAREJ WRÓŻKI
               Chcesz przejść z talią tarota
               przez rozlewiska piekielne?
               Sama, a może za psem, którego kochałaś,
               niepewnie stawiasz stopy wśród umarłych trzcin.
               Wokół pulsują bagna, trzęsawiska, doły
                 pułapki zamaskowane przez sprytne demony,
               niewidzialne oprzędy. Bezszelestny pająk
               wysysa resztki światła ze schwytanych dusz.
               Uważaj na siebie!
               Wir może cię wchłonąć!
               Zachłyśniesz się falą Styksu!
               Bagno Erebu cię wciągnie!
               Leta ogłuszy ciszą!
               Nie słuchasz przewidywań,
               nie chcesz nawet wiedzieć,
               że mogłabyś odpocząć, przystanąć na rozdrożu.
               O buncie już nie wspominam!
               Idziesz pomimo ostrzeżeń
               niepowstrzymana, stanowcza,
               Śmierci się nie boisz, bo już ją poznałaś,
               kluczysz, zawracasz, błądzisz
               i znowu przed siebie, najdalej
               z talią zmęczonych kart.
               I to jest właśnie odwaga.
                                                                       230






                                                             SPIS TREŚCI
               BEZ LĘKU
               CzympowinnobyćPrawo?
               W          uliczcemojegożycia zatlitysięinne          świece
               Spotkalisięci,którymzamordowano                           najbliższych
               Do zobaczenia
               Mordercy przyczajeni wśród drzew
               Jeżeli     karą za...
               Trzy proste pytania
               Przestroga, może dla ciebie?
               Mordercy są w pobliżu
               Mordercy sątużobok,możeza               drzwiami?
               Krótka ballada o nieufności do słów
               O pustce
               Wszyscysą                muchamiw        pajęczynieprawa...
               Pułapka
               Źrenice morderców są jak maski
               Otwarcie drzwi
               Kuszenie
               Ten student
               Groza
               Obłąkany
               Przed gmachem Sądu
               Zbrodniarza nazywaj po imieniu
               Nieśmiertelny
               Antynomie codzienne
               Błąd i po tobie
               Hipotezy o istnieniu
               Twoja prawdziwa miłość
               Podejrzliwość
               Obłęd
               Rytuał
               Czytanie z kory mózgowej
               Samotność nienazwana
               Przyczyny ocenzurowania
               Ostatnie miejsce parkowania
               Kilka słów o tych, którzy przegrali
               ZŁO JEST CHOROBĄ SUMIENIA
               Podsłuchane ze zwierzeń anonimowego Diabła
               Zło najbliższe
               Twojepiekłotostrach,                  nieobliczalnystrach...
               On
               Ateizm
               Graniczne przejścia wciąż czynne
                                                                       231






               Szatan
               Pogarda
               Człowieczeństwo
               O zawiści, która jest oblężeniem
               Oksymoron nieprzewidziany
               Do księdza przynoszącego mi ostatnie namaszczenie
               Czas kasy
               NA GRANICACH POEZJI
               O słowie
               Małe, niepewne credo
               Niepełna definicja poezji
               Smutna chwila rezygnacji 1992
               O miłości ptaków
               Leopold von Sacher-Masoch
               W przeciwległym oknie
               Dreszcz
               Rozważania feministyczne
               Gronostaj
               Wmedalionie            twarzkobiety...
               Inkwizytornie        chciałbyć              inkwizytorem...
               Niekonsekwencje
               Wyobcowany z czasu
               Samsiebiewygnałeśna                peryferie...
               Cel
               Przebiegłość
               Emigrant
               Introligator
               Archetyp serca
               Wiedza
               CYWILIZACJA NIEPEWNYCH SIEBIE
               Przed trzecią wojną światową
               Przesłanie dla pożeraczy mięsa
               Skojarzenie
               Hyde Park
               Cztery psy na jaworowym pniu
               Epoka mrówek
               Mrówka, którą znasz
               Pytanie uzasadnione
               Przewrotność ucznia
               Oni
               Wycinanie naszego lasu
               W skwarze na wrzosowisku
               Archetyp starej suki
               Noc z niewidzialnym księżycem
               Świadomość pętli czasu
               Palenie fotografii
               Przeczucia
               Świat moich kolorów
                                                                       232






               Szkielet ropuchy znaleziony w wydrążonym kamieniu
               Jutro 14 lipca 1999!
               Trzy szkielety, cień i morze
               Przy studni w Pruszkowie
               Polska 2000
               Przyspieszenie
               Znajomy właściciel warsztatu samochodowego
               Widma,duchy,demony                patrzą naciebiezkątów...
               W cerkwi w Jarosławiu nad Wołgą
               Przewartościowanie
               NAJBLIŻSZE... NAJDALSZE... DALEKIE...
               Ars philosophia
               Jestem
               O ciszy
               Pod powiekami
               Dowód na istnienie Boga
               Dowód na nieistnienie Boga
               Nigdy nie zakończony dialog
               Brama pokory otwarta przed tobą...
               Każdy
               Stale pogłębianie samoświadomości
               Doskonałość niedoskonała
               Do...
               Dzień naprawdę dobry
               Liść           zakochanyw    wichrze...
                            Wyschniętedrzewa też  płaczą
               Powrót?
               Sarkazm przed jutrem
               O poetach niepokonanych
               Język łużycki
               Ty nie umierasz   ty odchodzisz!
               Epilog, którego nie ma
               KARTY NA TORACH
               Oni grają o...
               Świadomość gry z diabłem
               Rezygnacja
               Przewróżenie poranne
               Twoje drobne zwycięstwa
                       Poznałem  Damę Kier...
               Prośba
               Nieodczytane
               Zawsze na tamtym brzegu
               Zemsta niespodziewana
                 Siwimężczyźni często             kochająsięwmłodych             kobietach...
               Zawiść o sercu z tektury
               Zasmucenie
               Niedokończona definicja miłości
               Rozgoryczenie
                                                                       233






               Ten strach świadomy
               Asy powracające
               O damach kier, karo, pik i trefl
               Wyrok zapada w grze
               Protest dwójki karo
               Szpiedzy
               Do...
               Niebezpieczna pułapka Damy Kier
               Maska
                        Mężczyźni   tęsknią za      Mesaliną!
               Niepłacz,totylko           waletodchodzi...
               Zasady Damy Kier
               Strajk
               Bezsilność
               Melodramat
               ASTMA NIEUSTAJĄCA
               Narodziny, czyli początek umierania
               Atak astmy o trzeciej nad ranem
               Atak astmy w sierpniową noc
               Sen wytłumaczony częściowo
               Cicha prośba do przyjaciela
               Na              Goethestrasse15
               Ucieczka
               Z PRZESZŁOŚCI
               Szklane domy
               Tylko Twoje konie
               Spotkałemcię pamiętasz...
               Z wyprawy romantycznej
               Anarchia
               Czy myśliwi będą strzelać do Boga?
               Chrystus z Vung Tau
               Modlitwa
               Boże Narodzenie 1981
               TRENY
               Ballada o mojej Babci
               Kurtka o wielu kieszeniach i pierwsza narzeczona
               Pod ścianą śmierci w bloku 11
               Zapominanie
               Wołaszmniejak          kartka...
                      Trzeba  ciągnąćten   wóz...
               Nieprzysłali          nawetjegopopiołów...
               JeżelijestBóg...
               Niedostrzegalne powraca
               Sonet o wierszach pisanych nocą
               Zamnązostało              morze...
               Byłaśjakmgnieniewmoimżyciu,Mamo...
                                                                       234






                               Schizofrenicznanoctrwaitrwa...
               Coraz       więcejciszy       międzynami...
               Nieumiemuciecmamoz                    twoichśladów...
               O pierwszym sonecie wspomnienie
               O sercu niecierpliwym
               Z przyszłości
               MITY CORAZ BLIŻSZE
               Przejście
               Commedia Dell Morte
               Odwet nieprzewidywany
               Don Kichot
               Obol
               Biuro podróży
               Podróżnik
               Odpowiedź bogów
               Pittis
               Szept Charona do umierającego narkomana
               Jabłko Afrodycie przeznaczone
               Dwie starzejące się Nereidy
               Delfy
               Lajos
               Jokasta
               Edyp
               Bracia Antygony
               Antygona
               Twój syn Hajmon
               Ismena
               Terezjasz popełnia samobójstwo
               Hekate
               Lęk Orfeusza
               Przesłanie z prawdziwej łodzi
               Do Cienia Starej Wróżki
                                                                       235
