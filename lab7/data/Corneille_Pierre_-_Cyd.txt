





                                                             Aby rozpocząć lekturę,
                                                       kliknij na taki przycisk            ,
                                               który da ci pełny dostęp do spisu treści książki.
                                             Jeśli chcesz połączyć się z Portem Wydawniczym
                                                            LITERATURA.NET.PL
                                                           kliknij na logo poniżej.






                                                            OŚWIECENIE
                                                    CYD
                                                           Pierre Corneille
                                                                        2






                                                             CYD
                                                                albo
                                               RODERYK
                         KOMEDIA HISZPAŃSKA z francuskiego języka przetłumaczona, która w Zamku
                    Warszawskim reprezentowana była na sejmie roku 1661, po odebraniu miast litewskich,
                       natenczas przez Moskwę po większej części zawojowanych, także miast pruskich od
                                Szwedów windykowanych, jako Prolog in persona Wisły świadczy.
                                                                        3






                 Tower Press 2000
                 Copyright by Tower Press, Gdańsk 2000
                                                                        4






                                             PROLOG
                    Wisła
                    wchodzi śpiewająca, (na ten czas przez całą zimę była niezamarzła1)
                                             Ja, co blisko równinę
                                             Nurtem biegu rączego
                                             Przedzieram i co płynę
                                             Pod tego królewskiego
                                             Pałacu świetne mury,
                                             I co towary z góry
                                             Prowadzę wasze aż do Ujścia w Morze:
                                             Tum do Was przyszła.
                                             Chciały mię były mrozy
                                             Powiązać w swe powrozy
                                             I przeszkodzić mi drogę,
                                             W której ucieszyć starość moję mogę,
                                             Ale łaskawe oczy
                                             Państwa tu przytomnego,
                                             Przez wesołe spojrzenie
                                             Jak słoneczne promienie,
                                             Spędziły wszystkie lody
                                             I przez me brody
                                             Wolne ku sobie sprawiły mi chody.
                                             Jam też pilno spieszyła,
                                             Żebym tu na czas była
                                             Upaść do nóg z swą danią
                                             Przed mym Panem i Panią
                                             I powiedzieć im śmiele,
                                             Że być u nich w poddaństwie
                                             Najwyższe me wesele,
                                             I żem z tego pyszniejsza,
                                             Że nurt mój bystry pod ich rządem bieży,
                                             Niż że w łożu mym dawna Wanda leży.
                                             Oddaję me pokłony
                                             Za bieg oswobodzony
                                             I za zdjęte okowy
                                             U Torunia, Grudziądza, Malborka i Głowy2.
                                             Życzę, aby ich sprawy
                                             Poszczęścił Bóg łaskawy
                                             I dał im w długim wieku
                                             Takim pokojem rządzić tę krainę,
                                             Jak ja spokojnie na Leniwce płynę.
                                             Widziałam się niedawno,
                 1 Wisła niezamarzła  wyraźna aluzja do łagodnej zimy na przełomie 1661/62
                 2 Nawiązanie do dramatycznych wydarzeń potopu szwedzkiego: w 1655 roku Szwedzi zajęli te miasta, które
                 następnie odzyskano: Toruń w 1658, Grudziądz i Głowy w 1659 a Malbork w 1660 roku.
                                                                        5






                                             Tam kędy w pruskie i inflanckie brzegi
                                             Wlewają swoje biegi,
                                             Z Siestrzyczkami moimi,
                                             Dźwiną, Niemnem, Wiliją3,
                                             Któreć, o Królu, przez mię czołem biją.
                                             Widziałam, jako Dźwina
                                             Na swym odzieniu modrym
                                             Niosła z krwie Moskwicina
                                             Szatę szkarłatem napojoną szczodrym.
                                             Wilija zaś i z Niemnem,
                                             Krzycząc głosem przyjemnem,
                                             Niosły pęta już zdjęte
                                             Prosto ku Neptunowi,
                                             Aby temu K r ó l o w i
                                             Poddał się i prędko, który wziął tak pilno
                                             K o w n o i W i l n o.
                                             Widziałam i Sekwanę
                                             Skarżącą się na ranę,
                                             Którą jam jej zadała
                                             Wziąwszy jej to, co najmilszego miała,
                                             Skąd jej aż dotąd z nieznośnej tęsknice
                                             Płyną źrenice.
                                             Przykazywała mi z prośbą
                                             Chować to w pilnej straży,
                                             Co świat z godnością swą wszytek przeważy.
                                             Przydała i to z groźbą,
                                              Że póty tylko szczęcie moim brzegom służy,
                                             Póki Wam (Państwo) Bóg wieku przedłuży.
                                             Żyjcież tedy wiek długi!
                                             Niech za wasze zasługi
                                             Niebo i polskie strony
                                             Oddają Wam Korony!
                                             Niechaj fortuna płocha
                                             Z statkiem się w Was rozkocha
                                             I niech nieprzyjaciele
                                             Pod nogi Wasze ściele!
                                             Dzierżcie jednych w przymierzu,
                                             Bierzcie zaś drugich w łyka!
                                             Żyj, K a z i m i e r z u!
                                             Żyj, L u d o w i k a4!
                 3 Nad Dźwiną odniósł zwycięstwo Jan Kazimierz w 1661, Kowno i Wilię odbito Moskwie w 1661 roku.
                 4 Prolog był dedykacją tłumacza skierowaną pod adresem króla Jana Kazimierza i jego małżonki Marii Ludwiki,
                 wcześniej żony Władysława IV.
                                                                        6






                                             OSOBY
                                             D i e g o  ojciec R o d r y k ó w
                                             R o d e r y k  kochający C h i m e n ę
                                             G o m e s  ojciec C h i m e n y
                                             C h i m e n a kochanka R o d r y k o w a
                                             S a n k t y  kochający także C h i m e n ę
                                             E l w i r a  sługa i konfidentka C h i m e n y
                                             K r ó l kastylijski
                                             K r ó l e w n a  córka jego
                                             L e o n o r a  ochmistrzyni Królewny
                                             P a c h o l ę K r ó l e w n y
                                             A l f o n s, A r i a s  dworzanie K r ó l e w n y
                                             Scena w Sewiliej, mieście stołecznym Kastyliej, się odprawuje.
                                                                        7






                                                           AKT PIERWSZY
                                             SCENA PIERWSZA
                                             Elwira, Gomes
                                                                     E l w i r a
                                             Między tymi, którzy się kłaniają Chimenie
                                             I u mnie się o dobre starają wspomnienie,
                                             Najznaczniej się odkryli i sporym wyścigiem
                                             W tył inszych zostawili don Sankty z Rodrygiem,
                                             Lubo to5 córka twoja, na ich prośby głucha,
                                             Okiem im nie pobłaży ni lamentów słucha
                                             I w równej między nimi trzymając się mierze
                                             Żadnemu z nich nadzieje nie daje, nie bierze,
                                             I nie będąc nikomu gniewna ni życzliwa
                                             Z ojcowskiej ręki cale6 męża oczekiwa.
                                                                     G o m e s
                                             Tak też powinna czynić; oba są jej godni,
                                             Oba z zacnej krwie, dziadów swoich niewyrodni.
                                             Młodzi-ć wprawdzie, lecz i w tym wieku każdy śmiele
                                             Dzielność przodków ich może czytać im na czele;
                                             Osobliwie w Rodryku skład7, twarz i pojrzenie
                                             Pewne wielkiego serca jest wyobrażenie.
                                             A też jego dom w sławne tak jest płodny męstwa.
                                             Że się tam dzieci rodzą wśród wieńców zwycięstwa.
                                             Odwagi ojca jego, niźli mu wiek siwy
                                             Dokuczył, za niezwykłe uchodziły dziwy:
                                             Te zmarszczki od żelaza i poczciwe blizny
                                             Świadczą, co on przed laty czynił dla ojczyzny.
                                             Com w ojcu widział, tegoż spodziewam się w synie
                                             I córka moja za to nie zostanie w winie,
                                             Że się w nim kochać będzie. Lecz ty moje zdanie
                                             Tając, wyrozumiej z niej, co też rzecze na nie.
                                             Potem mi jej zamysły powiesz bez przesady.
                                             Teraz się do tajemnej muszę spieszyć rady,
                                             Gdzie obiera synowi król starszego sługę,
                                             A bez chyby8 ten urząd da mnie za wysługę.
                                             To, co dla niego co dzień ręka mężna robi,
                                             Każe mi ufać, że mię pan mój tym ozdobi.
                 5 Lubo to  chociaż to
                 6 Cale  tylko
                 7 Skład  postawa
                 8 Bez chyby  niechybnie
                                                                        8






                                             SCENA WTÓRA
                                             Elwira, Chimena
                                                                     E l w i r a
                                             O, jak smaczna nowina tej szczęśliwej parze,
                                             Którą nad zwyczaj miłość głaszcze, a nie karze.
                                                                    C i m e n a
                                             Cóż tam słychać, Elwiro? Jak nam rzeczy płyną?
                                             Co-ć rzekł ociec? I z jaką powracasz nowiną?
                                                                     E l w i r a
                                             Nie bawiąc: tak wiele ma Rodryk w tej potrzebie
                                             Przychylności u ojca, jak łaski u ciebie!
                                                                   C h i m e n a
                                             Siłaś to zaceniła; serce me, co mierzy
                                             Szczęście swe krótką piędzią, ledwie-ć tyle wierzy.
                                                                     E l w i r a
                                             Powiem więcej: utwierdza i jego zaloty,
                                             I chce, aby doznawał po tobie ochoty.
                                             Cóż mniemasz? Kiedy ociec jego w dziewosłęby9
                                             Dziś się też wyprawuje, jeśli próżne z gęby
                                             Puści słowo i jeśli mógł w lepszą godzinę
                                             Prosić o cię i wnosić za synem przyczynę10!
                                                                   C h i m e n a
                                             Chociaż twoja życzliwość te smaki rozszerza,
                                             Przecię im, nie wiem czemu, serce nie dowierza.
                                             Wielkie szczęście wielkie też ma w sobie odmiany,
                                             A kęs i z gęby zginie, gdy nie obiecany.
                                                                     E l w i r a
                                             Obaczysz, że się suszysz bojaźnią daremną.
                                                                   C h i m e n a
                                             Więc czekajmy cierpliwie, co czas da. Pójdź ze mną.
                 9 Dziewosłęby  staropolskie swaty
                 10 Wnosić przyczynę  prosić za kimś
                                                                        9






                                             SCENA TRZECIA
                                             Królewna, Leonora, Pacholę
                                                                  K r ó l e w n a
                                             do Pacholęcia
                                             Pójdź i powiedz Chimenie, że mię to obchodzi,
                                             Że dziś później jest u mnie, niżeli się godzi,
                                             I że się z jej lenistwem przyjaźń moja swarzy!
                                             Pacholę wychodzi
                                                                   L e o n o n a
                                             Co dzień widzę, królewno, ta cię żądza parzy
                                             I co dzień pilnie pytasz, a jakoby z smutkiem:
                                             Jakim się jej zaloty zawierszają skutkiem11?
                                                                  K r ó l e w n a
                                             I słusznie też to czynię: ona jak przez dzięki12
                                             Odebrała Rodryga za sługę z mej ręki;
                                             I że kocha w Rodryku, jam ich to złączyła,
                                             Jam jej dzikość na stronę jego zwyciężyła;
                                             Słusznie tedy, kiedym ich dała w te okowy,
                                             Chcę wiedzieć, jeśli mojej rady skutek zdrowy.
                                                                   L e o n o r a
                                             Przecię, królewno, chociaż się im dobrze dzieje,
                                             Tobie dobra myśl ginie i serce truchleje.
                                             Cóż jest? Czy miłość, która między nimi zgodę
                                             Czyni, tym samym wzbudza-ć w sercu niepogodę?
                                             I to zbytnie staranie czyli stąd pochodzi,
                                             Że-ć się, kiedy im będzie dobrze, nie wygodzi?
                                             Ale-ć moja ciekawość nazbyt w twoich gmerze
                                             Myślach i na twój sekret naciera zbyt szczerze.
                                                                  K r ó l e w n a
                                             Już to próżno: Mój się żal w swym sekrecie szerzy
                                             I tobie go wynurzę, im później, tym szczerzéj.
                                             Słuchaj, słuchaj, jak trudną zaczęłam robotę,
                                             I żałując mej troski, pochwal moją cnotę!
                                             Wierz mi, żem długo z mocną siłą się biedziła,
                                             Lecz mię miłość, co wszystkich wiąże, zwyciężyła.
                                             Ten kawaler, ten młodzian, com go drugiej dała,
                                             Związał mię!
                                                                   L e o n o r a
                                             Cóż? Kochasz w nim, czym się osłyszała13?
                 11 Zawierszają skutkiem  uwieńczają skutkiem
                 12 Przez dzięki  wbrew woli, gwałtem
                 13 Osłyszała się  przesłyszała się
                                                                        10






                                                                  K r ó l e w n a
                                             Ach, połóż na mym sercu utrapionym rękę,
                                             A z jego drżenia uznasz, jaką cierpię mękę!
                                             Widzisz, jak zna zwycięzcę swojego, jak rzewno
                                             Na imię jego wzdycha!
                                                                    Leonora
                                             Odpuść mi, królewno,
                                             Że dla sławy, na której sprawy twe zawisły,
                                             Porwę się ganić twoje tak niskie zamysły.
                                             Tak-że by-ć to odjęła rozsądek Wenera,
                                             Żebyś. prostego miała obrać kawalera?
                                             Cóż rzecze Kastylija? I z jaką to sporką14
                                             Przyjmie ociec? Czy nie wiesz, czyjąć ty to corką?
                                                                  K r ó l e w n a
                                             Wiem, wiem dobrze i pierwej wszystkę krew wytoczę,
                                             Niż przeciw stanu mego godności wykroczę.
                                             Gdybym-ci chciała zasiąc od miłości rady,
                                             Wywieść bym ci to mogła przez sławne przykłady,
                                             Że w tych związkach na cnoty patrzą, nie na ludzi,
                                             Że nie korona, ale godność miłość budzi.
                                             Lecz nie słucham miłości, gdzie idzie o sławę!
                                             Miła mi miłość, ale dbam wraz na osławę,15
                                             I przez chwalebną pychę wiem to, że nie może 
                                             Tylko król moje sobie obiecować łoże.
                                             Inszy nie jest mnie godziem i kiedym postrzegła,
                                             Że mię miłość na stronę Rodrykową zbiegła,
                                             Dusiłam w sobie ogień, choć z niesmakiem, nowy
                                             I dałam w cudze, czegom nie chciała, okowy.
                                             Zapaliłam ich ognie, żebym nie pałała,
                                             Dałam to, czegom sama wziąć sobie nie śmiała.
                                             Nie dziwujże się tedy, że myśl utrapiona,
                                             Póki się nie pożenią, prawie we mnie kona.
                                             Ich wesele przywróci myślom mym wesele;
                                             Ich łożnica miłości mej pokój uściele.
                                             Jeśli miłość za stratą nadzieje umiera,
                                             Jeśli gaśnie, gdy jej kto te drewka odbiera 
                                             Jak prędko Roderyk da rękę Chimenie,
                                             Tak wraz nastąpi serca mego uzdrowienie!
                                             Ale aż po ten termin jam jest bliska zguby
                                             I kocham w nim aż po te nieodmienne śluby.
                                             Stąd mię tak smętną widzisz, stąd twarz łzami kąpię:
                                             Chcę go darować i zaś darować go skąpię.
                                             Czując cudownie w sobie rozdwojoną duszę,
                                             Raz nim gardzę, drugi raz wzdychać za nim muszę.
                                             Miłość mi w sercu gada, w rozumie  korona
                 14 Sporka  sprzeciw
                 15 Osława  zła opinia, inaczej: niesławę
                                                                        11






                                             I różnie się przeważa ta i tamta strona;
                                             A choć ich związek pewnie skończy biedę moję,
                                             Przecię miasto radości z żalem się go boję.
                                             Snadź miłość z sławą w swojej nie ustanie zrzędzie16,
                                             Chociaż co z tego będzie i chociaż nie będzie.
                                                                     L e o n o r a
                                             Kiedyś mi myśli swoje tak szczerze odkryła,
                                             Żałuję cię, co przedtem cichom cię ganiła;
                                             Ale kiedy przeciwko tak smacznej chorobie17
                                             Cnotę ze sławą przybrałaś za lekarstwo sobie,
                                             Choć cię miłość na słodkie swe ponęty łowi,
                                             Ta cię para z pomocą rozumu uzdrowi.
                                             Czekaj od niej ratunku, czekaj go i z nieba,
                                             Które cnót nie próbuje, tylko póki trzeba.
                                                                  K r ó l e w n a
                                             Stracić cale nadzieję jest skończyć kochanie.
                                                                    P a c h o l ę
                                             Już tu przyszła Chimena na twe rozkazanie.
                                                                  K r ó l e w n a
                                             Zabaw ją, Leonoro, trochę przed pokojem!
                                                                   L e o n o r a
                                             To znać myślisz frasunkiem zabawić się swojem.
                                                                  K r ó l e w n a
                                             Nie; ale lepiej, że się trochę uspokoją
                                             Wściekłe myśli i otrę oczy, co się znoją.
                                              O miłosierne niebo, skąd czekam ratunku,
                                             Ulituj się w tak ciężkim będącej frasunku!
                                             Skończ mój ból i ratuj mię, choć przez cudze szczęście:
                                             Albo mi serce odmień, albo to zamęście
                                             Chimeny pośpiesz; trzema nam na tym należy18,
                                             A gdy dojdzie, jam wyszła i z oków, i z więzy19.
                                             Ich związek  moja wolnosć, ten utnie me treny.
                                             Ale się bawię długo, pójdźmy do Chimeny.
                 16 Zrzędzie  w sporze
                 17 Smaczna choroba  oksymoron, wyrażenie z dwu sprzecznych składników
                 18 Należy  zależy
                 19 Z więzy  z pęt
                                                                        12






                                             SCENA CZWARTA
                                             Gomes, Diego
                                                                     G o m e s
                                             Przewiodłeś! I królowi tak się podobało
                                             Dać ci to, co samemu mnie przynależało!
                                             A to już cię mianował za marszałka w radzie.
                                                                      D i e g o
                                             Ten urząd, który dzisiaj pan nasz na mię kładzie
                                             Mając wzgląd na zasługi i na lata zeszłe,
                                             Świadczy, że sprawiedliwie płaci służby przeszłe.
                                                                     G o m e s
                                             I królowie, choć wielcy, przecież to są ludzie,
                                             Mogą się jak my mylić i potknąć na grudzie;
                                             I z oddania tej łaski postrzeże się drugi,
                                             Że tu niedobrze płacą, choć świeże zasługi.
                                                                      D i e g o
                                             Szkoda się tą rozmową, bo-ć niemiła, bawić;
                                             Mnie ten urząd tak mogła łaska pańska sprawić,
                                             Jako moja wysługa. Podobno w tym braku20
                                             Tyś był godniejszy, ale jam przypadł do smaku.
                                             To szczęście domu mego pomnóż z swojej strony
                                             I życz synowi memu z domu twego żony.
                                             Roderyk się w Chimenie kocha i jam chciwy
                                             Złączyć się z domem twoim przez związek życzliwy.
                                             Proszę, nie gardź tą prośbą i przyjm go za zięcia.
                                                                     G o m e s
                                             Kiedyś ty już marszałkiem został u księcia,
                                             Roderyk może patrzeć wyżej i urzędy
                                             Ojcowskie otworzą mu chętnie wrota wszędy.
                                             Ty tymczasem nauczaj pilno królewica,
                                             Co na wielkich państw wiedzieć należy dziedzica:
                                             Jako królestwem władnąć, jak trzymać poddanych,
                                             Jako cnotliwych głaskać, karać wyuzdanych21.
                                             Przyłącz i te, co służą do wojny, nauki:
                                             Jako się w trudy wkładać, nie wzdrygać na huki,
                                             Robić bronią odważnie i z konia nie zsiadać,
                                             Iść do szturmu, a zbroje i w nocy nie składać;
                                             Jako szykować, żeby po wygranym boju
                                             Zwycięstwo miał za dzieło swej prace i znoju!
                                             Bądź mu i sam przykładem, i niechaj to widzi,
                                             Że w tym, czego nauczasz, nikt cię nie uprzedzi.
                 20 W tym braku  w tym wyborze
                 21 Wyuzdany  nieposłuszny
                                                                        13






                                                                      D i e g o
                                             Co o przykłady, na co warczy zazdrość skryta,
                                             Niech tylko dzieje moje i żywot mój czyta!
                                             Tam obaczy w tym, co ma ręka dowodziła,
                                             Postępki kawalerskie i odważne dziéła:
                                             Jako pomykać granic22 Pospolitej Rzeczy,
                                             Miast dobywać, szyk stawiać, prowadzić odsieczy,
                                             Jako wygrawać zawsze, nie cofać się krokiem
                                             I sławę swą rozpuszczać po świecie szerokiem.
                                                                     G o m e s
                                             Martwe to są przykłady, nie mają potęgi
                                             I żadne się pan wojny nie nauczy z księgi.
                                             Ale cóżeś też zrobił aż w ten wiek zgrzybiały,
                                             Z czym by me jednego dnia prace nie zrównały?
                                             Jeżeliś ty był kiedyś, jam jest teraz mężny,
                                             Jam podpora królestwa, jam jest mur potężny.
                                             Aragon drży z Granadą, gdy ta szpada błyśnie;
                                             Pod moją się obronę Kastylija ciśnie;
                                             Beze mnie dawno byście już byli u bóla23,
                                             I gdyby mnie nie było, nie byłoby króla!
                                             W każdy dzień Wiktoryja latając nad głową
                                             Świeży wieniec mi kładzie i koronę nową!
                                             Przy mnie-ć by to królewic, będąc frycem24 w wojnie,
                                             Napatrzył się dzieł wielkich i krwie ludzkiej hojnie;
                                             I patrząc uczyłby się, jako wygrać pole,
                                             Lepiej niż z zmarżłych bajek i w spleśniałej szkole.
                                                                      D i e g o
                                             Próżno mię bawisz mową na poły daremną,
                                             Bom ja cię widział służąc i rządząc pode mną.
                                             Gdy mnie lata dojęły, co nas wszystkich depcą,
                                             Tyś na mym miejscu został  i godnym nsssssssssssssastępcą.
                                             Twój miecz, kiedy mój stępiał, w posiłku przybywał;
                                             Krótko: tyś teraz tym jest, com ja przedtem bywał.
                                             Przecię widzisz, że przy tym o urząd staraniu
                                             Nierówne oba miejsce mamy w pańskim zdaniu.
                                                                     G o m e s
                                             Com ja zasłużył, tyś wziął wydarszy mi prawie!
                                                                      D i e g o
                                             Znać, że lepiej zasłużył, kto cię przemógł w sprawie.
                 22 Pomykać granic  posuwać dalej granice
                 23 Byli u bóla  u diabła
                 24 Być frycem  czyli niedoświadczonym
                                                                        14






                                                                     G o m e s
                                             Ten, co go umie zażyć, godniejszy urzędu.
                                                                      D i e g o
                                             Gdy go komu odmówią, znak to jest w nim błędu.
                                                                     G o m e s
                                             Przez figleś25 to otrzymał jak dworzanin biegły.
                                                                      D i e g o
                                             Cnota z męstwem, te same w posiłku mi zbiegły.
                                                                     G o m e s
                                             Albo raczej król chciał twe uszanować lata.
                                                                      D i e g o
                                             Król w tym uważał serce i sławę u świata.
                                                                     G o m e s
                                             Jeśli serce, tom ja sam na ten urząd zgodny!
                                                                      D i e g o
                                             Kto go nie mógł otrzymać, znak, że go niegodny.
                                                                     G o m e s
                                             Że go niegodny ja?
                                                                      D i e g o
                                                                  Ty!
                                                                     G o m e s
                                             Ha, starcze, ta mowa
                                             Godna tego, żeby-ć wbić w gębę płoche słowa!
                                             (Daje mu pogębek26)
                                                                      D i e g o
                                             Dobij mię po tej wzgardzie, która w moim domu
                                             Dotychczas nie usiadła na czele nikomu!
                                             (Dobywając broni)
                                                                     G o m e s
                                             Na cóż się masz do broni, gdy-ć nie służą siły?
                                                                      D i e g o
                                             Ach, teraz mię tak bitne ręce omyliły!
                 25 Figiel  tu: dzięki intrygom
                 26 Daje mu pogębek  wymierza policzek
                                                                        15






                                                                     G o m e s
                                             Odjąłem ci broń, ale pyszniłbyś się z tego,
                                             Gdyby została w ręku męża walecznego!
                                             Weź ją sobie. Niech teraz, chociaż zazdrość zgrzyta,
                                             Królewic życia twego historyją czyta,
                                             Do której to słów lekkich słuszne pokaranie
                                             Za przydumek27 i obraz osobliwy stanie.
                                                                      D i e g o
                                             Ach, raczej mię już dokończ!
                                                                     G o m e s
                                             Stało mi za dosyć;
                                             I na łacną wygraną nie chcę ręki wznosić.
                                                                      D i e g o
                                             Weź mi żywot!
                                                                     G o m e s
                                             Ze trzy dni wytrwaj, stary grzybie,
                                             A sama cię śmierć bez mej pomocy przydybie.
                                             SCENA PIĄTA
                                                                      D i e g o
                                             sam
                                             O smutku! O rozpaczy! O mój wieku zgniły!
                                             Na to żem tak długo żył! Na toż mię szczęściły
                                             Nieba! Na tom osiwiał na wojnie z odwagą,
                                             Żeby oraz me laury zwiędły tą zniewagą!
                                             Ta ręka, która wszytkiej Hiszpaniji broni;
                                             Ta ręka, co wyrwała Ojczyznę z złej toni;
                                             Za którą pan zażywał śmiele odpoczynku,
                                             Nie chce nic robić dla mnie, zdradza w pojedynku!
                                             Ach, mojej przeszłej sławy okrutna pamięci!
                                             Roboto tak wielu lat, jeden cię dzień skręci?
                                             Ach, świeży, szczęściu memu przeciwny urzędzie,
                                             Z twego stołka kark łamać niepoczciwie będzie!
                                             Ma-ż hrabia tryumfować po swojej robocie,
                                             A ja umrzeć bez pomsty albo żyć w sromocie?
                                             Hrabio, już ustępuję-ć i bądź ty marszałkiem!
                                             Człowieka tu potrzeba, co ma honor całkiem.
                                             Ja się urzędu za tym kontemptem28 dowodnym,
                                             Chociaż mię król był obrał, już nie czuję godnym.
                 27 Przydumek  przygrywka, wstęp
                 28 Kontempt  wzgarda
                                                                        16






                                             A ty, naczynie kiedyś mej sławy, o broni,
                                             A teraz niepotrzebny ciężarze mdłej dłoni,
                                             Mieczu straszny  lecz kiedyś, co dziś opuszczony,
                                             Świadczysz, żem cię dla kształtu nosił, nie obrony,
                                             Idź precz od mego boku, wzgardź siły dziecięce
                                             I na pomstę mą uzbrój potężniejsze ręce!
                                             Jeśli mi Roderyk synem, niech prace nie skąpi!
                                             Niech miłość pomście, przyjaźń gniewowi ustąpi!
                                             Mój honor jest i jego, i taż nieszczęśliwa
                                             Zniewaga płaszczem wstydu i jego nakrywa.
                                             SCENA SZÓSTA
                                             Diego, Roderyk
                                                                      D i e g o
                                             Rodryku, czy mąż-eś ty?
                                                                   R o d e r y k
                                             Gdyby pytał o to
                                             Nie ociec, doświadczyłby!
                                                                      D i e go
                                             O wdzięczna ochoto!
                                             O godny gniewie, w którym żale me spokoję!
                                             Z tej chwalebnej kolery29 poznawam krew moję
                                             I młodość mi się wraca z tej rześkiej ochoty.
                                             Pójdź, mój synu, moja krwi, wywiedź mię z sromoty!
                                             Pójdź, zemścij się!
                                                                   R o d e r y k
                                                           A czego?
                                                                      D i e g o
                                             Ostatniej zniewagi,
                                             Która śmiertelne dała sławie naszej plagi,
                                             Pogębku mnie danego; dał ci by był garło,
                                             Gdyby chęć moję słabe ramię było wsparło!
                                             Tę broń, której dotrzymać nie mogłem i razem
                                             Oddaję-ć w lepsze ręce pomstę swą z żelazem.
                                             Idź i nie daj po świecie krzywdzie mojej chodzić!
                                             Tylko krwią ten się może raz zmyć i nagrodzić.
                                             Umrzyj albo go zabij! A tego-ć nie taję,
                                             Że-ć męża walecznego do rozprawy daję.
                                             Widziałem, gdy sam a sam gnał przed sobą kupy
                                             I w bitwach jako wałem otaczał się trupy.
                 29 Kolera lub cholera od fr. collere  gniew
                                                                        17






                                                                   R o d e r y k
                                             Nie baw, ojcze, a imię powiedz mi co pręcej!
                                                                      D i e g o
                                             Powiem, ale to imię przestraszy cię więcej,
                                             Większej będąc niż rycerz, niż kawaler ceny,
                                             Bo to...
                                                                   R o d e r y k
                                             Ej, dokończ proszę...
                                                                      D i e g o
                                             Ociec to Chimeny
                                                                   R o d e r y k
                                             Ociec?
                                                                      D i e g o
                                             Stój, tak! Wiadome są mnie twe zapały,
                                             Ale niegodzien i żyć, kto w sławie niedbały!
                                             Im milczy, kto uraził, tym cięższa uraza.
                                             Krótko: wiesz kontempt, wiesz kto i masz dwie żelaza.
                                             Więcej ci nic nie mówię. Mścij się, a tym czynem
                                             Pokaż się godnym ojca takiego być synem.
                                             Ja ten przypadek będę łzami aż do grobu
                                             Płukał30, a ty idź, bież, leć i mścij się nas obu!
                                             SCENA SIÓDMA
                                                                   R o d e r y k
                                             sam
                                             Do gruntu serca przybity
                                             Niespodziewanym nigdy a śmiertelnym sztychem
                                             Stradny31 zemściciel krzywdy, która głosem cichem
                                             Woła pomsty, mizernie nieszczęściem nakryty,
                                             Stawam jak wryty  i duch mój, wzięty na noże,
                                             Odporu dać nie może.
                                             Jużem bliski był miłości korony 
                                             Ach, serce, uderz w treny! 
                                             A teraz ociec mój jest znieważony,
                                             A co znieważył, ociec jest Chimeny!
                                             Niesłychaną cierpię mękę!
                                             Równo miłość i honor każą sobie płacić:
                                             Ten  mścić ojca, a tamta  kochanki nie tracić;
                 30 Płukał  oblewał
                 31 Stradny  nieszczęsny
                                                                        18






                                             Ten mi rozżarza serce, tamta trzyma rękę.
                                             Muszę albo miłości wiernej chybić toru,
                                             Albo żyć bez honoru.
                                             A obydwu stron ból znoszę niepojęty,
                                             -Ach, serce, uderz w treny!
                                             Ma-ż to mój ojciec połknąć kontempt wzięty?
                                             Mamże ja karać zań ojca Chimeny?
                                             Honor! Miłość! Ojcze! Panno!
                                             Niemiłosierne prawo, gwałcie niejednaki,
                                             Albo mi sławę bierzesz, albo wszystkie smaki:
                                             Takem niegodzien i żyć, a tak serce ranno32.
                                             Smaczne a wraz okrutne respekty, które mi
                                             Afektami różnemi
                                             Myśl rozdzieracie mężną i miłosną,
                                             Takąż to macie cenę,
                                             Że z was i siły słuszne pomście rosną.
                                             I z waszej zrzędy33 mam tracić Chimenę?
                                             Ach, lepiej umrzeć sto razy!
                                             Tylem ja mojej pannie jak ojcu powinien.
                                             Kto się mścić chce, ten będzie niełaski jej winien,
                                             A ja się śmierci boję mniej niż jej urazy.
                                             Więc tę śmierć, którą gdyby niełaska sprawiła,
                                             Nieznośniejsza by była,
                                             Poprzedźmy chętnie, a kiedy tak nieba
                                             I niechętne przejrzenie34
                                             Każą, umrzyjmy, kiedy umrzeć trzeba,
                                             Ale nie dajmy przyczyny Chimenie.
                                             Umrzeć, a nie zniozszy sromu
                                             Szukać śmierci: Skryć się w grób sławie mej śmiertelny!
                                             Wytrwać, że Hiszpanija za dowód rzetelny
                                             Będzie miała, żem nie mógł szczycić35 swego domu?
                                             Zasłaniać się miłością, która dokończona
                                             Śmiercią moją wraz skona?
                                             Ach, nie słuchajmy więcej zdradnych myśli,
                                             Które nas na hak żeną!36
                                             To rzecz, żebyśmy z honorem stąd wyszli.
                                             Gdy po staremu rozstać się z Chimeną,
                                             To jest rzecz oczywistą,
                                             Żem dawniej jest pod okiem ojca niźli panny;
                                             Mszcząc się ojca, choć umrę z bólu albo ranny,
                                             Oddam ojcu, jakom wziął, krew bez zmazy czystą.
                                             Grzech to, żem się rozmyślał i gniewał niedbale!
                 32 Ranno  zranione
                 33 Zrzędy  zrzędzenia, przeznaczenia
                 34 Przejrzenie  niechętne, złe przeznaczenie
                 35 Szczycić  bronić
                 36 Na hak żeną  zapędzają w trudne położenie
                                                                        19






                                             Bieżmy do pomsty cale
                                             I za czas marnie wstydząc się zgubiony,
                                             Nie miejmy tego w cenie,
                                             Kiedy ociec mój zostaje zelżony,
                                             Że kto go zelżył, ojcem jest Chimenie.
                                                                        20






                                                              AKT WTÓRY
                                             SCENA PIERWSZA
                                             Gomes, Arias
                                                                     G o m e s
                                             Prawda to, gdym go, słowy urażony, trącił,
                                             Gniew mi był rękę uniósł i głowę zamącił,
                                             Ale co się już stało, rozstać się nie może.
                                                                      A r i a s
                                             Wola pańska tę twoję wyniosłość przemoże.
                                             Król się w to mocno mięsza i kolerą tęgą
                                             Wzruszony, niełaskawą stawi-ć się potęgą.
                                             Jakoż siła-ś się ważył i nie masz obrony:
                                             Sposób urazy i stan tego, co zelżony,
                                             I że się dalej, niźli mniemasz, kontempt ściąga,
                                             Pokory i niezwykłych przeprosin wyciąga37
                                                                     G o m e s
                                             Niechże mię król każe ściąć, niech mię ma pod wartą!
                                                                      A r i a s
                                             Posłuszeństwem z panem pójdź, nie zrzędą upartą
                                             I uspokój jego gniew pojednaniem słusznym.
                                             Król tego chce. Cóż? Panu nie chcesz być posłusznym?
                                                                     G o m e s
                                             Dla sławy, która upór zatrzymywa rada,
                                             Być podczas38 nieposłusznym niewielka to wada;
                                             A choćby wielka była, mógłbym swą zasługą
                                             I z tej wyniść, i śmiele zarobić na drugą.
                                                                      A r i a s
                                             Choćby wielą znacznych spraw wsławił się poddany,
                                             Nie jest mu nigdy za to król obowiązany.
                                             Pochlebiasz sobie, a wiedz, że kto wiernie służy,
                                             Powinność tylko czyni, król się mu nie dłuży.
                                             Pomnij się hrabio! Zginiesz przy takowej dumie!
                 37 Wyciąga  wymaga
                 38 Być podczas  być niekiedy
                                                                        21






                                                                     G o m e s
                                             Jeśli zginę, zostaniesz przy wieszczym rozumie39.
                                                                      A r i a s
                                             Król się gniewa, a za śmierć królewski gniew stoi.
                                                                     G o m e s
                                             Człowiek taki jako ja jeszcze się ostoi
                                             I nie padnie w jednym dniu. Niechaj jak chce, zgrzyta:
                                             Prędzej się sam obali i Rzeczpospolita.
                                                                      A r i a s
                                             Tak lekko ważysz gniewu królewskiego proby?
                                                                     G o m e s
                                             To berło, gdyby nie ja, z ręki wypadłoby.
                                             Wie-ć on, co w tym należy40, żebym ja był zdrowy:
                                             Spadłaby mu z mą głową i korona z głowy.
                                                                      A r i a s
                                             Uspokój popędliwość rozumem i raczej
                                             Uwierz mej zdrowej radzie.
                                                                     G o m e s
                                             Nie będzie inaczej.
                                                                      A r i a s
                                             Z jakąż tedy do pana wrócę odpowiedzią?
                                                                     G o m e s
                                             Że hrabia swojej sławy nie ustąpi piędzią.
                                                                      A r i a s
                                             Hej, wiesz, że długie ręce miewają królowie?!
                                                                     G o m e s
                                             Stało się. Dajmy pokój więcej i tej mowie.
                                                                      A r i a s
                                             Bądź łaskaw, kiedy nie dasz miejsca radom zdrowym,
                                             Bój się piorunu, chocieś w wieńcu laurowym.
                                                                     G o m e s
                                             Czekam go bez wzdrygnienia!
                                                                      A r i a s
                                             Ale nie bez szkody.
                 39 Przy wieszczym rozumie  mieć dar przewidywania
                 40 W tym należy  od tego zależy
                                                                        22






                                                                     G o m e s
                                             To Dijego będzie miał dosyć bez ugody.
                                             (Arias wychodzi)
                                             Srodze to ja podobne groźby mam na pieczy.
                                             Im cięższy raz, tym większych dokazuję rzeczy.
                                             A gdzie idzie o honor  i otwarte piekło
                                             Od uprzedzonej41 dumy mnie by nie odwlekło.
                                             SCENA WTÓRA
                                             Roderyk, Gomes
                                                                   R o d e r y k
                                             Parę słów, hrabio...
                                                                     G o m e s
                                             Dobrze.
                                                                   R o d e r y k
                                             Nie wiem, czy się mylę.
                                             Znasz-że ty Dijega?
                                                                     G o m e s
                                                                  Znam.
                                                                   R o d e r y k
                                             Mówmy cicho chwilę.
                                             Wieszże, że tego starca męstwo było wzięto
                                             Za jeden cud na świecie i cnotę, wieszże to?
                                                                     G o m e s
                                             Może być.
                                                                   R o d e r y k
                                             A ta rześkość we mnie, że to jego
                                             Wre krew własna, wieszże to?
                                                                     G o m e s
                                             A mnie co do tego?
                                                                   R o d e r y k
                                             Nauczę cię co-ć na tym, trzy kroki stąpiwszy.
                                                                     G o m e s
                                             Młodziku!
                 41 Uprzedzona  najważniejsza
                                                                        23






                                                                   R o d e r y k
                                             Nie bądź hardy, jeszcze się nie biwszy!
                                             Młodym-ci, prawda; ale kto w serce bogaty,
                                             Wczas poczyna i męstwo nie czeka za laty42.
                                                                     G o m e s
                                             Ty chcesz ze mną zaczynać, ty, coś jeszcze razu
                                             Nie pozwolił się z pochew pokazać żelazu?
                                                                   R o d e r y k
                                             Tacy jak ja za pierwszy raz każą o sobie
                                             Sądzić, mistrzowskie dając sztychy w pierwszej probie.
                                                                     G o m e s
                                             Wieszże ty, ktom ja jest?
                                                                   R o d e r y k
                                             Wiem, i wiem, że kto inny
                                             Na samo imię twoje drżałby jak list43 winny.
                                             Ze stu wieńców, którymi głowa twa okryta,
                                             Zda się, że każdy śmierci mej prognostyk44 czyta.
                                             Mam sprawę z ręką dotąd nieprzezwyciężoną,
                                             Lecz będę miał dosy-ć sił, wsparty prawą stroną45
                                             I kto czyni46 o ojca, każdą siłę zmoże;
                                             Twa ręka nie przegrała, ale przegrać może.
                                                                     G o m e s
                                             To serce bohatyrskie, które masz w tej dobie,
                                             Dawnom ja ze wszystkich spraw upatrował w tobie.
                                             I kładąc47, żeś miał wspierać Hiszpańską Koronę,
                                             Wcześniem ci córkę swoję przeznaczał za żonę.
                                             Wiem miłość twoję wzajem i to u mnie dziwem,
                                             Że powinność jej ogniom odpór daje żywem,
                                             Że cię jej zapał w słusznej pomście nie ochłodzi,
                                             Że twa cnota tak górą, jako sądził, chodzi,
                                             I widzę za tak stałym twoim przedsięwzięciem,
                                             Żem był wybornie trafił obrawszy cię zięciem.
                                             Ale czuję, że litość mówi mi do ucha:
                                             Chwalę serce, młodości twej rusza mię skrucha.
                                             Nie pragnij ciężkiej próby i śmiertelnej wprawy
                                             I męstwu memu nie daj nierównej zabawy.
                                             Mało mi sławy przyjdzie, żywot twój uciąwszy;
                                             Niesłuszna tryumfować, prace nie podjąwszy;
                 42 Za laty  latami
                 43 List  liść
                 44 Prognostyk  przepowiednia
                 45 Prawa strona  słuszna sprawa
                 46 Czyni  walczy
                 47 Kładąc  mając nadzieję
                                                                        24






                                             Rzekliby, żem był wyższy siłą, dziełem, laty,
                                             I tylko by mi został żal z twej wczesnej straty.
                                                                   R o d e r y k
                                             Niepotrzebna z twą pychą miesza się dobrota:
                                             Wziąwszy mi honor  wziąć mi żałujesz żywota.
                                                                     G o m e s
                                             Pójdź precz!
                                                                   R o d e r y k
                                             Pójdę, lecz z tobą. Czegóż jeszcze stoisz?
                                                                     G o m e s
                                             Tak cię żywot mierzi?
                                                                   R o d e r y k
                                             Tak się śmierci boisz?
                                                                     G o m e s
                                             Pójdź! Czynisz, coś powinien. Ten się syn wyrodzi
                                             Co kwadrans po zniewadze ojca żywym chodzi.
                                             SCENA TRZECIA
                                             Chimena, Leonora, Królewna
                                                                  K r ó l e w n a
                                             Uśmierz, moja Chimeno, uśmierz swoje żale,
                                             Mężnie przyjm to nieszczęście i zwycięż go stale48.
                                             Prędko-ć się po tej burzy niebo wypogodzi.
                                             Twe szczęście słabą tylko mgłą nakryte chodzi
                                             I nie stracisz nic na tym, choć ci się odwlecze.
                                                                   C h i m e n a
                                             Serce me bez nadziei ledwo się nie wściecze.
                                             Ta gwałtowna nawałność49 nie darmo mię smuci,
                                             Okręt nadzieje stłucze i cale rozrzuci,
                                             Jak na oko to widzę, że już w porcie tonę.
                                             Kochałam, byłam miła50 i ojców na stronę
                                             Nakłoniliśmy swoję  o czym-em ci rada
                                             Prawiła wtenczas, kiedy zaczęła się zwada,
                                             Która już w tak pomyślnie zapędzonym biegu
                                             Wszytkie nasze uciechy odbiła od brzegu.
                                             Przeklęte dostojeństwa, godności niezgodne,
                 48 Zwycięż stale  przezwycięż stanowczo
                 49 Gwałtowna nawałność  gwałtowna jak nawałnica
                 50 Byłam miła  byłam kochana
                                                                        25






                                             Które budzicie w sercach wielkich żądze głodne!
                                             Niemiłosierny, a mnie śmiertelny honorze!
                                             O, jako ścisłe związki wasza moc rozporze!51
                                                                  K r ó l e w n a
                                             Wierz mi, że-ć się, niż trzeba, bardziej serce boi:
                                             W skok się ta zwada wszczęła, w skok się też ukoi.
                                             Już to głośno przy dworze, wżdy ich kto pogodzi,
                                             Ale i sam król na to, jako ja wiem, godzi.
                                             Ja też, żebyś widziała, jak mię twój strapiony
                                             Umysł boli, pomogę-ć mocno z mojej strony.
                                                                   C h i m e n a
                                             Rzadko po tych zniewagach przychodzi do zgody:
                                             Gdy kogo tkną w poczciwe52, tam nie masz nadgrody53.
                                             Nie zleczy tego ani cudza mądrość słownie,
                                             Ani potęga gwałtem, chyba powierzchownie,
                                             I ukryty gniew, choć się wypogodzi czołem,
                                             Chowa żarzyste ognie pod zdradnym popiołem.
                                                                  K r ó l e w n a
                                             Święte między Chimeną i Rodrykiem węzły
                                             Zwiążą gniew, w którym serca ojcom ich nagręzły54.
                                             I wkrótce miłość wasza nieprzyjaźń przymusi,
                                             I szczęśliwe wesele niezgodą zadusi.
                                                                   C h i m e n a
                                             Tak i ja życzę, lecz się nie spodziewam tyle:
                                             Dijego ufa w sercu, ojciec mój w swej sile.
                                             Łzy me, chociaż ich trzymam, chcą powieki przebyć,
                                             Ciężka mi, co się stało, cięższa, co może być.
                                                                  K r ó l e w n a
                                             Cóż się boisz od starca, tak słabego, szkody?
                                                                   C h i m e n a
                                             Ale Rodryk ma serce.
                                                                  K r ó l e w n a
                                             Ale jeszcze młody.
                                                                   C h i m e n a
                                             Kto ma mieć kiedy serce, ma go zaraz z młodu.
                 51 Rozporze  rozerwie, zniszczy
                 52 Tknąć w poczciwe  ugodzić czyjś honor
                 53 Nadgroda  tu: zadośćuczynienie
                 54 Nagręzły  nasiąkły
                                                                        26






                                                                  K r ó l e w n a
                                             Nie bój się go, nie lękaj z tej miary rozwodu55
                                             Tak się on w tobie kocha, że cię nie urazi
                                             I jedno słowo twoje wszytek gniew w nim skazi56.
                                                                   C h i m e n a
                                             Jeśli mię nie usłucha, tym mi ciężej będzie;
                                             Gdy usłucha, będą go nosić po kolędzie57,
                                             Że będąc kawalerem, chybił swego toru.
                                             Tak  lub doznam miłości jego, lub uporu:
                                             Albo się wstydać muszę, że mi był posłusznym,
                                             Albo trapić, że wzgardził rozkazaniem słusznym.
                                                                  K r ó l e w n a
                                             Znać twe wysokie serce, że choć ci należy
                                             Siła na tym, sromotna myśl cię nie ubieży.
                                             Ale gdy ja też do dnia szczęśliwej ugody,
                                             Uchodząc trefunkowej58, jak bywa, przygody,
                                             Zatrzymam ci Rodryka u siebie w więzieniu,
                                             Nie będzież to u ciebie w jakim podejrzeniu?
                                                                   C h i m e n a
                                             Ach, królewno, wielka to na ciebie fatyga!
                                             SCENA CZWARTA
                                             Królewna, Chimena, Leonora, Pacholę
                                                                  K r ó l e w n a
                                             Chłopiec, biegaj mi prędko, proś do mnie Rodryka!
                                                                    P a c h o l ę
                                             Hrabia Gomes wespół z nim...
                                                                   C h i m e n a
                                             Przebóg! Drżę od strachu!
                                                                  K r ó l e w n a
                                             Mówże!
                                                                    P a c h o l ę
                                             Wyszli pospołu z królewskiego gmachu.
                                                                   C h i m e n a
                                             Sami?
                 55 Rozwodu  rozczarowania
                 56 Skazi  tu: uśmierzy
                 57 Nosić po kolędzie  tu: obmawiać
                 58 Trefunkowej  przypadkowej
                                                                        27






                                                                    P a c h o l ę
                                             Sami i tak się zdało, że się wadzą.
                                                                   C h i m e n a
                                             Ach, toć się dotąd biją! Otóż im tak radzą!
                                             Odpuść, królewno, że tam biegnę niemieszkanie59.
                                             SCENA PIĄTA
                                             Królewna, Leonora
                                                                  K r ó l e w n a
                                             O, jakże ciężkie cierpię w myślach rozerwanie!
                                             Żal mi troski Chimeny, a Rodryk mię łudzi 
                                             Pokój z serca ucieka, miłość się tam budzi.
                                             Jeśli ta para z sobą pożyją niezgodnie,
                                             Z nadzieją oraz we mnie ożyją pochodnie
                                             I choć mię ta różnica60 i gniew ich frasuje,
                                             Przecie serce moje coś smacznego stąd czuje.
                                                                   L e o n o r a
                                             Tak prędko cnota, twemu należna stanowi,
                                             Ustępuje w sercu twym podłemu ogniowi?
                                                                  K r ó l e w n a
                                             Nie zow go podłym, kiedym ja mu jest poddaną
                                             I gdy mię sobie liczy za zawojowaną;
                                             Szanuj go, owszem, bardziej, kiedy mi tak miły.
                                             Broni-ć mię cnota, ale rozdwojone siły
                                             Źle się bronią i choć się myśli takich chronię,
                                             Przecię, co snadź Chimena straci, z smakiem gonię.
                                                                   L e o n o r a
                                             Dosyć wczas twa wyniosłość nisko skrzydła składa
                                             I rozum przed miłością na klęczki upada.
                                                                  K r ó l e w n a
                                             Ach, trudnoż postępować za rozumu śladem,
                                             Kiedy serce tak smacznym napełnione jadem!
                                             Kędy chory na rady i lekarstwa głuchy
                                             I w swej chorobie kocha, tam nie masz otuchy.
                                                                   L e o n o r a
                                             Nadzieją cię coś karmi ten rozruch wygodny;
                                             Ale przecie ten Rodryk nie jest ciebie godny.
                 59 Niemieszkanie  bez zwłoki
                 60 Różnica  konflikt
                                                                        28






                                                                  K r ó l e w n a
                                             Wiem to, i nazbyt to wiem: lecz słuchaj co szepce
                                             Miłość ma, co wyniosłość wszystkę moję depce.
                                             Jeśli Rodryk z zwycięstwem wynijdzie z tej zwady,
                                             Jeśli mu sławny hrabia nie może dać rady,
                                             Kochać się w nim bez wstydu męstwo jego każe.
                                             Jeśli hrabię zwycięży, czegóż nie dokaże?
                                             Ja tuszę, że tu potem za odwagę snadną,
                                             Całe królestwa łacno u nóg jego padną,
                                             I miłość ma pochlebna już go sobie kładzie,
                                             A on majestat zasiadł królów na Granadzie,
                                             Że się mu Murzyn kłania z danią pozwoloną61,
                                             Że Nawara poddaje wespół z Aragoną
                                             Że drży Portugalija i że w tymże torze
                                             Zwycięstw idąc, dzieła swe przeprawia za morze
                                             I wystawia tryumfy swe wpośród Afryki.
                                             Owa, co najszczęśliwsze kiedy wojenniki
                                             Potykać mogło, to Rodryk z hrabią po rozprawie
                                             W sobie mi obiecuje i upewnia prawie.
                                                                   L e o n o r a
                                             Dosyć w wielkim u twojej miłości jest względzie
                                             Po pojedynku, który, nie wiemy, czy będzie.
                                                                  K r ó l e w n a
                                             Rodryk jest urażony, hrabia okazyją
                                             Dał zwady, wyszli z sobą: wątpisz, że się biją?
                                                                   L e o n o r a
                                             Może być, że się biją, oba są w obronie,
                                             Oba w strachu, a ty go już sadzasz na tronie!
                                                                  K r ó l e w n a
                                             Cóż mam czynić? Przyznaję, mózg mi się wywraca,
                                             A snadź to nie ostatnia od miłości praca.
                                             Pójdź ze mną, Leonoro, do mego pokoju,
                                             A nie chciej mię odbiegać w tak śmiertelnym boju.
                                             SCENA SZÓSTA
                                             Król, Arias, Sankty
                                                                       K r ó l
                                             Wierę, hrabia tak durny62? A cóż na to rzecze,
                                             Gdy mu się sprawka jego sucho nie przepiecze63?
                 61 Z danią pozwoloną  z daniną, czyli lennem
                 62 wierę tak durny  zaprawdę tak zuchwały
                 63 Sucho nie przepiecze  nie ujdzie na sucho
                                                                        29






                                                                      A r i a s
                                             Długom się ja z nim, królu, i bez figlów bawił,
                                             Wolę twą przekładając, a nic-em nie sprawił.
                                                                       K r ó l
                                             O Boże, ma-li mię to jeden wyuzdany
                                             Wzgardą karmić i nie dbać o mój gniew poddany?
                                             Znieważył urzędnika  i pana znieważy,
                                             I żyć jeszcze bezpiecznie na dworze się waży!
                                             Chociaż jest wielkim mężem, chociaż bohatyrem,
                                             Choćby był Marsem samym, choćby męstwem szczérem,
                                             Będę ja wiedział, jako przytępić mu rogi,
                                             I choć serdit64, przecie-ć go ja nabawię trwogi
                                             I pozna, że mię słuchać trzeba w każdej sprawie.
                                             Jam ci chciał z nim z początku postąpić łaskawie,
                                             Ale że dumy jego tak na hardą każą65,
                                             Choćby się nawet bronił, weźcie go pod strażą.
                                             (Alfons wychodzi)
                                                                     S a n k t y
                                             Będzie-ć on uważniejszy, królu, po rozmyśle!
                                             Teraz zaraz po zwadzie napadli nań ściśle:
                                             Dzielne serce w afektów pierwszym poruszeniu
                                             Z trudnością się dozwoli przywieść ku zniżeniu
                                             I choć zgrzeszy, choć samo grzech do siebie widzi,
                                             Przyznać myłkę i winnym osądzić się wstydzi.
                                                                       K r ó l
                                             Sankty, ciszej by o tym! Kto śmie hrabię wspierać,
                                             Chciałby podobno takież występki wywierać.
                                                                     S a n k t y
                                             Milczę i słucham, panie, ale gdybym wiedział,
                                             Że cię tym nie urażę...
                                                                       K r ó l
                                             A cóż byś powiedział?
                                                                     S a n k t y
                                             Że serce wychowane w bohatyrskich czynach
                                             Znajduje hańbę swoję w każdych przeprosinach
                                             I nie może się do nich bez sromoty skłonić;
                                             Skąd ciężko hrabi jednać albo się pokłonić,
                                             Ciężko o przepros66, choćby był podobno słuszny,
                                             I gdyby miał mniej serca, był ci by posłuszny.
                                             Każ raczej, królu, niechaj przez krwawe rozprawy
                                             Dosyć czyni zelżonym jako rycerz prawy,
                 64 Serdit  srogi, sierdzisty
                 65 Na hardą kazać  być rozzuchwalonym
                 66 Przepros  przeproszenie
                                                                        30






                                             A dosyć czynić67 zawsze znajdzie go gotowo,
                                             Kto będzie chciał nadgrody. Ja zań dają słowo.
                                                                       K r ó l
                                             Zapomniałeś, z kim mówisz; ale wiek twój młody
                                             Wymawia cię i ścisłe w przyjaźni zawody.
                                             Król każdy, co chce mądrość powinną zachować,
                                             Ma swojej czci, ma i krwie poddanych szanować:
                                             Jam powinien za zdrowie moich być na straży
                                             I jak głowa wiedzieć, co który członek waży;
                                             Skąd widzisz, że się mylisz i że nie ja błądzę:
                                             Ty mówisz jako żołnierz, ja jako król rządzę.
                                             Wymawiaj hrabię jak chcesz, grzeb dla niego Żydy68
                                             -Słuchając mię nie miałby był żadnej ohydy;
                                             Przy tym moja-ć to krzywda: wziął temu poczciwe,
                                             Któregom ja urzędem uczcił lata siwe,
                                             I tak za porywczością niesłychanie hardą
                                             Mojej woli przyganił, mnie nakarmił wzgardą.
                                             Mnie tedy, mnie samemu dałby był nadgrodę.
                                             Nie mówmy o tym więcej. Ale nam na wodę
                                             Trzeba mieć oko, bo nam coś od morza grożą.
                                                                      A r i a s
                                             Albo się Maurowie zaś ku nam przewożą
                                             Zapomniawszy, jak mężnie brali tu więc wstręty69?
                                                                       K r ó l
                                             Na uściu rzeki już ich widziano okręty,
                                             A morze, pełne za swym powrotem do brzegu,
                                             Może ich w niespodzianym postawić tu biegu.
                                                                      A r i a s
                                             Nie poważą się porwać na wojnę bez wici70,
                                             Twym szczęściem ustraszeni i tak często bici.
                                                                       K r ó l
                                             Przecię im to ciężka rzecz i oczy im kłuje,
                                             Że mi Andaluzyja, jak wielka, hołduje.
                                             To państwo, wzięte przez miecz i z stratą ich ludzi,
                                             Coraz się im przypomni i do pomsty budzi.
                                             Dlategom w Sewilijej już lat od dziesiątku
                                             Zasiadł swój tron, żebym tak przy lepszym porządku
                                             Miał ich na pilnym oku i żebym tak z bliska
                                             Obracał ich zamysły wszystkie w pośmiewiska.
                 67 Dosyć czynić zadośćuczynić
                 68 Grzeb dla niego Żydy  działaj skrycie, by wydobyć go ze złej sytuacji
                 69 Brać wstręty  brać przeszkody
                 70 Bez wici  bez wypowiedzenia wojny
                                                                        31






                                                                      A r i a s
                                             Brali już często po łbie i mają w pamięci,
                                             Że co weźmiesz, tego-ć nikt z ręki nie wykręci.
                                             Nie trzeba się, królu, bać.
                                                                       K r ó l
                                             Ale ani drzémać:
                                             Trudniej niespodziewane najazdy utrzymać;
                                             I nieprzyjaciel, chociaż podbity pod nogi71,
                                             Może jeszcze być, swój czas upatrzywszy, srogi.
                                             Nie myślę jednak głosić ani miasta trwożyć
                                             Ku nocy, bo wieść zwykła w trójnasób przyłożyć.
                                             Niech tylko w bramach, w porcie, po murach sowito
                                             Straże zawiodą!
                                             (Alfons wraca)
                                                                     A l f o n s
                                             Panie mój, hrabię zabito!
                                             Dijego swej zniewagi zemścił się przez syna.
                                                                       K r ó l
                                             Taką pomstę musiała przywlec ta przyczyna,
                                             I nie darmo-m chciał zrazu zabieżeć tej zwadzie.
                                                                     A l f o n s
                                             Chimena u twoich nóg swą żałobę kładzie,
                                             Idzie o prawo prosić, we łzach utopiona.
                                                                       K r ó l
                                             Chociaż mię musi ruszyć ta dziewka strapiona,
                                             Godne snadź były w hrabi takiego karania
                                             Zniewaga urzędnika, wzgarda rozkazania;
                                             Ale chociaż to słuszną odniósł on nadgrodę,
                                             Żal mi go i śmierć jego mam sobie za szkodę.
                                             Po tak długiej usłudze mnie i temu państwu,
                                             Po krwi często rozlanej przeciwko pogaństwu,
                                             Lubo mię był uraził, tę mu wdzięczność płacą,
                                             Że mi go żal i nie wiem, jak wiele w nim tracę.
                                             SCENA SIÓDMA
                                             Król, Diego, Chimena, Sankty, Arias, Alfons
                                                                   C h i m e n a
                                             Królu, czyń sprawiedliwość!
                 71 Podbity pod nogi  pokonany, osłabiony
                                                                        32






                                                                      D i e g o
                                             Słuchaj drugiej strony.
                                                                   C h i m e n a
                                             Padam do twych nóg!
                                                                      D i e g o
                                             Pokłon daję-ć uniżony.
                                                                   C h i m e n a
                                             Proszę o prawo!
                                                                      D i e g o
                                             Mam swe obrony w tym swarze.
                                                                   C h i m e n a
                                             Mścij się śmierci!
                                                                      D i e g o
                                             Która to znaczną pychę karze.
                                                                   C h i m e n a
                                             Rodryk, królu...
                                                                      D i e g o
                                             Uczynił czyn syna dobrego.
                                                                   C h i m e n a
                                             Zabił rodzica mego!
                                                                      D i e g o
                                             A zemścił się swego.
                                                                   C h i m e n a
                                             Krwie poddanych masz, królu, mścić się z każdej miary!
                                                                      D i e g o
                                             Pomsta zniewagi słuszna nie boi się kary.
                                                                       K r ó l
                                             Wstańcie oboje, a mów każdy z was po woli72.
                                             Chimeno, twój frasunek, wierz mi, że mię boli
                                             I że mię w towarzystwie masz w swojej żałobie.
                                             Mów wprzód, ty potem, w rzecz się nie wrywając sobie 73.
                                                                   C h i m e n a
                                             Królu, ociec mój zabit i te oczy moje
                                             Widziały krwie płynące z piersi jego zdroje!
                 72 Po woli  według woli
                 73 Nie wrywając  nie przerywając
                                                                        33






                                             Tej krwie, która wielekroć broniła tych murów,
                                             Tej krwie, za którąś odniosł zwycięstwo Maurów,
                                             Tej krwie, która się gniewem kurzy, żalem dusi,
                                             Że nie na twej usłudze teraz się lać musi;
                                             Tę krew, której nie śmiała wojna toczyć swemi
                                             Razami, rozlał Rodryk w twym dworze po ziemi
                                             I jakoby na próbę ręki nieużytej,
                                             Obalił filar znaczny Rzeczypospolitej,
                                             Wziął serce twemu wojsku, zasmucił żołnierze
                                             I nieprzyjacielowi dodał dumy szczerze.
                                             Przybiegłam, gdzie się bili, z przestrachem i trwogą.
                                             Lecz już nie w czas. Odpuść mi, królu, że nie mogą
                                             Usta dalej wymówić i że-ć miasto mowy
                                             Głuchymi ostatek mój lament powie słowy.
                                                                       K r ó l
                                             Nie smęć się, moja dziewko. Ja-ć przy tym kłopocie
                                             Na miejscu jego chcę być ojcem jak sierocie.
                                                                   C h i m e n a
                                             Nazbyt to łaski, panie. Szłam tedy bez zwłoki,
                                             Lecz zastałam już ojca przez obadwa boki
                                             Przebitego. Sam mi już nic nie rzekł, lecz z ciała
                                             Krew na piasku powinność moję zapisała,
                                             I już zamknąwszy mowę, przez otwarte rany
                                             Mówił mi, żeby jego morderz74 był karany,
                                             I teraz przez też nieme i przez moje usta
                                             Prosi, żeby nie spełzła takowa rozpusta.
                                             Królu, niechaj się tam, gdzie twa panuje władza,
                                             Zbrodnia i mężobójstwo wolno nie przechadza!
                                             Niech się na tych, których ci służba jest życzliwa
                                             I męstwo zgodne, młoda płochość nie porywa,
                                             I niech bez pomsty ręka nieuważnej młodzi
                                             Sławy sług twych nie znosi, we krwi ich nie brodzi!
                                             Królu, ociec mój zabit; ja o pomstę proszę 
                                             Za sobą prosząc oraz twoję sprawę wnoszę:
                                             Kto-ć po tym służyć będzie, kto-ć dotrzyma wiary,
                                             Jeśli na tę śmierć hrabie chcesz patrzeć przez szpary?
                                             W człowieku takim siła wojsko twoje traci,
                                             Nadgródź to jego równym, niech się krew krwią płaci,
                                             Znieś Dijega i wywróć dom jego z korzenia,
                                             Dla siebie, dla dobrego w ludziach rozumienia.
                                             Słońce, co wszystko widzi, nic nie widzi, co by
                                             Mogło-ć słusznie nadgrodzić krew takiej osoby.
                                                                       K r ó l
                                             Dijego, odpowiadaj.
                 74 Morderz  morderca
                                                                        34






                                                                      D i e g o
                                             Nader to szczęśliwy,
                                             Który póki ma siły, póty tylko żywy;
                                             Późne lata krzywdą są męstwa i zgrzybiały
                                             Wiek czyni w sławie naszej uszczerbek niemały,
                                             Ja, którego świat przeszły między sławnych liczy,
                                             Ja, com z sobą zwycięstwo wodził jak na smyczy,
                                             Muszę dziś  do tego mnie zeszłe wiodą lata 
                                             Być i przezwyciężonym, i śmiechem u świata.
                                             Czego nie mogła bitwa, szturm, zasadzka, zwada,
                                             czego nie mógł dokazać Aragon, Granada75
                                             Ani twój nieprzyjaciel, ani mój niechętny,
                                             To dziś pycha sprawiła, włożywszy znak smętny
                                             Na me czoło, w oczach twych, królu, będąc wspartą
                                             Młodym wiekiem i siłą nie tak laty startą.
                                             I już te włosy siwe, wytarte szyszakiem,
                                             to ramię, co więc z całym czyniło76 orszakiem
                                             Ta krew, tak często lana dla ciebie z ochotą,
                                             Szłyby były pod ziemię nakryte sromotą,
                                             Gdybym był nie miał syna, a godnego syna,
                                             Żebyś w nim, królu, kochał i ja, i kraina.
                                             On mi rękę pożyczył, jego serce żywe,
                                             Hańbę moję omywszy, wróciło poczciwe.
                                             Jeśli serce pokazać i nim się ozdobić,
                                             Jeśli mścić się pogębku ma karę zarobić 
                                             Ja mam tę burzę znosić, on niech będzie w ciszy:
                                             Wszak zawsze głowę karzą, kiedy ręka zgrzészy.
                                             W tej pomście, co mnie smakiem, a Chimenie męką,
                                             Jak jest hersztem, ja głową, a on tylko ręką.
                                             Chimena na Rodryka nic nie skarżyłaby,
                                             Gdyby to, co on, sprawić mógł był mój wiek słaby.
                                             Skarz tedy królu, głowę, bliską też już końca,
                                             A niechaj żyje ramię, państw twoich obrońca:
                                             Uczyń dosyć krwią moją żałobnej Chimenie,
                                             Daj ten plastr i lekarstwo na jej utrapienie.
                                             Gotów-em dekret śmierci stwierdzić swą pieczęcią,
                                             I byle bez sromoty umrzeć, umrę z chęcią.
                                                                       K r ó l
                                             Sprawa to niepoślednia i w zupełnej radzie77
                                             Trzeba o niej pomówić. Tymczasem w zakładzie,
                                             Dijego, pod swym słowem zostawaj przy dworze.
                                             Sankty, odwiedź78 Chimenę! A niż zgasną zorze,
                                             Niech szukają Rodryka. Będę-ć się mścił ojca.
                 75 Aluzja do bitew z chrześcijańskim królestwem Aragonii i pogańską Granadą
                 76 Czyniło  walczyło
                 77 W zupełnej radzie- w pełnym składzie członków rady królewskiej
                 78 Odwiedź  odprowadź
                 79 Stale  nieugięcie
                                                                        35






                                                                   C h i m e n a
                                             Słuszna, żeby dał gardło, o królu, zabojca.
                                                                       K r ó l
                                             Nie trap się, moja córko, i znoś ten raz stale79.
                                                                   C h i m e n a
                                             Trudno bez utrapienia takie znosić żale.
                                                                        36






                                             AKT TRZECI
                                             SCENA PIERWSZA
                                             Roderyk, Elwira
                                                                     E l w i r a
                                             Rodryku, cóż tu robisz? Co tu chcesz, nieboże?
                                                                   R o d e r y k
                                             Szukam nieszczęściu końca, który tu być może.
                                                                     E l w i r a
                                             Ale skąd ci ta śmiałość, że tu swą osobą
                                             Przychodzisz w dom, któryś sam napełnił żałobą?
                                             Czy chcesz jeszcze i duszę hrabie wygnać z domu?
                                             Cóż? Czyś go nie ty zabił?
                                                                   R o d e r y k
                                             Bez wiecznego sromu
                                             Nie mogła moja ręka nie skrócić mu życia.
                                                                     E l w i r a
                                             Lecz szukać swego w domu niechętnym ukrycia
                                             Kto kiedy winny myślił? I co to za sprawa?
                                             Kto kiedy mężobójcą stawił się do prawa?
                                                                   R o d e r y k
                                             Nie dziwuj mi się więcej ani mi patrz w oczy;
                                             Śmierci pragnę, com ją dał, i czekam ochoczy.
                                             Dekret mi pisze miłość, Chimena jest sędziem;
                                             Póki się gniewa, póty śmierci godni będziem.
                                             I to mnie tu przygnało, abym przyjął z dzięką
                                             Skazanie na śmierć z jej ust, śmierć samę jej ręką.
                                                                     E l w i r a
                                             Uciekaj raczej przed nią, bój się jej urazy!
                                             Nie nacieraj na pierwsze żalu z gniewem razy!
                                             Wynidź z domu! Bytność twa, jako ogień plewy,
                                             Podżarzy popędliwość, podpali jej gniewy.
                                                                   R o d e r y k
                                             Nie, nie, nie może ona, niech się, jak chce, stawia,
                                             Nazbyt mi być surową, czynić mi bezprawia.
                                             Ja dokażę, czegom chciał, jeżeli z tej miary
                                             Rozżarzę i do prędszej pobudzę ją kary.
                                                                        37






                                                                     E l w i r a
                                             Chimena jest u dworu, skąd ją odprowadzi
                                             I połowica80 dworu, i zgraja czeladzi.
                                             Wynidź! Wynidź! Cóż rzeką widząc cię tu ludzie
                                             O zmyślonej Chimeny w żalach jej obłudzie?
                                             Czy chcesz, żeby rzekł język uszczypliwej mowy,
                                             Że z mordercą ojcowskiej ma przewodnią81 głowy?
                                             Przydzie prędko; już idzie. Choć dla plotek dworu
                                             Skryj się Rodryku, i miej pieczą jej honoru.
                                             (Kryje się)
                                             SCENA WTÓRA
                                             Elwira, Chimena, Snakty
                                                                     S a n k t y
                                             Tak jest, słuszny jest twój gniew; i płacz sprawiedliwy
                                             Wyciąga, żeby nie był winowajca żywy.
                                             Ja też nie chcę słownymi wywody tam zmierzać,
                                             Żebym miał żal twój cieszyć i gniewy uśmierzać.
                                             Ale jeślim ci służyć i godny, i zdolny,
                                             Skarz, proszę, przez broń moję postępek swawolny,
                                             Zażył miłości mojej na pomstę, a wszędzie
                                             Za twoim rozkazaniem sił ręce przybędzie.
                                                                   C h i m e n a
                                             Nieszczęsnaż ja!
                                                                     S a n k t y
                                             Chciej zażyć, proszę, mojej broni.
                                                                   C h i m e n a
                                             Uraziłabym króla, który mnie sam broni.
                                                                     S a n k t y
                                             Sprawiedliwość więc zwykła iść tak chromym krokiem,
                                             Że winny ze wszystkiego wyjdzie przed wyrokiem.
                                             Leniwa to jest pomsta, nadgroda wątpliwa,
                                             Krótsza droga ta, którą miłość ma odkrywa.
                                             Dozwól tylko pod twoim imieniem ci służyć.
                                                                   C h i m e n a
                                             Ostatni to ratunek, lecz kiedy go użyć
                                             Przyjdzie i jeśli twoja chęć się ktemu skłoni,
                                             Wolno-ć będzie za moję krzywdę dobyć broni.
                 80 Połowica  tu: połowa
                 81 Ma przewodnią  tu: porozumieć się
                                                                        38






                                                                     S a n k t y
                                             Najwyższe moje szczęście, którego nadzieją
                                             Serce się cieszy i me zamysły się śmieją.
                                             SCENA TRZECIA
                                             Chimena, Elwira
                                                                   C h i m e n a
                                             Terazem sobie wolna i mogę-ć na woi
                                             I bezpiecznie wynurzyć, co mię w sercu boli,
                                             Mogę otworzyć i łzom, i wzdychaniu wrota,
                                             Mogę-ć nie taić myśli i gruntu kłopota.
                                             Ociec mój legł, Elwiro, i Rodryk na probę
                                             Męstwa swego tak znaczną obalił osobę.
                                             Płaczcie, płaczcie, me oczy, zmieńcie się w krynicę!
                                             Połowa zdrowia mego drugą połowicę
                                             W grób wprawiła i każe, żebym pomstę brała
                                             Dla tej, której już nie mam, z tej, co mi została.
                                                                     E l w i r a
                                             Racz się uspokoić!
                                                                   C h i m e n a
                                             Ach, jakoż twojej rady
                                             Trudno zażyć podczas tak śmiertelnej zawady!
                                             Jako się uspokoić i wyniść z tej męki,
                                             Kiedy mi tak ojca żal, jak i winnej ręki?
                                             I co za nadzieja w tym z żalami przymierzu,
                                             Gdy czyniąc o mord prawem82, kocham się w morderzu?
                                                                     E l w i r a
                                             Kochasz się w nim? A on ojca-ć własnego morduje!
                                                                   C h i m e n a
                                             Małom rzekła, że kocham, cale mi panuje.
                                             Miłość gniewy me tłumi i bierze im siły;
                                             Ten, co mi winny, tenże sercu memu miły,
                                             I czuję, choć się pomsta w kolerę ubiera,
                                             Że się Rodryk w mym sercu znowu z ojcem ściera;
                                             Przycina, sztychy daje, składa, ustępuje,
                                             Raz mocny, drugi słaby, trzeci tryumfuje.
                                             Ale w tej twardej bitwie pomsty i miłości,
                                             Choć serce w podział idzie, rozum jest w całości;
                                             I choć miłość zażywa ze mną swojej siły,
                                             Zmysły me z powinności toru nie zbłądziły.
                 82 Czynić o mord prawem  domagać się kary na drodze prawnej
                                                                        39






                                             Miłość sercem, rozumem kierują urazy:
                                             Rodryk mi miły, żal mi, że padł na te razy,
                                             Serce me za nim mówi; lecz na ten jad skryty
                                             Pomnię dobrze, żem córką, że ociec zabity.
                                                                     E l w i r a
                                             To z nim myślisz do prawa?
                                                                   C h i m e n a
                                                                         Ach, okrutne myśli
                                             I srogie prawo, które powinność wymyśli!
                                             Na gardło następuje, a wygrać się boję;
                                             Chcę go stracić, a z jego śmiercią złączę swoję.
                                                                     E l w i r a
                                             Porzuć, porzuć tę zrzędę i myśli okrutne
                                             Ani się prawu w łyka podawaj tak smutne.
                                                                   C h i m e n a
                                             Jako! Ociec mój skonał i krew pomsty woła,
                                             A nieszczęśliwa córka mścić się jej nie zdoła?
                                             I serce, ułowione w miłosne obierży83,
                                             Inszej pomsty nad słabe płacze nie odzierży?
                                             Ach, nie daj tego, Boże! Ta miłość, zdrajczyni,
                                             Cnoty mojej milczeniem gnuśnym nie obwini.
                                                                     E l w i r a
                                             Wierz mi, panno, że-ć każdy przebaczy bez zwłoki,
                                             Że sobie zdrów zachowasz klejnot tak wysoki,
                                             Takiego kawalera. Twa skarga jest świadkiem
                                             Przed królem twojej pomsty. Daruj go ostatkiem,
                                             Nie następuj i nie bądź na swe złe upartą.
                                                                   C h i m e n a
                                             Jeśli wolną przymówek sławę i otwartą
                                             Chcę mieć, muszę tak czynić i ta twoja rada
                                             Wstyd z sobą niesie, choć jej miłość słucha rada.
                                                                     E l w i r a
                                             Ale przecię w Rodryku kochasz, choć go winisz.
                                                                   C h i m e n a
                                             Prawda.
                                                                     E l w i r a
                                             Cóż na koniec z nim i z sobą uczynisz?
                 83 Miłosne obierży  sieci miłości
                                                                        40






                                                                   C h i m e n a
                                             Uspokajając sławę i żalów potęgę,
                                             Nastąpię nań, zgubię go, a potem polęgę.
                                             SCENA CZWARTA
                                             Roderyk, Chimena, Elwira
                                                                   R o d e r y k
                                             Więc dalej, nie odwłaczaj tej chwalebnej chluby,
                                             Nasyć się i krwią moją, i chwałą mej zguby!
                                                                   C h i m e n a
                                             Elwiro, cóż to widzę? Cóż się dzieje ze mną?
                                             Roderyk w domu moim? Roderyk przede mną?
                                                                   R o d e r y k
                                             Nie oszczędzaj krwie mojej i dla swej zapłaty
                                             Uciesz się z swojej pomsty, uciesz z mojej straty!
                                                                   C h i m e n a
                                             Ach!
                                                                   R o d e r y k
                                             Słuchaj mię!
                                                                   C h i m e n a
                                              Umieram!
                                                                   R o d e r y k
                                             Tylko pół kwatery
                                                                   C h i m e n a
                                             Daj mi pookój, niech umrę!
                                                                   R o d e r y k
                                             Tylko słowa cztery!
                                             Potem chyba tą szpadą daj mi odpowiedzi.
                                                                   C h i m e n a
                                             Ach, tą szpadą, która krew ojca mego cedzi!
                                                                   R o d e r y k
                                             Moja Chimeno!
                                                                   C h i m e n a
                                             Schowaj tę broń, która oczy
                                             Żałobi, kiedy z złości twej krwią moją broczy.
                                                                        41






                                                                   R o d e r y k
                                             Owszem, patrz na nię, abyś gniew swój tym goręcej
                                             Podżegła i karanie wzięła ze mnie pręcej.
                                                                   C h i m e n a
                                             Ach, krew swą na niej widzę!
                                                                   R o d e r y k
                                             Ponurzże ją w mojej
                                             I omyj; niech odmieni tę farbę krwie twojej.
                                                                   C h i m e n a
                                             Ach, okrutnyś, że prędkim jednego dnia skokiem
                                             Ojca bronią zabijasz, a córkę widokiem!
                                             Skryj to żelazo mokre mordem mego ciała;
                                             Zabijasz mię, a prosisz, żebym cię słuchała.
                                                                   R o d e r y k
                                             Czynię, co każesz, ale nie składam z tą bronią
                                             Chęci skończyć ten żywot twą ręką i dłonią;
                                             Nie czekaj bowiem, abym, twą miłością struty,
                                             Miał szukać z dobrej sprawy sromotnej pokuty.
                                             Ręka rodzica twego niezmazaną bliznę
                                             Na ojca mego była włożyła siwiznę;
                                             Wiesz sama, jako musi pogębek obchodzić,
                                             Zniewagi takiej trudno inaczej pogodzić.
                                             Nią będąc przyciśniony, bez wszelkiego sporu
                                             Musiałem bronić swego ojca i honoru.
                                             Nie ganię sobie tego, com czynił, i gdyby
                                             czynić to jeszcze trzeba, czyniłbym bez chyby.
                                             Prawda to, że miłość ma długo i nieskromnie
                                             Stawała przeciw ojcu memu, przeciwko mnie;
                                             Osądź stąd, jak jest silna, kiedy w takim razie
                                             Dla niej zapomniałem prawie o urazie,
                                             I chociaż ją zwyciężył respekt sławy chciwy,
                                             Wstrzymywałem swą rękę i gniew popędliwy,
                                             Tłumiłem chęć wygranej, co mi serce bodła,
                                             I pewnie by twa gładkość już była przewiodła,
                                             Gdybym się był jej władzy mocno nie zasłonił,
                                             Że cię niegodzien, który swej czci nie obronił,
                                             Że jakoś się kochała we mnie, gdym był cały
                                             Na poczciwem, wraz by z nim łaski twe ustały,
                                             I że słuchać miłości i być jej powodnym84,
                                             Byłbym twych i afektów, i zdania niegodnym.
                                             Toż i teraz powiadam, i aż do wytchnienia
                                             Też we mnie myśli będą i też rozumienia:
                                             Uraziłem cię; broni musiałem w tym użyć,
                                             Żeby być bez sromoty i godnym ci służyć;
                                             Ale sławie i ojcu uczyniwszy dosyć,
                 84 Być powodnym  dać sobą kierować
                                                                        42






                                             Ciebie teraz nadgrodą słuszną chcę przeprosić:
                                             Przynoszę-ć chętnie swoję krew, którąm ci winien.
                                             Zrobiłem, com powinien, czynię, com powinien,
                                             I wiedząc, że śmierć ojca budzi cię do kary,
                                             Nie chciałem ci przysłusznej85 umykać ofiary:
                                             Dobijże i zarzęż mię przy ojcowskim grobie,
                                             Kiedy sprawę mej ręki za sławę mam sobie.
                                                                   C h i m e n a
                                             Ach, Rodryku, prawda to, że-ć ganić nie mogę,
                                             Żeś miał o dobre imię tę pieczę i trwogę,
                                             I chociam urażona, serce me w tej chwili
                                             Nie tak cię wini, jako na nieszczęście kwili.
                                             Wiem dobrze, że po takiej niezmiernej zniewadze
                                             Męskie serce powinno nic nie kłaść na wadze.
                                             Czyniłeś, coś powinien, lecz to, coś dla ludzi
                                             Czynił, jest mi nauką; do tegoż mię budzi
                                             Twe nieszczęśliwe męstwo: przez swoję wygraną
                                             Czyta mi i wspomina powinność stroskaną.
                                             Twa ręka mścić się ojca, bronić sławy bieży;
                                             Taż mnie pomsta, taż sławy obrona należy.
                                             Ach, sam mię tylko twój wzgląd wiedzie do rozpaczy!
                                             Gdyby mię była insza ręka w ten żebraczy86
                                             Kir ubrała i ociec zginął bez twej winy,
                                             W tobie bym swoich żalów znalazła jedyny
                                             Ratunek i nie tak bym ciężkie serce miała,
                                             Gdyby kochana ręka łzy me ocierała.
                                             Ale teraz w tym jest stan mój najnieszczęśliwszy,
                                             Że i ciebie mam stracić, ojca już straciwszy,
                                             I stąd się toczy z oczu płaczu zdrój bogaty,
                                             Że sama chodzić muszę koło twojej straty.
                                             Nie czekaj bowiem, abym, twoją będąc zdjętą
                                             Miłością, rzucić miała pomstę rozpoczętą.
                                             choć nasze spólne mówią za tobą pochodnie87,
                                             Muszę się wielkim sercem zrównać z tobą godnie:
                                             Tyś się mnie godnym ciężką pokazał mnie sprawą,
                                             Ja żem cię godna, ujrzy świat przez twą śmierć krwawą.
                                                                   R o d e r y k
                                             Nie okładajże dalej. A iż moją głową
                                             Ludziom masz gębę zatkać, tu ją masz gotową.
                                             Uczyń nią dosyć sobie, uczyń swoje zdanie,
                                             Smaczny mi będzie ten raz i na śmierć skazanie.
                                             Czekać na prawo, gdzie więc rozprawa leniwa,
                                             Sławy-ć przez to ubędzie, mnie męki przybywa.
                                             Szczęśliwym, gdy z twej ręki pożegnam się z światem.
                 85 Przysłuszna  sprawiedliwa
                 86 Żebraczy  tu: żałosny
                 87 Spólne pochodnie  obopólne uczucie
                                                                        43






                                                                   C h i m e n a
                                             Daj mi spokój; jam twoją stroną88,a nie katem,
                                             Choć mi kark twój podajesz, ja nie mam nań prawa.
                                             Tobie obrona głowy, a mnie o nię sprawa
                                             Przynależy; ani ty masz mi ją darować
                                             I ja cię nie mam karać, ale następować89.
                                                                   R o d e r y k
                                             Choć nasze spólne ze mną proszą cię pochodnie,
                                             Ty się masz wielkim sercem równać ze mną godnie;
                                             Ale chcieć cudzej ręki zażyć w tej przygodzie,
                                             Jest to, wierz mi, Chimeno, pozostać w zawodzie90.
                                             Jam własną ręką mścił się ojca, gdy zelżony,
                                             Ty własną ręką mścij się ojca z twojej strony.
                                                                   C h i m e n a
                                             Okrutny, cóż ci po tym niewczesnym uporze?!
                                             Tyś się mścił bez posiłków, a mnie chcesz mieć w sforze!91
                                             Nie chcę dzielić mej sławy z tobą za tym składem,
                                             Zdołam sama zemścić się idąc twym przykładem.
                                             Honor mój i ociec mój twej miłości ani
                                             Twojej rozpaczy nie chcą być obowiązani.
                                                                   R o d e r y k
                                             Ciężka sporka o sławę! Tak-że na tym stanie,
                                             Że odmówisz tej łaski, odwłócząc karanie?
                                             Dla ojca, co nie żyje, dla naszej miłości
                                             Daj mi śmierć lub jak pomstę, lub jako z litości!
                                             Stradnego sługę twego mniej z twojej zaboli
                                             Umrzeć ręki niż konać w niełasce powoli.
                                                                   C h i m e n a
                                             Ach, nie mam cię w niełasce!
                                                                   R o d e r y k
                                             Powinnaś.
                                                                   C h i m e n a
                                             Nie mogę.
                                                                   R o d e r y k
                                             Tak lekce puścisz ludzkie języki w odłogę?92
                                             Gdy się dowiedzą, że cię dawny ogień piecze,
                                             Czegóż zazdrość nie zmyśli, kłamstwo nie wyrzecze?
                 88 Strona  osoba skarżąca
                 89 Następować  domagać się ukarania
                 90 Pozostać w zawodzie  być w błędzie
                 91 Sfora  chodzi o otoczenie, towarzystwo
                 92 Puścić ludzkie języki w odłogę  zlekceważyć ludzką obmowę
                                                                        44






                                             Każ im milczeć mą śmiercią i, nie bawiąc wiele,
                                             Ukontentuj twą sławę i nieprzyjaciele.
                                                                   C h i m e n a
                                             Tym jaśniejsza ma sława, że-ć daruję zdrowie.
                                             Tym samym zatkam gębę wszelakiej obmowie,
                                             Gdy mię i zazdrość sama, żałując, pochwali,
                                             Wiedząc, że prawo wiodę93 choć mię miłość pali.
                                             Idź sobie precz! Niech się więcej widokiem nie suszę
                                             Tego, co szczerze kocham, a co stracić muszę.
                                             A wynidź potajemnie z nieszczęsnego domu,
                                             żebyś nie dał pochopu do plotek nikomu.
                                             Gdyby cię tu widziano, język uszczypliwy
                                             Mógłby na mą ohydę zmyślić troje dziwy94.
                                             Nie życz, żeby dla ciebie miano mię w czym winić.
                                                                   R o d e r y k
                                             Ach, niech umrę!
                                                                   C h i m e n a
                                             Idź już precz!
                                                                   R o d e r y k
                                             A cóż myślisz czynić?
                                                                   C h i m e n a
                                             Nie patrząc na te, co mój gniew tłumią, płomienie,
                                             Wszystką siłą nastąpię na twe potępienie!
                                             Lecz choć uchybię twardej powinności rządu,
                                             Ta jest ma wszystka żądność95: nie wygrać u sądu.
                                                                   R o d e r y k
                                             O cudowna miłości!
                                                                   C h i m e n a
                                             Ale nieszczęśliwa!
                                                                   R o d e r y k
                                             O, jak wzgląd ojców naszych łzami nas obléwa!
                                                                   C h i m e n a
                                             Roderyku, kto to myślił?
                                                                   R o d e r y k
                                             Chimeno, kto wierzył?
                 93 Prawo wiodę  prowadzę proces
                 94 Troje dziwy  rzeczy niestworzone
                 95 Żądność  pragnienie
                                                                        45






                                                                   C h i m e n a
                                             Że Bóg bliskiemu szczęściu krótki czas zamierzył!
                                                                   R o d e r y k
                                             I że nasze nadzieje, gdy najlepiej trwały,
                                             Miały się rozbić w porcie o ukryte skały!
                                                                   C h i m e n a
                                             O żalu!
                                                                   R o d e r y k
                                             O daremne skargi w tym odmęcie!
                                                                   C h i m e n a
                                             Idź precz! Już cię nie słucham. Idźże już, proszę cię!
                                                                   R o d e r y k
                                             Bądź łaskawa. Ja żywot mój powlekę smutnie,
                                             Aże mi go przez prawo twe staranie utnie.
                                                                   C h i m e n a
                                             Jeżeli to otrzymam, daję-ć na to słowo,
                                             Że po tobie minuty żyć nie będę zdrowo.
                                             Bądź mi łaskaw, wynidź, a strzeż, by cię nie widziano.
                                                                     E l w i r a
                                             Jakimkolwiek nas z nieba nieszczęściem zachwiano...
                                                                   C h i m e n a
                                             Daj mi pokój! Niechaj mych łez nie każdy słyszy!
                                             Pójdę szukać wygodnej mym lamentom ciszy.
                                             SCENA PIĄTA
                                                                      D i e g o
                                             sam
                                             Nigdy nam niebo łaski nie pokaże szczerze
                                             I nietrwałe z troskami mamy tu przymierze;
                                             Zawsze najwyższą radość, otwarte wesele
                                             Żal nam jaki przewije, frasunek prześciele.
                                             Wśród szczęścia mego i ja też mam troskę swoję;
                                             W radości pływam, a wraz aż drżę, co się boję.
                                             Napasłem śmiercią hrabi moje oczy mściwe,
                                             Ale tego nie mogę widzieć, co me siwe
                                             Lata zaszczycił96: chociaż, ile mój wiek stary
                                             Zniesie, szukam go pilno, już mi prawie pary
                 96 Zaszczycił  obronił
                                                                        46






                                             Nie staje i zbieganą ledwie wlokę nogę,
                                             A żadnej o nim powziąć nowiny nie mogę.
                                             często w tym nocnym cieniu jako omamiony
                                             Widzę go rzekomo, często chętnymi ramiony
                                             Wiatr ściskam miasto niego; a te same myłki
                                             Strachem mię przerażają do ostatniej żyłki.
                                             Nikt mię, kędy się schronił, gdzie skrył, nie upewni;
                                             Wiem, że potężni hrabie zabitego krewni,
                                             Więc i czeladź domowa myślą o zemszczeniu.
                                             Ach, Rodryk pewnie w grobie już albo w więzieniu!
                                             O Boże, ale jeśli nie mylę się znowu,
                                             Widzę go  czy też marę nocnego obłowu?
                                             On jest; nie wątpmy więcej. Wysłuchane modły
                                             Odegnały frasunek, a radość przywiodły.
                                             SCENA SZÓSTA
                                             Diego, Roderyk
                                                                      D i e g o
                                             Rodryku, wżdy-ć na koniec niebo mi cię wraca!
                                                                   R o d e r y k
                                             I z zwycięstwem: ale, ach, smętna moja praca!
                                                                      D i e g o
                                             Niech sobie pierwej wytchnę, niż cię pocznę chwalić.
                                             Dzielność ma nie może cię dziedzictwa oddalić,97
                                             Dobrześ jej naśladował i twa sławna siła
                                             Twe krewne bohatyry dziś w tobie wskrzesiła:
                                             Pokazałeś, żeś synem moim, żeś ich wnukiem.
                                             Ta pierwsza próba, gdyś się zdał w męstwie nieukiem,
                                             Równa się dziełom moim i na przykład młodzi
                                             Jednym sztychem sławy mej wysokiej dochodzi.
                                             Podporo mej starości, rado na kłopoty,
                                             Dotknij się tej siwizny wolnej od sromoty!
                                             Pocałuj ten policzek i obacz tę skronią,
                                             Z której wieczną zniewagę zmyłeś swoją bronią.
                                                                   R o d e r y k
                                             Ojcze, sam sobie dziękuj! Będąc twoim synem
                                             Nie mogłem ci podlejszym oświadczyć się czynem.
                                             Cieszę się, że odwaga pierwsza tak sowicie
                                             Tobie się podobała, któryś mi dał życie.
                                             Ale nie miej za złe, że w tej wszytkiej ozdobie
                                             Sobie też chcę uczynić dosyć, choć po tobie.
                                             Nie gniewaj się, że rozpacz serce mi rozsadzi.
                 97 Dziedzictwo oddalić  zaprzeczyć dziedzictwa
                                                                        47






                                             Twa pochwała me sprawy nazbyt długo gładzi.
                                             Nie żal mi, żem zniewagę dla ciebie zapłacił,
                                             Ale oddaj98 mi, ojcze, com dla ciebie stracił.
                                             Moja ręka, na pomstę twoję uzbrojona,
                                             Mnie samemu sztych dała, którym serce kona.
                                             Nie mów mi nic: wszystkiem ci już zapłacił długi
                                             Synowskie, duszę dla twej straciwszy usługi.
                                                                      D i e g o
                                             Więcej-eś jeszcze sprawił tak wystawiwszy mię:
                                             Jam ci tylko żywot dał, ty mnie dobre imię;
                                             A że sława wprzód chodzi, żywot na ostatku,
                                             Przyznawam, żem ci winien jeszcze coś w przypadku.
                                             Lecz niech w tak mężnym sercu słabość się nie ściele:
                                             Jeden tylko jest honor, a panien tak wiele.
                                             Honor jest powinnością, a miłość zabawą.
                                                                   R o d e r y k
                                             Cóż to mówisz?
                                                                      D i e g o
                                             Co słuszna i co prawdą prawą.
                                                                   R o d e r y k
                                             Pokazałem, że u mnie honor niezmazany,
                                             A ty mnie do sromotnej chcesz przywieść odmiany!
                                             Tak kawaler bez serca, jak sługa bez wiary
                                             W równej to są osławie, godni równej kary.
                                             Nie ucz wierności mojej tej z sercem włóczęgi,
                                             Niech będę mężny, ale bez krzywej przysięgi;
                                             Trwalsze są moje związki, nikt ich nie zachwieje,
                                             I w cale99 chowam miłość, choć nie mam nadzieje,
                                             I nie mogąc Chimeny ni mieć, ni porzucić,
                                             Wolę śmierć niż rozpaczą śmiertelną się smucić.
                                                                      D i e g o
                                             Jeszcze nie czas żegnać się z światem i umierać:
                                             Król i ojczyzna ręką twoją chcą się wspierać.
                                             Okręty afrykańskie prawie na twe szczęście
                                             Podstąpiły pod miasto, plądrują przedmieście
                                             I Murzyn, morską wodą wniesiony w port nocą,
                                             Na mury się nastąpić zbiera wszytką mocą.
                                             Dwór się w tym bardzo zmieszał, ludzie się strwożyli,
                                             Wrzask wszędzie, a biała płeć żałobliwie kwili.
                                             Podczas tej zawieruchy i tego pogromu
                                             Zastałem pięćset człeka, przyjaciół mych, w domu,
                                             Którzy wiedząc mój despekt i co mię potkało,
                                             Zbiegli się byli, chcąc się mścić krzywdy mej śmiało;
                 98 Oddaj  przyznaj
                 99 W cale- w pełni
                                                                        48






                                             Tyś ich uprzedził, ale jam jest w tej otusze,
                                             Że lepiej ręce wprawią w afrykańskiej jusze100.
                                             Staw się z nimi Maurom potężnym odporem,
                                             Prowadź ich, gdzie cię woła rozpacz, i z honorem.
                                             Pragną cię mieć za wodza: pójdą jak za głową;
                                             Jeśli chcesz umrzeć, masz tam piękną śmierć gotową.
                                             Zażyj czasu i umrzyj, kiedy tak twe zdanie,
                                             ale niech ci król za tę śmierć winnym zostanie;
                                             Albo raczej powróć się z zwycięstwem i zdrowy,
                                             Niech twe męstwo ukaże nie tylko domowy
                                             Pojedynek: pójdź dalej, niech twym dziełom gwóli
                                             Sąd się ktobie nakłoni, Chimena utuli101.
                                             Jeżeli się w niej kochasz, za waleczną sprawą
                                             Zwycięstwem zwyciężysz ją i będzie-ć łaskawą.
                                             ale na tych rozmowach czas tracę tak drogi,
                                             A rad bym, żebyś teraz skrzydła miał, nie nogi.
                                             Idź z Bogiem! Niech królowi ta twoja fatyga
                                             Pokaże, że za hrabię ma w wojsku Rodryga.
                 100 Jucha  krew
                 101 Utulić  ukoić ból
                                                                        49






                                                            AKT CZWARTY
                                             SCENA PIERWSZA
                                             Chimena, Elwira
                                                                   C h i m e n a
                                             A prawdaż to, Elwiro? Skądże masz te wieści?
                                                                    E l w i r a
                                             Ledwie-ć się to, jako go chwalą, w głowie zmieści,
                                             I jako wszytko miasto zgodliwymi głosy
                                             Wysławia jego mężne dzieła pod niebiosy.
                                             Na swój wstyd potkali się z nim Maurowie wściekli:
                                             Prędko byli przypadli, lecz prędzej uciekli.
                                             Trzy godziny potrzeby102 dały łup gotowy
                                             Ludziom naszym i nadto dwóch królów w okowy;
                                             Dzielność wodza wszytkie ich sztuki przełomiła.
                                                                   C h i m e n a
                                             A wszytkoż to sprawiła Rodrykowa siła?
                                                                     E l w i r a
                                             On na wszytko powodem, on swą ręką mężnie
                                             Zwyciężył i poimał te w koronach więźnie.
                                                                   C h i m e n a
                                             Od kogoż wiesz to i kto-ć te nowiny nosi?
                                                                     E l w i r a
                                             Od pospólstwa, co wszędzie dzieła jego głosi,
                                             Co go już inszym nie chce nazywać imieniem,
                                             Tylko aniołem stróżem i swoim zbawieniem.
                                                                   C h i m e n a
                                             A król jak też przyjmuje tę przysługę jego?
                                                                     E l w i r a
                                             Rodryk nie śmie do boku jeszcze królewskiego,
                                             Lecz Dijego dwóch królów, związanych łańcuchem,
                                             Imieniem jego oddał i pokornym duchem
                                             Prosi, żeby syn jego za wszytką nagrodę
                                             Miał tylko rękę pańską całować swobodę.
                 102 Potrzeby  walki
                                                                        50






                                                                   C h i m e n a
                                             A czy nie ranny?
                                                                     E l w i r a
                                             Nie wiem. Cóż? Twarz ci już blednie?
                                             Przyjdź ksobie, bo nie ranny i zdrów bardzo przednie.
                                                                   C h i m e n a
                                             Wróćmy się tedy do mej pomsty osłabiałej:
                                             Oń się pytam, a ociec u mnie w pieczy małej;
                                             Chwalą go, a serce me z chęcią tych chwał słucha!
                                             Honor mój jakby niemy, powinność jak głucha!
                                             Milcz, miłości! Niech mówi wnętrznych pamięć bólów!
                                             Zabił mi ojca, chociaż poimał dwóch królów.
                                             Te, w których czytam swój żal, żałosne ubiory
                                             Są pierwsze męstwa jego i znaki, i tory,
                                             I choć sławny u ludzi, choć wolnym uznany,
                                             Tu go i stroje moje potępią, i ściany.
                                             O wy, które mi słusznych gniewów przydajecie,
                                             Podarki dzieła jego pierwszego na świecie!
                                             Wy, opłakane stroje, kirze, płachty, zgrzebie!103
                                             Przeciw zdradnej miłości stańcie mi w potrzebie
                                             I gdy mi serce smaczny jej powab otoczy,
                                             Wy, wy powinność moję stawcie mi przed oczy!
                                             Nie bójcie się z zwycięzcą jeszcze świeżym biedzić.
                                                                     E l w i r a
                                             Uspokój się! Królewna idzie cię nawiedzić.
                                             SCENA WTÓRA
                                             Królwna, Chimena, (Leonora, Elwira)
                                                                  K r ó l e w n a
                                             Nie przychodzę cię cieszyć; raczej z twą żałobą
                                             Zmieszać me łzy i szczerze zasmucić się z tobą.
                                                                   C h i m e n a
                                             Raczej w tym pospolitym104 uciesz się weselu,
                                             A po zbitym rozpuść swój śmiech nieprzyjacielu.
                                             Ja tylko sama słusznie dzisiaj płakać mogę,
                                             Mnie samej, chociaż Rodryk zniósł z was wszytką trwogę,
                                             Choć się nie trzeba szturmów z Afryki spodziewać,
                                             Wolno płakać, mnie samej słuszna łzy wylewać.
                                             On miasto oswobodził, otrzymał zwycięstwo;
                                             Wszytkim smaczne, mnie tylko smętne jego męstwo.
                 103 Zgrzebie  zgrzebne, konopne tkaniny
                 104 Pospolite  powszechne
                                                                        51






                                                                  K r ó l e w n a
                                             Prawda to, że dokaże, cokolwiek on zacznie.
                                                                   C h i m e n a
                                             Już mię ta doleciała nowina niesmacznie
                                             I wiem, że go, i słusznie, wysławiają hojnie,
                                             Że lepsze niż w zalotach szczęście ma na wojnie.
                                                                  K r ó l e w n a
                                             Czemuż byś miała ten głos przyjmować z niesmakiem?
                                             Ten bohatyr sługą twym był nie lada jakiem
                                             I tyś nie miała za wstyd miłością się palić;
                                             Stąd chwalić męstwo jego jest twe zdanie chwalić.
                                                                   C h i m e n a
                                             Przyznawam, że mu słusznie dają te pochwały,
                                             Ale mnie nowe to są męki, nowe strzały.
                                             Żarzą te chwały żal mój, choć ja go nie hydzę:105
                                             Widząc, czym jest, wraz, jako wiele tracę, widzę.
                                             O kochającym myślom uwago troskliwa!
                                             Im on godniejszy, tym mnie zapału przybywa.
                                             Ale przecię przeciąga106 słuszność w sercu szczera
                                             I odłożywszy miłość, prawem nań naciera.
                                                                  K r ó l e w n a
                                             Wczorajszy twój postępek wzniósł cię pod obłoki;
                                             Pokazałaś nad sercem swym gwałt tak wysoki,
                                             Że wszytek dwór zwycięstwu twemu się dziwuje
                                             I chwaląc wielkość serca, ogniów twych lituje.
                                             Ale czy przyjęłabyś wdzięcznie wierną radą?
                                                                   C h i m e n a
                                             Słuchać cię za powinność pierwszą sobie kładę.
                                                                  K r ó l e w n a
                                             Już dziś więcej nie ujdzie to, co-ć uszło wczora.
                                             Rodryk teraz jest nasza jedyna podpora
                                             I kochanie pospólstwa, i hetman jedyny,
                                             Obrońca Kastylijej, postrach na Murzyny;
                                             Jego ręka, co wzięła nam była, oddaje,
                                             I w nim samym twój zmarły ociec zmartwychwstaje.
                                             A że-ć szczerze i krótko, co rozumiem, rzekę,
                                             chcesz zgubić to królestwo, gdy nań ściągasz rękę.
                                             A czy dla pomsty ojca słuszność ci pozwoli
                                             Zdradzić ojczyznę, być nam przyczyną niewoli?
                                             Co mówię nie dlatego, żebyś pojąć miała
                                             Tego, któregoś dotąd słusznie oskarżała;
                 105 Nie hydzę  nie nienawidzę
                 106 Przeciąga  przemaga
                                                                        52






                                             Sama bym tym zamysłom przeczyła zelżywym:
                                             Nie kochaj w nim, ale go zostaw dla nas żywym.
                                                                   C h i m e n a
                                             Proszę, królewno, żebyś się nie uraziła,
                                             Gdy dopędzę do końca zaczętego dziéła.
                                             Choć me serce przeciw mnie bierze jego stronę,
                                             Choć go król pieści, choć lud ma w nim swą obronę.
                                             Choć hetmany, choć królów prowadzi za szyję,
                                             Moją żałobą jego tryumfy nakryję.
                                                                  K r ó l e w n a
                                             Wielki znak pamiętnego na swą krzywdę serca
                                             Chcieć kochanego na plac prawny107 wieść z kobierca,
                                             Aleć sławniej wysokie serce tryumfuje,
                                             Kiedy krzywdę krwie swojej ojczyźnie daruje.
                                             Dosyć pomsty, że w serca będzie wywołany108;
                                             Nazbyt kary, że będzie gniewem twym skarany.
                                             Tak uczyń, a ostatek podaruj ojczyźnie:
                                             Co też wiesz, czy przed królem on się nie wyśliźnie.
                                                                   C h i m e n a
                                             Król mu może odpuścić, ja milczeć nie mogę.
                                                                  K r ó l e w n a
                                             Weź sobie do uwagi tę moję przestrogę.
                                             Miej się dobrze, a obierz, co cię może wspierać.
                                                                   C h i m e n a
                                             Gdy ociec mój na marach, trudno nam obierać.
                                             SCENA TRZECIA
                                             Król, Diego, Arias, Roderyk, Sankty
                                                                       K r ó l
                                             Niewyrodny dziedzicu sławnej familijej,
                                             Która ozdobą zawsze była Kastylijej,
                                             Godny wnuku, coś w pierwszym wieku  swoich dziadów
                                             Dościgł szczęścia i męstwa dogonił przykładów!
                                             Więcejeś, niż ja mogę nadgrodzić, zasłużył
                                              Możesz rzec bezpiecznie, że-ć się król zadłużył.
                                             Miasto i państwo z toni złej wyswobodzone,
                                             Berło w ręce mej ręką twoją utwierdzone.
                                             I Murzyn przymuszony wrócić na swe spławy109
                                             Pierwej, niż ludzie moi mogli przyjść do sprawy:
                 107 Plac prawny  oddać pod sąd
                 108 Z serca wywołany  wypędzony z serca
                 109 Swe spławy  swoje terytoria morskie
                                                                        53






                                             Są to dzieła, za które nie wie król, jakoby
                                             Pokazać ci wdzięczności równe im sposoby.
                                             Ale-ć będą nadgrodą dwa wzięci królowie:
                                             Nazwali cię przede mną swoim Cydem w mowie;
                                             A że Cyd to jest u nich, co u nas być panem,
                                             Bądź im panem i zów się Cydem zawołanem.
                                             Bądź Cydem, a niech przed twym zwycięskim nazwiskiem
                                             Tolet110 ukłonem padnie i Granada niskiem,
                                             I niechaj lud, który drży, kiedy ja rozkażę,
                                             Uzna stąd, com ci winien i jako cię ważę.
                                                                   R o d e r y k
                                             Przebacz, panie, że wstydem przyjmuję te chwały,
                                             których się moje wszytkie odwagi nie stały,
                                             I to mnie prawie znaczną nakrywa sromotą,
                                             Gdy słabą służbę z taką przyjmujesz ochotą.
                                             Wiem ja dobrze, co panu powinien poddany,
                                             Że mu ma być z ostatnią krwią żywot oddany,
                                             I choćbym to oboje dzisiaj był utracił,
                                             Tylko bym był, com winien, com dłużny, zapłacił.
                                                                       K r ó l
                                             Nie wszyscy ci, których ja znam za swoje sługi,
                                             Tak mi powinność czynią i tak płacą długi;
                                             Musi mieć serce wielkie, animusz niewąski,,
                                             Kto takim dziełem płaci swoje obowiązki.
                                             Nie wstydź się tedy chwały dobrze otrzymanej!
                                             A teraz nam o swojej daj sprawę wygranej.
                                                                   R o d e r y k
                                             Właśnie pod ten czas, królu, kiedy niespodziani
                                             Do naszych się przybyli brzegów Afrykani,
                                             Zgromadzeni w dom ojca mego przyjaciele
                                             Pobudzili mię, żebym począł sobie śmiele
                                             Ale odpuść wprzód, panie, że bez dozwolenia
                                             Śmiałem ich w takim razie użyć do czynienia!
                                             Oni byli gotowi, nieprzyjaciel blisko,
                                             A mnie iść do pałacu jeszcze było ślisko111;
                                             Szło mi o głowę, którą łożyć w boju stałem
                                             Dla ojczyzny, niż na płacz Chimeny, wolałem.
                                                                       K r ó l
                                             Nie mam za złe, żeś tak był do tej pomsty skory,
                                             Dzieła twe wielkie dają twej sprawie podpory
                                             I choć Chimena z tobą prawo chce pośpieszyć,
                                             Nie ciebie karać będę, ale onę cieszyć.
                                             Ale mów dalej.
                 110 Tolet  Toledo
                 111 Ślisko  tu: niebezpiecznie
                                                                        54






                                                                   R o d e r y k
                                             Ten huf tedy zgromadzony
                                             Za mną udał się mężnie do portowej brony112;
                                             Pięćset nas z domu wyszło, ale w minut kilku
                                             Półtrzecia nam tysiąca113 przybyło w posiłku:
                                             Widząc ochotę naszę, potrwogani114 wszędzie
                                             Wiązali się i w jednym z nami biegli rzędzie.
                                             Dwa tysiące z nich, żeby z tyłu czynić wstręty,
                                             Ukryłem w opuszczone na rzece okręty,
                                             Ostatek  a coraz ich przybywało więcej 
                                             Zostaje przy mnie, chcąc się rozpierać co pręcej;
                                             Ale czekamy cicho i straż dla posłuchu
                                             Zawiódłszy pokładliśmy wszyscy się na brzuchu.
                                             Toż czynią i cicho się odprawują straże,
                                             Posłuszni cale, co mój ordynans115 im każe.
                                             Bom ja bezpiecznie zmyślił i tak każdy sądził,
                                             Żem od króla posłany, abym nimi rządził.
                                             Aż wtem widziem pod światłem, które czynią gwiazdy,
                                             Że trzydzieści okrętów idzie bez pojazdy116;
                                             Bo morze, które wtenczas wracało do brzegu,
                                             Przeciw rzece wniosło ich aż w port w jednym biegu.
                                             Minęli nas, ta wojna idzie im jak w żarty 
                                             Nie masz ludzi na murach, nie masz w porcie warty
                                             I nie słychać starszyzny straże obchodzących.
                                             Nie wątpią, że nas wszystkich przydybali śpiących;
                                             Przystępują do brzegu, rzucają kotwice,
                                             Wysiadają i dzielą już sobie ulice.
                                             My wtenczas niespodzianie powstawszy na nogi,
                                             Uczyniliśmy na nich zewsząd okrzyk srogi.
                                             Nasi także z okrętów, powziąwszy to hasło,
                                             Toż czynią  a w Maurach wszystkie serce zgasło,
                                             Strach ich wielki ogarnął i pierwej zwątpili
                                             O wygranej, niż do rąk przyszło, niż się bili,
                                             I że mniemali napaść na gotowe łupy,
                                             A znaleźli odważnej mężny odpór kupy,
                                             Niźli do sprawy przyszli w tak nagłej przygodzie,
                                             Mocnośmy ich urwali ziemią i na wodzie.
                                             Ale znowu wodzowie prędko ich szykują
                                             I męstwo w nich wznowiwszy, ku nam postępują;
                                             I wstydząc się umykać, nie biwszy się, kroku,
                                             Znowu do królewskiego zbierają się boku.
                                             Wtenczas lepszy żołnierze i kto natarczywy
                                             Giną i dokazuje miecz cudzej krwie chciwy:
                                             Ląd i rzeka, i nasz port, i tychże okręty
                                             Pełne trupów jako plac na cmentarz zajęty.
                 112 Brona  tu: brama
                 113 Półtrzecia tysiąca  dwa i pół tysiąca
                 114 Potrwogani  przerażeni, zdjęci trwogą
                 115 Ordynans  tu: rozkaz
                 116 Bez pojazdy  bez wioseł
                                                                        55






                                             O, jak siła mężnych spraw, jak wielkich dzieł siła,
                                             Noc niepamiętna płaszczem żałobnym nakryła;
                                             Gdzie każdy sam posiłkiem, sam sobie i świadkiem,
                                             Nie wiedział, co się dzieje z ludzi twych ostatkiem.
                                             Jam jednak wszędzie biegał, posyłał posiłki,
                                             Szykował nowe kupy i strzegł nocnej myłki,
                                             I tum zasadzki czynił, tu mężne potkania117,
                                             Niepewny o wygranej aże do świtania.
                                             Ale skoro dzień odkrył naszę lepszą biały
                                             I Murzyn trupy ujrzał, kędy wojska stały,
                                             Widząc jeszcze, że z miasta posiłki nam idą,
                                             zwątpił o przedsięwzięciu i z wielką ohydą
                                             Uciekał na okręty, i uciąwszy liny
                                             Z krzykiem walnym puścił się do swojej krainy.
                                             I toż morze, które ich wniosło, kiedy rosło,
                                             Zapadając, nazad ich po rzece wyniosło;
                                             Ale że nasi mocno na kark im nalegli,
                                             Wsiadając, jako kto mógł, królów swych odbiegli,
                                             Którzy między naszymi będąc zamieszani,
                                             Z garścią swych, i to rannych, choć już wojska ani
                                             Okrętów nie widzieli, posiłków nie mieli,
                                             Bronili się i poddać gwałtem się nie chcieli,
                                             Ku portowi się mając; lecz że w naszej sile
                                             Trudno było wydołać i w przodku, i w tyle,
                                             I że sami zostali nierówni tej fali
                                             Spytawszy o hetmana, broń mi swą oddali.
                                             Jam ich, królu, obudwóch odesłał do ciebie.
                                             I tak było, zniósszy ich wszystkich, po potrzebie.
                                             Tym tedy kształtem nocne dzisiejsze zabawy...
                                             SCENA CZWARTA
                                             Też osoby i Alfons
                                                                     A l f o n s
                                             Królu, Chimena idzie poprzeć swojej sprawy.
                                                                       K r ó l
                                             Wolałbym, żeby mi z tym prawem pokój dała;
                                             Nie chcę tego, Rodryku, żeby cię widziała;
                                             Za nagrodę wygnać cię od siebie się kwapię,
                                             Ale przystąp, niech cię wprzód, niż wyńdziesz, obłapię.
                                             (Roderyk wychodzi)
                                                                      D i e g o
                                             Chimena, choć naciera, chciałaby go zbawić.
                 117 Potkania  potyczki
                                                                        56






                                                                       K r ó l
                                             Słyszałem, że w nim kocha, i chcę się w tym sprawić,118
                                             Czyń się smutnym.
                                             SCENA PIĄTA
                                             Król, Diego, Arias, Alfons, Sankty, Chimena, Elwira
                                                                       K r ó l
                                             Chimeno, nie trzeba już prawa
                                             I tak ci padła, jakoś chciała, twoja sprawa;
                                             Rodryk po bitwie mężnie wygranej z Maurami
                                             Od ran poczciwie wziętych dokonał119 przed nami.
                                             Dziękuj niebu, że twoje pomsty wykonało.
                                              Patrz, jak zbladła, jako w niej krwie zostaje mało!
                                                                      D i e g o
                                             Ba, patrz królu, że mdleje i miłość prawdziwa,
                                             Przez tę mdłość120 wynurzona, już się nie ukrywa.
                                             Ból jej wszytkie do serca pootwierał nity
                                             I wywiódł na świat płomień dotąd pilnie kryty.
                                                                   C h i m e n a
                                             To umarł Rodryk?
                                                                       K r ó l
                                             Nie, nie  i żyje, i zdrowy,
                                             I nieodmiennie twoje piastuje okowy;
                                             Będziesz go miała, będziesz, wróć się z twojej mdłości.
                                                                   C h i m e n a
                                             Królu, jak może z żalu umrzeć, tak z radości:
                                             Wielkie wesele może swoim smacznym zbytkiem
                                             Serce zalać i zmysłom sen nakazać wszytkiem.
                                                                       K r ó l
                                             Ho, tego w nas nie wmówisz, twój żal był widomy
                                             I radość insze czyni w sercu więc pogromy!
                                                                   C h i m e n a
                                             Więc dobrze, niech mi i to do biedy przybędzie,
                                             Że za przyczynę mdłości mej żal miany będzie;
                                             Prawda to, że żal, ale żal nienaganiony:
                                             Gdyby umarł, nie byłby ociec mój zemszczony.
                                             Krew Rodryka na służbie twojej wytoczona
                                             Sprawę mą zmazałaby i pomsta tym skona;
                 118 Sprawić się  tu: przekonać się, sprawdzić
                 119 Dokonał  skończył życie
                 120 Mdłość  omdlenie
                                                                        57






                                             Z krzywdą swą życzyłabym mu takiego końca:
                                             Niech umrze jako winny, nie jako obrońca!
                                             Śmierć niech cierpi jak karę, nie jak w pojedynku,
                                             Niech umiera nie w polu, ale wpośród rynku!
                                             Niech owszem stąd odnosi na swej sławie bliznę,
                                             Ginie za ojca mego, a nie za ojczyznę!
                                             Bo umrzeć za ojczyznę u mnie to nie strata,
                                             Jest to, owszem, żyć sławnie w nieskończone lata.
                                             Radam, że żyw, że wygrał, miła mi to praca:
                                             Ciebie, królu, obronił, mnie się pod miecz wraca;
                                             Ale się wraca większy, sławniejszy i w wieńce
                                             Zwycięstwa ozdobiony nad insze młodzieńce,
                                             I taki, że co mnie w nim cieszy, śmiele rzekę,
                                             Że mi za ojca godny iść pod prawną rękę121.
                                             Ale, ach, jakoż próżną karmię się nadzieją!
                                             I cóż moje łzy sprawią, z których się tu śmieją!
                                             Rodryk niczego z mojej nie boi się strony,
                                             Wszędzie ma wolność w państwie i jawne obrony!
                                             I pod twą władzą sobie postępując śmiele,
                                             Tak nas już przezwyciężył  jak nieprzyjaciele;
                                             W ich krwi i sprawiedliwość, choć przedtem mnie bliższa,
                                             Utopiona, nowym go zwycięstwem wywyższa,
                                             I jam częścią tryumfu; z nieszczęśliwej doli
                                             I mnie ze dwiema królami prowadzi w niewoli.
                                                                       K r ó l
                                             Nazbyt cię popędliwość, córko ma, napada:
                                             Kto z prawa sądzi, każdą rzecz na wagę wkłada.
                                             Zabił ci ojca, ale on zaczął bezprawie,
                                             Stąd słuszność sama każe sądzić go łaskawie.
                                             Pierwej niźli poganisz łaskę nad pozwanem,
                                             Poradź się serca swego, Rodryk tam jest panem,
                                             I twój ogień, mów, co chcesz, dziękuje mi w ciszy,
                                             Gdy  że dla ciebie Rodryk zachowany  słyszy.
                                                                   C h i m e n a
                                             Dla mnie? Mój nieprzyjaciel? Powód mej żałoby?
                                             Cel mej niełaski? Morderz ojcowskiej osoby?
                                             O, jak lekce sieroce łzy i skargę ważą!
                                             Czyniąc mi krzywdę jeszcze dziękować mi każą.
                                             Królu, ponieważ widzę przegraną na jawi,
                                             Niech się na pojedynek prawny Rodryk stawi;
                                             Tym sposobem miecz jego we krwi mojej brodzi,
                                             Tymże sposobem ufam, że mi się nadgrodzi.
                                             Wszystkich dworskich o głowę proszę Rodrykowę,
                                             A Chimena zapłatą będzie za tę głowę;
                                             Ktokolwiek go zwycięży szczęśliwym orężem
                 121 Iść pod prawną rękę  oddać pod sąd
                                                                        58






                                             I mej się krzywdy pomści, ten mi będzie mężem.
                                             Proszę, panie, każ to samo obwołać przy dworze.
                                                                       K r ó l
                                             Ten zwyczaj, chociaż z dawna zostaje tu w porze,122
                                             Pod pokrywką słuszności i w pomsty ubierze
                                             Co lepsze kawalery państwu temu bierze,
                                             I często przez ten sposób niepewnej obrony
                                             Winny wolen, niewinny bywa zwyciężony.
                                             Uwalniam z niej Rodryka: i nazbyt mi drogi,
                                             Żebym go miał wdawać w te niepotrzebne trwogi;
                                             I ci Maurowie zbici uciekając, jeśli
                                             Co zgrzeszył, winę jego precz z sobą zanieśli.
                                                                      D i e g o
                                             Jako, królu? Dla niego chcesz łamać zwyczaje,
                                             Którym się z dawna wszytko królestwo poddaje?
                                             Co rzecze lud? Co rzecze zazdrosna niecnota,
                                             Kiedy pod twoją łaską ochroni żywota?
                                             Czy nie uczynią szkodnej sławie jego wzmianki,
                                             Że za pańskim faworem nie stawił się w szranki?
                                             Królu, nie bądź nań, proszę, łaskaw tym sposobem,
                                             Ciężej mu żyć z przymówką, niż się witać z grobem.
                                             Hrabia nas był znieważył, on go skarać umiał,
                                             Niech bronią szczyci123, kto by inaczej rozumiał.
                                                                       K r ó l
                                             Kiedy tak chcesz, więc i ja pozwalam nie chcęcy;
                                             Ale się Rodryk będzie bił z kilką tysięcy:
                                             Dla tak drogiej, jako jest Chimena, zapłaty,
                                             Każdy się w pole będzie spieszył jako w swaty.
                                             Spuszczać go ze wszystkimi124 niesłuszna. Więc tedy
                                             Będzie się bił, lecz tylko raz, dla twojej zrzędy:
                                             Obierajże, Chimeno, kto się ma z nim ścierać,
                                             A obrawszy nie myśl się niczego napierać.
                                                                      D i e g o
                                             Nie dawaj, królu, ludzkiej bojaźni zasłony,
                                             Niewiele ich tam wnidzie na plac otworzony;
                                             Patrząc, w jak krwawej Rodryk dzisiaj był kąpieli,
                                             Kto się z nim pojedynkiem spróbować ośmieli?
                                             Kogo napadną z takim mężem ostre fochy?
                                             Kto będzie tak waleczny albo raczej płochy?
                                                                     S a n k t y
                                             Owom ja! Niech tylko plac będzie dostateczny,
                                             Ja to będę ten płochy, a raczej waleczny.
                 122 Zostaje w porze  trwa od dawna
                 123 Szczyci  walczy o przekonania
                 124 Spuszczać ze wszystkimi  pozwolić stanąć do walki ze wszystkimi
                                                                        59






                                             Proszę, panno, racz swego słowa być pamiętną
                                             I usługą odważnej ręki nie gardź chętną.
                                                                       K r ó l
                                             Chimeno, będzie on w tym od ciebie użytem?
                                                                   C h i m e n a
                                             Obiecałam
                                                                       K r ó l
                                             Bądź jutro w pogotowiu z świtem.
                                                                      D i e g o
                                             Nie trzeba, panie, tego do jutra odkładać:
                                             Kto ma serce, ten gotów zawsze bronią władać.
                                                                       K r ó l
                                             Bić się zaraz po krwawej i długiej potrzebie?
                                                                      D i e g o
                                             Wytchnął już sobie Rodryk i przyszedł do siebie.
                                                                       K r ó l
                                             Przynajmniej niechaj ze dwie odpocznie godzinie.
                                             Ale na znak, że w krwawym nie kocham się czynie
                                             I że to gwałtem czynię, i żeby w przykłady
                                             Nie poszedł tak niesłuszny zwyczaj i szkarady,
                                             Ani my, ani dwór nasz przy bitwie nie będziem.
                                             Ty, Aryjas, męstwa ich sam tam będziesz sędziem;
                                             Niech czynią oba mężnie, a który się sprawi
                                             Z lepszym szczęściem, niech mi się zaraz z tobą stawi.
                                             Którykolwiek z nich będzie, jednęż weźmie cenę
                                             Swej prace i za żonę odbierze Chimenę,
                                             A ona go bez dalszej weźmie sobie wzgardy.
                                                                   C h i m e n a
                                             Panie mój, nazbyt to jest dekret dla mnie twardy!
                                                                       K r ó l
                                             W rzeczy się skarżysz, ale gdy Rodryk zwycięży,
                                             Przyjąć go bez przymusu serca-ć nie obcięży.
                                             Nie skarżże się na dekret smaczny na twą stronę:
                                             Ktokolwiek wygra, ten cię otrzyma za żonę.
                                                                        60






                                                                AKT PIĄTY
                                             SCENA PIERWSZA
                                             Rodryk, Chimena
                                                                   C h i m e n a
                                             Skąd ta śmiałość, Rodryku, wniść nieodpowiednie125?
                                             Bez względu na osławę? I jawnie, i we dnie?
                                                                   R o d e r y k
                                             Idę na śmierć, Chimeno, lecz niż się to stanie,
                                             Ostatnie-ć tu przychodzę oddać pożegnanie,
                                             Dług to był mej miłości, która bez twej woli
                                             Wyniść duszy z poddaństwa twego nie pozwoli.
                                                                   C h i m e n a
                                             Idziesz na śmierć?
                                                                   R o d e r y k
                                             Ba, bieżę; skończysz ze mną sprawę
                                                                                                126
                                             Pomsty tejże godziny, jak mi dasz odprawę             .
                                                                   C h i m e n a
                                             Idziesz na śmierć? To-ć Sankty tak straszny i mężny.
                                             Że-ć strach w serce i w oczy puścił niedołężny?
                                             Skąd on tak straszny? Skąd ty mienisz obyczaje?
                                             Rodryk jeszcze się nie bił, a już się poddaje?
                                             Ojca się mego nie bał, krew Maurów roztacza,
                                             A teraz wcześnie, gdy się z Sanktym bić, rozpacza!
                                             Skąd się narażasz w takiej sprawie na ohydę?
                                                                   R o d e r y k
                                             Ja nie na pojedynek, ale pod miecz idę:
                                             Kiedy ty śmierci pragniesz, mej wierności cnota
                                             Nie śmie i nie chce bronić własnego żywota.
                                             Jednoż serce mam zawsze, ale nie mam ręki
                                             Bronić tego, co ty chcesz zagubić przez dzięki127.
                                             I dziś w nocy już bym był miał śmierć, com jej żądał,
                                             Gdybym się był na siebie samego oglądał;
                                             Ale czyniąc za króla i lud pospolity,
                                             Zdradziłbym ich był, gdybym poległ był zabity,
                 125 Wniść nieodpowiednie  wejść bez uprzedzenia
                 126 Dasz odprawę  pożegnasz się
                 127 Przez dzięki  gwałtem, na siłę
                                                                        61






                                             A mam tyle rozsądku, że nie chcę przez wrota
                                             Zdrady i z zmazą sławy mej wyniść z żywota.
                                             Lecz teraz, gdy o moję tylko idzie skórę,
                                             Gdy chcesz szyje mej, czyńże w niej, jaką chcesz dziurę;
                                             A żem własną twą ręką umrzeć był niegodny,
                                             Że inszym pomstę zleca twój gniew krwie mej głodny 
                                             Ten, kto tam za cię stanie, dozna, jakom cichy,
                                             I że, jak twemu słudze, sam się dam na sztychy,
                                             I smacznie myśląc sobie, że śmiertelne razy
                                             Od tego, który twojej ma się mścić urazy,
                                             Twoje są własne, stawię piersi me odkryte,
                                             Za twoje mając ręce od ciebie zażyte.
                                                                   C h i m e n a
                                             Jeśli twarda powinność, która mi tej sprawy
                                             Popierać każe gwałtem, w sposób niełaskawy,
                                             Tak ścisłe twej miłości prawa zapisuje,
                                             Że się chcesz temu poddać, co za mię wojuje,
                                             Przynajmniej wspomnij sobie w tak ciężkiej ślepocie,
                                             Że na sławie szwankujesz wraz i na żywocie
                                             I że choć Rodryk sławą wzbił się, każdy snadnie
                                             Rzecze, że zwyciężony, gdy na placu padnie.
                                             Wszak ci sława i honor milsze niż ja były,
                                             Gdy dla nich ręce się twe w mojej krwi obmyły,
                                             I żeby na honorze nie odnosić szkody
                                             Wyrzekłeś się miłości, twej smacznej nadgrody;
                                             A teraz o tę sławę tak, widzę, dbasz mało,
                                             Że chcesz umyślnie przegrać! A cóż ci się stało?
                                             Skąd ta mieszanina w twym męstwie i odmiany?
                                             Czemuś teraz tchórz, rycerz przedtem zawołany?
                                             Czy nie masz serca, tylko kiedy trzeba wrazić
                                             Broń w krew moję, tylko w ten czas, gdy mię urazić?
                                             Czy chcesz mi jeszcze ojca skrzywdzić i z tej strony,
                                             Że jego zwyciężywszy, chcesz być zwyciężony?
                                             Nie, nie, nie śpiesz się na śmierć, niech ja niefortunnie
                                             Sprawę wiodę; ty sławy broń, choć chcesz być w trumnie.
                                                                   R o d e r y k
                                             Zniósszy Murzynów jak wódz, hrabię pojedynkiem,
                                             Sława ma, utwierdzona stałym odpoczynkiem,
                                             Szczyci się i żadnej się szczerby bać nie może.
                                             Wiedzą dobrze, że wszytko męstwo me przemoże
                                             I że ta bitna ręka, gdy honor na wadze,
                                             Nic swej nieprzebytego nie znajdzie odwadze.
                                             Nie, nie, w tym boju, gdy mi miłość nieszczęsna żyć
                                             Nie każe mogę umrzeć, a sławy nie ważyć;
                                             Mogę umrzeć, a świeżo wziętego u ludzi
                                             Mniemania o mym sercu ta śmierć nie ostudzi.
                                             Rzeką tylko: Kochał się statecznie w Chimenie,
                                             Wolał umrzeć niż patrzeć na jej zajątrzenie;
                                                                        62






                                             Sam się poddał nieszczęściu, które wszytką siłą
                                             Przeciw niemu zbroiło gwałtem jego miłą.
                                             Ta chciała głowy jego; jego umysł wierny
                                             Odmówić tego miał za występek niezmierny.
                                             Oczyszczając swój honor, swe kochanie stracił;
                                             Oczyszczając się pannie, duszą się wypłacił,
                                             Przenosząc pannie honor, a zdrowiu płomienie,
                                             Chimenę duszy swojej, sławę swą Chimenie.
                                             Tak tedy swej i ludzkiej wygodziwszy zrzędzie,
                                             Owszem, mi sławy śmiercią głośniejszej przybędzie.
                                             I ta dobrowolna śmierć przyda mi ozdobę,
                                             Żem ja sam tylko mógł twą utulić żałobę.
                                                                   C h i m e n a
                                             Kiedy przeciwko śmierci, która-ć w sercu płuży128,
                                             Żywot i z sławą nie są hamulec dość duży,
                                             Jeśliś znał moje chęci, mój drogi, w zamianę
                                             Bij się dobrze, że się nie Sanktemu dostanę.
                                             Bij się mężnie, wyzwól mię od ciężkiego prawa,
                                             Które mi niewdzięcznego dałoby przystawa129.
                                             Mamże-ć więcej co rzec? Idź, wygraj tę potrzebę,
                                             Żeby krzywdę mą zmazać i zamknąć im gębę;
                                             I jeśliś się kiedy mą rozpalił urodą,
                                             Wygraj ten bój, którego Chimena nadgrodą!
                                             Bądź łaskaw. Wstyd mię tego prawie, com wyrzekła.
                                                                   R o d e r y k
                                             (sam)
                                             Nastąpcież teraz, wszystkie potęgi, choć z piekła!
                                             Stańcie tu, Nawarczycy, Granado, Maurowie
                                             I kto się tylko mężem w Hiszpaniji zowie,
                                             Złączcie się wszyscy, na mnie nastąpcie obozem 
                                             Tak zagrzany wszytkich was powiodę za wozem!
                                             Zmówcie się rozerwać mi tak smaczną nadzieję -
                                             Śmieję się z was i jedną ręką was rozwieję!
                                             SCENA WTÓRA
                                                                  K r ó l e w n a
                                             Ciebież słuchać, wielkiego pompo urodzenia,
                                             Która gasisz ognie moje?
                                             Ciebież słuchać, miłości, która, do więzienia
                                             Serce wziąwszy, z tą pychą przykre staczasz boje?
                                             Nędzna dziewko, to boje
                                             Rozgrywają twoje chcenia!
                 128 Płuży  panuje
                 129 Przystaw  tu: towarzysz życia
                                                                        63






                                             Rodryku, mogłabym cię z cnót pojąć bez sromu;
                                             Lecz choć mężny, przecięś nie z królewskiego domu.
                                             Niemiłosierne nieba, których złe obroty
                                             Miłość mą i sławę dzielą!
                                             Kto by rzekł, że poznanie tak wysokiej cnoty
                                             Sercu miało być jadem i oczom kąpielą!
                                             O Boże, jakież się ścielą
                                             Sercu biednemu kłopoty,
                                             Kiedy nie może z dwojga trzymać się jednego:
                                             Ani miłości puścić, ani wziąć miłego!
                                             Ale błądzę i rozum, pychą omamiony,
                                             Opuszcza posiłek zdrowy:
                                             Choć samym tylko królom mój ślub naznaczony,
                                             Rodryku, być pod tobą nie byłby wstyd nowy.
                                             Dwóch królów wziąwszy w okowy,
                                             Łacno-ć będzie o korony,
                                             I Cyd, to wielkie imię, stanie za dowody,
                                             Które-ć będą, a wrychle, hołdować narody.
                                             Godzien mnie jest, alem go oddała Chimenie:
                                             Ta mi szczodrość moja wadzi.
                                             Ociec zabity słabe czyni poróżnienie
                                             Między nimi i pomstę krew lekko prowadzi:
                                             Nic tu tedy nie poradzi
                                             Ich zwada na me płomienie,
                                             Gdy na mą biedę depcą ojcowskie popioły
                                             I miłość między dwiema trwa nieprzyjacioły.
                                             SCENA TRZECIA
                                             Królewna, Leonora
                                                                  K r ó l e w n a
                                             Po cóż tu, Leonoro?
                                                                   L e o n o r a
                                             Wyrazić się śpieszę,
                                             Jak się wielce z pokoju myśli twoich cieszę.
                                                                  K r ó l e w n a
                                             Skądże ten pokój, gdym ja najbardziej strapiona?
                                                                   L e o n o r a
                                             Jeśli miłość nadzieją żyje i z nią kona,
                                             Rodryk już niepotrzebnie twe zmysły turbuje;
                                             Wszak wiesz, że o Chimenę dziś pojedynkuje,
                                             A iż w placu dostąpi śmierci albo żony,
                                             Umiera twa nadzieja, twój umysł zleczony.
                                                                        64






                                                                  K r ó l e w n a
                                             O, jeszcześmy-ć nie doma!130
                                                                   L e o n o n a
                                                                         Cóż cię może wspierać?
                                                                  K r ó l e w n a
                                             Raczej: co do nadzieje ma mi drzwi zawierać?
                                             Chociaż pod takim Rodryk bije się zakładem,
                                             Mogę to jeszcze zerwać potajemnym śladem
                                             Miłość  wielka mistrzyni i gdzie serce juczy131,
                                             W nadgrodę ostrzy dowcip i wielkich sztuk uczy.
                                                                   L e o n o r a
                                             Na cóż czynisz daremnie, królewno, zawody,
                                             Gdy mord ojca nie mógł ich przywieść do niezgody;
                                             Bo to jawna, że krwawe dzisiejsze zapaski132
                                             Chimena wymyśliła sobie nie z niełaski:
                                             Otrzymuje tę bitwę i w tejże godzinie
                                             Za rycerza obiera, kto się jej nawinie.
                                             Nie obiera walecznych rąk, co w bitwach rosły,
                                             Żeby na końcu broni jej wygraną niosły,
                                             Sanktemu to poleca, który w rękę swoję
                                             Pierwszy raz bierze szpadę, pierwszy wdziewa zbroję.
                                             To się jej w nim podoba, że się nie ostoi,
                                             I że on nie tak sławny, ona się nie boi;
                                             I znać stąd, że go wzięła, a nie myśląc siła,
                                             Że chce bitwy, co by ją milczeć przymusiła,
                                             I żeby mogła rzec, w tej bitwie przekonana133,
                                             Że nie szła za Rodryka, aż jako wygrana.
                                                                  K r ó l e w n a
                                             Widzę-ć ja to i sama, a wżdy po staremu
                                             Zarówno pałam ogniem z Chimeną ku niemu.
                                             Cóż mam czynić, nieszczęsną miłością strapiona?
                                                                   L e o n o r a
                                             Pomnieć: i czyjaś córka, i z kogoś spłodzona.
                                             Król ci w niebie naznaczon, a nie twój poddany.
                                                                  K r ó l e w n a
                                             Nie tak już teraz godzien ten zapał przygany.
                                             Wyższy cel teraz miłość moja sobie bierze,
                                             Nie w Rodryku, nie w prostym kocham kawalerze,
                                             Ale się kocham w tym, co jest wszystkich kochanie,
                                             Kocham się w Cydzie walecznym i dwóch królów panie.
                 130 Jeszcześmy-ć nie doma  to nie jest jeszcze koniec
                 131 Juczyć  obciążać, opanować
                 132 Zapaski  zmagania, zapasy
                 133 Przekonana  pokonana
                                                                        65






                                             Lecz przecię się zwyciężę, nie żebym się bała
                                             Przygany, ale żeby ta ich miłość stała;
                                             I chociażby mu dla mnie włożono koronę,
                                             Com raz dała, nazad zaś tego nie ozionę134.
                                             A że Rodryk Sanktego bez chyby przeżenie135,
                                             Niech nam nie cięży dać go raz jeszcze Chimenie.
                                             A ty, co wiesz myśli mej skrytości do szczątku,
                                             Pójdź, patrz, żem tak do końca mężna, jak z początku.
                                             SCENA CZWARTA
                                             Chimena, Elwiera
                                                                   C h i m e n a
                                             Ach, Elwiro, to-ć mój stan teraz utrapiony!
                                             Nie wiem, czego mam życzyć, strach mię z każdej strony!
                                             Żaden zamysł nie może myślom mym wygodzić
                                             I czego się raz naprę, znowu się zda szkodzić.
                                             Dwaj słudzy moi o mnie biorą los broniami:
                                             Jakkolwiek się rozprawią, mnie to oblać łzami,
                                             Bo jakakolwiek bierka136 padnie w krwawym czynie,
                                             Albo ociec bez pomsty, albo Rodryk Zginie.
                                                                     E l w i r a
                                             Ja zaś z obu stron widzę fortunę-ć łaskawą:
                                             Albo Rodryka weźmiesz, albo pomstę prawą.
                                             I niechaj się nad tobą niebo, jak chce, sroży,
                                             Albo ci pomstę, albo-ć męża w łóżko włoży.
                                                                   C h i m e n a
                                             Jako? Ja-ż to za męża mam mieć z nich jednego?
                                             Krwią Rodryka albo krwią ojca spluskanego!
                                             Z obu stron ktokolwiek mnie czeka jako żony,
                                             Będzie mnie ulubioną krwią świeżo zjuszony;
                                             Z obu stron się myśl moja w różny obrót wierci,
                                             Końca tej bitwy czekam jako własnej śmierci.
                                             Precz, precz, pomsto, miłości! Raczej się was zrzekę,
                                             Niż dla was mam się w nową znowu podać mękę.
                                             A ty, o wieczna władzo, co rządzisz me sprawy,
                                             Skończ bez żadnej wygranej pojedynek krwawy,
                                             Niech żaden z nich nie wygra, żaden nie zwycięży!
                                                                     E l w i r a
                                             Gdyby tak rzeczy padły, było-ć by z tym ciężéj,
                                             Ten pojedynek nic by dla ciebie nie sprawił,
                                             Gdyby cię znowu w pienią137 i w sąd smętny wprawił,
                 134 Nie ozionę  nie odbiorę
                 135 Przeżenie  przegna
                 136 Bierka  kostnak do gry, tu: los
                                                                        66






                                             Gdybyś znowu musiała kłopotom wpaść w łyka
                                             I przeciw chęci  skazać na śmierć Roderyka.
                                             Nie, nie! Lepiej bogowie, nad twym szczęściem czuli,
                                             Niech mu dadzą zwycięstwo, które cię utuli;
                                             I niech król, jako niosą tej bitwy zakłady,
                                             Tam twe chęci obróci, gdzie się skłonią rady.
                                                                   C h i m e n a
                                             Choć wygra, jeszcze nie tak gotowa zapłata:
                                             Można moja powinność, wielka moja strata,
                                             I jeszcze tryumfu z nich kłaść sobie nie może,
                                             Choć król tak chce, choć w bitwie Sanktego przemoże.
                                             On-ci łacno Sanktego zwycięży bez potu,
                                             Ale z sławą Chimeny zażyje kłopotu
                                             I jeszcze, cóżkolwiek król przyrzekł za tę bitwę,
                                             Musi się nie przez jednę dobijać mnie brzytwę138.
                                                                     E l w i r a
                                             Ha, bój się, że zaś niebo dla pysznej swawoli
                                             Wysłucha cię i pomsty-ć nad miłym pozwoli!
                                             Cóż to jest? Chcesz gotowe szczęście wypchnąć z domu?
                                             Możesz milczeć z sumieniem dobrym i bez sromu!
                                             Cóż chcesz wskórać? Jakiegoż pragniesz więcej wieńca?
                                             Czy wróci-ć ojcu żywot śmierć twego młodzieńca?
                                             Czy chcesz, jakoby dosyć nie było raz stracić,
                                             Żal żałobą i jednę stratę drugą płacić?
                                             Hej, porzuć to! Ba, wierę139, źle płacisz swe długi.
                                             I nie godnaś, odpuść mi, tak wiernego sługi.
                                             I snadź niebo, sprzykrzywszy sobie twoje zrzędy
                                             Sanktego na małżeńskie zachowa obrzędy.
                                                                   C h i m e n a
                                             Dosyć cierpię, Elwiro! Nie chciej mię tą wróżką
                                             Straszyć i bojaźliwą dobijać przegróżką.
                                             Chciałabym, gdyby można, obu się uchronić;
                                             Jeśli nie, Rodryka bym sama chciała bronić.
                                             Nie żebym w nim kochała z sławy mej upadkiem,
                                             Ale że gdyby przegrał, Sankty mię ma spadkiem;
                                             Z tego strachu Rodryk ma przychylność mą całą.
                                             Cóż widzę, nieszczęsna? Ach, ju-ci się stało!
                 137 W pienią  w dalszy proces
                 138 Dobijać brzytwą  pokonać przeszkody
                 139 Wierę  zaiste
                                                                        67






                                             SCENA PIĄTA
                                             Sankty, Chimena, Elwira
                                                                     S a n k t y
                                             Tę broń, panno, z pokłonem niskim pod twe nogi...
                                                                   C h i m e n a
                                             Broń krwawą! Broń, którą mój Rodryk poległ drogi!
                                             Zdrajco, śmiesz się mi jeszcze pokazać przed oczy
                                             Z bronią, z której się krew mnie najkochańsza toczy!
                                             Wybuchnij już, miłości, zrzuć swe tajemnice,
                                             Mój ociec już zemszczony, wynurz się z ciemnice!
                                             Jednaż godzina sławie mojej dogodziła,
                                             Serce rozpaczą zdjęła i miłość odkryła.
                                                                     S a n k t y
                                             Chciej tylko bez kolery...
                                                                   C h i m e n a
                                             Śmiesz mi mówić jeszcze
                                             Rodryka na grobowej rozciągnąwszy desce!
                                             Ach, przeklęty morderco, pożyłeś go zdradą!
                                             Tacy rycerze nie tak łacno żywot kładą.
                                                                     E l w i r a
                                             Ale przecie daj ucho!
                                                                   C h i m e n a
                                             Na cóż mam dać ucha?
                                             Może-ć być jaka po tym, co widzę, otucha?
                                             Otrzymałam, niestetyż! więcej, niżem kładła140,
                                             I moja sprawiedliwa nazbyt dobrze padła.
                                             Odpuść, drogi Rodryku, nie mścij sią nad smętną!
                                             Pomnij, żem ojcu córką, chociaż tobie chętną.
                                             Jeżelim gwoli ojcu krew twą na sztych dała,
                                             Gwoli tobie serdeczną krew wytoczę z ciała;
                                             Z ciała, które już więcej nie chce dusze nosić,
                                             Która się śpieszy z świata i ciebie przeprosić.
                                             A ty, który chociażeś wygrał mię, niedługo
                                             Ucieszysz się nadzieją, niepotrzebny sługo;
                                             Nie odniesiesz nadgrody i ta twoja praca
                                             Miasto przysługi mnie się w ciężką śmierć obraca.
                                                                     S a n k t y
                                             Cudowna rzecz, że nie chcesz słuchać i minuty.
                 140 Kładła  spodziewała się
                                                                        68






                                                                   C h i m e n a
                                             Cóż? Chcesz, żebym słuchała twej chełpliwej buty
                                             I krwawej historyjej i żebym z twej pychy
                                             Widziała mój występek, jego śmierć, twe sztychy
                                             I żebym na twą powieść tu padła bez mocy?
                                             Idź precz! Umrę-ć ja bez twej okrutnej pomocy!
                                             Zostaw mię moim żalom, doznasz w godzin kilku,
                                             Że za mym miłym mogę trafić bez posiłku141.
                                             SCENA SZÓSTA
                                             Król, Diego, Arias, Alfons, Sankty, Chimena, Elwira
                                                                   C h i m e n a
                                             Królu, mogę już teraz sama to zagaić,
                                             Czegom ci wszystką siłą nie mogła utaić:
                                             Kochałam i tyś widział, żem kochała, ale
                                             Miłość ma powinności puszczała cug cale.
                                             Widziałeś sam, o królu, żem była gotową
                                             Duszę ojcowską miłą; uspokoić głową.
                                             Rodryk umarł, mnie zmienił przez krew wytoczoną
                                             Z zjadłej nieprzyjaciółki w wdowę utrapioną;
                                             Jakom była powinna pomstę ojcu swemu,
                                             Takem te łzy powinna słudze kochanemu.
                                             Zabił mnie Sankty, w tych dwóch serc naszych rozbracie.
                                             A ma jeszcze za ten mord odnieść mnie w zapłacie!
                                             Królu, jeśliś się nędznym stawiać zwykł łaskawo,
                                             Zmiłuj się, a tak ostre cofnij nazad prawo:
                                             Za to zwycięstwo, którym lepszą część mą tracę,
                                             Dóbr swoich ustępuję i tym mu zapłacę,
                                             A niechaj wolna sobie w tak nieszczęsnej porze,
                                             Ojca i sługi płaczę do śmierci w klasztorze.
                                                                      D i e g o
                                             O, już też teraz kocha i serdeczne rany
                                             Wyznawa nie bojąc się wstydu i nagany.
                                                                       K r ó l
                                             Mylisz, się moja córko, twój kochanek żywie
                                             I Sankty zwyciężony splótł ci coś fałszywie.
                                                                     S a n k t y
                                             Królu, zapalczywość ją, nie powieść ma zwiodła;
                                             Przyszedłem był sprawę dać, jak się bitwa wiodła.
                                             Ten waleczny kawaler, co jej w sercu dzwoni142:
                                             Nie bój się  rzekł, ręce mi obnażywszy z broni 
                 141 Bez posiłku  o własnych siłach
                 142 Dzwoni w s4ercu  niepokoi
                                                                        69






                                             Wolałbym za niepewną zostawić wygraną
                                             Niźli toczyć Chimenie krew ofiarowaną;
                                             A że mię teraz sprawy ciągną do pałacu,
                                             Ty za mnie idź, jej powiedz, coś sprawił na placu
                                             I oddaj pod jej nogi żywot twój i szpadę.
                                             Szedłem, królu, a gdy broń swą do nóg jej kładę,
                                             Wzięła mię za zwycięzcę, żem powrócił zdrowy,
                                             I miłość swą odkryła, a nie chcąc mi mowy
                                             Na minutę pozwolić, uparła się w zrzędzie
                                             I teraz skarży na mnie, będąc w tymże błędzie.
                                             Ale ja, chociam przegrał, szczęśliwym się sądzę
                                             I tłumiąc swe zamysły i miłosne żądze,
                                             Lubo widzę, co tracę, z tego się raduję,
                                             Że przegraniem miłość ich tak szczerą krępuję143.
                                                                       K r ó l
                                             Nie trzeba-ć się, Chimeno, za tak ogień cudny
                                             Zapałać144 i w sposób się wymawiać obłudny;
                                             Darmo cię wstyd do tego wiedzie niepotrzebny;
                                             Sława twoja jest jasna, postępek chwalebny.
                                             Ociec twój wziął nadgrodę, dobrześ się go mściła,
                                             Gdyś Rodryka tak często na śmierć naraziła;
                                             Lecz widzisz, że inaczej uradzono w niebie.
                                             Czyniąc wszytko dla ojca, czyń też co dla siebie
                                             I memu rozkazaniu nie chciej być odporną,
                                             Które cię z twoim miłym wiąże w miłość sforną145.
                                             SCENA SIÓDMA
                                             Te-ż osoby i Królewna, Leonora, Roderyk
                                                                  K r ó l e w n a
                                             Wypogódź się, Chimeno, otrzyj ten płacz rzewny!
                                             I weź tego zwycięzcę z rąk twojej królewny.
                                                                   R o d e r y k
                                             Odpuść, królu, że miłość w oczach mego pana
                                             Każe mi przed nią naprzód upaść na kolana.
                                             (Nie o nadgrodę, panno, naznaczoną proszę,
                                             Nie o płacą, lecz głowę powtórnie-ć przynoszę
                                             Nie myśli miłość prawem konać146 cię gotowem,
                                             Choć wsparta pojedynkiem i królewskim słowem.
                                             Jeśli na wyjście z winy, com czynił, jest mało,
                                             Powiedz, jakim sposobem dosyć by-ć się stało.
                                             Czy tysiąckroć zwyciężać zazdrosne współsługi?
                 143 Krępuję  związuję, zacieśniam
                 144 Zapałać  wstydzić się
                 145 Sforna  zgodna
                 146 Konać prawem  odnieść zwycięstwo z mocy prawa
                                                                        70






                                             Czy świat mymi zwycięstwy przebieżeć jak długi?
                                             Czy miasta brać? Czy wojska pojedynkiem znosić
                                             I sławą się nad bajki starych dziejów wznosić?
                                             Jeśli tym wyjdę z winy i gniew twój ukoję,
                                             Podjąć się i wykonać wszystkiego nie boję;
                                             Ale jeśli ten srogi honor i gniew dziki
                                             Nie spuści147, aż ja będę między nieboszczyki,
                                             Nie zażywaj przeciw mnie pożyczanej broni,
                                             Głowa ma jest u twych nóg, śmierć moja w twej dłoni,
                                             Niezwyciężonego twa ręka tylko zmoże,
                                             Weź pomstę ze mnie, której nikt ci dać nie może.
                                             Jednak przynajmniej niech śmierć umorzy niechęci,
                                             Miej dość na tym, że umrę, a miej mnie w pamięci.
                                             Moja śmierć twojej sławie upartej wygodzi,
                                             Twoja pamięć niech mi to wzajem też nadgrodzi
                                             I rzecz, podczas wspomniawszy los mój nieszczęśliwy:
                                             Gdyby mię był nie kochał, byłby jeszcze żywy.
                                                                   C h i m e n a
                                             Wstań Rodryku! Trudno mam, królu, ogień stały
                                             Taić więcej, wydałam już swoje postrzały;
                                             Rodryk ma cnoty, które związują mi duszę.
                                             I tyś jest mój pan, czuję, że cię słuchać muszę;
                                             Ale choć mi twe prawo już łożnicę ściele,
                                             Królu, jako tak prędko ma być to wesele?
                                             Jeden dzień i początkiem, i końcem żałobie,
                                             I Rodryk pierwej w łóżku, niźli ociec w grobie?
                                             Wprzód weselną niż ojcu mam palić pochodnią?
                                             Ach, zdałabym się trzymać z zabójcą przewodnią
                                             I wiecznej słusznie bym się nabawiła zmazy,
                                             Żem się prędko zgodziła za takie urazy.
                                                                       K r ó l
                                             Względy pewne i czasu różnego odmiany
                                             Rzecz niezwykłą nakażą podczas bez nagany.
                                             Rodryk cię wygrał i już miejcie się do siebie;
                                             Ale choć cię w dzisiejszej pozyskał potrzebie,
                                             Musiałbym być twej sławie poniekąd niechętny,
                                             Gdybym mu tę nadgrodę dał w dzień tobie smętny.
                                             Mogę nie łamiąc prawa odłożyć te gody,
                                             Bom czasu nie naznaczył tej smacznej nadgrody.
                                             Weź sobie rok, Chimeno, żebyś łzy otarła.
                                             Ty, Rodryku, tymczasem na murzyńskie garła
                                             Dobądź znajomej broni i w domu ich zbiwszy
                                             Pokaż, żeś na własnych ich śmieciach tym szczęśliwszy;
                                             Wtargnij w ziemię z wojskiem mym, za noc niespokojną
                                             Zanieś im w dom niepokój i płać wojnę wojną.
                                             Na imię Cyd upadną jako przed taranem
                                             I przyjmą cię za króla, nazwawszy cię panem.
                 147 Nie spuści  nie ustanie
                                                                        71






                                             lecz w tych zabawach pannie twej dotrzymaj wiary,
                                             Wróć się jej i jej chęci godnym z każdej miary
                                             I tak rozgłoś ręki twej niezrównane dziéła,
                                             Żeby się iść za cnego Cyda nie wstydził.
                                                                   R o d e r y k
                                             Twa służba i z Chimeną obiecane śluby 
                                             Mnie do sławy, a Maurów przywiedą do zguby.
                                             I choć się, rozjeżdzając z nią, myśli me mdleją,
                                             Mogąc się już spodziewać, cieszę się nadzieją.
                                                                       K r ó l
                                             Miej nadzieję w swym sercu i w mej obietnicy
                                             I mając serce panny, samę w połowicy,
                                             Ufaj, że tę żałobną zrzędę, co jej cięży,
                                             Sam czas i twoje męstwo, i twój król zwycięży.
                                                                        72






                                                               SPIS TREŚCI
                    Prolog
                    Akt pierwszy
                    Akt wtóry
                    Akt trzeci
                    Akt czwarty
                    Akt piąty
                                                                        73
