


Cykl przygód Czarnej Kompanii obejmuje:

Czarna Kompania
Cień w ukryciu
Biała Róża
Gry cienia
Srebrny grot
Sny o stali
(w przygotowaniu)









GLEN COOK







SREBRNY GROT


























I

  To Kruk wpadł na pomysł prowadzenia tego dziennika. Mam jednak wrażenie, że gdyby kiedykolwiek zabrał się do przeczytania tych zapisków, nie byłby zadowolony. Mam bowiem zamiar pisać prawdę, nawet jeśli on jest moim najlepszym kumplem.
  Facet ma swoje słabostki. Typ na wpół mordercy, na wpół samobójcy, ale poza tym w porządku. Jeśli Kruk postanowi, że zostanie twoim przyjacielem, to zyskałeś przyjaciela na śmierć i życie.
  Nazywam się Pudełko. Filodendron Pudełko. To dzięki mojej Mamuśce. Kruk nic o tym nie wie. Właśnie dlatego zostałem żołnierzem. Żeby uciec przed tymi kopaczami ziemniaków, co to potrafią dać dzieciakowi takie imię. Kiedy liczyłem ich ostatnio, było tego siedem dziewuch i czterech chłopaków oprócz mnie. Każde zostało nazwane od jakiegoś cholernego kwiatka.
  Irys albo Róża dla dziewczyny może być. Ale jeden z moich braci nazywał się Fiołek, a inny Petunia. Co za człowiek może zrobić coś takiego swojemu dziecku? Czy nie ma już normalnych imion?
  Kopacze ziemniaków.
  Ludzie grzebiący całe życie w brudzie, od wschodu do zachodu słońca, żeby wyciągnąć z ziemi kapustę, ziemniaki, cebulę, pasternak i rzepę. Do dziś nie mogę patrzeć na rzepę. Nie chciałem zrobić im świństwa. Zaciągnąłem się, jak tylko nadarzyła się okazja.
  Próbowali mnie zatrzymać. Ojciec, wujowie, bracia i kuzyni. Nie mogli się z tym pogodzić. Ciągle jeszcze nie mogę wyjść z podziwu, w jaki sposób ten stary sierżant zdołał wyglądać tak groźnie, że cały klan ustąpił.
  Właśnie kimś takim chciałbym być, kiedy dorosnę. Kimś, kto potrafi stanąć i spojrzeć tak, że ludzie sikają w majtki. Ale z tym chyba trzeba się urodzić.
  Kruk taki jest. Wystarczy, że popatrzy na faceta, który próbuje zrobić z niego wała, żeby ten zbladł ze strachu.
  Tak więc zostałem żołnierzem, przeszedłem szkolenie, a potem walczyłem. Trochę u boku Piórka i Podróży, trochę z Szeptu. Przeważnie tutaj, na północy. Odkryłem, że wojaczka nie jest dokładnie tym, co sobie wyobrażałem. Okazało się, że nie lubię tego tak samo jak kopania ziemniaków.
  Byłem jednak dobry, chociaż za każdym razem, kiedy dochrapałem się sierżanta, robiłem coś, za co mnie degradowano. W końcu zostałem Strażnikiem w Krainie Kurhanów. Ponoć jest to wielki zaszczyt, ale jakoś nigdy tego nie odczułem.
  Tutaj właśnie spotkałem Kruka. Tyle że wtedy występował jako Corbie. Nie wiedziałem, że był szpiegiem Białej Róży. Oczywiście nikt o tym nie wiedział, bo inaczej dawno by już nie żył. Był po prostu spokojnym starym kaleką, który kiedyś wojował i musiał porzucić to zajęcie z powodu paskudnej rany w nodze. Mieszkał w opuszczonym domu, który sam urządził. Utrzymywał się, wykonując dla ludzi prace, których sami nie chcieli wykonywać. Strażnicy byli dobrze opłacani, a Kraina Kurhanów leżała sto mil w głąb Wielkiego Lasu, gdzie forsę można było wydawać najwyżej na wódkę. Corbie miał mnóstwo roboty, czyszcząc buty, wycierając podłogi i szczotkując konie. Przychodził sprzątać biuro pułkownika, a potem grał z nim w szachy. Tam natknąłem się na niego po raz pierwszy.
  Na pierwszy rzut oka robił dziwne wrażenie. Od razu widać było, że nie jest zbiegłym wieśniakiem, jak ja, ani chłopaczkiem z miejskich slumsów, który podpisał listę, bo nie miał innego pomysłu na życie. Kiedy chciał, umiał pokazać klasę. Był wykształcony. Mówił pięcioma albo sześcioma językami, potrafił czytać i nieraz słyszałem, jak rozmawiał ze starym o sprawach, o których nie miałem bladego pojęcia.
  Wpadłem więc na pomysł, że zostanę jego kumplem, a potem nakłonię go, żeby nauczył mnie czytać i pisać.
  Ciągle ten sam stary schemat. Zostań żołnierzem, rzuć gospodarstwo, a przeżyjesz mnóstwo przygód i życie będzie wspaniałe. Potem myślałem, że kiedy nauczę się czytać i pisać, będę mógł porzucić wojsko i przygody i życie będzie wspaniałe.
  Akurat.
  Nie wiem, czy wszyscy tak myślą, i na pewno nie będę nikogo pytał. Ale co do mnie, to wiem, że nic nigdy nie okaże się takie, jak chciałem, i nigdy nie będę tak naprawdę zadowolony z życia. Mam za duże ambicje. Mieszkam w jednym pokoju bez windy z pijaczyną, który potrafi jedynie wyrzygiwać z siebie flaki po wychłeptaniu co najmniej trzech galonów najtańszego wina, jakie uda mu się znaleźć.
  Tak czy owak Kruk zaczął uczyć mnie czytać i pisać. I mimo że był świrem, zostaliśmy kumplami. Nie wyszło mi to jednak na zdrowie, kiedy zwaliło się na nas całe to gówno i kiedy okazało się, że Kruk jest szpiegiem. Na szczęście nasi szefowie musieli podjąć wspólną walkę z potworem, który wynurzył się z ziemi, a którego my, Strażnicy, mieliśmy pilnować.
  I tak dowiedziałem się, że Corbie to Kruk. Facet, który jeździł z Czarną Kompanią i który sprzątnął Kulawcowi sprzed nosa Białą Różę, kiedy była małą dziewczynką, ukrył ją i wychowywał, dopóki nie była gotowa na podjęcie swojego przeznaczenia.
  Myślałem, że zginął. Wszyscy tak myśleli. Przede wszystkim Biała Róża. Kochała go, i to nie jak ojca czy brata. Dlatego właśnie sfingował własną śmierć i uciekł. Nie potrafił uporać się z tym, co niesie ze sobą miłość. Wiedział jedynie, jak od niej uciec.
  Ale on też kochał ją na swój sposób, a jedyne, co mu przyszło do głowy, żeby to okazać, to zmienić się w Corbiego i szpiegować dla niej. Miał nadzieję, że odkryje jakąś potężną broń, której Biała Róża będzie mogła użyć w swojej ostatecznej walce z Panią. Mój wielki szef.
  A więc co się stało? Los wyrwał nam z ręki wiosło i wszystko stanęło na głowie. Stary potwór Dominator, pogrzebany w Krainie Kurhanów, najczarniejszy z biesów, jakie kiedykolwiek oglądał świat, został obudzony i próbuje wydostać się na powierzchnię. Jedyny sposób, żeby go powstrzymać, to porzucić stare spory i połączyć siły we wspólnej walce. Dlatego do Krainy Kurhanów przybyła Pani i wszystkie jej paskudy oraz Biała Róża z Czarną Kompanią. Zaczęły dziać się ciekawe historie.
  W środku tego wszystkiego snuł się smętnie ten przeklęty głupiec Kruk, myśląc, że może znowu być z Pupilką, jak gdyby nigdy jej nie opuścił i nie udawał martwego przez te wszystkie lata.
  Przeklęty głupiec. Jeśli on zna się na kobietach, to ja jestem wielkim czarodziejem.
  Pozwolili staremu diabłu podnieść się z ziemi, a potem obskoczyli go ze wszystkich stron. Był zbyt potężny i zły, żeby mogli zabić jego duszę.
  Pokonali jedynie ciało, spalili je, a popiół rozsypali. Duszę zaś uwięzili w srebrnym grocie, który wbili w pień Syna Drzewa. Miało to już na zawsze uchronić świat od nieszczęść. Potem wszyscy odjechali. Nawet Pupilka z facetem o imieniu Milczek.
  Kiedy odjeżdżała, widziałem łzy w jej oczach. Ciągle czuła coś do Kruka, ale nie miała zamiaru ponownie dać się zranić.
  A on stał i patrzył za nią jak ogłuszony. Nie pojmował, dlaczego.
  Przeklęty głupiec.

II

  Dziwne, że nikt nie zwrócił na to uwagi. Może dlatego, że ludzie bardziej byli zajęci tym, co działo się pomiędzy Panią a Białą Różą, i łamali sobie głowy, co też to może oznaczać dla imperium i rebelii. Wyglądało na to, że przynajmniej połowa świata jest do wzięcia. Każdy, kto zajmował się grabieżą, wypatrywał swojej szansy i zastanawiał się, czy przy odrobinie wysiłku nie mógłby zostać eunuchem.
  W tej sytuacji kilku przedsiębiorczych" z północnego Wiosła wykorzystało pierwszą nadarzającą się okazję, żeby ukraść srebrny grot.
  Z Krainy Kurhanów ciągle napływały przeróżne sprzeczne ze sobą wieści, kiedy Tully Stahl walił do drzwi swego kuzyna Smedsa Stahla.
Umeblowanie pokoju, w którym mieszkał Smeds, składało się głównie z brudu i karaluchów. Oprócz tego było tam jeszcze pół tuzina zapleśniałych kradzionych koców oraz siedemdziesiąt dwa puste gliniane dzbany do wina, których nigdy nie chciało mu się oddać. W Koronie" lub w Cierniu" dostałby za nie kaucję. Nazywał je swoją polisą na życie. Jeśli nastaną ciężkie czasy, będzie mógł przehandlować osiem pustych za jeden pełny.
  Tully uważał, że to głupie. Poza tym ilekroć Smeds zaczynał swoje pijatyki i hulanki, wszystkie sprzęty fruwały w powietrzu. Tak więc oszczędności topniały, a nigdy nie sprzątane skorupy walały się pod ścianami, stopniowo pokrywając się coraz grubszą warstwą kurzu.
  Smeds z kolei uważał, że Tully struga ważniaka, bo ma szmal. Dostawał prezenty od dwóch mężatek, którym pomagał w domowych pracach, i żył z wdową, której zamierzał się pozbyć, jak tylko znajdzie inną chętną babę. Miał się świetnie i sądził, że to daje mu prawo do pouczania innych.
  Tully walnął w drzwi, ale Smeds udawał, że nie słyszy. Były u niego siostry Kimbro - Marti i Sheena. Jedna miała jedenaście, a druga dwanaście lat i przychodziły do niego na lekcje muzyki". Cała trójka, naga, kłębiła się na pogryzionych przez szczury kocach. Jedynym widocznym na tej lekcji instrumentem" był flecik" Smedsa.
  W końcu kazał dziewczynom przestać się kręcić i chichotać. Niektórym mogłoby się nie podobać, w jaki sposób przygotowuje je do dalszego życia.
  Walenie do drzwi rozległo się ponownie.
   No, Smeds. Otwieraj! To ja, Tully.
   Jestem zajęty.
   Otwieraj! Musimy pogadać.
  Z ciężkim westchnieniem Smeds wyplątał się z gmatwaniny szczupłych ramion i nóg i poczłapał do drzwi.
   To mój kuzyn  wyjaśnił dziewczynom.  Jest w porządku.
  Siostry nie miały nic przeciwko gościowi. Były lekko pijane i nawet nie zadały sobie trudu, żeby się przykryć. Kiedy Tully wszedł, wyszczerzyły zęby w uśmiechu.
   Przyjaciółki.  Smeds machnął ręką w ich kierunku.  Masz ochotę? Lubią to.
   Może innym razem. Wyrzuć je.
  Smeds spojrzał na kuzyna. Cholerny ważniak.
   Dobra, dziewczyny. Ubierzcie się. Tatuś musi pogadać o interesach.
  Patrzyli, kiedy zakładały swoje łachmany. Smeds nie zwracał uwagi na swoją nagość. Sheena klepnęła go żartobliwie.
   Do zobaczenia, Świntuszku.
   Kręcisz bat na własną dupę  powiedział Tully, kiedy drzwi zamknęły się za dziewczynami.
   Nie bardziej niż ty. Powinieneś zająć się ich matką.
   Ma forsę?
   Nie, ale ciągnie fiuta jak żadna. Zastanów się.
   Kiedy sprzątniesz wreszcie ten chlew?
   Jak tylko panna służąca wróci z urlopu. Co jest aż tak ważne, żeby przerywać mi zabawę?
   Słyszałeś, co się wydarzyło w Krainie Kurhanów?
   Jakieś plotki. Nie zwróciłem uwagi. Co mnie to obchodzi? Dla mnie to bez różnicy, co się tam dzieje.
   Może nie. Słyszałeś o srebrnym grocie?
  Smeds zastanowił się.
   Taa. Wbili go w jakieś drzewo. Myślałem nawet, że łatwo by było go stamtąd wyciągnąć, ale to za mało srebra, żeby jechać taki kawał drogi.
   Nie chodzi o srebro, kuzynie, ale o to, co w nim jest. 
  To było dla Smedsa za trudne.
   Lepiej opisz to w cyfrach.
  Smeds Stahl nie był znany z bystrego umysłu.
   W tym grocie została uwięziona dusza Dominatora. Teraz to już nie tylko kawałek metalu. Założę się, że jakiś wielki czarodziej mógłby z tego zrobić potężny amulet. No wiesz, jak w bajkach.
   Nie jesteśmy czarodziejami  skrzywił się Smeds.
   Ale możemy być pośrednikami.  Tully zaczynał tracić cierpliwość.  Pojedziemy tam, wyciągniemy go i ukryjemy. A kiedy rozniesie się, że zniknął, sprzedamy temu, kto da najwięcej.
  Smeds skrzywił się jeszcze bardziej i próbował zmusić swoje szare komórki do intensywnej pracy. Nie był geniuszem, ale miał dużo chłopskiego sprytu i umiał przeżyć w najgorszych warunkach.
   Brzmi diabelnie niebezpiecznie. Jeśli mamy wyjść z tego cało, to będziemy potrzebowali pomocy.
   Jasne. Sama podróż i wyciągnięcie tego cholerstwa to nie robota dla dwóch. Wielki Las nie jest przyjemnym miejscem dla facetów, którzy się na tym nie znają. Będziemy potrzebowali jeszcze dwóch, w tym jednego, który ma pojęcie o puszczach.
   To daje czterech do podziału, Tully. A ile dostaniemy?
   Nie wiem. Poczekamy, aż podbiją cenę, i ustawimy się na całe życie. Poza tym nie mówiłem nic o podziale na czterech, Smeds. Wszystko zostaje w rodzinie.
  Spojrzeli jeden na drugiego.
   Jaki masz plan?  zapytał Smeds.
   Znasz Timmy'ego Locana? Był w wojsku przez jakiś czas.
   Wystarczająco długo, żeby wiedział, jak przeżyć. Jest w porządku.
   I zna się na rzeczy. Możemy się tam natknąć na żołnierzy. Serce cię chyba nie zaboli, jeśli znajdą ich na drodze z rozwalonymi łbami?
  To było łatwe pytanie.
   Nie.  Dopóki to nie Smeds będzie tam leżał z rozwalonym łbem, wszystko będzie w porządku.
   A co ze starym Rybą? Zastawiał pułapki w Wielkim Lesie.
   Dwóch dobrych łuczników.
   Tego nam trzeba. Dwóch uczciwych, zbędnych ludzi, którzy nie będą próbowali pozbawić nas naszego udziału. Co ty na to?
   Ile to będzie?
   Wystarczy, żebyś żył jak książę. Idziemy pogadać z tymi facetami?
  Smeds wzruszył ramionami i spojrzał w sufit.
   Czemu nie? Co mam lepszego do roboty?
   Mógłbyś się na przykład ubrać.

   Zabiłeś już kiedyś kogoś?  zapytał Smeds, kiedy szli ulicą.
   Nigdy nie musiałem. Nie szukam kłopotów.
   A ja tak. Poderżnąłem gościowi gardło. Nie myśl, że to takie proste. Facet rzęził i sikał krwią. Wieki minęły, zanim wykitował. W dodatku próbował za mną iść. Ciągle jeszcze mam koszmarne sny, jak próbuje się za mną wlec.
  Tully spojrzał na niego i się skrzywił.
   Następnym razem zrób to w jakiś inny sposób.


III

  Każdej nocy, kiedy tylko światło księżyca na to pozwalało, kulejący cień pojawiał się w północnej części Wielkiego Lasu. Podążał w stronę Krainy Kurhanów, miejsca, gdzie panowała śmierć i samotność. Przenikał je ciężki zapach rozkładu. W płytkich grobach leżały setki gnijących ciał.
  Stworzenie na trzech łapach ostrożnie okrążyło ścierwo smoka i ułożyło się w jamie, którą wygrzebało w ciągu wielu nocy, cierpliwie kopiąc jedną łapą. Podczas pracy często rzucało spojrzenia w stronę ruin miasta i fortecy, wznoszących się kilkaset jardów na zachód.
  Kiedyś stacjonował tu garnizon wojska, aby chronić Krainę przed włóczęgami o złych zamiarach i obserwować najmniejsze poruszenie ciemnych mocy ukrytych pod ziemią. Teraz już nie było czego pilnować. Bitwa, w której bestia została unieszkodliwiona, smok zabity, a miasto i warownia zniszczone, położyła kres wszystkiemu. Wojsko nie było już potrzebne.
  Strażnikom, którzy przeżyli, nikt nie przydzielił nowego zadania. Niektórzy z nich zostali, nie mając co ze sobą zrobić i nie wiedząc, dokąd iść.
  Byli to zaprzysiężeni wrogowie bestii.
  Niegdyś zwierzę nie zwróciłoby na nich uwagi. Nie stanowili dla niego zagrożenia. Poradziłoby sobie z całą kompanią żołnierzy. Ale teraz było okaleczone i dokuczały mu nie zagojone rany. Nie pokonałoby nawet jednego człowieka. Gdyby Strażnicy odkryli jego obecność, z pewnością pospieszyliby zawiadomić o tym swoich panów. Zwierzę nie miałoby szans w tym wyścigu.
  Panowie Strażników byli okrutni i śmiertelnie niebezpieczni. Zwierzę nie mogło się z nimi mierzyć, nawet gdyby było w najlepszej formie.
  Jego pan nie mógł go już chronić. Został posiekany na kawałki i spalony, a jego duszę uwięziono w srebrnym grocie, który wbito mu w czaszkę.
  Zwierzę było podobne do psa, ale trudno byłoby określić jego prawdziwą wielkość. Potrafiło się zmieniać. Mogło być tak małe, jak duży pies, lub tak duże, jak mały słoń. Najlepiej czuło się, przybierając rozmiary potężnego bojowego rumaka. W czasie wielkiej bitwy zdążyło uśmiercić wielu wrogów swego pana, zanim niezwyciężone czary zmusiły je do ustąpienia z pola.
  Wróciło jednak ukradkiem, pokonując strach przed odkryciem, ból nie zagojonych ran i złość. Czasami ściany jego kryjówki zapadały się, a otwór zalewała woda. Zawsze też miało nieznośną świadomość czujnej obecności Strażników, których pozostawili zwycięzcy. Nie było przed nimi ucieczki.
  Pomiędzy prochami zmarłych stał Syn Drzewa. Był nieśmiertelny i silniejszy od nocnego włóczęgi. Był wcieleniem boga. Budził się w nocy, czując obecność intruza i bronił dostępu do siebie zawsze z jednakową mocą.
  W konarach Drzewa pojawiła się błękitna chmura i uderzyła w zwierzę jasną błyskawicą. Bez huku i grzmotu, z cichym skwierczeniem, jakby wymierzała klapsa małemu dziecku.
  Nie raniła zwierzęcia, ale spowodowała ból tak nieznośny, że zmusiła bestię do ucieczki. Czekał więc do następnej nocy i kopał, dopóki Syn Drzewa znowu się nie przebudził.
  Jego praca postępowała powoli.


IV

  Pupilka zostawiła Kruka. Odjechała z facetem zwanym Milczkiem i innymi, ocalonymi z Czarnej Kompanii, która już nie istniała. Niegdyś stali oni po stronie Pani, ale z jakiegoś powodu odeszli i przyłączyli się do Buntowników. Przez długi czas stanowili większość rebelianckiej armii.
  Kruk patrzył, jak wjeżdżają do lasu. Wyglądał, jakby chciał usiąść i rozpłakać się jak dziecko. Dlatego że nie rozumiał, co się dzieje, i dlatego że ona odjeżdżała. Ale nie zrobił nic.
  Był najtwardszym i najbardziej zawziętym sukinsynem, jakiego znałem. Kiedy dowiedziałem się, kim naprawdę jest, omal się nie sfajdałem ze strachu. Kruk za czasów Czarnej Kompanii miał opinię najgorszego z najgorszych. Był z nimi zaledwie rok, ale to wystarczyło, żeby stał się wielkim bandziorem. I to był mój Corbie.
   Damy im parę godzin przewagi, by nie myśleli, że ich śledzimy, a potem spływamy stąd  powiedział.
   My?
   Masz tu coś do roboty?
   To dezercja.
   Nikt nie wie, czy żyjesz. Nie liczyli jeszcze trupów. Zresztą, jak chcesz.  Wzruszył ramionami.  Jedź ze mną albo zostań. 
  Wiedziałem, że chce, abym jechał. W końcu byłem teraz wszystkim, co miał. Ale nie zamierzał powiedzieć tego wyraźnie. Twardziel Kruk.
  Nic mnie nie trzymało w Krainie Kurhanów. Nie chciałem też za nic w świecie wracać do kopania ziemniaków. Poza tym ja także nie miałem nikogo.
  Poszedł w stronę miasta, a raczej tego, co z niego zostało po bitwie. Powlokłem się za nim bez słowa.
   Kiedy byłem w Kompanii, Konował był moim najlepszym przyjacielem  odezwał się po chwili. Wciąż nie mógł się w tym połapać.
  Razem służyli pod różnymi dowódcami, a teraz Konował był szefem. Po klęsce Dominatora walczyli ze sobą i ta walka ze starym kumplem wprawiała go w zakłopotanie.
  Prawdopodobnie, żeby przypodobać się Pupilce, Kruk zdecydował skończyć ze wszystkim, pozbywając się Pani. Ale Konował do tego nie dopuścił i wsadził mu strzałę w bok, by pokazać, że nie żartuje.
   Czy tak postępuje przyjaciel?
  Rzucił mi jedno ze swych zagadkowych spojrzeń.
   Może bardziej zależało mu na niej niż na tobie. Słyszałem, że spędzili razem wiele czasu. Także noce. Poza tym wiesz, że faceci mają fioła na punkcie braterstwa. Kompania jest ich rodziną i trzymają się razem choćby przeciwko całemu światu. Sam mi o tym opowiadałeś.
  Mogłem powiedzieć mu więcej. Jak traktowani byli bracia, którzy zdradzili. Ale nie chciałby słuchać.
  Nie było w walce drugiego takiego jak Kruk. Nie cofnąłby się przed nikim i niczym. Ale jeśli coś zaczynało wiązać go uczuciowo, był gotowy spakować manatki i prysnąć w ciągu minuty. Dlatego porzucił Kompanię, a potem Pupilkę. Ale w odróżnieniu od niego oni umieli sobie z tym poradzić.
  Sądzę, że najgorszym numerem, jaki wywinął, i co wciąż najbardziej go gryzło, było porzucenie własnych dzieciaków.
  Zostawił je, kiedy zaciągnął się do Czarnej Kompanii. Być może miał wówczas swoje powody, żeby tak zrobić. Uważa przynajmniej, że były wystarczające. Ale nic nie zmieni tego, że porzucił je w wieku, kiedy nie były w stanie same o siebie zadbać. Nie umieścił ich w żadnym dobrym miejscu. Nigdy nie wspomniał nawet, że ma dzieci. Napomknął o tym dopiero mnie, kiedy jako Corbie próbował je odnaleźć. Powinny być teraz dorosłe. Jeśli przeżyły.
  Niczego się nie dowiedział.
  Wyglądało na to, że teraz znowu się tym zajmie. Nie miał nic do roboty. Przebąkiwał coś na ten temat, kiedy przedzieraliśmy się przez las, kierując się na południe.
  
  Dotarliśmy do Wiosła. Wstąpił na kielicha i utknął w knajpie.
  Ja też wstąpiłem na jednego. Potem były dziewczynki i wszystko to, bez czego musi obejść się facet przebywający dłuższy czas w lesie. Zajęło mi to cztery dni, a później jeszcze jeden, żeby wyleczyć kaca. Kruk dopiero zaczynał się rozkręcać.
  Znalazłem tanie mieszkanie dla nas dwóch, po czym nająłem się do ochrony pewnej bogatej rodziny. Praca była lekka. Krążyło mnóstwo plotek o wydarzeniach w Krainie Kurhanów. Bogaci przewidywali ciężkie czasy i zapewniali sobie opiekę najemnych żołnierzy.
  Przez jakiś czas w mieście przebywała też Pupilka ze swoją bandą. Była też Czarna Kompania, ale nie natknęliśmy się na nikogo z nich.


V

  Już po czterech dniach Smeds miał szczerze dość pomysłu Tully'ego. Noce w lesie były zimne i nie było gdzie się ukryć przed deszczem. Prześladowały ich całe chmary robactwa, przy którym pospolite wszy, pchły i domowe pluskwy były niczym. Nie było mowy o wygodnym śnie na ziemi. Nawet jeśli udało im się zasnąć, przy całej wrzawie, jaką wzbudzały nocne stworzenia leśne, to zawsze pod posłaniem znalazł się jakiś kamień, patyk lub korzeń, który uwierał nieznośnie.
  No i był jeszcze ten stary sukinsyn Ryba. Odzywał się tylko po to, żeby szydzić z ich nieznajomości lasu. Jakby bez tego nie można było przeżyć po Północnej Stronie.
  Smeds z przyjemnością poderżnąłby mu gardło.
  Timmy Locan też nie był lepszy. Mały, rudy karzeł, któremu nie zamykała się gęba. Ale ten przynajmniej był zabawny. Znał chyba wszystkie kawały i umiał je dobrze opowiedzieć. Smeds chciał zapamiętać chociaż połowę, żeby móc później zabawiać kumpli. Ale nawet gdyby zdołał je spamiętać, nigdy nie potrafiłby ich tak opowiedzieć. Zresztą, nawet najlepszy dowcip robi się nudny po czterech dniach.
  Poza tym ten mały kutas nigdy nie zwalniał tempa. Zrywał się każdego ranka, jakby miał przed sobą najlepszy dzień swego życia  i pędził, jakby go ścigali. Karły mają opinię raczej wrednych i zarozumiałych niż wesołych ludzi. Smeds nie miał więc wyrzutów sumienia, gdy czasami szturchnął Locana albo kazał mu się zamknąć.
  Najgorsze jednak było to, że gdyby natknęli się na kogoś, kto chciałby się koniecznie dowiedzieć, co tu robią, lub kto mógłby ich zapamiętać i kiedyś rozpoznać, musieliby zawrócić. Przedzieranie się przez leśny gąszcz było koszmarem. Nawet z takim przewodnikiem jak Ryba.
  Tully nienawidził tej wędrówki jeszcze bardziej niż Smeds, ale to on podtrzymywał kuzyna na duchu.
  Smeds musiał przyznać im rację. Był jednak coraz mniej przekonany, że cała wyprawa warta była siniaków od uderzeń gałęzi, ran od kolców dzikiej róży i tych cholernych pajęczyn przylepiających się do twarzy.
  Kolejną udręką były pęcherze na nogach. Pojawiły się, zanim jeszcze Wiosło zniknęło im z oczu. Smeds przestrzegał wskazówek Ryby, ale było coraz gorzej. Jak na razie przynajmniej uniknął zakażenia. Za to ten świr Timmy bez przerwy raczył go uroczą opowiastką o facecie, który zainfekował pęcherze i trzeba było obciąć mu nogi. Niech to szlag.
  Po czterech nocach spędzonych w lesie Smeds nie miał już problemów z zasypianiem. Doszedł do stanu, w którym zasypiał, jak tylko przestawał maszerować.
   Zaczynasz nabierać krzepy, Smeds. Jeszcze zrobimy z ciebie mężczyznę  zauważył Ryba.
  Mógłby go za to zabić, ale najpierw musiałby zdjąć ładunek z pleców i zrobić jeszcze parę kroków, a to było ponad jego siły.
  Już sam nie wiedział, co było gorsze. Ryba, bąble czy ładunek. Musiał taszczyć osiemdziesiąt funtów ekwipunku, w tym jedzenie, którego jakby wcale nie ubywało.

  Po ośmiu dniach dotarli do celu. Było południe. Smeds stanął na skraju lasu i gapił się na Krainę Kurhanów.
   I po to było całe to zamieszanie? Tu nic nie ma. Rzucił bagaż na ziemię, usiadł ciężko pod drzewem i zamknął oczy.
   Kiedyś było tu inaczej  przyznał stary Ryba.
   Masz jakieś imię, starcze?
   Ryba.
   Tylko tyle?
   Ryba to dobre imię.
  Mało rozmowny, sukinsyn.
   Czy to jest nasze drzewo?  zapytał Timmy.
   A widzisz jakieś inne?  odpowiedział Tully.
   Kocham cię, drzewko. Dzięki tobie będę bogaty  rozczulił się karzeł.
   Rybo  powiedział Tully  sądzę, że powinniśmy trochę odsapnąć, zanim się do tego zabierzemy.
  Smeds zerknął na kuzyna spod uchylonych powiek. Była to pierwsza prośba o odpoczynek od czasu, kiedy wyruszyli. Czyżby Tully-ważniak pękł? Jego milczenie pomagało Smedsowi wziąć się w garść. Wierzył, że skoro Tully znosi to wszystko, to widocznie nie jest jeszcze tak źle.
  Ich wielka szansa. Pięć minut, na które czekali całe życie. Czy to możliwe? Smeds był gotów przetrwać wszystko.
   W najlepszym wypadku zaczniemy jutro w nocy. A może pojutrze. Musimy rozpoznać teren. Każdy z nas musi nauczyć się drogi tak, jak poznaje się ciało kochanki.
  Smeds uniósł brwi. Czyżby to był ten sam małomówny Ryba?
   Musimy znaleźć bezpieczne miejsce na obóz i przygotować jeszcze jedno na wszelki wypadek.
   Po co to wszystko, do kurwy nędzy?  wybuchnął Smeds.  Dlaczego nie możemy tak po prostu pójść, wyrąbać to cholerstwo i zmyć się stąd?
   Zamknij się!  usadził go Tully.  Gdzie byłeś do tej pory? Wytrząśnij gówno z uszu i zacznij używać łba. Czy masz go tylko po to, żeby uszy ci się nie zderzały?
  Smeds zamilkł. Pochwycił jakiś złowróżbny ton w głosie kuzyna. Może zaczął żałować, że dopuścił go do interesu. A może pomyślał, że Smeds jest zbyt tępy, by zostawić go przy życiu. Nagle na twarzy Tully'ego pojawił się ten sam pogardliwy grymas, który Smeds tak często widywał u Ryby.
  Zamknął oczy i na chwilę odciął się od swoich towarzyszy. Wrócił myślami do minionych dziesięciu dni podróży, próbując wyłapać informacje, które słyszał, ale na które nie zwrócił uwagi zajęty użalaniem się nad sobą.
  Jasne, że nie mogą tam po prostu wejść i ściąć tego drzewa. Krainę Kurhanów obserwują żołnierze. A nawet jeśli nie ma tam żołnierzy, to wystarczy samo drzewo. Ponoć ma wielką moc. Są w nim czary, które przetrwały bitwę ciemnych mocy na tej morderczej ziemi.
  W porządku. To nie będzie łatwe. Będzie musiał pracować tak, jak nie pracował jeszcze nigdy w życiu. Musi być ostrożny, mieć oczy otwarte i musi myśleć. Nie miał przecież zamiaru pozbawić sióstr Kimbro ich lekcji muzyki".

  Odpoczywali cały dzień i całą noc. Nawet stary Ryba potrzebował odpoczynku. Następnego ranka wyruszył na poszukiwanie miejsca na obóz.
   Jesteś cały w pęcherzach, Smeds  powiedział Tully.  Zostań tu i zajmij się nimi tak, jak radził Ryba. Musisz być w formie, kiedy wyruszymy. Chodź, Timmy.
   Dokąd idziecie?
   Spróbujemy podejść do miasta. Zobaczymy, co znajdziemy.
  Po godzinie wrócił Ryba.
   Szybko ci poszło. Znalazłeś odpowiednie miejsce?
   Tak, ale nie najlepsze. Rzeka zmieniła bieg. Do brzegu jest jakieś dwieście jardów. Mało miejsca na ucieczkę. Jak twoje stopy?
  Smeds wysunął nogi. Ryba przykucnął obok, chrząknął i dotknął kilku obrzęków. Smeds skrzywił się z bólu.
   Jest źle?  zapytał.
   Widywałem gorsze, chociaż nieczęsto. Zostaną blizny. Innym pewnie też. To moja wina. Wiedziałem, że jesteście niedoświadczeni, a Tully zna się na tym tyle, co kura na gwiazdach. Nie powinienem pozwolić mu na takie tempo. Za pośpiech się płaci.
   Wiesz już, co zrobisz ze swoją częścią?
   Nie. W moim wieku nie robi się tak dalekosiężnych planów. Możesz nie znaleźć tu tego, czego szukasz, chłopcze. Wszystko ma swój czas. Pójdę poszukać czegoś na okład.
  Smeds patrzył, jak wyprostowany, siwowłosy starzec znika cicho w głębi lasu. Nie chciał się zastanawiać. Nie chciał zostać sam na sam ze swoimi myślami.
  Powrócił Ryba z pękiem jakiegoś zielska.
   Pokrój to na małe kawałki i włóż do tego worka. Równe porcje z każdego gatunku.  Były tego trzy rodzaje.  Potem zawiąż worek i tłucz w niego tym kijem. Liście powinny być dobrze zgniecione.
   Ja długo mam je tłuc?
   Wystarczy tysiąc dwieście uderzeń. Potem wrzuć wszystko do tego garnka, dolej trochę wody i zamieszaj.
   A potem?
   Potem zrób następny worek. I mieszaj w garnku co jakiś czas.
  Stary człowiek znowu zanurzył się w lesie, nie mówiąc, dokąd idzie.
  Smeds okładał kijem trzeci worek, kiedy pojawił się Ryba. Pociągnął nosem.
   Widzę, że jak chcesz, to potrafisz. Usiadł i sięgnął po garnek.
   Już wystarczy.
  Podarł najstarszą koszulę Smedsa na pasy i zanurzył w mokrej papce. Okład był chłodny i lekko szczypał. Łagodził ból.
  Ryba przygotował okłady dla innych i na końcu dla siebie.
  Wyciągnięty pod drzewem Smeds zadumał się. Obawiał się, że nie jest wystarczająco twardy ani podły, żeby zabić starego człowieka.
   Jest tu mniej więcej sześćdziesięciu do osiemdziesięciu ludzi. Większość to żołnierze  relacjonował Tully.  Ale słyszeliśmy, że niedługo odejdzie stąd duża grupa. Nie zaszkodzi poczekać, aż się wyniosą. Moglibyśmy dokończyć rozpoznanie terenu.
  
  Zaczęli po zachodzie słońca, przy świetle sierpa księżyca. Miasteczko było ciche, światła pogasły. Można było wyjść na otwarty teren.
  Ruszyli jeden za drugim, nie tracąc się z oczu. Tully prowadził do drzewa. Według Smedsa wyglądało ono zupełnie zwyczajnie: jak młoda topola o grubym pniu i srebrzystej korze. Miało około piętnastu stóp. Nie widział w nim nic niezwykłego. Skąd te wszystkie opowieści?
  Nagle ujrzał odbłysk księżycowego światła na kawałku srebra. A więc to prawda! Równocześnie poczuł tkwiącą w nim ciemną moc. Jakby nie był to zwykły metal, ale sopel lodu, w którym zaklęto czystą nienawiść.
  Wzdrygnął się i odwrócił wzrok.
  To istniało. Bogactwo czekało na niego. Jeśli zdoła je dosięgnąć.
  Przyspieszył kroku. Nagle zagrodziło mu drogę pasmo podłużnych kamieni. Zdziwił się, ale nie skojarzył ich ze smokiem, który ponoć pożarł sławnego czarodzieja Bomanza, zanim sam zginął. Może przy lepszym oświetleniu zauważyłby, czego dotykają jego dłonie i stopy pod maskującą warstwą błota.
  Był już prawie na szczycie, kiedy usłyszał ten dźwięk. Jakby gdzieś w pobliżu węszyło jakieś zwierzę. I jeszcze coś jakby skrobanie łapami po ziemi. Poszukał wzrokiem pozostałych.
  Zobaczył tylko Tully'ego stojącego dziesięć stóp od drzewa. Działo się tam coś dziwnego. Liście Syna Drzewa roztaczały bladą, niebieskawą poświatę. Może to tylko światło księżyca dawało taki efekt. Znalazł oparcie dla stóp, podniósł się i stanął wpatrzony w drzewo. Teraz całe błyszczało. Z pewnością nie było to normalne zjawisko.
  Spojrzał w dół i serce w nim zamarło.
  Z odległości pięćdziesięciu stóp wpatrywało się w niego jakieś stworzenie. Miało ogromny łeb. Jego kły i oczy pobłyskiwały w świetle wydzielanym przez drzewo. Nigdy nie widział takich ostrych i wielkich kłów.
  Zwierzę ruszyło w jego stronę.
  Nogi wrosły Smedsowi w ziemię.
  Rozejrzał się wokół ogarnięty paniką i dostrzegł, jak Tully i Timmy uciekają w popłochu.
  Popatrzył raz jeszcze i zobaczył, jak zwierzę szykuje się do skoku z otwartą paszczą, żeby zmiażdżyć mu głowę. Rzucił się do tyłu. Bestia skoczyła za nim, kiedy nagle błękitna błyskawica wystrzeliła z drzewa i trzepnęła ją w bok, jakby odganiała natrętną muchę.
  Smeds upadł ciężko, ale nie zwolnił ani o krok. Uciekał, nie oglądając się za siebie.
  
   Ja też go widziałem  rzekł stary Ryba, potwierdzając obawy Tully'ego i Smedsa, że nie był to jakiś koszmarny sen.  Był wielki jak dom. Jak ogromny trzynogi pies. Drzewo strzeliło czymś w niego i potwór uciekł.
   Daj spokój. Trzynogi pies?
   Próbował coś wykopać  mówił Smeds.  Węszył i grzebał łapami w ziemi, zupełnie jak pies szukający kości.
   Niech to szlag! Dlaczego zawsze muszą być jakieś kłopoty? Diabli wiedzą, ile czasu nam to teraz zajmie, a nie mamy chwili do stracenia. Prędzej czy później ktoś wpadnie na ten sam pomysł co my i zjawi się tutaj.
   Nie spiesz się  powiedział Ryba.  Poczekaj na właściwy moment i nie spiesz się. Jeśli oczywiście chcesz żyć wystarczająco długo, żeby nacieszyć się tymi pieniędzmi.
  Tully przełknął ślinę. Nikt nie zaproponował, żeby zrezygnować. Nawet Smeds, który zdążył poczuć oddech potwora na własnej twarzy.
   Pies Zabójca Ropuch  odezwał się Timmy Locan.
   Co powiedziałeś?  warknął Tully.
   Pies Zabójca Ropuch. Był w czasie bitwy potwór o tym imieniu.
   A cóż to, do diabła, za imię?
   Skąd mam wiedzieć, do kurwy nędzy. To nie mój pies. To nie był dobry żart, ale wszyscy się roześmiali.


VI

  Kruk nie trzeźwiał przez trzy tygodnie. Przyszedł dzień, kiedy miałem tego dość. Omal nie zraniłem dzisiaj człowieka. Był to wprawdzie gnojek, który zarabiał na okradaniu dzieciaków mojego szefa, ale mimo to czułem się źle. To była wina Kruka. To on doprowadził mnie do takiego stanu, że musiałem kogoś zranić.
  Był zapity w trzy dupy. Rzuciłem się na niego.
   Spójrz na siebie. Przyssałeś się do bukłaka jak do matczynego cycka. Wielki i sławny twardziel Kruk. Ten, który załatwił swoją starą w grodach Opalu. Ten, który stanął twarzą w twarz z Kulawcem. A teraz leży tu, użalając się nad sobą i kwiląc jak bachor. Wstawaj i zrób coś ze sobą, człowieku. Rzygać mi się chce, jak na ciebie patrzę!
  Bełkotliwym, przerywanym głosem kazał mi iść do diabła i zająć się swoimi sprawami.
   Jasne! Tylko że to ja płacę za pokój. I to ja codziennie wracam do tego smrodu rzygowin, rozlanego wina i twojego pełnego nocnika, bydlaku! Kiedy ostatni raz zmieniałeś ubranie? Kiedy po raz ostatni się myłeś?
  Sklął mnie, wrzeszcząc ochryple.
   Jesteś najbardziej samolubnym i bezmyślnym sukinsynem, jakiego znam. Mógłbyś przynajmniej posprzątać po sobie.
  Darłem się coraz głośniej, coraz bardziej zły. Ale on się nie bronił. Pomyślałem więc, że może ma dość samego siebie tak bardzo, jak ja mam dość jego. Ale kto zniesie ciągłe nazywanie go beznadziejnym, nic nie wartym kawałkiem gówna?
  W końcu coś go ruszyło. Wstał i wyszedł z domu, zataczając się. Widocznie nie wszystko było stracone.
  Facet, z którym pracowałem, opowiadał mi, jak należy postępować z pijakami. Jego ojciec kiedyś pił. Powinno się przestać im pomagać. Nie usprawiedliwiać ich i nie przyjmować ich wymówek. Trzeba doprowadzić ich do stanu, w którym będą musieli stawić czoło prawdzie, ponieważ tylko oni sami muszą zdecydować, że chcą się zmienić. Oni sami muszą dostrzec, jak bardzo się stoczyli.
  Nie wiedziałem tylko, jak długo przyjdzie mi czekać, aż Kruk postanowi, że jest dorosłym mężczyzną, i zaakceptuje rzeczywistość. Pupilka odeszła i tyle. Miał dzieciaki do odnalezienia. Cała przeszłość w Opalu musi zostać pogrzebana i zapomniana.
  Byłem pewny, że dojdzie do siebie, jeśli dam mu czas. Zawsze gardził facetami, którzy zachowywali się tak jak on teraz. To musi minąć. Ale czekanie było denerwujące.
  Po czterech dniach wrócił do domu trzeźwy i wymyty. Wyglądał prawie jak Kruk, którego kiedyś znałem. Bardzo się kajał. Obiecał poprawę.
  Pijacy zawsze tak robią.
  Poczekamy, zobaczymy.
  Nie robiłem wielkiego szumu. Nie prawiłem mu kazań. Na nic by się to nie zdało.
  Trzymał się całkiem nieźle. Wyglądał, jakby się dokądś szykował. Ale dwa dni później wróciłem do domu i znalazłem go spitego do nieprzytomności.
   Do diabła z nim  powiedziałem sobie.


VII

  Timmy także oberwał błękitnym piorunem drzewa i był chory. Uszczupliło to ich siły. Smeds uważał, że to bez znaczenia, bo i tak nie mogli nic zrobić. Nie mogli wyjść z kryjówki w dzień, bo zauważono by ich w miasteczku. A po zmierzchu pojawiał się potwór, wytrwale kopiąc swoją jamę. Po przegonieniu stwora Syn Drzewa przez długi czas miał się na baczności, czujnie obserwując wszelkich intruzów. W końcu Timmy wpadł na pewien pomysł.
  Zauważył, że najbardziej bezpieczną porą działania była godzina tuż przed świtem. Ale co mogliby zrobić? Nie bardzo mieli pojęcie. Z pewnością nie uda im się ściąć tego cholernego drzewa. Nawet gdyby podeszli na tyle blisko, żeby założyć obręcz, to jak długo musieliby czekać na jego śmierć? To nie było zwykłe drzewo.
  Ktoś zaproponował truciznę. Brzmiało sensownie. Próbowali przypomnieć sobie wszystkie substancje używane do tępienia zielska. Metoda miała tylko tę jedną wadę  wymagała posiadania trucizny. A to oznaczało powrót do Wiosła w celu jej zakupienia. No i nie mieli pieniędzy. Poza tym mogłoby to trwać tak samo długo jak obrączkowanie tego sukinsyna. Czas nie działał na ich korzyść. Tully powoli wpadał w panikę.
  To cud, że nie pojawiła się jeszcze żadna konkurencja.
   Musimy się pospieszyć.
   Nic nie zrobimy, dopóki kręci się tu ten stwór  zauważył Timmy.
   Więc pomóżmy mu znaleźć to, czego szuka.
   Kogo masz na myśli kuzynie, mówiąc my"?  zapytał Smeds.  Nie zamierzam w niczym pomagać temu czemuś.
   Spalmy je  odezwał się Ryba.
   Co?
   Drzewo, głupcze. Spalmy je.
   Nie możemy tak pójść i po prostu...
  Ryba wyrwał kij z wiązki chrustu. Rzucił go w las.
   W ten sposób. Trzeba zrobić stos. A potem podpalić. Kiedy się wypali, weźmiemy grot.
   Zapomniałeś o żołnierzach  zadrwił Smeds.
   Nie. Ale masz rację. Trzeba odwrócić ich uwagę.
   To najlepszy pomysł jak dotychczas  stwierdził Tully.  Chyba, że ktoś ma lepszy.
   W każdym razie lepsze to niż siedzenie na tyłku.
  Smeds przywykł już do lasu i nie widział w tym nic niebezpiecznego. Co może być gorsze od tego, co już przeżył? Nudził się.
  Natychmiast rozpoczęli zbieranie chrustu. Trzej młodsi zaczęli zakładać się o swoje udziały. Stos rósł. Drzewo nie było zachwycone.
  
  Smeds zachowywał się jak szaleniec. Co noc zakradał się, żeby obserwować kopiącego potwora.
   Masz więcej szczęścia niż rozumu  stwierdził Tully.
  To nie było niebezpieczne. Po prostu stał i patrzył. Bestia nie mogła go zauważyć. A gdyby tak nagle wstał i pokazał się jej? Ta myśl go podniecała.
  Potwór nie robił dużych postępów, ale pracował, jakby był opętany jakąś obsesją. Mijały noce.
  W końcu wydobył to, czego szukał.
  Smeds Stahl patrzył, jak wynurza się ze swym przerażającym łupem. Była to ludzka głowa.
  Najwidoczniej leżała ona zbyt długo w wielu grobach i zbyt często zadawano jej rany. Potwór chwycił zębami resztki włosów, ciągnąc makabryczną zdobycz. Unikając uderzeń drzewa, poniósł głowę do rzeki.
  Smeds podążył za nim jak cień. Ostrożnie. BARDZO ostrożnie.
  Po obmyciu głowy ogromny pies ruszył w drogę, kulejąc. Smeds skradał się za nim, zadziwiony własną śmiałością. Bestia ominęła martwego smoka, który bardziej niż kiedykolwiek przypominał jakieś niezwykłe wybrzuszenie terenu. Zostawiła za sobą kamień owinięty w strzęp skóry. Był prawie niewidoczny w rozmokłej ziemi. Jednak Smeds go zauważył. Podniósł przedmiot i odruchowo włożył do kieszeni.
  Po drugiej stronie smoka drzewo trzeszczało i kołysało się gniewnie.
  Smeds zamarł nagle w pół kroku. Światło księżyca oświetliło upiorną głowę. Widział ją wyraźnie.
  Miała otwarte oczy. Groteskowy uśmiech rozciągał jej okaleczone usta.
  Żyła.
  Mało brakowało, żeby Smeds narobił w spodnie ze strachu.


VIII

  Wiosło leży w pobliżu dawnego pola bitwy oraz miejsca pochówku zmarłych zwanego Krainą Kurhanów. Dwóch jego mieszkańców usłyszało alarmujące wołanie Syna Drzewa.
  Jednym z nich był starzec żyjący tu pod przybranym nazwiskiem. Upozorował on własną śmierć podczas walk, które doprowadziły do ruiny Krainę Kurhanów. Kiedy dosięgnął go sygnał trwogi, popijał właśnie w tawernie z przyjaciółmi przekonanymi, że jest astrologiem. Ogarnęła go panika. Po chwili wypadł na ulicę, a z oczu płynęły mu łzy.
  W knajpie podniósł się szum pytających głosów. Zanim jego towarzysze zdołali się dowiedzieć, o co chodzi, zniknął im z oczu.


IX

  Nastał kolejny parszywy dzień. Wiosło nie było spokojnym miejscem. Wszędzie toczyły się zamieszki pomiędzy Buntownikami a partyzantami cesarstwa. Wiele osobistych porachunków załatwiano pod płaszczykiem polityki. Mój szef zaczął przebąkiwać o przeprowadzce do Deal, gdzie miał dom. Musiałbym wtedy podjąć decyzję  iść z nim czy zostać. Chciałem o tym pogadać, ale...
  Znowu był spity jak świnia.
   Żadna normalna kobieta z tobą nie wytrzyma  wyrzekałem.
Kopnąłem blaszany talerz leżący na podłodze. Ten sukinsyn znowu zostawił po sobie syf. Miałem ochotę go skopać, ale wciąż brakowało mi odwagi.
  W końcu nawet pijany i nieprzytomny był wciąż Krukiem, najgorszym łajdakiem, jakiego znałem. Nie chciałem z nim zadzierać.
  Zerwał się tak nagle, że aż podskoczyłem. Oparł się ciężko o ścianę. Był blady i roztrzęsiony. Byłem pewny, że to nie efekt pijaństwa. Mój stary kumpel trząsł się ze strachu jak cholera.
  Ledwo trzymał się na nogach i pewnie widział mnie podwójnie. A może miał przed oczami białe myszki.
   Zbieramy się, Pudełko  wybełkotał.
   Co?
  Ruszył powoli w kierunku swoich gratów, ciągle trzymając się ściany.
   Coś pojawiło się w Krainie Kurhanów... Boże!
  Upadł na kolana, chwycił się za brzuch i zaczął wymiotować. Podałem mu wodę, żeby wypłukał usta, i szmatę do podłogi. Nie sprzeciwił się.
   Coś wyszło na powierzchnię. Coś tak złego, że... Znowu fala nudności.
   Pewny jesteś, że ci się nie przyśniło? Może to delirium?
 To było prawdziwe. Żadne zwidy. Nie wiem, skąd to wiem, ale wiem na pewno. Widziałem to tak wyraźnie, jakbym tam był. To ta bestia  Pies Zabójca Ropuch.
  Starał się mówić powoli i wyraźnie, ale nie bardzo mu wychodziło i trochę bełkotał.
   Coś mu towarzyszyło. Coś potężniejszego. Z piekła rodem.
  Co miałem powiedzieć? Wierzył  w to święcie.  Uprzątnął wymioty i zaczął ładować swoje rzeczy do torby.
   Gdzie zostawiłeś konie?  zapytał.
   A więc naprawdę miał zamiar to zrobić. Mimo że ledwie trzymał się na nogach i był kompletnie urżnięty.
   U Thuldy, bo co? Dokąd się wybierasz?
   Musimy ruszać na pomoc.
   Na pomoc? My? Czyżbyś zapomniał, że mam tutaj pracę i obowiązki? Nie mogę tak po prostu zwinąć manele i ruszyć w pościg za jakimś światełkiem migoczącym na bagnie w twoim pijanym łbie.
  Wściekł się. Mnie też poniosło i zaczęliśmy na siebie wrzeszczeć. Nie miał siły mnie gonić, więc próbował rzucać we mnie, czym popadło. Nastąpiłem na bukłak od wina i jego zawartość rozlała się po podłodze.
  Gospodyni zaczęła walić w drzwi. Ważyła jakieś dwieście funtów. Wredne babsko.
   Wy sukinsyny. Mówiłam, że nie będę tu znosić żadnych takich...
  Pogoniliśmy ją. Oszukiwała, kłamała i kradła, kiedy nikt nie widział. Prowadziła też burdel. Zrzuciliśmy ją ze schodów, śmiejąc się jak para łobuziaków. Nic jej się nie stało. Znowu zaczęła skrzeczeć.
  Nagle odechciało mi się śmiać. Nic się jej nie stało, ale mogło się stać. Zrobiłem to na trzeźwo. Nie miałem nic na swoje usprawiedliwienie.
   A więc wyruszasz z miasta?
   Tak.  Krukowi też zrzedła mina. Był upiornie blady.
   Jak chcesz się wydostać? Jest środek nocy.
   Forsa to magiczny klucz.  Zarzucił torbę na ramię.  Jesteś gotowy?
   Tak.
  Wiedział, że z nim pójdę. Jak zwykle.

   Hej, Loo!  wrzasnął odźwierny w stronę stróżówki, kiedy Kruk brzęknął pieniędzmi.  Rusz dupę. Mamy następnego klienta.
   Cały dzień skubał kurczaki.  Uśmiechnął się przepraszająco.  Ma za dużo bachorów. Mógłby dać sobie spokój po pierwszym tuzinie.
   Jasne  przyznałem.  Masz dobrą pracę? Rzadko się widzi faceta zadowolonego ze swojej roboty.
   W nocy przeważnie jest nudno. Ale czasami się opłaca. Tak jak dziś chociażby.
   Ktoś wyjeżdżał przed nami?  zapytał Kruk.
   Jeden gość. Jakąś godzinę temu. Starszy. Tak się spieszył, że rzucał forsę garściami.
  Aluzja nie była subtelna, ale Kruk nie zareagował. Uciąłem sobie pogawędkę z Loo, kiedy pojawił się z kluczami. Otworzył małe drzwiczki w bramie. Kruk gapił się przed siebie. Rzucił Loo srebrną monetę.
   Dziękuję, wasza miłość. Proszę przyjeżdżać, kiedy pan zechce. Zawsze ma pan przyjaciół przy Bramie Południowej.
  Kruk nie odezwał się. Skrzywił się lekko i skierował konia na drogę oświetloną światłem księżyca.
   Dzięki  rzuciłem odźwiernemu.  Do zobaczenia.
   Kiedy pan zechce, wasza miłość. Kiedy pan zechce. Sługa uniżony.
  Kruk musiał dobrze im zapłacić. Widziałem już ten grymas na jego twarzy.
   Znowu dokucza ci biodro?
  Zgorzkniały sukinsyn. Wino już z niego wyparowało, ale kac jest kacem.
   Długo to trwa.
   A czego, do diabła, się spodziewasz? Nie jestem już młodzikiem. Poza tym Konował użył jej strzały.
  Nie wyglądało na to, że im przebaczył. Po prostu nie mieściło mu się to w głowie.
  A może nie chciał o tym myśleć. Kruk był człowiekiem czynu, nie myślicielem.
  Czasami zastanawiałem się, gdzie mieści się w nim tyle żółci.


X

  Zmęczony stary człowiek stał przy swoim koniu równie zmęczonym jak on i wpatrywał się w pokryte kurzem skrzyżowanie dróg. Wschodni trakt prowadził do Lordów.
  Na południu leżały Róże, a dalej za nimi inne wielkie miasta. Ludzie, których ścigał, tutaj się rozdzielili. Nie wiedział, kto w jakim kierunku się udał, chociaż wydawało się prawdopodobne, że Biała Róża skierowała się na wschód, do swoich twierdz na Równinie Strachu. Pani powinna podążyć na południe do Wieży w Uroku, swojej stolicy.
  Tutaj kończyło się ich zawieszenie broni.
   Którędy jedziemy?  zapytał swojego wierzchowca.
  Kosmaty kucyk nie wyraził swojej opinii. Stary człowiek nie mógł się zdecydować, która z kobiet powinna zadziałać zgodnie z jego przypuszczeniami. Instynkt podpowiadał mu, żeby ruszyć na południe. Skręcając na wschód, spotkałby wschodzące słońce.
   Jesteśmy już na to za starzy, koniku. Zwierzę wydało dźwięk, który można by wziąć za odpowiedź, ale patrzyło smętnie na drogę powrotną do domu.
  W dali ukazała się chmura kurzu. Dwóch jeźdźców galopowało w jego stronę. Przez moment starzec dostrzegł dziki wzrok pierwszego z nich.
   Oto i nasza odpowiedź. Jedziemy.
  Ruszył drogą na wschód, skręcając w zagajnik, skąd mógł obserwować jeźdźców. Wybrali inną drogę.
  Wyglądało na to, że mają ten sam cel. Wielką naiwnością byłoby sądzić, że pojawili się właśnie w tym miejscu i czasie, pędząc, jakby ścigały ich sfory z piekła rodem, zupełnie przypadkowo.
  Ten, którego zwali Krukiem, mógł usłyszeć wołanie Syna Drzewa. Miał za sobą krótkie przeszkolenie w sztuce, a jego duch długi czas był więziony w Krainie Kurhanów. Był wystarczająco wrażliwy na takie sygnały.
  Powieki starca opadły. Przygotował napar ziołowy, który powinien utrzymać go w stanie gotowości wystarczająco długo, żeby mógł zobaczyć, co zamierzają ci dwaj.


XI

  Kruk przeszedł w stępa.
   Chyba przestraszyliśmy tego starego.
   Pewnie myślał, że jesteśmy rozbójnikami. Wyglądamy na takich. Masz zamiar zajeździć te konie czy damy im trochę odsapnąć?
   Masz rację, Pudełko  chrząknął Kruk.  Jeżeli będziemy tak gnać, to w końcu przyjdzie nam wędrować na piechotę, a to zajmie nam dwa razy tyle czasu w końcowym rozrachunku. To zabawne. Ten stary przypominał mi czarownika Bomanza. Tego, którego pożarł smok w Krainie Kurhanów.
   Wszyscy starzy wyglądają tak samo.
   Może i tak. Czekaj.  Bacznie przyglądał się skrzyżowaniu dróg.
  Próbowałem dojrzeć starca w zagajniku. Byłem pewny, że nas obserwował.
   No i co?  zapytałem.
   Rozdzielili się tutaj. Mówili, że tak zrobią.
  Nie pytajcie mnie, skąd on to wiedział. Po prostu wiedział. Chyba że zwyczajnie blefował. Zdarzało mu się.
   Pupilka poszła na wschód. Kulawiec zmierza na południe.
   Skąd wiesz?  podjąłem grę.
   Ona była z nim.  Potarł bolące biodro.  A ona pojechałaby do Wieży.
   Ach, tak. Cóż za odkrycie!
   A którędy my pojedziemy? Musimy odpocząć.
   Zatrzymamy się wkrótce. Z uwagi na konie.
   Jasne.
  Starałem się wyglądać obojętnie. Chciałbym mieć dość jaj, żeby na niego nawrzeszczeć. Nie musiał zgrywać przy mnie twardziela. Niczego nie musiał mi udowadniać, poza tym że potrafi oderwać się od bukłaka i przestać się nad sobą użalać. Chciał mi pokazać, jaki jest odważny. Niechby tak odnalazł swoje dzieci i zajął się nimi.
  Temu staremu za drzewami też chyba nie musiał niczego udowadniać.
  Chciałem, żeby powiedział szybko, co zdecydował. Czułem się nieswojo, wiedząc, że ktoś mnie obserwuje.
   No więc którędy?
  Bez słowa spiął konia i skierował na południe. Co, do cholery? Prawie już skręcałem na wschód.
   Dlaczego na południe?  wykrztusiłem.
   Konował był zawsze dziwnym facetem. I bardzo wyrozumiałym. Trudno było go zrozumieć.
  Ten sukinsyn oszalał.
  Albo może nagle odzyskał zmysły i nie zamierzał dłużej skamleć za Pupilka.


XII

  Trzynoga bestia poniosła głowę w głąb Wielkiego Lasu, aż do ołtarza w środku kamiennego kręgu, który trwał tutaj od tysiącleci. Otaczały go ciasno prastare dęby, chroniąc najświętsze miejsce garstki leśnych barbarzyńców.
  Potwór złożył głowę na ołtarzu i pokuśtykał z powrotem pomiędzy cętkowane drzewa.
  Odnalazł jednego po drugim szamanów leśnych plemion i przyprowadził ich do głowy. Przerażeni podrzędni czarodzieje padali w trwodze na twarze i wielbili ją jak boga, a potem składali temu bogu przysięgę wierności ze strachu przed paszczą bestii. Tak zaczęła się ich służba.
  Ani jednemu przez myśl nie przyszło, by wykorzystać bezsilność samej głowy i zniszczyć ją. Strach przed nią był głęboko zakorzeniony w ich duszach. Sprzeciw był nie do pomyślenia.
  Poza tym zawsze był przy nich zaśliniony potwór budzący grozę.
  Opuścili święte miejsce, aby zbierać wierzbowe gałązki, tajemne zioła, pęki traw, świeże i suszone liście, pióra świętych ptaków oraz kamienie posiadające magiczne właściwości. Przynieśli małe zwierzęta, aby je złożyć w ofierze, a nawet złodziejaszka, który tak czy inaczej miał zostać zabity. Mężczyzna krzyczał i błagał o zwykłą śmierć, przerażony perspektywą wiecznej niewoli i mąk, na które skazana jest dusza poświęcona bogu.
  Większość zbiorów stanowiły bezwartościowe śmieci, a większość szamańskiej magii była zwykłą maskaradą. Wywodziły się jednak ze źródła autentycznej mocy i głębokiej prawdy. Moc ta była wystarczająco realna, aby służyć najpilniejszym potrzebom głowy.
  Tak więc w tym prastarym, świętym miejscu szamani spletli człowieka z wierzbowych witek, pęków trawy i skóry. Spalili zioła i złożyli ofiary. Przez wiele dni rozbrzmiewały w kamiennym kręgu ich śpiewne inwokacje.
  Większość z tych pieśni nie miała sensu, ale zapomniane lub też tylko na wpół zrozumiałe słowa trwały w swoim dawnym rytmie. To wystarczyło.
  Kiedy starcy skończyli magiczny rytuał, osadzili głowę na szyi Chochoła. Zamrugała trzykrotnie.
  Drewniana dłoń wyrwała kij z dłoni szamana. Stary człowiek upadł ciężko. Chwiejąc się, straszydło stanęło na skrawku gołej ziemi. Końcem kija wydrapało na niej niezdarne litery.
  Szamani otrzymali rozkazy i rozpierzchli się po lesie. W ciągu tygodnia byli już gotowi ulepszyć dzieło swoich rąk.
  Z czasem święte obrzędy stały się bardziej krwawe i dziwaczne. Złożono w ofierze dwóch mężczyzn schwytanych w ruinach Krainy Kurhanów. Umierali powoli.
  Kiedy zakończono obrządki, Chochoł wraz ze swoją potworną zawartością zyskał większą swobodę ruchów. Prawie nie można było go odróżnić od ludzkiego ciała. Głowa posługiwała się teraz cichym, szemrzącym szeptem.
   Zbierzcie pięćdziesięciu najlepszych wojowników  rozkazała.
  Starcy sprzeciwili się tym razem. Zrobili, co do nich należało. Nie lubili ryzyka. Chochoł zanucił szeptem właściwą pieśń. Trzech starców umarło, krzycząc przeraźliwie. Pożarły ich robaki wydobywające się z ich własnych ciał.
   Zbierzcie pięćdziesięciu najlepszych wojowników.
  Ci, którzy przeżyli, wykonali rozkaz.
  Przybyli wojownicy i posadzili Chochoła na grzbiecie okaleczonej bestii. Żaden kucyk ani wół nie pozwolił się dosiąść sztucznemu człowiekowi.
  Potem poprowadził ich do zniszczonego miasta w Krainie Kurhanów.
   Zabijcie wszystkich  wyszeptał.
  Kiedy zaczęła się masakra, Chochoł ruszył z powrotem. Jego zniszczone oblicze skierowane było na południe. W oczach tliła się zajadła, szaleńcza nienawiść.


XIII

  Timmy wpadł do obozu w parę chwil po rozpoczęciu się całego zamieszania. Był tak przerażony, że ledwo mógł mówić.
   Musimy się stąd wynosić  wyrzucił z siebie jednym tchem.  Potwór wrócił. Coś na nim jedzie. Jakieś dzikusy wytłukły wszystkich w miasteczku.
  Stary Ryba skinął głową i chlusnął wodą w ognisko.
   Pewnie zapamiętał nas równie dokładnie jak my jego.
   Och, daj spokój  warknął Tully.  Timmy pewnie widział...
  Drzewo strzeliło błękitnymi promieniami. Las napełnił się światłem. Zagrzmiało.
   O kurczę  wyszeptał Tully.
  Rzucił się w tył jak spłoszony niedźwiedź, a za nim reszta.
  Smeds kłusował raźno, trzymając w objęciach to, co zdążył chwycić. Zamyślił się. Ostrożność Ryby opłaciła się. Być może.
  Za nimi strzelił płomień jak różowa brzoskwinia. Odpowiedział mu natychmiast podmuch błękitu. Coś zawyło jak zbłąkana dusza wielkiego kota.
  Tully twierdził, że Ryba za dużo myśli. Ale teraz okazuje się, że to właśnie Ryba panuje nad sytuacją, a Tully znajduje się na dawnej pozycji Smedsa  lenia i jęczyduszy. Tylko Timmy był taki jak zawsze. Karzeł z tysiącem historyjek do opowiedzenia.
  Ryba i Timmy bardziej przykładali się do roboty niż Tully. Smeds nie umiałby ich zarżnąć. Zwłaszcza jeżeli zapłata będzie zgodna z oczekiwaniami Tully'ego. Nie ma potrzeby rozlewu krwi.
  Smeds przykucnął za kłodą drewna i umieścił swój bagaż pomiędzy gałęziami tak, żeby go przytrzymywały. Tully już był w wodzie i głośno chlapał.
   Cicho  powiedział Ryba.
  Wszyscy zamarli w bezruchu, z wyjątkiem Tully'ego młócącego wodę.
  Stary Ryba nasłuchiwał przez chwilę.
  Błyskawice zniknęły. Smeds słyszał tylko morze ciszy.
  Ryba odprężył się.
   Nic. Możemy się rozebrać.
  Smeds błyskawicznie zrzucił ubranie i odepchnął się od brzegu.
  Leżąc w ciemnościach na pniu na środku rzeki, poczuł wzbierającą w nim panikę. Nie widział wyspy, chociaż Ryba zapewniał, że nie sposób jej ominąć. Z tego miejsca na brzegu prąd poniesie ich prosto do niej.
  Nie był o tym przekonany. Nie umiał pływać. Jeśli ominie wyspę, może dryfować aż do morza.
  Nagle zapora utworzona z błękitnych płomieni oświetliła rzekę. Smeds zaskoczony ujrzał obok siebie Rybę i Timmy'ego.
  Wściekłe młócenie wszystkimi kończynami dało Tully'emu zaledwie sto stóp przewagi.
  Smeds poczuł nagłą potrzebę powiedzenia czegoś. Czegokolwiek, co pozwoliłoby mu zaczerpnąć odwagi płynącej z porozumienia. Ale nie miał nic do powiedzenia. Cisza nakazywała milczenie. Mógłby tylko napytać wszystkim biedy.
  Przez następną godzinę przeżył na nowo każdą chwilę strachu, której kiedyś doświadczył, każde swoje nieszczęście i klęskę. Kiedy zamajaczył przed nim ciemny zarys wyspy, był kompletnie wyczerpany.
  Wyspa była niewielka. Na trzydzieści stóp szeroka i może dwieście jardów długa. Błotniste brzegi porastały krzaki i zielsko nie wyższe od człowieka. Smeds uznał ją za... kryjówkę.
  W tej chwili wyglądała dla niego jak raj.
   Można już dotknąć dna. Pójdźmy naokoło, na drugi koniec wyspy, żeby nie zostawić tu śladów  wyszeptał Ryba chwilę później.
  Smeds ześlizgnął się z pnia i odkrył, że woda sięga mu ledwie do pasa. Podążył za Rybą i Timmym, brodząc w szlamie zebranym na dnie i plącząc się w łodygach roślin wodnych. Timmy nadepnął na coś śliskiego i wijącego się. Krzyknął.
  Smeds zerknął za siebie. Nic. Żadnej wymiany ognia. Las szumiał, jak co noc.
   Co tak długo?  zapytał Tully głosem, w którym czuć było napięcie
   Zbieraliśmy bagaże, żeby nie zdechnąć tu z głodu. Masz zamiar jeść pioruny?  oschle odpowiedział Smeds.
  Zastanowił się, czy też nadprogramowa dawka stresu nie ma może dobrego wpływu na jego zdrowy rozsądek. Przywołał jakieś pozytywne wspomnienia ze swej żałosnej podróży.
  Tully nigdy o niego nie dbał. Nawet kiedy byli dziećmi. Począwszy od niewielkich aktów okrucieństwa, porzucaniu go na łaskę różnych tchórzy znęcających się nad słabszymi, czy też kupców, których nieświadomy swojej roli odciągał od straganu, podczas gdy Tully chwytał garść miedziaków i uciekał.
  Tully wytrzymał jego spojrzenie.
  Smeds ujrzał zarys swojej przyszłości. Zabrać Rybę i Timmy'ego Locana, żeby dotrzeć do grotu. Zabrać durnego Smedsa, żeby  ich potem zabił. Następnie wziąć łup i odejść.  Komu poskarży się Smeds, jeśli na jego rękach będzie krew dwóch ludzi?
  To był właśnie cały Tully

  Zostali na wyspie cztery dni, karmiąc sobą komary, smażąc się na słońcu i czekając. Tully znosił to najgorzej. Mógł wprawdzie zwędzić dosyć jedzenia, żeby przeżyć, ale nie mógł pożyczyć sobie ani ubrania, ani koca, by uchronić się przed słońcem.
  Smeds miał wrażenie, że Ryba przeciąga to oczekiwanie, aby szczególnie przysłużyć się Tully'emu.
  Ryba ruszył na ląd czwartego dnia. Tym razem na piechotę. Woda w kanale pomiędzy wyspą a brzegiem lasu sięgała mu zaledwie do piersi. To, co było mu niezbędne, niósł na głowie.
  Wrócił dopiero po zmroku.
   I co?  zapytał Tully, któremu najszybciej zabrakło cierpliwości.
   Poszli. Ale zanim odeszli, znaleźli nasz obóz i zniszczyli go. Zatruli i zniszczyli wszystko. Nie wrócimy tam. Może w miasteczku znajdziemy to, czego nam potrzeba. Ci wieśniacy nigdy już niczego nie będą potrzebować.
  
  Następnego dnia Smeds przekonał się, że relacja Ryby była prawdziwa. Tully marnował czas, skamląc, że stracił wszystkie rzeczy. Całkowita masakra. Nie oszczędzili psów, ptactwa ani niczego, co żyło. Ranek był ciepły. Powietrze stało w miejscu. Skrzydełka milionów much napełniały las uciążliwym brzęczeniem. Padlinożercy skrzeczeli, szczekali i piszczeli, walcząc ze sobą, jakby uczta nie była wystarczająca dla setek takich jak oni.
  Wywracający wnętrzności smród czuć było na ćwierć mili.
  Smeds zatrzymał się.
   Nic tu po mnie. Pójdę rzucić okiem na drzewo.
   Idę z tobą  powiedział Timmy.
  Tully spojrzał na Smedsa spode łba. Ryba wzruszył ramionami.
   Spotkamy się tam.
  Smród i okropny widok najwidoczniej mu nie przeszkadzały.


XIV

  Chochoł przemierzał ulice zrujnowanego miasta niczym bóg zemsty, stąpając sztywno na czele legionów śmierci. Za nim podążali jego leśni wojownicy; ci, którzy przeżyli, przerażeni ogromem miasta i zdumieni tym, co uczyniły z nim czary. Na samym końcu szło kilkuset oszołomionych żołnierzy cesarstwa z garnizonu Wiosła. Rozpoznali najeźdźcę i odpowiedzieli na jego wezwanie, ponieważ nie chcieli dołączyć do tych, których krew zabarwiła kocie łby, a rozlane wnętrzności napełniły rynsztoki.
  W tysiącach miejsc płonęły ognie. Mieszkańcy Wiosła wznieśli wielki lament, który rozpłynął się w ciemnościach, nie docierając do jądra strachu znaczącego tę noc.
  Skradające się cienie umykały w popłochu ze swoich kryjówek, kiedy przechodziło monstrum; tak wielki był ich strach. Ale on nie zwracał na nikogo uwagi. Źródło oporu zostało zniszczone.
  Unikał jedynie ognia.
  Jęknęły cięciwy. Strzały pomknęły ze świstem w stronę Chochoła, jak do tarczy na zawodach łuczniczych. Posypały się odłamki wikliny i okruchy kamienia. Potwór zachwiał się. Wściekłe sapnięcie wydarło się z okaleczonych ust.
  Ciche, zawzięte słowa sprawiły, że serca stojących najbliżej zamarły w pół uderzenia. Kolejne strzały rozdarły szatę nocy. Trafiły w Chochoła, obcięły mu jedno ucho i powaliły podtrzymującego go barbarzyńcę. Zamilkł.
  Pięćdziesiąt jardów dalej potworny krzyk przebił się przez ciemność. Sprawił, że oczy żołnierzy podążających za Chochołem napełniły się łzami. Przemierzali teren, którego splątane i powykrzywiane podłoże tworzyły ciała mężczyzn noszących mundury identyczne z ich własnymi. Ciała towarzyszy, braci, których odwaga mogła zniweczyć ich poczucie lojalności. Niektórzy wzdrygali się i odwracali wzrok. Inni miłosiernie skracali męki współbraci szybkim pchnięciem włóczni. Byli także tacy, którzy rozpoznawali pośród leżących starych kamratów i cicho przysięgali wyrównać rachunki, kiedy tylko nadarzy się upragniona okazja.
  Chochoł okazał się niepowstrzymany niczym klęska żywiołów. Przeszedł przez Wiosło, zostawiając za sobą śmierć i zniszczenie, a grupa podążających za nim rosła nieprzerwanie. W końcu dotarł do Bramy Południowej miasta, gdzie Loo i jego banda uciekali, aż się za nimi kurzyło. Chochoł wyciągnął dłoń i wyszeptał tajemne słowa. Brama rozpadła się na drobne kawałeczki. Potwór przystanął, wpatrując się w ciemną drogę przed sobą.
  Trop już nie był taki wyraźny. Na zapach zdobyczy nakładały się teraz inne, równie znajome wonie, dręczące i nienawistne.
   Niech będzie i tak  wyszeptał.  Niech będzie. Bierzcie ich wszystkich.
  Węszył przez chwilę.
   Jego! I tę przeklętą Białą Różę, i tego, który pokrzyżował moje plany w Opalu. I czarodzieja, który nas uwolnił.
  Zniszczone wargi zadrżały. Tak. Nawet on znał uczucie strachu.
   Brać Ją!
  Potwór zwany Psem Zabójcą Ropuch był przekonany, że ona utraciła swoją moc. Chciał w to wierzyć. Potrzebował tej wiary. Tak byłoby sprawiedliwie ponad wszelką wątpliwość. Ale nie ośmielił się zaatakować otwarcie. Pies Zabójca Ropuch nie działał z pobudek osobistych. A ona była przebiegła i zdradliwa jak żadna istota ludzka.
  Poza tym już kiedyś próbował ją pokonać w pojedynku i poniósł porażkę. Okaleczyła go.
  Pies Zabójca Ropuch przedarł się przez resztki bramy, otoczony żołnierzami. Ociekał posoką. Godzinami przemierzał miasto w poszukiwaniu łupu, sycąc swój pierwotny głód krwi. Poruszał się teraz na czterech łapach, chociaż jedna z nich była sztucznie spreparowana jak ciało Chochoła. On także wyglądał na drogę za bramą.
  Leśni wojownicy zapadli w sen, przewracając się tam, gdzie kto stanął. Chochoł gnał naprzód. Nie dbał o swoją świtę.
Śmiertelnie zmęczony szaman, chwiejąc się na nogach, próbował coś powiedzieć. Wytłumaczyć, że umęczone ludzkie ciała nie wytrzymają takiego tempa.
  Chochoł obrócił lekko głowę. Na jego twarzy malowała się jedynie pogarda.
   Chodź ze mną albo umieraj  wyszeptał.
  Skinął na ludzi, aby posadzili go na grzbiecie bestii, i odjechał opętany pragnieniem zemsty.


XV

  Ludzie, których ścigaliśmy, starannie zacierali za sobą ślady, chociaż nie sądzę, aby zdawali sobie sprawę, że za nimi jedziemy. W każdym razie Kruk wiedział, dokąd udał się facet, którego gonił. Do miejsca zwanego Khatovar, daleko na południowym krańcu świata.
  Znałem tego gościa. To Konował. On i Czarna Kompania dopadli mnie w Krainie Kurhanów, chociaż nigdy nie zrobili mi krzywdy. W każdym razie wyszedłem z tego żywy, aczkolwiek pozostały mi co do nich mieszane uczucia. To była banda twardzieli. Tak naprawdę wcale nie miałem ochoty ich dopaść.
  W miarę mijającej podróży Kruk stawał się coraz bardziej dawnym Krukiem. Był też coraz bardziej milczący. Nie taki, jakim go ujrzałem po raz pierwszy, kiedy podawał się za Corbiego, ale naprawdę twardy. Zły i śmiertelnie niebezpieczny. Nie sądzę, żeby kiedykolwiek zdarzyło mu się napić, gdy postanowił, że ma coś do załatwienia.
  Każdego ranka, zanim ruszyliśmy w drogę, i wieczorem, po rozbiciu obozu, przeprowadzaliśmy narady. To było wszystko, co mogłem dla niego zrobić, nawet kiedy był w najgorszej formie. Gdy zaczął dochodzić do siebie, pokonywał mnie we wszystkim poza tropieniem śladów i rzucaniem kamieniami.
  Biodro dokuczało mu cały czas. Nigdy nie przystanął w żadnym miasteczku ani gospodzie. Sądzę, że unikał pokusy.
  Nie zaimponuje mi nikt, kto opowiada cuda, a nigdy nie widział Wieży Uroku. Nie istnieje nic potężniejszego. Ma pewnie pięćset stóp wysokości i jest ponura jak serce paskudnej czarownicy. Nigdy nie widziałem czegoś podobnego i pewnie już nie zobaczę.
  Nie zbliżaliśmy się do niej za bardzo. Kruk twierdził, że nie ma potrzeby zwracać na siebie uwagi jej mieszkańców. Cholerna racja. To było serce imperium, siedziba Pani i wszystkich tych starych diabłów, zwanych Dziesięcioma Schwytanymi.
  Zostałem parę mil w tyle i ukryłem się, kiedy Kruk węszył w pobliżu Wieży. Byłem szczęśliwy, mogąc odpocząć po tylu setkach mil jazdy.
  Pojawił się wraz z zachodem słońca, który ubarwił horyzont płomieniami końca świata. Siadł naprzeciw mnie.
   Nie ma ich w Wieży. Zatrzymali się tu na parę tygodni, ale potem ruszyli znów na południe. Ona podążyła za nimi.
  Muszę przyznać, że aż jęknąłem. Nigdy, nawet kiedy byłem żołnierzem, nie byłem jęczyduszą, ale też nigdy nie zetknąłem się z czymś podobnym. Człowiek nie jest stworzony do takich rzeczy.
   Przegonimy ich, Pudełko. I to szybko. Jeśli wygłupią się w Opalu, tak jak tutaj, to mamy ich.  Uśmiechnął się ironicznie.  Chciałeś zwiedzać świat.
   Ale nie wszystko w ciągu jednego tygodnia. Myślałem, że będę miał czas nacieszyć się widokami.
   Nie pozwolimy im zawrócić i wpakować nas w kłopoty. To nie musi być długa podróż.
   Masz zamiar poszukać dzieci, skoro już tu jesteśmy?
  Od dziecka pragnąłem zobaczyć morze. Pewien podróżnik opowiadał nam niestworzone historie o Miastach Klejnotów i Morzu Udręki. Od tamtej pory, kopiąc ziemniaki czy wyrywając chwasty, zawsze wyobrażałem sobie, że jestem żeglarzem szorującym pokład, ale pewnego dnia zostanę kapitanem statku.
  Cóż mogłem wiedzieć.
  Teraz bardziej niż morze pragnąłem zobaczyć Kruka robiącego porządek ze sobą i swoimi dzieciakami.
  Spojrzał na mnie dziwnie i puścił pytanie mimo uszu.

  Podczas podróży udało nam się zgromadzić całkiem niezły zapas broni. Szansa zaprezentowania jej trafiła się nam tuż za Opalem.
  Ogromny, czarny, stalowy powóz wypadł z hukiem z miasta i skierował się w naszą stronę. Konie wyglądały, jakby ziały ogniem. Nigdy nie widziałem czegoś takiego. Za to Kruk owszem.
   To powóz Pani! Zatrzymaj go!  Wyszarpnął łuk i napiął cięciwę.
   Powóz Pani? Mam go zatrzymać? Człowieku, jesteś szalony! Masz gówno zamiast mózgu!  Ja także wyjąłem łuk.
  Kruk podniósł dłoń, dając sygnał, żeby przystanęli. Staraliśmy się przybrać wyraz twarzy pod tytułem: pieniądze albo życie.
  Woźnica nawet nie zwolnił. Jakby wcale nas nie zauważył. Wylądowałem na tyłku w rowie pełnym błota i wody. Kiedy się podniosłem, Kruk gramolił się właśnie z krzaków jeżyn po drugiej stronie drogi.
   Bezczelne gnojki!  wrzeszczał za powozem.
   Właśnie. Ani trochę cholernego szacunku dla pary uczciwych rozbójników.
  Kruk spojrzał na mnie i wybuchnął śmiechem. Popatrzyłem na niego i też się roześmiałem.
   Nie było nikogo w powozie  wysapał po chwili. Wydawał się zaskoczony.
   Kiedy zdążyłeś to zauważyć?
   Myślę, że wiem, co się stało. Chodź. Musimy się pospieszyć. Łap konia.
  Moja klacz była zbyt głupia, żeby długo żywić urazę, ale koń Kruka kręcił się w kółko i patrzył, jak gdyby mówił: Nie wrobisz mnie jeszcze raz w takie gówno, ty skurwysynu. Trwało to chwilę, aż w końcu udało mi się podkraść do bydlaka i złapać go.
  Zmarnowaliśmy godzinę na tych podchodach.
  Kiedy przybyliśmy do portu, wielki czarny statek był od pół godziny w drodze w dół kanału. Przez chwilę myślałem, że Kruk posieka swojego wałacha na kawałki i zrobi z niego przynętę dla ryb. Ale on tylko zeskoczył z siodła i stanął na nadbrzeżu, gapiąc się w morze. Kiedy miejscowi warczeli, że stoimy im na drodze, obdarzył ich jednym z tych szczególnych spojrzeń, od których serca im zamarły, a nogi poruszały się w przyspieszonym tempie. A ludzie z portu nie należeli do strachliwych.
  Czarny statek rozpłynął się powoli we mgle unoszącej się nad wodą.
  Kruk powrócił do rzeczywistości pełnej wrzawy i zapachu ryb.
   Będziemy musieli sprzedać konie i znaleźć jakiś statek do Berylu.
   Zatrzymaj się, człowieku. Już dość. Pomyśl rozsądnie. Masz zamiar gnać tak na koniec świata? Rozejrzyj się tutaj. To przecież Opal. Od kiedy cię znam, ciągle gadasz, że musisz wrócić do Opalu i dowiedzieć się czegoś o dzieciach. Jesteśmy w Opalu, więc zrób to!
  Ten facet był moim przyjacielem, ale ciągle trzymały się go jakieś problemy. Zanim został Krukiem, był Corbiem, a zanim został Corbiem, był Krukiem. A jeszcze wcześniej, zanim musiał zostać Krukiem, był zupełnie kimś innym. Nie wiem kim, ale wiem, że kimś z wyższych sfer. Wiem też, że kiedy wyruszył z Opalu z Konowałem i całą tą bandą na północ, by walczyć w Forsbergu, zostawił tu dwoje dzieci  bliźniaki.
  Zostawił je zupełnie na pastwę losu. Zadręczał się, nie wiedząc, co się z nimi stało, bo jednak nie był potworem. Uważałem, że już najwyższy czas, aby to wszystko wyprostował.
  Długo nad tym rozmyślał, patrząc na wschodnie wybrzeże, jakby stamtąd miała przyjść odpowiedź. Widziałem stąd domy bogaczy, wyglądające w morze na szczycie urwiska. Zawsze podejrzewałem, że był jednym z nich.
   Może kiedy będziemy tędy wracali  odezwał się w końcu.  Kiedy znowu ruszymy na północ.
   Jasne.
  Co za brednie.
  Musiał wiedzieć, co myślę. Jakby skurczył się w sobie. Nie spojrzał na mnie.
  Najlepszym statkiem płynącym do Berylu, jaki udało nam się znaleźć, była pękata balia odpływająca za dwa dni. Na sam jej widok rzygać mi się chciało.
  Kruk nieźle się zabawił tej nocy, chociaż nie wspomniałem już nic o dzieciach. Pewnie czytał w moich myślach. Albo, co gorsza, we własnych.
  Wstałem wcześnie. Kruk będzie leczył kaca przez cały dzień. Należał do tych starych pierdzieli, którzy zanudzają cię opowieściami, jak to nigdy nie mieli kaca, kiedy byli młodzi. Wyszedłem trochę się rozejrzeć.
  Dobrze zrobiłem. Nawet udało mi się nie zgubić. Miasto od kilku pokoleń było częścią imperium i stanowiło taką mieszaninę, że wszędzie mogłem znaleźć kogoś mówiącego moim językiem.
  Nie było tu wielu rozrywek. Nie znalazłem prawie nikogo, kto by pamiętał coś z dawnych czasów, a to, co pamiętano, brzmiało jak baśnie. Takie historie zawsze obrastają legendą. Sądzę jednak, że udało mi się wyłapać jakiś sens z tego bełkotu.
  Dawno temu zarządcą prowincji, do której należał Opal, było indywiduum zwane Kulawcem. Był on jednym z Dziesięciu Schwytanych, nieśmiertelnych czarodziejów i diabłów, pupilków Pani. Zostali nazwani Schwytanymi, ponieważ, mimo że byli łotrami jakich mało, zostali uwięzieni przez moc jeszcze większą i ciemniejszą niż ich własna.
  Kulawiec był chyba najbardziej skorumpowanym i zepsutym zarządcą, jaki kiedykolwiek istniał.
  Poznałem tego gościa później. Brał udział w ostatniej wielkiej bitwie w Krainie Kurhanów, gdzie dopadł go Kruk. Mogę jedynie powiedzieć, że na całym szerokim świecie nie znalazłaby się ani jedna osoba, która by po nim uroniła choćby jedną łzę. Był najpodlejszy i najbardziej szalony ze wszystkich Schwytanych.
  Był jednak zarządcą Opalu i wraz ze swymi kuzynami wyczyścili prowincję do cna, kradnąc miedziaki zmarłym. Baronet Corvo, którego rodzina była skoligacona z cesarstwem, został gdzieś przeniesiony. Kiedy Kruk zniknął, jego stara zaczęła kręcić z bandą Kulawca. Do tego stopnia, że pomogła okraść rodzinę baroneta i zagarnęła większość należnych jej zaszczytów i tytułów oraz wszystkie własności. Pomogła też wrobić paru kuzynów, wujów i braci tak, że zostali skazani, a ich majątki skonfiskowane.
  O niej samej nie dowiedziałem się wiele. Małżeństwo zostało zaplanowane i nigdy nie było tam mowy o miłości. Odniosłem wrażenie, że miało zakończyć nienawiść trwającą od stuleci pomiędzy dwoma rodzinami. Okazało się jednak, że nie był to dobry pomysł.
  To ona okradła i wymordowała rodzinę Kruka. Potem on zabił ją i całą jej bandę, z wyjątkiem Kulawca. Być może mógłby odzyskać wszystko, gdyby chciał. Kulawiec nigdy nie był w dobrych stosunkach z Panią. Ale Kruk znalazł Pupilkę, Białą Różę, która stała się śmiertelnym wrogiem Pani.


XVI

  W samym centrum kontynentu, daleko na wschód od Krainy Kurhanów, Wiosła, Wieży i Opalu, za Lordami i za skalistym pustkowiem zwanym Krainą Wiatrów rozciągała się szeroka Równina Strachu. Jej nazwa była w pełni uzasadniona. Była to ziemia groźna dla ludzi. Rzadko byli tu mile witani.
  W środku Równiny znajduje się jałowy krąg ziemi, w którym stoi sękate drzewo prawie tak stare jak sam czas. Jest ono ojcem innego młodego drzewa, które stoi na straży Krainy Kurhanów.
  Nomadzi żyjący na Równinie Strachu, dzicy i prymitywni, nazywają je Starym Ojcem Drzewo i czczą jak boga. I jest ono bogiem, ale bogiem, którego moce są prawie na wyczerpaniu.

  Stary Ojciec Drzewo drżał. Gdyby był istotą ludzką, pewnie by wrzeszczał z wściekłości. W końcu otrzymał spóźnioną wiadomość od syna o zlekceważeniu przez niego kopiącego potwora, pogrzebanej głowie i szalonych czynach Chochoła.
  Jego złość nie dotyczyła jedynie opieszałości syna. Gniewała go przede wszystkim własna niemoc i lęk, jaki budziły nowiny.
  Stare zło zostało pokonane na zawsze i świat odetchnął z ulgą, powracając do swych spraw. Ale diabeł nie tracił czasu i znowu się pojawił. Nadchodził ponownie wolny, nieokiełznany i bezkarny. Wyglądało na to, że zechce się zmierzyć ze znienawidzonym przez siebie światem.
Był bogiem. Z najdrobniejszych znaków potrafił rozpoznać kształt nadchodzącego jutra. Teraz widział jedynie potoki ognia i krwi.
  Błąd jego potomka mógł pociągnąć za sobą utratę zaufania do niego samego.
  Kiedy ostygł pierwszy gwałtowny poryw gniewu, Ojciec Drzewo rozesłał podległe mu mówiące głazy do najdalszych i najbardziej niedostępnych zakątków Równiny. Zaniosły jego wezwanie na zgromadzenie Ludzi  czterdziestu przedstawicieli czujących gatunków stworzeń, zamieszkujących najdziwniejszą część świata.
  Ojciec Drzewo nie mógł wyruszyć sam, a jego moc była ograniczona. W zamian za to kazał ruszyć swym janczarom i pełnomocnikom.


XVII

  Stary człowiek ledwo mógł utrzymać się w siodle, kiedy dotarł wreszcie do Lordów.
  Jedynie silna wola i sztuka magii pozwoliły mu przetrzymać trudy podróży i przekroczyć granice wytrzymałości własnego ciała.
  Ale nawet one, choć mocne, nie były całkowicie odporne na zmęczenie.
  Wiedział, że od zdobyczy dzieli go tylko pięć dni drogi. Biała Róża i jej świta nie spieszyli się i nie zadawali sobie trudu unikania władz cesarskich. Mimo to zdecydował się na dwa dni odpoczynku. Była to jego inwestycja w czasie, której efekty zbierze z pewnością po drodze.
  
  Kiedy opuszczał Lordów, towarzyszył mu koń i juczny muł. Wybrał je, biorąc pod uwagę nie wątpliwą urodę i szybkość zwierzaków, ale ich wytrzymałość i żywotność. Następnym etapem podróży miała być Kraina Wiatrów, teren o złej sławie. Nie chciał tam długo zabawić.
  Mijając różne zabite deskami dziury, przekonał się, że posuwa się błyskawicznie naprzód. Jeśli oczywiście nadrobienie czterech dni w ciągu tylu tygodni można nazwać niezwykłą szybkością.
  Wkroczył na nie zamieszkany teren Krainy Wiatrów z umiarkowanym optymizmem. Nie było tu wytyczonych, stałych szlaków. Cesarstwo nie zajmowało się tą ziemią, uznając ją za bezużyteczną. Musiał więc zwolnić i użyć swych zdolności, aby odnaleźć ślad.
  Wiedział, dokąd zmierzali. Po co się martwić, gdzie są teraz? Czy rzeczywiście musiał? Jeżeli nadal będzie się spieszył, może dotrzeć tam przed nimi.
  Przemierzył już trzy czwarte drogi przez pustkowie, zostawiając za sobą jałowy kamienny labirynt. Rozbił obóz, posilił się i położył na plecach, obserwując wschodzące gwiazdy. Zazwyczaj zasypiał prawie natychmiast, ale dzisiejszej nocy coś nie dawało mu spokoju. Dopiero po chwili zdał sobie z tego sprawę.
  Po raz pierwszy, od kiedy wkroczył do Krainy Wiatrów, poczuł, że nie jest sam. Starannie zbadał przyczyny, posługując się swoją magiczną nadwrażliwością. Wyczuł coś o milę na wschód od obozowiska.
  Wśród nocy poruszało się coś jeszcze. Coś ogromnego, niebezpiecznego i obcego. Przemierzało przestworza, polując.
  Ostrożnie badał kierunek na wschód.
  To byli oni! Jego zdobycz. Niespokojni i czujni, tak jak on. Niewątpliwie coś się wydarzy.
  Zerwał się z posłania i zaczął zwijać obóz. Mruczał do siebie, przeklinając towarzyszące mu zawsze bóle i słabość. Cały czas badał umysłem obecność nocnego myśliwego. Nadchodził powoli, ciągle szukając. To dobrze. Może zdąży.
  Nocna jazda była bardziej uciążliwa, niż się spodziewał. Stworzenie ponad nim wydawało się wiedzieć, gdzie jest, mimo że ze wszystkich sił starał się upodobnić do ziemi i skał. Zmuszał zwierzęta do panicznego biegu, ale posuwali się rozpaczliwie powoli.
  Omal nie stoczył się w dół, kiedy stanąwszy na skalnej krawędzi, ujrzał w głębi wąwozu obóz swoich ofiar. Zaczął schodzić. Miał wrażenie, że bolą go nawet włosy. Zwierzęta słabły z każdą chwila coraz bardziej.
  Nagle dojrzał nad sobą wielki cień, rozciągający się coraz dalej. Coś o długości co najmniej stu stóp zmierzało w kierunku obozu ściganych.
   Zaczekaj!  Jego krzyk odbił się echem od skał.
  Oczekiwał morderczego ukłucia grotu. Oczekiwał gniotących objęć parzących macek. Nie czuł jednak strachu.
  Szczupły, ciemnowłosy mężczyzna szedł w jego stronę. Jego oczy były ciemne i twarde jak kawałki obsydianu. Gdzieś za nim odezwał się głos.
   Niech mnie diabli! Czyż to nie czarodziej Bomanz, który został pożarty przez smoka w Krainie Kurhanów?


XVIII

  Wąż ognia posuwał się na południe, zostawiając za sobą zniszczone zamki, miasta i osady. Był coraz większy, mimo że odpadały od niego płonące kawałki ciała. Za nim widoczne były jedynie łuny pożarów i czerwień krwi.
  Pies Zabójca Ropuch oraz Chochoł stanowili jadowe kły węża.
  Ale nawet Chochoł miał ograniczone siły. Jak również chwile jasności. W Różach, po ukaraniu miasta, w przebłysku racjonalnego myślenia zdecydował, że ani on, ani jego żołnierze nie przeżyją obecnego tempa. Ludzie padali częściej ze zmęczenia niż z ręki wroga.
  Przez kilka dni obozowali w ruinach miasta, odzyskując siły, zanim masowe dezercje obładowanych łupami jeźdźców nie zaczęły świadczyć o tym, że żołnierze wypoczęli aż nadto.
  W marszu na Urok towarzyszyło mu pięć tysięcy mężczyzn.
  
  Wieża zamknięta była na trzy spusty. Rozpoznali go i nie chcieli wpuścić. Nazwali go rebeliantem, zdrajcą, szaleńcem i szumowiną. Wykpili go. Ona wyjechała. Ale jej sługusy pozostały wierne i zbuntowane. Za mało było w nich strachu.
  Wysłali robactwo ślizgające się po kamieniach i tak już umocnionych przez czary podczas budowania Wieży. Wijące się larwy  bladozielone, różowe i błękitne, które rozlazły się po murach, wchłaniając czarodziejską energię, wysyłaną przez atakujących. Czarodzieje w Wieży nie byli tak potężni jak ich przeciwnicy, ale mieli pewną przewagę. Pracowali pod osłoną wzniesioną przez kogoś znacznie potężniejszego niż Chochoł.
  Potwór rzygał nienawiścią aż do zupełnego wyczerpania. Mimo całego wysiłku zdołał uczynić jedynie maleńką rysę na powierzchni Wieży.
  Głupcy! Wyszydzali go i wyśmiewali. Ale po kilku dniach znudziła ich ta zabawa. Rozdrażnieni jego uporem zaczęli rzucać w niego różnymi przedmiotami, które palił.
  Znowu zaczynał tracić ludzi.
  Nie wierzyli, kiedy twierdził, że Pani utraciła moc. Jeśli tak było, to dlaczego jej dowódcy tak wytrwale stawiali opór?
  Musiało być zatem prawdą, że nie było jej w Wieży, a w takim razie mogła powrócić w każdej chwili, przychodząc z odsieczą. A wtedy byłoby głupio dać się znaleźć w obozie Chochoła.
  Jego armia zaczęła topnieć. Znikały całe kompanie. Pozostało ich już niewiele więcej niż dwa tysiące, gdy czary Chochoła sforsowały bramę Wieży. Weszli do niej bez entuzjazmu. Ich pesymizm bardzo szybko okazał się uzasadniony. Większość zginęła w pułapkach Wieży, poprzedzając swego pana.
  On sam miał więcej szczęścia.
  Rzucił się za bramę i potoczył po ziemi, aby uniknąć płomieni wgryzających się w jego ciało. Deszcz kamieni spadł z murów, grożąc mu zmiażdżeniem. Ale uciekł, i to wystarczająco szybko, aby zapobiec dezercji pozostałych mu kilkuset ludzi.
  Pies Zabójca Ropuch nie brał udziału w walce. Nie ociągał się też po upokorzeniu potwora. Chochoł podążył za nim, klnąc przy każdym kroku.
  Obrońcy Wieży użyli czarów, aby jeszcze przez wiele tygodni ścigał potwora ich śmiech.

  Zapłaciły za to miasta pomiędzy Urokiem a morzem. Opal nawet podwójnie. Zemsta Chochoła była tak wielka, że musiał czekać w ruinach sześć dni, zanim nieostrożny kapitan zbliżył się, aby zbadać rozmiary klęski.
  Wściekłość żołnierzy syciła gniew Chochoła. Los wydawał się sprzysięgać przeciwko jego zemście. Jego szaleńcze i niezmordowane wysiłki nie przyniosły efektu. Nie zdobył nic oprócz królestwa szaleństwa, którego nie chciał uznać.
  W Berylu natknął się na czary równe prawie tym, które spotkał w Wieży. Obrońcy miasta woleli raczej podjąć okrutną walkę, niż zgiąć przed nim kolana.
  Jego furia i opętanie przeraziły nawet Psa Zabójcę Ropuch.


XIX

  Tully przysiadł na pniu i drapiąc się, patrzył na drzewo. Smeds nie widział nic. Znowu zaczął się nad sobą użalać albo raczej nigdy nie przestał tego robić.
   Gówno  mruknął.  Do diabła z tym!
   Co?
   Powiedziałem: do diabła z tym. Idziemy do domu.
   Posłuchaj no. Co z tymi luksusowymi domami, końmi, kobietami i ustawieniem się na całe życie?
   Pieprzę to. Siedzimy tu całą wiosnę i połowę lata i nic nie zdziałaliśmy. Mam zamiar zostać teraz Północnym Włóczęgą i myślę, że najwyższy czas pomyśleć o sobie.
  Smeds spojrzał na drzewo. Timmy Locan rzucał patykami. To bezmyślne zajęcie nigdy go nie znudziło. Dzisiaj wyraźnie kusił los, podchodząc tak blisko, jak nigdy przedtem. Zbierał porozrzucane patyki i układał z nich stos wokół drzewa. Szukanie chrustu w lesie było bez sensu. Najbliższy zagajnik był wysprzątany do czysta jak parkowe alejki.
  Smeds pomyślał, że niedługo będą mogli rozpalić ogień. W niektórych miejscach stos miał prawie piętnaście stóp wysokości i nie było widać drzewa.
  Co zamierzał Tully? Wprawdzie od ich kąpieli w rzece jęczał i upadł na duchu, ale to zwlekanie było podejrzane.
   Będziemy gotowi lada moment. Dlaczego nie poczekać jeszcze trochę?
   Pieprzę to. Wiesz dobrze, że to bez sensu. Albo oszukujesz sam siebie.
   Jeśli chcesz wracać, to wracaj. Ja się stąd nie ruszę. Zobaczymy, co się stanie.
   Powiedziałem, że wracamy. Wszyscy.
  No dobra. Tully próbuje nabrać kumpla.
   O co się założymy, że nas nie przegłosujesz, kuzynie? Idź, jeśli chcesz. Nikt nie będzie cię zatrzymywał.
  Tully pyskował trochę i wygrażał. Myślałby kto, że jest jakimś pieprzonym generałem.
   Wypchaj się, Tully. Nie jestem geniuszem, ale też nie jestem taki tępy, jak myślisz.
   Co masz na myśli?  zapytał Tully po dziwnie długiej chwili milczenia.
   Tej nocy, kiedy srałeś w portki ze strachu, przemyślałem sobie parę spraw. Tym razem mnie nie wyrolujesz. Nie weźmiesz tego grota i nie zostawisz starego Smedsa z ręką w nocniku.
  Tully zaczął zaklinać się, że jest niewinny i żadna taka myśl nie przeszła mu przez głowę. Smeds patrzył, jak Timmy Locan rzuca patyki. Nie zwracał uwagi na gadanie Tully'ego. Po chwili ujrzał Rybę zbliżającego się od strony miasta. Stary niósł coś na ramieniu. Smeds nie potrafił rozpoznać z tej odległości, co to było. Miał nadzieję, że to jeden z tych karłowatych jeleni, które stary przyniósł parę tygodni temu. Żarcie było niezłe.
  Także Timmy zauważył Rybę. Rzucił patyki i wyszedł mu naprzeciw.
  To nie był jeleń. Tobołek zadźwięczał, kiedy Ryba rzucił go koło pnia.
   Smród już się rozwiał. Pomyślałem, że rozejrzę się trochę  powiedział. Odwinął podarty koc.
   Tych facetów nie interesowały łupy.
  Smeds gapił się z rozdziawionymi ustami. Były tam całe stosy monet, niektóre nawet złote. Były pierścienie, kolczyki, brosze i naszyjniki wspaniałej roboty. Nigdy nie widział naraz takiego bogactwa.
   Prawdopodobnie jest tego więcej  powiedział Ryba.  Zebrałem tylko to, co leżało na wierzchu. Więcej nie dałbym rady unieść.
   A ty chciałeś odejść. To ma być to twoje bankructwo?  Smeds spojrzał na Tully'ego.
  Tully patrzył na stos ze zgrozą. Potem na jego twarzy pojawiła się podejrzliwość. Smeds wiedział, o co chodzi. Tully zastanawiał się, czy Ryba nie ukrył gdzieś najlepszych rzeczy, żeby je potem zabrać. Cały Tully. Głupek.
  Gdyby Ryba chciał to zatrzymać, ukryłby cały tobołek i nic nie powiedział. Nikt niczego by nie zauważył, bo nikogo nie interesowało miasto. Nikt nie chciał nawet myśleć o tym, co się tam wydarzyło.
   O co chodzi?  Ryba spoglądał to na Tully'ego, to na Smedsa.
   Jęczy, że cała wyprawa to cholerna klapa i że ma tego dość. Chce, żebyśmy wracali  odpowiedział Smeds.  Ale popatrz tutaj. Nawet jeśli nie poszczęści nam się z drzewem, to nieźle się obłowiliśmy. Mój udział wystarczy na niezłe życie przez dłuższy czas.
  Ryba spojrzał raz jeszcze na Tully'ego, na Smedsa i znowu na Tully'ego.
   Rozumiem  powiedział.
  Być może rzeczywiście rozumiał. Nie był głupi.
   Timmy, masz dobry wzrok do takich rzeczy. Może podzieliłbyś to na równe części?
   Jasne.
  Timmy usiadł i śmiejąc się, przebierał rękami monety.
   Czy ktoś ma coś przeciwko? 
  Nikt nie miał.
  Timmy był dobry. Nawet Tully nie znalazł żadnego powodu do narzekań.
   Jest tam tego mnóstwo  odezwał się Ryba.  Nie mówiąc o żelazie, które można by oczyścić i sprzedać hurtem, jeśli weźmiemy wóz.
  Po ukryciu swoich udziałów Tully z Rybą ruszyli do miasta. Smeds nie chciał zbliżyć się do tego miejsca, ale sądził, że musi pilnować uczciwości Tully'ego. Timmy nie chciał wcale iść. Do szczęścia wystarczyło mu budowanie stosu.
  Plądrowanie miasta było zajęciem co najmniej na dziesięć dni ciężkiej pracy. Do tego musieli jeszcze oczyścić broń, starannie ją owinąć i ukryć na później. Zebrali dość pieniędzy, klejnotów i różnych drobiazgów, aby każdemu przybył ciężki ładunek.
  Nawet Tully wyglądał na zadowolonego. Przez chwilę.
   Wiecie, co mnie gryzie?  odezwał się którejś nocy.  Dlaczego nikt w całym cholernym Wiośle nie wpadł na ten sam pomysł, co ja? Założę się o własne jaja, że po powrocie chmara facetów będzie chciała dostać od nas ten grot.
   A ja zastanawiam się, dlaczego nikt nie przyszedł zobaczyć, co się stało z garnizonem  mruknął Ryba.
  Nikt nie znalazł na to odpowiedzi. Pytania dręczyły ich jak zdechła ryba. Zbyt śmierdząca, żeby jej nie zauważyć, i zbyt duża, żeby usunąć ją na bok.

   Sądzę, że czas rozpalić ogień i zobaczyć, co się stanie. Stos nie może już być większy. Timmy nie dorzuci tak wysoko  rzekł Ryba.
  Smeds zdał sobie sprawę, że nie bardzo ma na to ochotę. Tully też nie palił się do tej roboty. Tylko Timmy szczerzył zęby od ucha do ucha, gotowy w każdej chwili.
   Może zrobimy mały wypad do miasta i tam wypróbujemy, jak się pali?  Tully nachylił się do Smedsa.
   Możemy to zrobić tutaj  stwierdził Ryba.  Dzień jest dobry  gorący i słoneczny. Drzewo śpi teraz najgłębiej, a burza rozniesie ogień. Spójrzcie w portki i sprawdźcie, czy macie jeszcze jaja, a potem bierzmy się do roboty.
  Popatrzyli po sobie.
   Dobra  odezwał się w końcu Smeds.
  Zebrał wiązkę chrustu, którą miał rzucić. Ryba i Timmy podnieśli swoje. Tully musiał zrobić to samo.
  Zapalili wiązki na dnie dziury wykopanej przez potwora, a potem dołożyli jak najwięcej gałęzi na nawietrznej stronie. Dźwignęli wiązki drewna. Tully rzucił za daleko, ale i tak nie miało to już znaczenia.
  Biegali jak szaleńcy. Smeds, Timmy i Ryba po prostej, Tully zygzakami. Drzewo nie może się obudzić, dopóki nie skończą.
  Do tego czasu ogień będzie już hulał jak w piekle.
  Buchnęły rzadkie błękitne błyskawice, ale nie poleciały daleko.
  Smeds czuł żar płomieni tam, gdzie przykucnął, aby obserwować wydarzenia. Niezłe fajerwerki. Nie robiło to jednak na nim wrażenia. Był raczej smutny.
  Ogień płonął przez cały dzień. O północy Timmy wrócił z wiadomością, że pod warstwą popiołu jest jeszcze zbyt duży żar, aby móc podejść bliżej.
  Następnego ranka poszli popatrzeć. Smeds był zdumiony. Drzewo ciągle stało. Nie miało liści, a pień był zwęglony, ale wciąż stało. Srebrny grot zerkał na nich złośliwie na wysokości oczu. Podeszli bliżej, ale drzewo nie reagowało na ich obecność.
  Nie mogli zbliżyć się na wystarczającą odległość. Żar był zbyt duży. Przytaszczyli wodę z rzeki i rozlali, żeby utworzyła ścieżkę. Timmy Locan zgłosił się na ochotnika, że spróbuje łomem podważyć grot.
   Nie mogę w to uwierzyć  powiedział Tully, kiedy Timmy nacisnął łom, a drzewo nie drgnęło.  Do cholery! Udało się! Timmy chrząknął, nacisnął i zaklął. Bez skutku.
   Ten sukinsyn nie chce wyleźć.
  Nagle grot wyskoczył z trzaskiem. Timmy chwycił go w locie i przez chwilę trzymał go w lewej ręce. Potem wrzasnął i upuścił go.
   Cholera, ten gnojek jest gorący!
  Zaczął biegać, wrzeszcząc, i wpakował rękę do wiadra z wodą. Jego dłoń była czerwona. Już zaczęły pojawiać się bąble. Ryba chwycił szuflę i wygrzebał grot z popiołu.
   Weź rękę, Timmy. Wrzucę go do wody.
   Ale...
   To nie jest dobry sposób na takie paskudne oparzenie. Wracaj do obozu. Mam tam maść, która na pewno pomoże.
  Timmy wyciągnął rękę i Ryba wrzucił grot do wiadra. Woda zasyczała i wzburzyła się.
   Poniesiesz wiadro, Smeds  rozkazał Ryba.
   Lepiej spadajmy. Chyba zaczyna się budzić  powiedział Tully.
  Trudno było dostrzec coś po ciemku, ale naprawdę wyglądało, jakby na końcach ocalałych gałęzi pojawiły się maleńkie plamki błękitu.
   Ten grot już nigdy nie rozgrzeje starego twardziela.
   Idziemy  odezwał się Ryba do znikających pleców swoich kompanów.
  Smeds obejrzał się jeszcze, zanim weszli do lasu. Akurat w momencie, kiedy pień drzewa rozprysł się w potężnym wybuchu. Blask niemal go oślepił. Chmura popiołu uniosła się w górę. Ból. Rozczarowanie i... żal spłynęły na niego jak łagodny deszcz. Na twarzy miał łzy, a w sercu poczucie winy.
  Ryba wpadł do obozu o krok przed Tullym, który czuł się trochę nieswojo, że tak łatwo go przegonił.
   Jest jeszcze wystarczająco jasno. Proponuję wyruszyć natychmiast  powiedział Ryba.  Timmy, pokaż no tę rękę.
  Smeds zerknął ponad ramieniem starego. Ręka wyglądała paskudnie. Ryba także nie był zachwycony tym widokiem. Spojrzał, mruknął coś, zmarszczył brwi i znowu coś mruknął.
   Sama maść nie wystarczy. Zbiorę zioła na okład. Grot musiał być bardziej gorący, niż myślałem.
   Boli jak diabli.  Timmy miał łzy w oczach.
   Okład powinien pomóc. Smeds, kiedy będziesz wyjmował grot z wiadra, nie dotykaj go. Wyrzuć na ten stary koc, a potem zawiń. Nikt nie powinien go dotykać.
   Dlaczego nie, do cholery?  odezwał się Tully.
   Bo poparzył Timmy'ego bardziej niż powinien. Bo to talizman zła i powinniśmy być bardzo ostrożni.
  Smeds zrobił, jak mu kazano. Kiedy Ryba poszedł po zioła, opróżnił wiadro i patykiem przesunął grot na suchą część koca.
   Tully, zobacz tylko! Jest wciąż gorący! Przesuwając dłoń nad grotem na wysokości stopy, wyraźnie czuł gorąco.
  Tully wyglądał na zmartwionego.
   Lepiej zawiń go dobrze, mocno zwiąż i włóż między swoje rzeczy.
  Czyżby Tully nie zamierzał sam zaopiekować się ich skarbem? Nie chciał mieć go bez przerwy na oku? To ciekawe...
   Mógłbyś mi pomóc?  zapytał Tully.  Nie dam sobie rady z tą paczką.
  Smeds skończył owijać grot i podszedł do kuzyna. Z jego tonu wyczuł, że ma mu do powiedzenia coś tajemniczego.
   Zdecydowałem, że nie możemy tego załatwić w drodze powrotnej. Jeszcze ich potrzebujemy. Zrobimy to później, już w mieście  wymamrotał Tully, kiedy zwijali i wiązali bagaże.
  Smeds skinął głową. Nie poinformował kuzyna, że nie ma najmniejszego zamiaru niczego załatwiać. Ma natomiast zamiar dopilnować, aby Ryba, Timmy i on sam dostali należny im udział.
  Wiedział doskonale, co kombinował Tully. Nie zamierzał zadowolić się łupem. Timmy i Ryba spełnią rolę jucznych mułów i przywleką zdobycz do miasta. A kiedy już tam będą, Tully ich załatwi.
  Smeds podejrzewał, że podział na dwóch również nie zadowoli kuzyna.


XX

  Ognisko wypaliło się i został tylko żarzący się krążek. Co jakiś czas strzelała z niego iskierka, tańczyła przez chwilę w powietrzu i gasła. Patrzyłem w gwiazdy. Większość z nich znałem. Towarzyszyły mi przez całe życie. Ale teraz znajdowały się w zupełnie innej części nieba. Wszystkie konstelacje zmieniły układ.
  To była piękna noc do obserwacji spadających gwiazd. Zauważyłem już siedem.
   Zmęczony?  zapytał Kruk. On też patrzył w gwiazdy. Przestraszył mnie. Nie odezwał się ani słowem od obiadu.
   Raczej przerażony.
  Straciłem rachubę czasu. Nie miałem pojęcia, gdzie jesteśmy i jak długo przyjdzie nam jechać. Wiedziałem tylko, że jestem cholerny kawał drogi od domu, gdzieś na południu.
   I pewnie się zastanawiasz, co tu, do cholery, robisz?
   Już nie. Ale nie lubię skradać się jak złodziej. Ktoś mógłby mnie tak potraktować.
  Nie dodałem już, że nie lubię także przebywać w miejscach, gdzie tylko z Krukiem mogę się dogadać. Gdyby coś mu się stało... To mnie właśnie przerażało.
   Ale już za późno, żeby wrócić  powiedziałem.
   Mówi się, że nigdy nie jest za późno.
  A więc znowu myślał o dzieciach. Teraz mógł sobie na to pozwolić. Szansę na spotkanie ich tutaj były raczej marne. A może zmienił zdanie co do naszej podróży w nieznane?
  Targały nim emocje, których być może nie rozpoznawał. Ja tym bardziej. Ale imię Pupilki zawsze wisiało w powietrzu, chociaż nigdy o niej nie wspomniał. Poczucie winy przysiadło mu na barkach jak złośliwe ptaszysko, trzepocząc skrzydłami, skrzecząc do uszu i dziobiąc po oczach. Chciał je uciszyć, łapiąc swego kumpla, Konowała, i przemilczając, co się wydarzyło w Krainie Kurhanów.
  Dla mnie nie miało to sensu. Ale szaleńców nie brakuje.
  Może już nie był tak zdecydowany, jak na początku. Co innego wyruszyć za facetem, oczekując, że za parę tygodni i paręset mil będzie twój, a co innego wlec się od miesięcy tysiące mil. Nikt by tego nie wytrzymał bez odpoczynku. Taka droga złamie nawet najtwardszą wolę. Coś jakby cień tego zabrzmiał w jego głosie.
   Konował znowu nas wyprzedził. Nie musi być tak ostrożny jak my. Powinniśmy jednak przyspieszyć. Inaczej będziemy go ścigać bez skutku aż po krańce świata.
  Do diabła. Chyba gadał do siebie. Próbował wykrzesać z siebie zapał, który zgubił gdzieś po drodze. Nie mogliśmy przyspieszyć kroku. Chyba że przygotujemy się na kłopoty ze strony tubylców.
  Jeśli będziemy nadal tak gnać, wykończymy sami siebie.
  Coś mignęło mi przed oczami od strony północy.
   Widziałeś? Tam. O tym właśnie ci mówiłem. Błyskawica na bezchmurnym niebie.
   Może tam jest burza.
   Patrz uważnie.
  Seria nikłych błysków rozświetliła niebo. Ich źródło musiało znajdować się daleko za horyzontem. Zwykle ten rodzaj błyskawic widoczny jest ponad chmurami.
   Nie ma ani jednej chmury  stwierdził Kruk.  Nie widzieliśmy żadnej od tygodni i założę się, że nie zobaczymy żadnej nad tym stepem.
  Zobaczył następny błysk i zadrżał.
   Nie podoba mi się to, Pudełko. Ani trochę.
   Co się dzieje?
   Nie wiem, ale mam to samo paskudne przeczucie co w Wiośle. To, które kazało mi wyruszyć.
   Coś z Krainy Kurhanów? Wzruszył ramionami.
   Może. Ale to bez sensu. Jeśli jest to naprawdę ktoś, o kim myślę, to powinien zajmować się teraz zdobywaniem imperium i zabezpieczaniem się przed pozostałymi Schwytanymi, którzy pewnie krążą wokół niego.
  Miałem chwilę, żeby pomyśleć, co też poruszyło się w Krainie Kurhanów i tak bardzo naznaczyło Kruka. Pasowało tylko jedno rozwiązanie tej zagadki. Spalili jego ciało i rozsypali popioły. Ale nie mogli znaleźć głowy.
   Jeśli to Kulawiec, to możemy mieć kłopoty. Nigdy nie zrobił niczego rozsądnego. Zawsze był świrem.
  Spojrzał na mnie zaskoczony i uśmiechnął się leciutko.
   A więc nie masz trocin we łbie. Dobra. To teraz użyj szarych komórek i wymyśl, dlaczego ten szalony czarownik ściga nas przez cały świat. Tysiąc do jednego, że to właśnie on jest powodem tego całego zamieszania.
  Ułożyłem  się  na plecach  i  zacząłem  szukać  spadających gwiazd. Naliczyłem jeszcze sześć. Nie myślałem specjalnie o Kulawcu. Nie brałem go poważnie pod uwagę. Na pewno nie kochał Kruka, ale szalony czy nie, nie żywił aż takiej niechęci, żeby go ścigać.
   Pomiędzy skałą a twardą ziemią.
   Co?
   Popracuj nad swoim ego, bracie Corvusie. On nie jedzie za nami. Jeśli to naprawdę on.
  Zmrużył podejrzliwie oczy. Nadawało to jego zimnej, jastrzębiej twarzy jeszcze bardziej drapieżny wyraz. Musiałem użyć jego prawdziwego imienia.
   Jedzie za tym samym, co i my. Za Czarną Kompanią.
   To też nie ma sensu, Pudełko.
   Do cholery, jasne, że nie ma. Ale jak inaczej to sobie wytłumaczysz, żeby miało jakiś sens? Nie myślisz jak Schwytani. Źle ci z oczu patrzy, ale ciągle jeszcze ludzie są dla ciebie ludźmi. Schwytani nigdy tak nie myśleli. Dla nich ludzie są narzędziami i niewolnikami. Z wyjątkiem tej, której moc była tak wielka, że uczyniła niewolników ze Schwytanych. A to ona właśnie podróżuje teraz z twoim kumplem Konowałem. Zgadza się?
  Chwyciło. Przez chwilę obracał to w myślach.
   Straciła swoją moc, ale nie wiedzę  powiedział w końcu.  To wystarczy, żeby podbić połowę świata i poskromić Dziesięciu Schwytanych. Dla czarodzieja, który położyłby na niej łapę, byłaby bezcenna.
   Sam widzisz.
  Zamknąłem oczy i spróbowałem zasnąć. Udało mi się bez trudu.


XXI

  Starzec siedział bez słowa. Kiedy się poruszał, robił to powoli i ostrożnie. Jego pozycja tutaj była niepewna. Ścigał tych ludzi przez cały kontynent, narażając się niemal na śmierć. I po co to wszystko?
  Na nic. Wszystko na nic.
  To byli szaleńcy. Powinno się ich zamknąć dla ich własnego dobra.
  Z lewej strony, z odległości jakichś dwudziestu stóp, patrzyła na niego kobieta. Miała niebieskie oczy i proste, jasne włosy. Mogła mieć niewiele ponad dwadzieścia lat i jakieś pięć stóp i sześć cali wzrostu. Jej podbródek był kwadratowy i zbyt szeroki, a biodra przyciężkie. Zachowywała się tak głupkowato, że zaczął się zastanawiać, czy za tymi wodnistymi oczami urzęduje jakaś pojedyncza szara komórka. A równocześnie była dziwnie zmysłowa.
  Była głucha i niema. Porozumiewała się tylko językiem migowym.
  To ona tu dowodziła. Pupilka, Biała Róża. Ta, która zakończyła panowanie ciemności Pani.
  Jak to możliwe? Nie mieściło mu się to w głowie.
  Z prawej strony przyglądał mu się mężczyzna zimny jak wąż. Wysoki, szczupły i śniady. Twardy jak kamień i równie jak on pozbawiony poczucia humoru. Teraz ubierał się na czarno. Musiało to coś oznaczać, ale co? Nie chciał gadać. Odmówił stanowczo. Pewnie dlatego nazywał się Milczek.
  Był także czarodziejem. Magiczne sprzęty leżały rozsypane wokół niego. Jakby oczekiwał, że nieproszony gość spróbuje jakiś sztuczek.
  Oczy Milczka były czarne jak dżety, twarde jak diamenty i równie przyjazne jak sama śmierć.
  Niech to szlag! Człowiek popełnia w życiu jeden błąd i nawet po czterystu latach nie chcą zostawić go w spokoju.
  Oprócz Milczka było tu jeszcze trzech braci Torque, ale ci nie mieli normalnych imion. Reagowali na idiotyzmy w rodzaju Szeroka Stopa, Dick Osiołek i Brat Niedźwiadek. Jedynie Dick Osiołek był nazywany Pniakiem, ale tylko wtedy, kiedy Pupilki nie było w pobliżu. Chociaż i tak nie mogła tego usłyszeć.
  Wszyscy czterej mężczyźni oddawali Pupilce cześć jak bogini. Wszyscy też, poza nią, wiedzieli, że Milczek żywi także bardziej romantyczne uczucia.
  Szaleńcy. Wszyscy bez wyjątku.
   Seth Kreda! Jaką zdradę knujesz tym razem?!  wrzasnął ktoś za nim i wybuchnął piskliwym śmiechem.
   Nazywam się Bomanz. Seth Kreda to moje chłopięce imię  odpowiedział znużony chyba już po raz tysięczny. Nie rozejrzał się nawet.
  Tak wiele czasu minęło, od kiedy przestał używać tego imienia. Co najmniej sto pięćdziesiąt lat. Nie potrafił dokładnie określić czasu, odkąd wyrwał się z niewoli zaklęcia, które trzymało go w uśpieniu. Lata walk i strachu. Lata, kiedy powstawało i rosło imperium Pani, znał jedynie z opowieści.
  On, Bomanz lub też Seth Kreda, był żyjącą skamieliną tamtego okresu. Głupcem, który przeżył nie wiadomo po co i ostatnie nieoczekiwanie darowane mu lata chciał poświęcić pokucie za swój udział w obudzeniu i uwolnieniu prastarego zła.
  Ale ci idioci nie chcieli w to uwierzyć, mimo że omal nie zginął, pokonując smoka podczas ostatniej rzezi w Krainie Kurhanów.
  Przeklęci durnie. Zrobił wszystko, co było możliwe w ciągu jednego życia.
  Nadeszli skądś trzej bracia, żeby także przyjrzeć się Bomanzowi. A więc to nie któryś z nich krzyczał do niego po imieniu. Ale o tym Bomanz wiedział. Dwóch z nich nie potrafiło mówić w żadnym zrozumiałym dla niego języku. Trzeci natomiast mówił tak łamanym fersbergerem, że szkoda było jego wysiłku.
  Poza tym ten głupek nie znał języka migowego. Tak więc wszystkie próby porozumienia się bez Milczka lub Pupilki, która czytała z ruchu warg, były skazane na niepowodzenie.
  Jedynie głazy porozumiewały się ze sobą jak normalni ludzie.
  Nie lubił do nich mówić. Podtrzymywanie konwersacji z kamieniem miało w sobie coś perwersyjnego.
  Kłopot jednak polegał na tym, że obecne tu istoty ludzkie mimo swego szaleństwa były teraz najsensowniejszymi i najbardziej godnymi zaufania jednostkami, na jakie mógł liczyć.
  Po raz pierwszy w życiu musiał spojrzeć w dół ze swojego zamku w chmurach.
  Wpadli na niego całą bandą w obozie w Krainie Wiatrów. A teraz znajdował się na grzbiecie wieloryba, jednej z tych legendarnych bestii z Równiny Strachu. Potwór miał sto stóp długości i prawie dwieście szerokości. Z dołu wyglądał jak skrzyżowanie okrętu wojennego, meduzy i ogromnego rekina. Na górze, gdzie znajdował się Bomanz, szeroki płaski grzbiet wyglądał jak coś, co może pojawić się tylko w snach palacza opium.
  Jakby pod powierzchnią ziemi wyrosła puszcza nawiedzana przez szalone stworzenia z koszmarnych snów. Istne zoo.
  Wieloryb podążał gdzieś w pośpiechu, ale nie posuwał się zbyt szybko. Całą drogę wiał przeciwny wiatr. Często także potwór zniżał lot i zrywał kilkaset akrów ziemi, żeby zaspokoić głód.
  Cuchnął potwornie.
  Para kopniętych stworzeń obrała go sobie za cel nieustannych złośliwości. Jedną z nich była skalna małpka niewiele większa od wiewiórki, składająca się głównie z ogona. Jej wysoki, skrzekliwy i zrzędzący głosik przypominał mu dawno zmarłą żonę. Nie rozumiał jednak ani słowa.
  Było tam też nieśmiałe stworzenie, przypominające centaura, z tym że ludzką część ciała miało z tyłu. Była ona zresztą nadzwyczaj pociągająca. Chwytał jego ukradkowe spojrzenia zza gąszczu dziwnych wypustek porastających grzbiet wieloryba.
  Ale najgorszy był gadający myszołów, który liznął trochę forsbergera i cały czas się wymądrzał. Bomanz nie mógł się od niego uwolnić. Gdyby ptaszysko było człowiekiem, przesiadywałoby pewnie bez końca w tawernach, zgrywając największego ważniaka na świecie i wypowiadając się autorytatywnie na wszystkie możliwe tematy. Jego pogodna bigoteria i niedbała ignorancja doprowadzały starego człowieka do granic wytrzymałości nerwowej.
  Najbardziej niebezpieczne i najliczniejsze towarzystwo stanowiły stworzenia zwane mantami. Wyglądały jak posępna latająca wersja morskiej rai o rozpiętości skrzydeł od trzydziestu do pięćdziesięciu stóp. Żyły w symbiozie z wielorybami, całe życie spędzając na ich grzbietach. Wyglądały jak ryby, choć prawdopodobnie były ssakami. Były gwałtowne i niebezpieczne. Czuły się głęboko dotknięte tym, że muszą dzielić swoje terytorium z niższymi formami życia. Jedynie wola ich boga powstrzymywała je od złośliwości.
  Były tu jeszcze tuziny innych stworzeń, równie niesamowitych. Każde bardziej absurdalne od poprzedniego, ale obecność człowieka onieśmielała je i trzymały się z daleka.
  Nie licząc mant, największą i najbardziej zapowietrzoną bandą były mówiące głazy.
  Jak większość ludzi Bomanz słyszał opowieści o nadzwyczajnych mówiących menhirach z Równiny Strachu. Rzeczywistość okazała się równie makabryczna jak te historie. Były subtelne niczym lawina i morderczo dowcipne. To im Równina Strachu zawdzięczała swoją opinię. Jak to dość trafnie określił Bomanz, to, co było powszechnie uważane za mordercze szaleństwo, one uważały za użyteczny żart.
  Któż mógłby być bardziej pogodny i wesolutki niż nasz podróżnik, który podążając w złym kierunku, potknął się i wpadł do dołu lub też odkrył, że pagórek, który się pod nim wznosi, to ogromny piaskowy lew?
  Menhiry wysokie na osiemnaście stóp były bohaterami tysiąca opowieści, ale ani jedna z nich nie była przyjemna. Bladły one jednak przy możliwości bezpośredniego obcowania z kamieniami, mimo że zachowywały się teraz nienagannie.
  One także zostały do tego zmuszone.
  Kamienie mówiły z łatwością. Na szczęście wiele z nich wyrażało się raczej lakonicznie. Ale kiedy zaczynały gadać, ich mowa była jak żrący jad. Nie przebierały w słowach. Więc dlaczego, do diabła, bóg uczynił je swoim korpusem dyplomatycznym?
  Nic dziwnego, że Równina Strachu była jednym ogromnym domem wariatów. A Drzewo było szaleńcem najczystszej wody.
  Kamienie były szarobrązowe, bez widocznych otworów czy organów. Większość porośnięta była mchami, porostami i robactwem jak normalne głazy, trzymające gęby na kłódki. Przerażały Bomanza, który próbował udawać, że nie boi się niczego na świecie.
  Były chwile, kiedy chciał podejść bliżej i roztrzaskać je na gadający żwir.
  Szalone, przeklęte stwory.
  Kilkaset mil dalej wieloryb opadł i zaczął wlec brzuch po ziemi. Wszystkie stworzenia, w tym także bracia Torque, zaczęły śpiewać wesołą szantę, gromadząc się wokół menhirów, bardziej obleśnych niż kiedykolwiek. Z każdej strony dobiegało hop, hop" przy akompaniamencie okropnych pogróżek i plugawych przekleństw. Te durne kamienie, którym wydawało się, że mają poczucie humoru, jodłowały dziko przez całą drogę w dół.
  Przeklęte świry.
  Nawet jeśli odnosiły rany, spadały zawsze prosto jak kot na cztery łapy.
  Widok przeraził śmiertelnie jakiegoś wieśniaka, który na swoje nieszczęście był świadkiem lądowania.
  Kamienie były stworzeniami Równiny i posłańcami Drzewa. Rozmawiały ze sobą telepatycznie, chociaż Bomanz z niechęcią przyznawał im posiadanie jakiejkolwiek wrażliwości.
  Nikt mu tego nie powiedział, ale podejrzewał, że to Ojciec Drzewo przeprowadza tę operację z piekła rodem, czymkolwiek ona była.
  Jedno tylko wprawiało go w zakłopotanie. Niezależnie od tego, ile kamieni spadało, ich liczba nigdy się nie zmniejszała. A te, które spadły, pojawiały się znowu na pokładzie.
  Kompletne szaleństwo.
   Hej, Seth Kredo, stary pierdzielu. Wiesz już, jak nas wszystkich wykończyć, gamoniu?
  Pojawił się gadający myszołów. Bomanz odpowiedział miękkim gestem, owijając dłońmi ptasią szyjkę.
   Tylko ciebie, padlinożerco.
  Patrzyli na nich, ale nikt się nie poruszył. Nie potraktowali go poważnie.
   Z drogi!  wrzasnęli bracia Torque.
   Zawiąż mu tę głupią szyję w supeł  zabełkotał Szeroka Stopa w swoim dziwacznym narzeczu.
   Kretyni  zamruczał Bomanz.  Otaczają mnie sami kretyni. Jestem na łasce kretynów.
   Zawiążę ci szyję na supeł i powykręcam pazury, jeśli nie przestaniesz nazywać mnie Seth Kreda  powiedział głośniej do ptaka.
  Poluzował uścisk.
  Myszołów zatrzepotał skrzydłami, skrzecząc:
   Kreda oszalał! Uwaga! Uwaga! Kreda wpadł w szał!
   Idź do diabła. Kretyn i szaleńcy.
  Wybuchnął śmiech i błazeństwa, jakich nie widział od swoich studenckich czasów. Tylko Pupilka i Milczek nie śmiali się i nie patrzyli na niego. Jak, do cholery, ma ich przekonać, że stoi po tej samej stronie?
  Nagle olśniło go. Nie wierzyli mu, ponieważ to jego zabawy obudziły stare zło i sprawiły, że diabeł przemierzał ziemię przez cały straszny wiek. Brał udział w naprawianiu zła. Ale oni znali prawdziwy powód jego poszukiwań. Szukał narzędzi do zdobycia władzy. Znali jego bezgraniczne uwielbienie dla Pani, które tak go opętało, że popełnił błąd, pozwalający jej rozerwać więzy.
  Może mogliby uwierzyć, że nie pragnie już władzy, ale czy mogą być pewni, że uwolnił się od tej kobiety? Jak mógłby ich o tym przekonać, skoro sam nie był pewny? Była świecą śmierci przyciągającą mężczyzn jak ćmy. Nawet niewidzialna i nieosiągalna nie traciła swego czaru.
  Skrzywił się, wstając ciężko. Nogi miał sztywne. Siedział bardzo długo. Pupilka z Milczkiem przyglądali się, jak spokojnie minął coś wyglądającego jak różowe paprocie, wysokie na dziesięć stóp. Małe oczka spojrzały ostrzegawczo. Paprocie były czymś w rodzaju organu. Manty używały ich jako żłobków dla swoich dzieci.
  Podszedł tak daleko, na ile pozwalał mu lęk wysokości. Po raz pierwszy od tygodnia wyjrzał za burtę.
  Ostatnim razem wszędzie była woda. Widział tylko mgłę i błękit aż po nieznany horyzont.
  Dzisiaj powietrze było przejrzyste. Widok był znowu jednobarwny, ale tym razem brązowy z maleńkimi plamkami zieleni. Gdzieś w oddali ujrzał coś, co mogło być dymem z dużego ogniska.
  Od ziemi dzieliły ich jeszcze dwie mile. Niebo było bezchmurne.
   Wkrótce zostaniesz poddany próbie, Seth Kredo.
  Zerknął do tyłu. Cztery stopy za nim stał menhir. Nie było go tam jeszcze przed chwilą. Właśnie tak się poruszały, przychodząc i odchodząc bez jednego dźwięku i ostrzeżenia. Ten był ciemniejszy i bardziej nakrapiany miką niż pozostałe. Na jego twarzy" widniała blizna na sześć cali szeroka i siedem stóp długa. Coś zdarło porosty i zadrapało zwietrzałą powierzchnię kamienia. Bomanz nie rozumiał ich kultury. Nie miały jasnej hierarchii, aczkolwiek tylko ten jeden odzywał się do niego, kiedy chciały mu coś przekazać.
   W jaki sposób?
   Nie wiesz tego, czarodzieju?
   Wyczuwam wiele rzeczy, skało. Najbardziej to, że jestem niezadowolony ze sposobu, w jaki mnie traktujecie. A co powinienem czuć według ciebie?
   Zapach szaleństwa rzeczy, której pomogłeś uciec z Krainy Kurhanów. Z Wiosła. Jest blisko.
  Mówiące głazy zazwyczaj posługiwały się bardzo monotonnym głosem, jakkolwiek Bomanz wyczuł cień podejrzliwości w tonie menhira. Jeśli mógł powiedzieć, że stary diabeł wyruszył aż z dalekiego Wiosła, kiedy był słaby, dlaczego nie wyczuł go teraz, kiedy był znacznie silniejszy?
  Jak to możliwe, żeby żył, kiedy powinien być martwy?
  Czyżby wiedział o zmartwychwstaniu cienia? Czyżby spiskowali razem i razem wyszli z przeklętej ziemi Krainy Kurhanów? Czyżby był niewolnikiem starego diabła?
   To nie to czuję  powiedział Bomanz.  Słyszałem krzyk jednego ze starych amuletów, kiedy poruszyło się coś, co powinno być martwe. To nie to samo.
  Głaz milczał przez chwilę.
   Może nie. Tak czy owak, podjęliśmy decyzję. Jeśli wiatry będą pomyślne, za dzień lub dwa, a może za parę godzin podejmiemy walkę. Twój los może być przesądzony.
   Głaz z poczuciem dramatyzmu  prychnął Bomanz.  To absurd. Naprawdę spodziewasz się, że będę z tym walczył?
   Tak.
   Jeśli to coś, o czym myślę...
   To stwór zwany Kulawcem. I coś zwane Psem Zabójcą Ropuch. Obaj są ranni.
   Kogoś, kto nie ma ciała, trudno nazwać rannym  szydził Bomanz.
   Nie jest słaby. Ten dym unosi się nad miastem, które płonie już od trzech dni po ich odejściu. To uczeń śmierci. Zna jedynie mord i zniszczenie. Drzewo wydało na niego wyrok.
   Dobrze. Ale dlaczego my?
   Ponieważ jeśli będzie trwał w swym szaleństwie, pewnego dnia dotrze na Równinę. A dlaczego my? Bo nie ma nikogo innego. Każdy, kto posiadał wielką moc, zginął w czasie bitwy w Krainie Kurhanów. Z wyjątkiem ciebie i nas. Ale przede wszystkim robimy to na rozkaz boga.
  Bomanz zamruczał coś po nosem.
   Przygotuj się, czarodzieju. Nadchodzi godzina. Jeśli uznamy, że jesteś niewinny, on uzna cię za winnego.
  Jasne. Trzeciego wyjścia nie ma. Nie dla niego. Nie ma na tyle siły, żeby to udźwignąć. Prawdę mówiąc, nigdy jej nie miał. Oszukiwał się przez te wszystkie lata, poszukując wiedzy o tych, których uwięzili starożytni.
  Czy odczuł wyrzuty sumienia z powodu okropności, jakie spowodował swoją partaniną? Może trochę. Sądził, że powinien czuć większą skruchę. Wmawiał sobie, że dzięki jego wstawiennictwu w ostatniej chwili wybuch ciemności był o wiele łagodniejszy, niż mógł być. Gdyby nie on, zapadłaby wieczna noc.
  Stary czarodziej powoli odszedł od głazu pogrążony we własnych myślach. Ale zauważył, że ten odwrócił się jednym nagłym szarpnięciem, patrząc za nim swoją pokiereszowaną twarzą. Menhiry nigdy nie poruszały się, kiedy patrzył na nie człowiek. Nie wiadomo, w jaki sposób orientowały się, że są obserwowane.
  Bomanz zawędrował na rufę wieloryba. Towarzyszyły mu drobne szmery. Przyzwoitki. Zignorował je. Były przy nim zawsze.
  Usadowił się na miękkiej narośli wysokości krzesła. Było mu wygodnie, chociaż wiedział, że długo nie wytrzyma. W tym miejscu wieloryb cuchnął szczególnie mocno.
  Po raz setny rozważał możliwość ucieczki. Musiał jedynie skoczyć i użyć zaklęcia, aby złagodzić upadek. Potrafił to zrobić. Ale nie potrafił się na to zdobyć.
  Nie chodziło jedynie o lęk wysokości. Gdyby spadł, wystarczyłoby mu umiejętności, żeby się uratować. Ale w żaden sposób nie umiał zmusić się do skoku.
  Zrezygnowany spoglądał wstecz, na drogę, którą przybył. Jego dom leżał tysiące mil stąd. Może nawet jeszcze dalej. Przebyli ziemie, o których nawet nie słyszał. Każdy, kto ujrzał je po raz pierwszy, zdumiewał się ich ogromem i czuł się bezradny.
  Nie miał gwarancji, że trafi na przyjazny ląd, jeśli zdecyduje się na skok z burty. Ziemie poniżej wyglądały raczej zdecydowanie wrogo.
  Do diabła z tym. Sam się w to wpakował. Jakoś da sobie radę.
  Nagle zobaczył coś w oddali. Był stary, ale wzrok miał całkiem dobry.
  Czyste powietrze w górze dawało dobrą widoczność na duże odległości. Na północy, ledwo widoczne, kiedy patrzyło się na wprost, pojawiły się dwa punkty wyższe nawet od wieloryba. Jeśli były tak wielkie z tej odległości, musiały być większe nawet od tych potworów.
  Bomanz parsknął cicho.
  To musiała być przednia straż.
  Zachichotał. Szmery wokół niego odezwały się cicho, zaniepokojone jego rozbawieniem. Roześmiał się jeszcze raz i wstał. Tym razem przemierzył cały grzbiet wieloryba, zanim znowu usiadł.
  Dym był znacznie bliżej. Wznosił się wyżej niż wieloryb. Ujrzał ślady ognia na przedzie, a potem ogromne pożary poniżej. Wyglądało to groźnie. Może głaz miał rację? Coś należało z tym zrobić.
Były tuziny takich miast, ale to było pierwsze, które ujrzeli w przedśmiertnej udręce. Szaleństwo podążało na południe. Obłęd, który zrozumieć mógł jedynie obłąkany.
  Wielorybowi zagrzmiało w trzewiach. Horyzont nachylił się i urósł. Manty świergotały i skrzeczały za Bomanzem, który kurczowo uchwycił się swego krzesła.
  Potwór kierował się w dół.
  Z jakiego powodu? To nie była pora karmienia ani zrzucania menhirów.
  Manty rzuciły się parami niczym eskadry ostrych strzałek, tnąc niebo w kierunku miasta i krążących nad nim padlinożerców.
   Milę niżej wieje dobry wiatr, czarodzieju.
   Bomanz spojrzał w tył, na swego kamiennego przyjaciela z blizną.
   Jeśli się utrzyma, przegonimy tych niszczycieli, zanim zapadnie noc. Masz mało czasu na przygotowania.
  Bomanz rozejrzał się. Kamień zniknął. Pojawili się za to Milczek z Pupilka, aby przyjrzeć się pobitemu miastu. Ciemna twarz mężczyzny pozbawiona była wyrazu, ale Pupilka wyraźnie cierpiała. Ujęło to łagodniejszą część natury starego czarodzieja.
   Położymy kres tym cierpieniom, dziecko  powiedział powoli, aby mogła odczytać słowa z ruchu jego warg.
  Spojrzała na Milczka. Ich palce zamigotały szybko. Bomanz zrozumiał trochę, ale nie miał powodów do zadowolenia.
  Rozmawiali na jego temat, a uwagi Milczka nie były pochlebne.
  Bomanz zaklął i splunął. Ten sukinsyn czepiał się go bez powodu.
  Manty zdziesiątkowały padlinożerne ptaki, uniosły się w górę, wykorzystując ciepły prąd powietrza bijący od pożarów, i wróciły na wieloryba z przysmakami dla swoich młodych. Potem przygotowały się do drzemki.
  Ale odpoczynek nie był pisany nikomu. Wieloryb opadał, póki nie zatrzymał się pół mili nad ziemią. Minął miasto z prędkością dwudziestu mil na godzinę. Wkrótce prądy powietrza nie będą już takie rącze, a chcieli zdążyć przed nocą.
  Głaz powrócił, kiedy Bomanz nie patrzył.
   Czuję to teraz, skało  odezwał się czarodziej, kiedy go zauważył.  Smród zepsucia. I ciągle nie mam pojęcia, co mógłbym zrobić.
   Nie martw się. Bóg wydał nowe postanowienie. Masz się nie ujawniać. Chyba że zaistnieją wyjątkowe okoliczności. Nasz atak ma być tylko ostrzeżeniem i rozpoznaniem sytuacji.
   Dlaczego, do cholery? Zabijmy ich. Uderzmy z całej siły, jeśli nas nie zauważył. Lepsza okazja już się nie trafi.
   Bóg przemówił.
  Bomanz próbował się spierać, ale przegrał z bogiem.
  O zmierzchu wieloryb zaczął tracić wysokość. Tuż po zapadnięciu nocy Bomanz wyśledził ogniska wojskowego obozu. Dwie manty ruszyły na zwiad. Powróciły i złożyły raport. Wieloryb opadał w dół w kierunku obozowiska, obierając kurs w sam jego środek.
  Manty rzuciły się z jego grzbietu, przepychając się w poszukiwaniu dogodnych prądów powietrza.
  Bomanz poczuł zbliżające się stare zło. Nie spało, ale też nie czuwało.
  Ziemia była coraz bliżej. Bomanz przylgnął do grzbietu wieloryba, oczekując uderzenia i z ulgą przyjmując to, że wokół niego i Pupilki zajął pozycję tuzin menhirów, a cała jej banda stanęła w pogotowiu.
  Wieloryb ciągle opadał. Zniknęły pod nim ogniska. Krzyk w dole zagłuszył chrzęst potężnego cielska. Bomanz wyczuł zaskoczenie starego zła. Było zupełnie nie przygotowane na taki wstrząs. Szok zmienił się w wybuch czystej, niepohamowanej furii.
  Wieloryb zrzucił tony balastu i rozpoczął powolne opadanie.
  Bomanz nie mógł zobaczyć brzucha potwora i wcale tego nie żałował. Jego macki potrafiły chwytać ludzi, zwierzęta i wszystko, co uznał za jadalne. Był inteligentnym stworem i traktował inne myślące stworzenia jak dostawę żywności, jeśli były jego wrogami.
  Wiele gatunków na Równinie pożerało swoich wrogów.
  Bomanz uważał to za niewygodne w praktyce, aczkolwiek moralnie kuszące. Czy ludzie prowadziliby swe wojny z równym zapałem, gdyby wiedzieli, że muszą potem zjeść tych, którzy padli od ich mieczy?
  Interesujące. Ale jak narzucić takie wymagania?
  Zaczęły powracać manty. Na tyle, na ile je znał, mógł stwierdzić, że były z siebie zadowolone.
Było po wszystkim. Wieloryb szybował bezpiecznie, zainteresowany już tylko trawieniem. Bomanz wstał. Czas wracać.
   Następnym razem on nie będzie czekał. Powinniście z nim skończyć, kiedy mieliście okazję  powiedział, mijając Pupilkę, Milczka i menhira z blizną.

XXII

  Ogłuszony, sparaliżowany, unieruchomiony zniszczeniem swego obozu rozpaczliwie próbował pojąć nagłą klęskę.
  Cała jego wewnętrzna istota burzyła się przeciwko temu. Drobne niepowodzenia nie zaskakiwały go, ale spustoszenie na taką skalę, tak ogromna siła, której nie wziął pod uwagę, odebrała mu chwilowo zdolność decyzji. Utracił nawet swoją szaleńczą ambicję podsycaną przez nienawiść.
  Pies Zabójca Ropuch nie był tak przygnębiony. Jego wspomnienia Syna Drzewa jeszcze się nie zatarły. Pozbył się złudzeń, poznawszy więź, jaka łączyła Syna ze Starym Ojcem Drzewo. To musiało nadejść.
  Pies Zabójca Ropuch był już na Równinie Strachu. Stał z bogiem twarzą w twarz. Te wspomnienia nie były miłe.  Miał szczęście, że udało mu się uciec.
  Ale była to pożyteczna wyprawa. Widział Równinę na własne oczy. Teraz jego wiedza mogła się przydać. Jeśli tylko Chochoł zechce posłuchać, co było raczej mało prawdopodobne.
  Nie był już tym niemal racjonalnie myślącym Kulawcem, co kiedyś. Stał się tak samowystarczalny, jakby był pępkiem świata. Zwierzę przeszukało obóz, mijając ludzi, i to, co z nich zostało. Strach okrył tych, co przeżyli, jak duszący całun. Tylko niewielu pojęło, co się stało. Słyszał szepty o gniewie bogów. Ci ludzie sami nie wiedzieli, jak blisko prawdy byli.
  Jeśli zaczną w to wierzyć, żadna siła ich nie utrzyma. Sumienie już nie dawało im spać.
  Rozległ się nieśmiały syk, trzask, a potem coś błysnęło oślepiająco. Sierść zjeżyła mu się na grzbiecie. Tańczyły w niej błękitne iskierki, ale grom go ominął.
  Żołnierze rozpierzchli się w panice jak stado kur. Ukryty strzelec działał z zastraszającą szybkością, atakując z wysokości kilku mil. Podchodził i odskakiwał tak szybko, że nie mieli czasu odpowiedzieć ogniem. Zresztą nawet w świetle dnia mieliby nikłe szansę, aby go dosięgnąć.
  Błysk. Trzask! Krzyki. Jakiś człowiek poruszał się szybko pokryty płaszczem błędnych ogników.
  A więc to było to. Ujawniając swoją obecność, wieloryb siał postrach i nacierał. Będzie to robił, dopóki Chochoł nie udowodni, że potrafi go powstrzymać.
  Pies Zabójca Ropuch warknął na niego. Kaprawe ślepia potwora przestały patrzeć szklistym spojrzeniem, nabrały bardziej przytomnego wyrazu. Gwałtownie skinął głową. Całe jego ciało ogarnęło drżenie. Próbował opanować wściekłość. Nie mógł się poddać.
  Dokładnie wymierzony piorun mógł zniszczyć jego sztuczne ciało, odebrać moc i pozostawić jego armię na łasce tego potwora w górze. Gdzieś tam poza zasięgiem wzroku krążyły wokół obozu manty, wypatrując okazji do szybkiego ataku i mordu. Opanował drżenie.
   Zgasić ogniska  wyszeptał opanowanym głosem.  Mają nas jak na tarczy.
  Rozpoczął powolny i bolesny proces tworzenia wokół siebie kręgu zaklęć chroniących jego ciało przed piorunami mant.
  Pies Zabójca Ropuch pokuśtykał wokół obozu, warcząc i kłapiąc zębami, żeby zmusić żołnierzy do pośpiechu.
  Zduszenie ognisk nie pomogło. Manty atakowały całą noc z jednakową dokładnością.
  Najwidoczniej bardziej interesowało je dręczenie niż zabijanie. Przerażeni, w ciągłym napięciu oczekiwali kolejnego wybuchu. Być może była to metoda walki słabeuszy i mięczaków. Ale jakoś żaden z tych mięczaków nie zapłakał, kiedy kolejny piorun rozmazywał któregoś z żołnierzy na murawie.
  Słudzy drzewa próbowali siać panikę i popłoch wśród ludzi Kulawca. Zdumiewało to Psa Zabójcę Ropuch. Nie był aż tak subtelny.
  Ludzie wymykali się małymi grupkami.
  Gnał za nimi na swoich trzech łapach. Skowycząc i gryząc, próbował zmusić ich, żeby zawrócili. Chciał wzbudzić w nich nienawiść do atakującego z nieba potwora. Niektórzy z dezerterów ośmielali mu się przeciwstawić. Musiał zabić kilkunastu, zanim reszta poszła po rozum do głowy.
  Stwór poczuł, że Chochoł go wzywa. Pokłusował z powrotem. Kokon utkany z zaklęć ochraniał teraz jego pana. Ból zwiększył się.
  Pies Zabójca Ropuch był zdumiony. Im większą ochroną otaczał się stary duch, tym większy sprawiał sobie ból. Aby zapewnić sobie całkowite bezpieczeństwo, musiałby doprowadzić się do agonii odbierającej zmysły. Zza takiej zasłony nie byłby już w stanie powrócić. Ciekawe, czy ci na górze o tym wiedzieli?
  Chochoł już wiedział.
   Ta, którą zwą Białą Różą, prowadzi wieloryba i kieruje ich atakiem.
  Pies Zabójca Ropuch szczeknął gniewnie. Biała Róża! Miękkie serce i śmiertelna skuteczność w działaniu. Teraz wszystko było jasne. Z tej sytuacji nie było wyjścia. Kulawiec mógł znosić męki, chroniąc siebie, lub też złagodzić ból, poświęcając swojego wiklinowego rumaka. Mogli przyglądać się, jak znika ich wojsko, lub też zmusić je do pozostania i oczekiwać buntu.
  Lub też, z tego, co pamiętał na temat Białej Róży, podsunie im ona jeszcze trzecią, bardziej subtelną możliwość. Nie pojmowała jednak w pełni morderczej obsesji kierującej Kulawcem. Zawsze zostawiała jakieś otwarte drzwi. Dawała jeszcze jedną szansę, podczas gdy jedynym możliwym wyborem było wyrżnąć wszystkich.
  Tej nocy piekło nie zaznało spokoju. Kulawiec tak głęboko pogrążył się w swych ochronnych zaklęciach, że nie był w stanie powstrzymać nękających ataków. Ich siła wciąż rosła, jakby Biała Róża chciała pokazać im, że nadchodzący dzień może być jeszcze gorszy od nocy.
  Kiedy wstało słońce, połowa armii już nie istniała. Drzewo wygrało pierwszą rundę.
  Jego sprzymierzeńcy nie chcieli jednak walczyć za dnia. Manty zniknęły, a wieloryb poszybował kilka mil w górę na południe. Kulawiec zebrał swoją hałastrę i rozpoczął marsz po nową zdobycz.

  Teraz już nie będzie łatwo zabijać. Wszyscy zostali ostrzeżeni o jego nadejściu. Wieść o jego wyjściu z Równiny Strachu rozniosła się szeroko. Miecz przeznaczenia gotowy był opaść, wykorzystując najmniejszą nieuwagę.
  Biała Róża nie pomyliła się. Kiedy tylko Kulawiec rzucał się do ataku, nadlatywały manty, próbując zmusić go do ukrycia się pod osłoną zaklęć. Walczył. Nawet zabił kilka. Miał nadzieję, że wieloryb zapędzi się zbyt blisko. Szukał nowej broni w ruinach pobitego miasta.
  Biała Róża nie pomyliła się. Ani razu. Ale obłąkańcza determinacja Kulawca pchała naprzód jego armię, która zdobywała nowe łupy. Dopóki mógł sycić się zemstą, nawet nienawiść Dzewa była tylko drobną niedogodnością, ugryzieniem komara.
  Ale najpierw śmierć... Najpierw śmierć!


XXIII

   Coś tu nie gra  stwierdził Smeds już chyba po raz piąty.
   Pewnie masz rację  powiedział Tully.  Timmy też tak twierdzi.
   Obaj mają rację  odezwał się Ryba, po raz pierwszy wyrażając swoją opinię.  Za mało tu ruchu. Powinno być więcej wozów na drodze. Myśliwych, traperów.
  Wyszli już z Wielkiego Lasu, ale jeszcze nie dotarli do bardziej cywilizowanych regionów. Tutaj cywilizacja chyliła się ku upadkowi.
   Popatrzcie.  Timmy wyciągnął rękę, krzywiąc się z bólu. Oparzenie ciągle mu dokuczało.
  Tuż przy drodze stał spalony wiejski dom. Kiedy szli na północ, Smeds po zapachu rozpoznał świnie, owce i dowcipkował na ten temat. Teraz już nie czuć było zapachu zwierząt. Ryba wydłużył krok, chcąc się czegoś dowiedzieć. Smeds podążył za nim.
  Widok był przerażający, chociaż czas trochę już zatarł makabryczne ślady. Najbardziej wstrząsnął Smedsem widok kości. Leżały ich tysiące; strzaskane, połamane, ogryzione do czysta, rozrzucone bezładnie.
  Ryba przyglądał się im w milczeniu. Poruszał się powoli, rozgrzebując kości końcem swojej laski. W końcu zatrzymał się i oparty na kiju wpatrywał się w coś leżącego na ziemi. Smeds nie zbliżył się. Miał wrażenie, że nie chce zobaczyć tego, co ujrzał stary.
  Ryba przykucnął powoli, jak gdyby ruch sprawiał mu ból. Chwycił coś i wyciągnął do Smedsa.
  Czaszka dziecka. Jej czubek był wgnieciony.
  Smeds przyzwyczajony był do śmierci, nawet gwałtownej i brutalnej, a tu w dodatku chodziło o śmierć kogoś, kogo nie znał. Nie powinno go to obchodzić. To stare dzieje. Ale żołądek skurczył mu się i serce zabiło szybciej. Poczuł przypływ wściekłości i gwałtownej nienawiści.
   Nawet dzieci?  wymamrotał.  Mordują nawet dzieci?
  Ryba chrząknął tylko w odpowiedzi.
  Nadeszli Tully i Timmy. Tully wyglądał na znudzonego. Śmierć interesowała go o tyle, o ile dotyczyła jego cennej osoby. Timmy jednak miał nieszczęśliwą minę.
   Zabili też zwierzęta  powiedział.  To się nie trzyma kupy. O co im chodziło?
   Zabijali dla samego zabijania  zamruczał Ryba.  Dla przyjemności niszczenia. Z czystej nikczemności. Widziałem to już wiele razy.
   Myślisz, że to ta sama banda, która wymordowała wszystkich w okolicy?  zapytał Smeds.
   To by do nich pasowało.
   Chyba tak...
   Będziemy się tu pętać cały dzień czy idziemy dalej? Smeds, masz zamiar zamieszkać tu z pluskwami i szczurami? Jeśli o mnie chodzi, to wracam nacieszyć się życiem  gderał Tully.
  Smeds pomyślał o winie i o dziewczynach oraz o rozpaczliwym braku obu tych elementów w Wielkim Lesie.
   Masz rację, Tully. Ale pięć minut nie robi chyba wielkiej różnicy.
   Nie przesadzałbym z wydawaniem pieniędzy zbyt szybko  odezwał się Ryba.  Jakiś wieśniak mógłby się zastanawiać, skąd je mamy, a jakiś twardziel mógłby chcieć nam je odebrać.
   Niech to szlag  warknął Tully.  Przestań prawić nam kazania i weź pod uwagę, że nie jesteśmy idiotami.
  Odeszli na bok. Tully psioczył, a Ryba słuchał tego z kamiennym spokojem i zdumiewającą cierpliwością. Smeds był zdziwiony. Miał ochotę udusić Tully'ego własnymi rękami. Kiedy już wejdą do miasta, nie zamierzał widywać kuzyna przynajmniej przez miesiąc. A może nawet dłużej.
   Jak ręka, Timmy?
   Nie wygląda na to, żeby się coś polepszyło. Nie znam się na oparzeniach. A ty? W niektórych miejscach jest całkiem czarna.
   Widziałem raz tak poparzonego gościa, że wyglądał jak węgiel.
  Smeds zgarbił się, wyobrażając sobie, jak rozżarzony grot w jego tobołku parzy go między łopatkami.
   W mieście pójdziemy do jakiegoś lekarza albo szamana. Nie przejmuj się.
   Dobre sobie. Wiesz, jak to boli? Gdybym nie musiał dźwigać tych przeklętych tobołów, gnałbym na złamanie karku.
  Po drodze natrafiali na liczne ślady rzezi i zniszczeń. Życie jednak nie zamarło całkowicie. Im bliżej byli miasta, tym więcej widzieli ludzi pracujących w polu z grzbietami pochylonymi pod ciężarem dawnych i nowych tragedii.
  Człowiek narodził się, aby żyć w bólu i rozpaczy. Smeds żachnął się. On pogrążony w filozoficznych bzdurach?
  Z kolejnego wzniesienia zobaczyli wreszcie miasto. Wokół muru ustawione były rusztowania. Mimo późnej godziny ludzie pracowali przy jego odbudowie nadzorowani przez żołnierzy w szarych mundurach. Cesarskie wojsko.
   Szaraki  mruknął Tully.  Coś jest nie tak.
   Wątpię  odezwał się Ryba.
   Dlaczego?
   Byłoby ich więcej, gdyby coś się działo. Po prostu chcą być pewni, że robota idzie dobrze.
  Tully prychnął lekceważąco, spojrzał spode łba i coś zamruczał pod nosem, ale nie podjął dyskusji. Zapomniał, że cesarscy byli pedantami, jeśli chodziło o pracę, a szczególnie, jeśli dotyczyła ona naprawy wojskowych umocnień. Każdy o tym wiedział. Ryba okazał się bystrzejszy, a tego Tully nie mógł znieść. Smeds obawiał się, że zacznie coś zmyślać na poczekaniu, żeby tylko nie uznano go za głupszego, i prawdopodobnie palnie jakąś głupotę.
   O, kurwa  powtarzał kilka razy w nabożnym skupieniu Smeds, kiedy przemierzali ulice miasta.
  Zniszczone budynki były odnowione lub na ich miejsce wznoszono nowe.
   Niezła demolka.
  Niepokoiło go to. Mieszkali tu ludzie, których chciał zobaczyć. Czy jeszcze żyli?
   W życiu nie widziałem tylu żołnierzy  odezwał się osłupiały Tully.  Przynajmniej od czasów dzieciństwa.
  Rzeczywiście, żołnierze byli wszędzie. Pomagali w naprawach, nadzorowali, regulowali ruch. Kwaterowali w namiotach rozbitych na miejscu zrównanych z ziemią domów.
  Smeds spostrzegł sztandary, mundury i godła, których nigdy przedtem nie widział.
   Coś się tutaj dzieje  powiedział.  Lepiej uważajmy. Wskazał na powieszonego na drzewie na wysokości trzeciego piętra mężczyznę.
 Wojskowe prawo  stwierdził Ryba.  Czyli kompletny bałagan. Masz rację, Smeds. Bądźmy naprawdę ostrożni, póki nie dowiemy się, o co naprawdę chodzi.
  Ruszyli w kierunku dawnego domu Tully'ego. Był najbliżej. Tyle że już nie istniał. Tully nie wydawał się tym zmartwiony.
   Zostanę u ciebie, póki czegoś nie znajdę  oznajmił Smedsowi.
  Ale Smeds nie płacił czynszu. Wyrzucono więc jego graty na ulicę dla zamiataczy ulic, którzy część sprzedali, a część rozkradli; pokój zaś wynajęto ludziom pozbawionym wskutek klęski dachu nad głową.
Dom Ryby także zniknął. Starzec nie był tym zaskoczony. Nie powiedział ani słowa. Wyraźnie jednak sposępniał, przygasł i zmizerniał.
   To może zatrzymamy się u mojej mamuśki?  zaproponował Timmy.
  Był wyraźnie niespokojny. Smeds sądził, że to z powodu ręki.
   Tylko na dzisiejszą noc. Mój stary nie lubi, jak kogoś przyprowadzam.
  Rodzice Timmy'ego posiadali własny dom. Niemniej jednak byli tak samo biedni, jak wszyscy po Północnej Stronie. Smeds słyszał, że dostali go od Szaraków w zamian za dostarczanie informacji w czasach Rebelii w Wiośle. Timmy nigdy o tym nie mówił. Być może była to prawda.
  Teraz już nikt o tym nie pamiętał. Zresztą prawdopodobnie wybrali właściwie. Cesarscy byli bardziej uczciwi i rządzili lepiej. Zresztą nieważne, kto rządzi, jeśli jest się kimś.
  Smeds nie miał nic przeciwko donosicielom, dopóki nie zajmowali się jego osobą.
   Timmy! Timmy Locan!
  Zatrzymali się, czekając, aż starsza kobieta przyjrzy im się dokładnie.
   Pani Cisco. Jak się pani miewa?  zapytał Timmy, kiedy przyczłapała bliżej.
   Myśleliśmy, że nie żyjesz, jak wszyscy, Timmy. Tamtej nocy zabili czterdzieści tysięcy ludzi...
   Nie było mnie wtedy w mieście, pani Cisco. Właśnie wróciłem.
   Nie byłeś jeszcze w domu?
  Ludzie potrącali ich na wąskiej ulicy. Wszędzie było tylu żołnierzy, że pomimo późnego wieczoru nie musieli się chować ze strachu przed nocą. Smeds zastanawiał się, co porabiają teraz różne paskudne typy. Czyżby zmuszone były zająć się uczciwą robotą?
   Mówiłem już, że właśnie wróciłem.
  Smeds zauważył, że Timmy nie pała do kobiety wielką sympatią.
  Jej twarz przybrała smutny i współczujący wyraz. Nawet Smeds, który nie uważał się za bardzo spostrzegawczego, dostrzegł, że ma zamiar jako pierwsza przekazać złe wieści.
   Twój ojciec i obaj bracia... Tak mi przykro. Próbowali gasić pożary. A matka i siostra... No cóż, oni byli zwycięzcami i zrobili to, co zwykle robią zwycięzcy. Twoja siostra... okaleczyli ją tak, że zabiła się kilka tygodni temu.
  Timmy trząsł się jak w konwulsjach.
   Wystarczy, proszę pani  przerwał Ryba.  Niech pani przestanie się nad nim znęcać.
   Jak śmiesz, ty...  wybełkotała.
   Zjeżdżaj stąd, suko, zanim skopię ci tę tłustą dupę  powiedział Tully swoim łagodnym tonem przeznaczonym na szczególne okazje. Smeds wiedział, że jest wtedy maksymalnie niebezpieczny.
  A więc kuzyn Tully posiadał jakieś starannie ukryte resztki człowieczeństwa. Jednak nie przyznałby się do tego nawet na kole tortur.
   Nie zniosę tego  wyjąkał Timmy.  Szkoda, że nie umarłem.
   Ta kobieta nie da ci spokoju  stwierdził Ryba.
   Wiem. Zrobię, co mam zrobić. Ale nie teraz. Znam miejsce zwane Trupią Czaszką", gdzie możemy tanio przenocować. Jeśli jeszcze istnieje.
  Istniało. Najeźdźcy uznali je za niegodne uwagi. Smedsowi przypominało podstarzałą dziwkę, ciągle usiłującą polować, zrozpaczoną i żałosną.
  Przed wejściem siedział cesarski kapral, opierając się o drewnianą ścianę, która już dawno nie widziała farby. Na kolanach trzymał garniec piwa. Otworzył oczy,  kiedy podeszli bliżej, przyjrzał im się, skinął głową i pociągnął łyk.
   Zauważyłeś godło?  zapytał Smeds, gdy weszli do środka.
   Tak  odpowiedział Ryba.  Nocny Myśliwy.
  Brygada Nocnych Myśliwych była pierwszorzędną siłą północnej armii, wyszkoloną starannie do walk w nocy i wojen, w których maczali palce czarodzieje.
   Myślałem, że są gdzieś na wschodzie i próbują wykończyć Czarną Kompanię  powiedział Smeds.
  Największą chlubą Nocnych Myśliwych było pokonanie Czarnej Kompanii przy Moście Królowej. Przed tym wydarzeniem najemnicy byli niezwyciężeni. Połowa cesarstwa była przekonana, że bogowie stają po ich stronie.
   Teraz są tutaj.
   Co tu, do cholery, się dzieje?
   Lepiej dowiedzmy się, zanim coś nas wykończy.
  Timmy rozmawiał z właścicielem, który trochę go pamiętał. Mężczyzna twierdził, że gospoda jest pełna wysiedleńców. Nie widzieli jednak nikogo. Dał im do zrozumienia, że znalazłoby się coś, gdyby ktoś pomógł losowi. Smeds domyślił się, że chce dostać w łapę.
  Oczywiście zedrze z nich skórę.
   O jak dużej pomocy mówimy?  zapytał Timmy.
   Półtora obola. Od każdego.
   Ty przeklęty złodzieju!
   Bierzecie albo wynocha.
  Kapral Nocnych Myśliwych minął Smedsa i Timmy'ego i trzasnął swoim kuflem w ladę tuż przed właścicielem, który zbladł jak ściana.
   To drugi raz dzisiaj, psie. I tym razem słyszałem to na własne uszy.
  Karczmarz wstrzymał oddech. Chwycił kufel i zaczął go napełniać.
   Nawet nie próbuj mnie przekupić  powiedział kapral.  Bo spędzisz resztę życia na ciężkich robotach.
  Spojrzał na Smedsa i Timmy'ego.
   Wybierzcie sobie pokój. Ten stary skurwiel stawia.
   Tylko ich nabierałem, kapralu.
   Jasne. Widziałem. Tarzali się ze śmiechu. Rozśmieszyłbyś samą śmierć. Ona lubi takich dowcipnisiów.
   Co się tu dzieje, kapralu?  zapytał Smeds.  Nie było nas długo w mieście.
   No cóż. Sądzę, że widzieliście już w skrócie całą sytuację. Jacyś bandyci i dezerterzy przeszli tędy w pośpiechu. A my byliśmy jedynymi ludźmi w pobliżu, którzy mogli przybyć i zrobić tu porządek. Nasza szefowa wychowała się w slumsach Nicości. Uważała więc, że to dobra okazja, by rozprawić się z tymi gnojkami, którzy kiedyś zamienili jej życie w piekło. A więc macie swoich złodziejaszków na drzewach. Swoich alfonsów, księżulków, lichwiarzy, oszustów i dziwki w obozach pracy, gdzie uczą się lepiej pracować, po osiemnaście godzin dziennie, tak że normalni obywatele mogą zacząć na nowo układać sobie życie. Jeśli chcecie wiedzieć, to szefowa jest zbyt wyrozumiała. Daje im zbyt wiele możliwości. Ta kupa gówna tutaj, znany spekulant, dostał już drugą szansę. Za pierwszym razem maszerował ulicami z tabliczką na szyi i tydzień przepracował w obozie. Teraz dostanie trzydzieści batów i dwa tygodnie. A ponieważ ma gówno zamiast mózgu, niczego się nie nauczy i następnym razem zawloką go na Plac Majowy i wbiją mu kopię w dupę. I będzie na niej siedział, aż zgnije.
  Kapral pociągnął długi łyk, otarł usta rękawem i uśmiechnął się szeroko.
   Szefowa mówi, że kara musi być odpowiednia do przewinienia.
  Napił się jeszcze i popatrzył na karczmarza.
   Jesteś gotowy, gnojku?
  Kiedy wyprowadzał karczmarza na ulicę, zatrzymał się w drzwiach.
   Liczę na to, że nie zawiedziecie gospodarza i będziecie dobrze się zachowywać. Chyba że chcecie wystąpić na szubienicy.
   Niech to szlag!  zaklął Tully.
  Smeds zgodził się z nim całkowicie.
   Mam wrażenie, że nie będziemy się czuć swobodnie w tym nowym Wiośle  stwierdził Ryba.
   Przynajmniej nie przez dłuższy czas  powiedział Smeds.  Ale do jutra wytrzymamy. Teraz chcę się czegoś napić, najeść i spędzić noc w prawdziwym łóżku.
   Niekoniecznie w tej kolejności  odezwał się Tully.
  Timmy wysilił się na słaby uśmiech.
   Kąpiel też by nie zaszkodziła.
   No, to do roboty.


XXIV

  Przeszliśmy wzniesienie, które wydawało się nie mieć końca, nie widząc żadnych ludzi. W dolinie natrafiliśmy na zabudowania otoczone kamiennym murem o powierzchni blisko stu akrów. Mur nie był wysoki. Miał osiem lub dziesięć stóp wysokości i nie był grubszy niż kamienne ogrodzenie, które dzierżawcy wznosili wokół owczych pastwisk.
   Wygląda na klasztor  stwierdził Kruk.  Żadnych sztandarów ani żołnierzy.
  Miał rację. Widywaliśmy już takie miejsca, tyle że mniejsze.
   Raczej stary.
   I spokojny. Zobaczmy.
   Konował na pewno nie omieszkałby tam zajrzeć, co?
   Na pewno. Cierpi na szczególny przypadek ciekawości. Miejmy nadzieję, że siedział tu wystarczająco długo, żebyśmy mogli czegoś się dowiedzieć.
  Podjechaliśmy bliżej. Kruk miał rację. Rzeczywiście był to klasztor. Nosił nazwę Świątyni Wytchnienia Podróżnych i był istną skarbnicą wiedzy. Zbierał ją przez dwa tysiące lat swojego istnienia.
  Dowiedzieliśmy się, że faceci, których ścigamy, przebywali tu wystarczająco długo, żeby jeden z mnichów nauczył się trochę dialektu Miast Klejnotów. Ruszyli w dalszą drogę wczesnym rankiem.
  Kruk ożył. Chciał ruszać natychmiast i nie obchodziło go, że słońce zajdzie za niespełna godzinę. Miałem ochotę walnąć go w łeb, żeby się opamiętał. Klasztor wyglądał na diabelnie dobre miejsce do odpoczynku i powrotu do normalności.
   Pomyśl, Pudełko  przymilał się.  W tej chwili pewnie rozbijają obóz. Wlokąc się z wozem i karetą, mogli zrobić najwyżej dwadzieścia pięć mil. Jeśli będziemy jechali całą noc, zrobimy z łatwością ze dwadzieścia.
  O wozie i karecie dowiedział się od mnicha.
   A potem umrzemy. Być może ty nie potrzebujesz odpoczynku, ale ja tak. Tak samo konie. A to jest świetne miejsce. Widziałeś, jak się nazywa?
  Prychnął rozzłoszczony. Ciągle nie pojmowałem, dlaczego schwytanie Konowała jest najważniejszą sprawą na świecie. Kruk cholernie zrzędził, a jego tok myślenia był pokrętny jak rozumowanie maniaka.
  Ale nie tylko on zmierzał do celu po trupach. Księżulek stanął po jego stronie.
   Wróżby są złe, a one nie kłamią  wymamrotał.
  Kruk zarechotał radośnie.
  Miałem dość tego szwargotu. Nasłuchałem się go już od Kruka. Usłyszałem jeszcze coś o burzy nadciągającej z północy i wiedziałem, że nie wygram. Posłałem ich do diabła i dodałem parę uwag, które sprawiłyby zawód mojej mamusi. Poszedłem podzielić się swoją niedolą z końmi. Okazały zrozumienie.
  Kruk dogadał się w sprawie zaopatrzenia i pojechaliśmy. Zastanawiałem się, na jaki kraniec świata zaniesie nas tym razem. Już teraz byliśmy tak daleko, że trudno było mi w to uwierzyć.
  Nie rozmawialiśmy dużo. Nie dlatego, żebym się dąsał. Już dawno poddałem się losowi. Sądzę, że Kruk dumał nad tym, czego się domyśliłem zeszłej nocy. Groźna burza nadciągała od północy.
  W dialekcie Miast Klejnotów słowo groźny miało trzy znaczenia. Między innymi zło.
  Było już prawie zupełnie ciemno, kiedy dotarliśmy do skraju lasu.
   Musimy tędy przejść  odezwał się Kruk.  Mnich mówił, że droga jest niezła, ale trudno ją znaleźć w ciemnościach.
  Mruknąłem coś tylko. Nie myślałem o lesie. Zastanawiały mnie raczej dziwnie wyglądające wzgórza po drugiej stronie. Nigdy nie widziałem czegoś podobnego. Miały strome zbocza, pokryte jedynie brązową, suchą trawą. Przypominały zgarbione grzbiety jakichś zwierząt węszących na podkurczonych łapach.
  Były zupełnie jałowe i wypalone. Zmierzchało, ale jestem pewny, że ujrzałem kilka czarnych wypalonych rys, zanim zapadła zupełna ciemność.
  Las był też martwy i wyschnięty. W większości rosły tu liszajowate dęby, których małe, kruche liście były ostre jak kolce ostrokrzewu. W odróżnieniu od ciemnozielonych dębów na północy miały szaroniebieskawy kolor.
  W środku lasu ciurkała nędzna namiastka strumienia. Napoiliśmy konie i przegryźliśmy co nieco. Byłem zbyt zmęczony, żeby tracić jeszcze energię na gadanie.
   Nie wiem, jak wytrzymam następne piętnaście mil stromizny. Po minucie padła zaskakująca odpowiedź Kruka:
   Ja też nie wiem, jak dam radę. Chyba siłą woli.
   Boli cię rana?
   Tak.
   Powinien ją obejrzeć lekarz.
   Konował wiedziałby, co robić. Spróbujmy jeszcze kawałek.
  Zdołaliśmy przebyć jeszcze sześć mil, z czego ostatnie dwie po suchej trawie wzgórz, zanim zgodnie opadliśmy na ziemię bez sił.
   Tym razem odpocznijmy z godzinę  wydyszał Kruk.
  Uparty sukinsyn.
  Nie minęło pięć minut, kiedy zauważyłem nadciągającą od północy burzę.
   Kruk.
  Spojrzał tylko. Nie było nic do powiedzenia. Westchnął i razem ze mną obserwował błyskawice. Nic nie przysłaniało nam gwiazd.


XXV

  Niosący Chochoła Pies Zabójca Ropuch z ulgą pokonał ostatnie wzniesienie i zatrzymał się. Zadrżał.
  Z daleka czuli już obecność tego miejsca. Otaczająca je aura była coraz bardziej intensywna i drażniąca dla synów cienia. Była to twierdza wroga, cytadela światła. Niewiele zostało już takich miejsc.
  Trzeba zetrzeć ich w proch.
   Niezwykła magia  wyszeptał Chochoł.  To mi się nie podoba.
  Wpatrywał się w niebo na pomocy. Gdzieś tam, poza zasięgiem wzroku, krążyli słudzy Drzewa.
  Położenie armii Chochoła nie było najlepsze.
   Lepiej się pospieszmy  powiedział.
  Pies Zabójca Ropuch nie miał na to najmniejszej ochoty. Gdyby mógł, ominąłby to miejsce.
  Już kiedyś miał szansę. Mógł przeciwstawić się Chochołowi dawno temu. Powinien wtedy skorzystać z okazji. Tymczasem jednak był posłuszny Chochołowi  jego oszalałemu ego. Brał udział w jego obłędzie, wyczekując odpowiedniej chwili.
  Armia liczyła obecnie dwa tysiące ludzi. Kiedy dowódcy przystanęli, wszyscy niemal padli na ziemię skrajnie wyczerpani. Chochoł skinął na dwóch, aby pomogli mu zsiąść.
  Byli teraz bogaci. Ich plecaki wypchane były skarbami zrabowanymi w podbitych miastach lub odebranymi martwym towarzyszom. Niewielu z nich służyło dłużej niż dwa miesiące. Z dwóch tysięcy jedynie stu przebyło morze razem z Kulawcem, a ci, którzy nie zdezerterowali, nie mieli powodów do optymizmu.
  Chochoł nachylił się do Psa Zabójcy Ropuch.
   Hołota  wychrypiał.  Wszystko to hołota.
  Większość uciekła szybko. Bez odrobiny przyzwoitości i krzty odwagi.
  Chochoł spojrzał w niebo. Słaby uśmiech rozciągnął zniszczone wargi.
   Dalej  wychrypiał.
  
  Żołnierze jęczeli i utyskiwali, ustawiając się znowu w szeregu, ale w końcu udało się ich zebrać. Chochoł wpatrywał się w świątynię. Niepokoiła go, ale nie potrafił powiedzieć dlaczego.
   W drogę.  Klepnął Psa Zabójcę Ropuch.  Na zwiad!
  Potem przywołał do siebie pozostałych przy życiu czarowników z północnej kniei. Ostatnio nie na wiele mu się przydali, teraz jednak miał dla nich zadanie do wykonania.

  Zaskoczenie było zupełne. W jednej chwili knieja rozbrzmiewała jedynie cykaniem świerszczy i niespokojnym szeptem mężczyzn szykujących się do ataku, a w następnej pełna była atakujących mant. Nadciągały ze wszystkich stron, po dwie lub trzy, i tym razem miały w zanadrzu coś więcej niż tylko błyskawice.
  Pierwsza grupa pojawiła się w ciemnościach, zrzucając lśniący, owalny przedmiot, długości jakichś czterech stóp. Wrzące, oleiste płomienie rozpełzły się po poszyciu. Pies Zabójca Ropuch wył rozpaczliwie, stojąc w kręgu ognia. Żołnierze wrzeszczeli jak opętani. Konie kwiczały i rozpierzchły się w panice. Wozy zajęły się ogniem.
  Chochoł wrzeszczałby z wściekłości, gdyby tylko był w stanie to uczynić. A nawet gdyby był w stanie, zapewne nie miałby na to czasu.
  Zabrał się do przygotowywania pułapki i tak skoncentrowanego dopadły manty.
  Jego ciało spowiły płomienie. Musiał w tej niefortunnej sytuacji myśleć tylko o sobie.
  Cierpiał potwornie, zanim zdołał okryć się zasłoną ochronnych zaklęć. Leżał rozciągnięty na ziemi, poparzony i połamany. Jego ból dorównywał niemal targającej nim furii.
  Kule ognia ciągle spadały zrzucane przez manty, które natychmiast powracały z nowym ładunkiem i błyskawicami. Chochoł przywołał zaklęciem dwóch szamanów. Jeden usiłował unieść jego strzaskany korpus, podczas gdy drugi odnalazł resztki zaklęcia Kulawca i próbował spleść je w silniejszy czar.
  To, co zostało z Chochoła, uniosło poczerniałe ramię.
  Jedna z mant opadła chwiejnie, rozrzucając wokół siebie małe płomienie.
  Chochoł jeszcze raz uniósł ramię.
  Pies Zabójca Ropuch rzucił się do ataku na świątynię. Ruszyła za nim większa część żołnierzy. Szybki, udany atak był dla nich szansą schronienia się przed grozą spadającą z nocnego nieba.
  Strach jednak szedł ich śladem. Niebo nad Kulawcem stało się zbyt niebezpieczne.
  Kule ognia zakwitały pomarańczowo, pożerając wozy i zapasy. Chochoł, już bezpieczny, zapomniał o nich. Powstrzymał gniew i powrócił do przerwanego zadania.
  Pies Zabójca Ropuch zbliżał się już do murów świątyni, kiedy coś wysunęło się z ciemności i odrzuciło go w bok niedbałym ruchem, jakim człowiek odpędza komara. Żołnierze kłębili się wokół niego.
  Nie było schronienia przed szatanami z nieba nad nimi.
  Coś hamowało ich marsz, mimo że kilku ludzi wytrwale próbowało brnąć naprzód.
  Manty zanurkowały w dół, łopocząc skrzydłami. Pies Zabójca Ropuch rzucił się w górę. Jego szczęki zamknęły się wokół płomienia.
  
  Chochoł mamrotał swoje zaklęcia, podczas gdy szamani próbowali wydobyć coś z tlącego się wozu. Patrzył na nich zachwycony, zapominając o szalejącej wokół pożodze.
  Przynieśli mu węża z obsydianu, długiego na dziesięć stóp i grubego na sześć cali. Wykonany był z zachwycającą starannością. Jego rubinowe oczy błysnęły, odbijając płomienie. Szamani potykali się pod jego ciężarem. Jeden z nich zaklął, dotykając gorącego obsydianu.
  Chochoł uśmiechnął się swoim przerażającym uśmiechem. Ochrypłym szeptem rozpoczął mroczną pieśń.
  Obsydianowy wąż zaczął się zmieniać.
  Przez jego ciało przebiegło drżenie. Drgnął raz jeszcze i rozprostował długie skrzydła. Skrzydła ciemności rzucające mroczny cień na miejsca, gdzie cień nie miał normalnie dostępu. Czerwone oczy rozbłysły, jakby otwarto nagle wrota kuźni piekielnych. Lśniące szpony przecięły powietrze niczym obsydianowe noże. Z paszczy pełnej ciemnych, ostrych kłów wydobył się przerażający skrzek. Oddech stwora rozżarzył się ogniem i przygasł. Chciał poszybować ze wzrokiem utkwionym w najbliższym źródle ognia.
  Chochoł skinął głową i szamani uwolnili potwora, który rzucił się w ogień, trzepocząc cienistymi skrzydłami. Tarzał się w nim z lubością. Chochoł rozpromienił się z aprobatą. Jego wargi zaczęły formować jakieś słowo.
  Ogień przygasł.
  Wąż przeskoczył do następnego i następnego.
  Chochoł przyglądał się temu pobłażliwie przez kilka minut. Potem jego szept przybrał inny ton. Stał się rozkazujący, żądający. Stwór zaskrzeczał na znak protestu. Ognista mgła wydobyła się z jego pyska. Ciągle krzycząc, pomknął w noc, podążając za rozkazami swego pana.
  Chochoł skierował teraz całą swoją uwagę ku Świątyni Wytchnienia Podróżnych. Już najwyższy czas, aby rozpoznać rodzaj czaru, który czynił ją odporną na ataki.
  Szamani poprowadzili go w kierunku murów.


XXVI

  Bomanza bolały dłonie. Kostki palców zbielały mu z wysiłku. Rozpaczliwym chwytem trzymał się jakiejś wypustki na ciele wieloryba. Potwór opadł na tyle, że Bomanz doskonale mógł odmierzyć odległość, jaką przyszłoby mu przebyć do ognia, błyskawic i chaosu na dole, gdyby choć na moment zwolnił uścisk. Jeden fałszywy ruch i Milczek skorzysta z okazji dokopania mu i sprawdzenia jego umiejętności awiacyjnych.
  To był czas próby. Biała Róża rozkazała powstrzymać klęskę tam, gdzie mogła otrzymać pomoc od jej ofiar. Tym razem włączyła go do swoich planów.
  Tak naprawdę miał jednak wrażenie, że to on jest jej planem.
  Niczego mu nie wyjaśniła. Być może chciała sprawić wrażenie tajemniczej lub też naprawdę mu nie wierzyła.
  Miał dowodzić. Przynajmniej dopóki nie zrobi czegoś, co im się nie spodoba; a wtedy czubek buta Milczka pośle go łabędzim lotem do piekła.
  Menhiry rzadko kiedy ujawniały jakieś uczucia. Ale tym razem osobnik, który pojawił się za jego lewym ramieniem, zdołał okazać pewne rozczarowanie.
   Ukrył się. Ogień ani błyskawice nie mogą go dosięgnąć.
   A jego ludzie? Jakkolwiek...
   Zdziesiątkowani. Potwór jest niezwyciężony. Cierpi, ale ból tylko bardziej go rozwściecza.
   Nie jest niepokonany. Zobaczysz, kiedy podejdziemy bliżej.
  Znienawidzony przez Bomanza gadający myszołów zachichotał dziko.
   Wielki wódz, co? Ten stwór zmiażdży cię jak pchłę, Seth.
  Bomanz odwrócił się od ptaszyska. Żołądek podszedł mu do gardła, kiedy spojrzał w dół. Myszołów był zdecydowany nie dać za wygraną. Bomanz był zdumiony jego optymizmem. Przeszedł twardą szkołę trzymania nerwów na wodzy. Przez dziewięćdziesiąt lat był żonaty.
   Czy nie czas na wasz ruch, skały?
  Próbował uśmiechnąć się rozbrajająco, jak człowiek, który nie ma nic złego na myśli i chce tylko się porozumieć.
  Zaświtał mu pewien plan  sposób, jak zepchnąć tego fałszywego szakala na właściwe mu miejsce.
   Już wkrótce  odezwał się menhir.  Jak chcesz się do tego zabrać?
   A to co, do cholery!  zapiszczał myszołów, zanim Bomanz zdążył zastanowić się, jak wykręcić się od odpowiedzi.
  Ten cholerny ptak nie bał się niczego, ale teraz w jego pisku pobrzmiewał strach. Bomanz odwrócił się.
  Olbrzymie czarne skrzydła cięły noc, przysłaniając księżyc i gwiazdy. W diabelskich ślepiach tliły się płomienie. Ogromne ostre zęby lśniły złowrogo. Jadowite spojrzenie utkwione było w lecących na wielorybie.
  Milczek czynił gwałtowne znaki ostrzegawcze, które nie miały już żadnego sensu.
  Bomanz nie rozpoznał stwora. Nie pochodził z czasów Dominacji, nie było go w Krainie Kurhanów. Bomanz czuł się ekspertem w tej dziedzinie. Uważał, że zna tam każdy strzęp, pióro i kość. Nie było to także nic z imperium Pani. Niczego takiego nie stworzyła, będąc w pełni sił i sławy. A więc musiała to być zdobycz z jakiegoś złupionego przez Kulawca miasta.
  Jakiekolwiek było jego pochodzenie, stwór był niebezpieczny.
  Bomanz zaczął wprowadzać się w trans, w którym łatwiej było mu podjąć tak niezwykłe wyzwanie.
  Poczuł falę strachu, kiedy otworzył się na energie płynące z innego poziomu rzeczywistości.
   Rusz się!  wrzasnął na menhira.  Wezwij manty! Natychmiast! Niech wszyscy uciekają!
  Zatrzepotały ogniste skrzydła. Czerwonooki stwór rzucił się w kierunku wieloryba.
  Bomanz wypowiedział najpotężniejsze zaklęcie chroniące, jakie znał.
Potwór przeszył noc wrzaskiem bólu, ale nie zmienił kursu. Zachwiał się tylko odrobinę. Wieloryb zadrżał pod wpływem uderzenia.
  Mówiące skały zaczęły z cichym trzaskiem znikać z jego grzbietu.
  Gadający myszołów zaklął jak pijany marynarz i poszybował w przestrzeń. Młode manty skrzeczały przeraźliwie. Bracia Torque rzucili się na Bomanza, wykrzykując pytania, których nie rozumiał. Chcieli wyrzucić go za burtę.
  Pupilka powstrzymała ich krótkim gestem.
  Pod nimi otworzył się brzuch wieloryba, który wyrzucił z siebie wrzącą kapsułę ognia. Żar osmalił mu boki. Całe cielsko zadrżało. Kostki na dłoniach Bomanza zbielały jeszcze bardziej. Chciał się cofnąć, ale jego ręce nie puszczały posłuszne swoim własnym nakazom.
  Kolejna eksplozja rozdarła brzuch bestii. Podniebny stwór zaczął opadać. Ich niepokój przerodził się w panikę.
   Spadamy!  wrzasnął jeden z braci Torque w swoim barbarzyńskim wschodnim narzeczu.  O, bogowie! Spadamy! Pupilka uchwyciła spojrzenie Bomanza.
   Zrób coś!  rozkazała władczo.
  Zanim zdążył odpowiedzieć, z wypustek na grzbiecie lewiatana trysnęły strumienie lodowatej wody. Jakby nie dość było odejścia menhirów, wieloryb zaczął tracić stabilność. Wciąż zrzucał balast w nadziei, że ugasi płomienie.
  Lodowata woda stłumiła wybuch paniki.
  Manty zlatywały się zewsząd, trzepocząc skrzydłami w wodnym pyle. Przysiadały na chwilę i natychmiast na ich grzbiety wdrapywały się młode, a za nimi reszta stworzeń z Równiny. Kiedy nie mogły już więcej udźwignąć, ześlizgiwały się po mokrych bokach bestii, aby nabrać rozpędu, i rzucały się w przestrzeń.
  Kolejny wybuch wstrząsnął wielorybem. Jego środkowa część zaczęła się zapadać.
  Pupilka podeszła do Bomanza. Wyglądała, jakby miała zamiar osobiście wyrzucić go za burtę, jeśli nie przestanie się trząść i głupio wytrzeszczać oczu.
  Jak, do diabła, mogła być tak cholernie spokojna? Przecież za parę minut umrą.
  Zamknął oczy i próbował skoncentrować się na tym, który wywołał całą katastrofę. Usiłował wziąć się w garść.
  Nie wiedział, kim lub czym jest sprawca, ale nie zamierzał dać się zastraszyć. W końcu był Bomanzem. Tym, który uśmiercił ojca smoków. Tym, który kroczył w płomieniach, narażając się na gniew Pani wtedy, kiedy jeszcze była w pełni sił i władzy.
  Tym razem jednak dokładnie zdawał sobie sprawę z niebezpieczeństwa.
  Cicho, ale pewnie zaczął mamrotać uspokajające mantry i zaklęcia, które pozwalały mu pozbyć się własnego ciała.
  Po chwili jego świadomość dryfowała łagodnie w brzuchu wieloryba i płynąc przez płomienie, obserwowała pożerającego ogień potwora. Gdyby nie jego wyjątkowa żarłoczność, już zginąłby w masakrze.
  Bomanz użył zaklęć, aby wzmocnić naturalną warstwę ochronną wieloryba i ostudzić nieco zachłanność bestii. Płomienie zaczęły migotać. Próbował poruszać się ostrożnie i działać tak, aby pozostać nie zauważonym. Napastnik myślał tylko o jednym. Wkrótce wieloryb sam poradzi sobie z ogniem.
  Bestia podjęła próbę rozdarcia pęcherza z paliwem. Bomanz odrzucił ją w tył. Ponawiała atak wielokrotnie. W końcu wpadła w szał.
  Bomanz, korzystając z jej nieuwagi, próbował delikatnie wybadać teren. Poruszając się z ostrożnością jubilera obrabiającego bezcenny klejnot, odebrał rozkazy Chochoła. Obrócił je w umyśle bestii w jeden, tłumiący wszystkie inne nakaz: zniszcz Chochoła. Niech pochłonie go ciemność i ogień  i niech ziemia uwolni się od jego potwornej obecności.
  Potem Bomanz powrócił do swego ciała. Jego normalny wzrok zarejestrował gwiazdy przesłonięte ognistymi skrzydłami. Obejmowały swym zasięgiem niemal połowę nieba. Poruszały się w kierunku miejsca, które Ojciec Drzewo pragnął za wszelką cenę obronić.
  Bomanz spojrzał na Milczka i Pupilkę. Smagły czarodziej bez cienia humoru uśmiechnął się leciutko i skinął głową na znak, że był świadkiem dobrze wykonanej roboty.
  Może w końcu skreślił Bomanza z czarnej listy?
  Obserwował uderzenie skrzydlatego stwora.
   Cholera!
  Stwór dał nura w stronę obozu. Kulawiec musiał się przedrzeć.
  Wieloryb opadał coraz niżej. Był teraz łatwym celem dla Chochoła. Podniebny gigant przełamany w środku wyglądał jak sflaczała kiełbaska nienaturalnych rozmiarów. Nie było już balastu do zrzucenia. Wieloryb nie panował także nad kierunkiem lotu. Tracił wysokość, szybując na południe, zdany na łaskę wiatru.
  Milczek i Pupilka dołączyli do Bomanza.
   Co tak stoicie? Dlaczego nie powstrzymacie tego piekła?  zapytał.
  Palce Milczka zatańczyły, kiedy przekazywał pretensje Bomanza Pupilce.
   Przestań machać tymi paluchami. Przecież możesz mówić.
  Milczek spojrzał spode łba, ale nie odezwał się.
  Wieloryb przechylił się, Bomanz zdążył w locie uchwycić wypustkę na dziobie i jakoś się utrzymać przez ostatnie trzy tysiące stóp. Buchające płomienie osmaliły mu skórę. Klął, zaciskając kurczowo dłonie. Wieloryb chwiał się i drżał. Wydawał z siebie niski, buczący dźwięk, który był pewnie czymś w rodzaju okrzyku bólu.
  Iskry ognia mieszały się z paliwem wyciekającym z pęcherza. Koniec był bliski. Tym razem nic już nie można było zrobić.
  Umrze za parę minut. Z jakiegoś powodu nie martwiło go to tak, jak można się było spodziewać. Przede wszystkim był wściekły. Wielki Bomanz nie powinien odchodzić w ten sposób. Porzucony, bez widowni i wielkiej bitwy, w której mógłby zginąć. Bez legendy pozostawionej po sobie.
  Mamrotał pod nosem niezrozumiałe przekleństwa.
  
  Tymczasem jego myśli krążyły szaleńczo, poszukując rozpaczliwie śladu Chochoła.
  Nie było żadnego. Jedyną jego bronią był skrzydlaty stwór, pożerający płomienie, nad którym utracił władzę.
  Wieloryb zaczął gwałtownie opadać. Płomienie pełzły coraz wyżej po jego rufie. Załamanie w środku rosło coraz bardziej, rozpadał się na dwie części.
   Chodźcie. Ta połowa zaraz odpadnie.
  Zaczął wspinać się po stromej pochyłości, aby dostać się na część dziobową. Milczek i Pupilka wgramolili się za nim.
  Kolejny wybuch. Milczek pośliznął się. Pupilka chwyciła go jedną ręką, a drugą złapała podobną do drzewa wypustkę. Podniosła go i postawiła.
   To nie jest kobieta  mruknął Bomanz.  Przynajmniej ja nigdy takiej nie widziałem.
  Tylna połowa wieloryba zaczęła teraz opadać szybciej niż przednia. Jeszcze jedna eksplozja nakarmiła noc kawałkami wielorybiego mięsa. Klnąc nieprzerwanie, Bomanz próbował odczołgać się jak najdalej, zastanawiając się równocześnie, dlaczego tak się stara.
  Strach zwiększył tylko poczucie bezsilności. Jego zdolności były teraz bezużyteczne. Mógł jedynie uciekać od wszechobecnego ognia, dopóki już nie będzie żadnego miejsca służącego za schronienie.
  Kolejny wybuch wstrząsnął wielorybem. Bomanz spadł. Poniżej leżała rufowa część stwora, oddzielona od reszty, cała otoczona płomieniami. Reszta wieloryba kołysała się gwałtownie, próbując powrócić do normalnej pozycji. Balansując, obracała się na wszystkie strony. Stary czarodziej trzymał się kurczowo powierzchni i klął.
  Nagle usłyszał pisk.
  Jakieś pięć stóp od siebie zobaczył lśniące oczka malutkiej manty. Kiedy wieloryb przestał się kołysać, Bomanz podpełzł bliżej.
   Zapomnieli o tobie, mały? No chodź tutaj.
  Kociak syczał. Pluł i próbował straszyć błyskawicami. Były nie większe od iskier z ogniska. Bomanz wyciągnął go z kryjówki i obejrzał w świetle księżyca.
   Strasznie jesteś malutki. Nic dziwnego, że cię przeoczyli.
  Kociak mógł mieć nie więcej niż miesiąc.
  Bomanz przytulił go lewą ręką. Mały prawie natychmiast przestał walczyć. Wydawał się zadowolony.
  Stary czarodziej znowu ruszył w drogę.
  Wieloryb prawie przestał się kołysać. Bomanz zbliżył się do burty i spojrzał w dół. Druga połowa właśnie opadała na ziemię.
  Pojawili się Milczek i Pupilka. Ich twarze stanowiły jak zwykle nieprzeniknione maski  jedna śniada, druga blada. Milczek spoglądał w dół. Pupilka wydawała się bardziej zainteresowana małą mantą.
   Zostało mniej niż dwa tysiące stóp. Wciąż jeszcze za daleko. I jeszcze to.
  To oznaczało ciągle płonącą rufę wieloryba. Płomienie mogły w każdej chwili dosięgnąć pęcherza z paliwem.
   Musimy iść naprzód tak daleko, jak się da, i mieć nadzieję, że nie wydarzy się najgorsze.  Starał się, aby w jego głosie zabrzmiała nadzieja większa niż ta, którą czuł.
  Milczek skinął głową. Bomanz rozejrzał się. Klasztor płonął ostrzeliwany przez skrzydlatego potwora. A więc jednak zadziałało. Ale kiedy wsłuchał się głębiej, wyczuł mieszaninę bólu i nienawiści sączącej się spomiędzy płomieni.
  Kulawiec przeżył raz jeszcze.
  Jego plan zadziałał. Częściowo.


XXVII

  Trudno mi było w to uwierzyć. Kruk się poddał. Biodro musiało dokuczać mu bardziej, niż chciał się przyznać.
  Nie poruszył się i nie powiedział ani słowa. Jego ciało pokonało wolę. Sądzę, że było mu wstyd.
  Chciałem, żeby ten skurwysyn uświadomił sobie wreszcie, iż nie musi być nadczłowiekiem. Nie przestałby być moim kumplem, gdybym znalazł w nim parę ludzkich cech.
  Byłem tak samo wykończony jak on, ale nie mogłem po prostu położyć się i umrzeć. Ta cała chryja wokół klasztoru stawała się coraz głośniejsza. Niektóre z fajerwerków latały nam nad głową. Nie byłem w stanie odpocząć, chociaż ze zmęczenia bolały mnie nawet paznokcie.
  Kolejny błysk. Płomienista róża rozkwitła na niebie i zgasła, rozsypując wokół siebie mniejsze iskry.
  Dotarło do mnie to, co widziałem.
   Kruk, lepiej podnieś tyłek i popatrz na to. Mruknął coś, ale nie spojrzał.
   To wieloryb, dupku. Z Równiny Strachu. I co ty na to? Widziałem dwa takie podczas wielkiej bitwy w Krainie Kurhanów.
   Na to wygląda.
  Pan Ambitniak raczył się odwrócić. Głos miał opanowany, ale twarz kredowobiałą, jak gdyby stanął nos w nos z własną śmiercią.
   Skąd się tutaj wziął?
  Zamknąłem się. Chyba znałem odpowiedź.
   To nie po mnie, mały. Kto na Równinie wiedziałby, gdzie mnie szukać? Kogo to obchodzi?
   A więc...
   Bitwa w Krainie Kurhanów wciąż trwa. Drzewo starło się z tym, co się tu pojawiło. Czuję to.
  Rozbłysło światło. Na jednym końcu wielorybiego cielska wybuchł pożar.
   Chyba nie utrzyma się długo. Może byśmy poszli zobaczyć, co da się zrobić?
  Milczał chyba przez minutę. Patrzył na przygarbione wzgórza i pewnie zastanawiał się, czy po wszystkim zdąży jeszcze złapać Konowała. Mógł być najwyżej pięć, dziesięć mil stąd. W końcu dźwignął się na nogi, krzywiąc się z bólu i w widoczny sposób oszczędzając zranione biodro. Nie pytałem o nic. Wiedziałem, co powie. To tylko mroźne powietrze i chłód ciągnący od ziemi.
   Lepiej weźmy konie. Zbiorę nasze rzeczy  powiedział.
  Wziąłeś na siebie ciężkie zadanie, staruszku, pomyślałem.
  Kiedy uporał się ze wszystkim, stanął, obserwując dramat rozgrywający się na niebie. Miał minę człowieka, którego poproszono o wejście na szubienicę i własnoręczne zarzucenie sobie pętli na szyję.

   Cały czas myślę, Pudełko  rzekł Kruk, kiedy zeszliśmy z tych głupkowatych garbów i skierowaliśmy się na północ, goniąc niesiony przez wiatr fragment wieloryba.
   Powiedziałbym raczej, że ciężko nad czymś dumasz, staruszku. I znajdujesz się w tym stanie od dnia upadku Dominatora. Wygląda, jakby ten wybuch miał być ostatni.
  Dryfujący wieloryb skierował się w naszą stronę. Na rufie migotały płomienie. Stwór obracał się teraz powoli w kółko, ale przestał tracić wysokość.
   Może i tak. Miejmy nadzieję, że to oczyści mu trochę teren do lądowania.
   O czym myślałeś?
   O tobie, o mnie, o Kulawcu i jego bandzie. O Pani, Milczku, Pupilce. O tym wszystkim, co nas łączy, i o tym, że ciągle nie możemy się porozumieć.
   Nie zauważyłem, żeby tak wiele was łączyło. Przynajmniej dopóki nie okazało się, że macie wspólnych wrogów.
   Ja też długo tego nie dostrzegałem. Żadne z nich pewnie także nie. Może powinniśmy bardziej się starać.
  Próbowałem wyglądać na człowieka, którego nic nie dziwi.
   W sumie wszyscy jesteśmy samotnymi ludźmi, poszukującymi własnego miejsca. Może nie bylibyśmy sami, gdybyśmy wiedzieli, jak się do tego zabrać. Gdybyśmy zapukali do właściwych drzwi, być może wpuszczono by nas lub też może wypuszczono. Nie możemy trafić na klamkę.
  Niech mnie kule biją. Nigdy w życiu nie wyciągnąłem z niego takiego wyznania. Tak otwartego. Brzmiało w nim głębokie przekonanie i gorąca tęsknota. Niech ogolą mi łeb i nazywają Łysielcem, jeśli łżę. Przecież byłem przy nim parę ładnych lat. Być może z tak bliskiej odległości nie zauważa się zmian.
  W każdym razie nie był to Kruk, jakiego kiedyś poznałem. Zanim jeszcze pech i własne ego nie schwytały w pułapkę i nie uwięziły jego duszy pośród diabelskich mroków Krainy Kurhanów. Powrócił z tego więzienia tragicznie odmieniony.
  Do diabła. Nie był to także ten sam facet, który zapijał się jak świnia w Wiośle.
  Miałem mieszane uczucia. Podziwiałem tego dawnego Kruka. Lubiłem go i było nam razem całkiem nieźle.
  Może kiedy mu przejdzie, będzie jak dawniej.
Nie wiedziałem, co mu odpowiedzieć, aczkolwiek byłem pewien, że oczekuje odzewu. Zawsze miał talent do robienia ze mnie głupka.
   A więc domyślasz się, o co tu chodzi?
   Mam dziwne przeczucie, Pudełko. Jestem chory ze strachu na samą myśl, co mógłbym odkryć, gdybym się mocno zastanowił.
  Gapił się wciąż na wieloryba.
  Był oddalony o jakieś dwie mile, unosząc się na wysokości pięciuset stóp. Powiew wiatru przybliżył go do nas.
   Jeśli zniesie go dalej, wracamy na wzgórza?
   Ty mi powiedz, Pudełko. To był twój pomysł.
  Wyszeptał coś do swego konia. Zwierzaki nie były zachwycone nocną wycieczką, mimo że nie musiały nieść nas na grzbietach.
  Płomienisty grzyb wykwitł na ciele wieloryba. Potem usłyszeliśmy huk eksplozji.
   Nie grozi nam chyba wspinaczka na żadne pagórki  stwierdziłem.
  
  Wieloryb spadał szybko, kręcąc się w kółko. Kiedy był już jakieś dwieście stóp nad ziemią, zaczął zrzucać coś, co wyglądało jak wielkie kamienie, i zmniejszył prędkość. Domyśliłem się, gdzie uderzy o ziemię. Pognaliśmy konie.
  To, co z niego zostało, spadło jakąś milę od nas. Odbiło się od ziemi na prawie sto stóp w górę i leciało teraz prosto na nas.
  Tam, gdzie dotknęło ziemi, nastąpił kolejny wybuch.
  Odbiło się jeszcze dwukrotnie, aż wreszcie znieruchomiało.
  
   Uważaj  powiedział Kruk.  Może wybuchnąć.
  Na ciele wieloryba ciągle płonął ogień. Gdzieś ze środka wydobywał się dudniący dźwięk, jakby ktoś walił w wielkie bębny.
   Jeszcze żyje. Spójrz tutaj  powiedziałem.
  Koniec jego macki leżał zaledwie parę jardów ode mnie. Podskakiwał jak wąż z bólem zębów.
   Lepiej spętajmy konie.
  Doprawdy. Cholernie był przejęty. Jakby przez całe życie nie robił nic innego, tylko ganiał za wielorybami. Nagle zobaczyłem coś w świetle płomieni.
   Hej, tam na górze są ludzie.
   Muszą być. Gdzie ich widziałeś?
   Tam. Nad tą czarną plamą.  Wskazałem.
  Jacyś ludzie próbowali coś wyciągnąć z martwego cielska.
   Wygląda, jakby ktoś próbował wyciągnąć coś spod czegoś  wyjaśnił precyzyjnie Kruk.
   To im pomóżmy.
  Zostawiłem swego konia nie spętanego.
   Szaleństwo młodości, co?  Kruk wyszczerzył zęby.
  Zacząłem wspinać się na śmierdzące zwały wielorybiego cielska, a Kruk poszedł poszukać jakiegoś krzaka, żeby przywiązać konie i nie zawracać sobie głowy ich pętaniem. Byłem już w połowie drogi, kiedy zaczął piąć się za mną.
  Ciało wieloryba było gąbczaste i zdecydowanie śmierdzące. Do tego dochodził jeszcze odór spalonego mięsa. Wieloryb drżał z bólu. Konał. Imponujący i wzniosły. Chciało mi się płakać.
   Pospiesz się, Kruk! Jest tu ich troje i wielki pożar.
  Zaraz potem nastąpił niewielki wybuch. Zrzucił mnie w dół. Snopy iskier rozpełzły się po ziemi. Sucha trawa zajęła się ogniem.
  Jeśli pożar się rozprzestrzeni, będzie z nami źle.
  Zanim Kruk wygramolił się na górę, dotarłem do kobiety i przerzuciłem ją sobie przez plecy. Stary człowiek, jedyny z całej trójki trzymający się na własnych nogach, przywiązywał ją, żeby się nie ześliznęła. Kiedy skończył, odwrócił się i próbował uwolnić jeszcze kogoś spod strzępu wielorybiego miecha.
  Dysząc ciężko, Kruk spojrzał na mnie i na kobietę.
   Tak musiało być  mruknął.
   Ta dziewucha jest z żelaza. Waży tyle co ja.
   To znieś ją sobie na dół  wymamrotał.  Jestem za stary na takie numery.
   A ty co, do cholery, tutaj robisz?  Spojrzał na starego.
  Ale nie był zaskoczony widokiem gościa przyciśniętego kawałem mięsa. Jak gdyby spadanie Milczka z nieba prosto mu pod nogi było oczekiwanym zrządzeniem losu.
  Drżał, pomagając staremu odciągnąć przeszkodę. Starzec wyraźnie cackał się z Milczkiem. Czarne coś uczepione jego ramienia zakwiliło jak kociak.
   Podnieście go  rozkazał czarodziej.  Poniesiemy go. Nie ma czasu.
  Zacząłem schodzić i nie słyszałem już, co mówili. Wkrótce podążyli za mną.
  Coś załopotało nad nami. Coś na ramieniu czarodzieja miauknęło żałośnie. Z ciemności dobiegł nas skrzek. To manty krążyły nad umierającym wielorybem.
  Co dzieje się z mantami, kiedy umiera ich partner?
   Patrz, jak leziesz, do cholery!  Kruk wrzasnął z bólu. W tej samej chwili starzec wybuchnął:
   Twoja bezczelność przekracza wszelkie granice! Przeklęty, nieznośny, zarozumiały głupcze! Jakim prawem żądasz ode mnie jakichkolwiek wyjaśnień! Ode mnie! Twoje zarozumialstwo przechodzi ludzkie pojęcie. To ja powinienem spytać, co tutaj robisz. Poprzedzasz Kulawca niczym jego zwiastun, posłaniec śmierci. Rusz się, zanim się usmażymy jak skwarki.
  Obserwowałem ich, stojąc już na ziemi. Kruka wyraźnie zatkało. Być może nie dotarło do niego, że przestał być wielkim panem i że świat nie będzie tańczył, jak mu zagra. Nigdy nie miał też na tyle rozumu, żeby bać się właściwych ludzi. Takich na przykład jak staruszek Bomanz, który jednym ruchem mógłby zamienić go w żabę, gdyby się zdenerwował.
  Kruk nie zdążył otworzyć ust, kiedy kolejna eksplozja niemal zmiotła ich obu z wieloryba. Przez ciało potwora przebiegło gwałtowne drżenie. Ucichł odgłos bębnów w jego wnętrzu. Bestia wyzionęła ducha z głuchym jękiem, który wyrażał rozpacz i śmierć.
  Manty nad nim zaczęły swój żałosny lament. Zastanawiałem się, jak teraz przeżyją.
  Ciało wieloryba zastygło w bezruchu.
   Jazda stąd, zanim wszystko wyleci w powietrze!  wrzasnął Bomanz.
  
  Wybuch nastąpił w chwili, kiedy Kruk zataczając się, szedł w stronę koni.
  Był potężniejszy niż poprzednie. Próbowałem się ukryć przed podmuchem gorącego powietrza, który dopadł Kruka i przewrócił go twarzą do ziemi. Bomanz jednak, mimo że znajdował się bliżej wybuchu, uniknął strumienia gorąca i stał prosto, przebierając nogami w sposób, który przypominał mi moją mamuśkę, kiedy ruszała w tany. Wyglądał, jakby go coś bolało.
  Kiedy już przestało dzwonić mi w uszach, usłyszałem ponownie żałosną pieśń mant.
  Wieloryb stał się swoim własnym stosem pogrzebowym. Płonące kawałki jego ciała podpaliły trawę wokół. Konie zaczęły się niepokoić. Nie byliśmy jeszcze bezpieczni.
  Kruk czołgał się, nie mogąc wstać. Czułem się jak ostatni dupek, stojąc tak, zamiast ruszyć mu z pomocą, ale nogi po prostu odmówiły mi posłuszeństwa.
  Czarodziej podszedł i pomógł mu wstać. Przeklinali się nawzajem niczym para pijaczków. W końcu zmusiłem moje nogi do ruszenia z miejsca i powlokłem się w ich stronę.
   Hej, przestańcie. Wrzućmy tego gnojka na konia i spadajmy stąd, zanim upieczemy się na skwarki.
  Kobietę przerzuciłem już przez siodło jak worek ryżu. Musieliśmy jeszcze zrobić kawał drogi, a jej twarz była jednym paskudnym siniakiem.
   Ruszać się!  wrzeszczałem.  Idzie bryza.
  Rzuciłem się, by przytrzymać zwierzęta, zanim okażą się mądrzejsze od nas i pomkną przed siebie.
  Kiedy dźwigaliśmy Milczka, Kruk po raz pierwszy spojrzał na Pupilkę. Była potwornie potłuczona. Krew płynęła jej z ust, uszu i nosa. Skórę miała posiniaczoną i podrapaną do krwi. Milczek wyglądał równie paskudnie, a czarodziej chyba jeszcze gorzej, ale Kruk miał to w nosie.
   Można ich uleczyć  powiedział Bomanz, zanim Kruk zdążył podnieść wrzawę.  Jeśli tylko zdążymy stąd uciec, zanim dopadnie nas ogień.
  Ruszyliśmy, nie czekając, aż Kruk się namyśli. Podążył za mną, prowadząc konia, na którym leżała Pupilka. Bomanz nie czekał na nikogo. Ominął najbliższy krąg płonącej trawy i ruszył naprzód. Wiatr niósł pożar w kierunku drzemiących w oddali przygarbionych wzgórz.
  Kruk zaczął znowu kląć i mamrotać coś pod nosem. Bomanz skierował się na północ, piastując kociaka manty, który popiskiwał pogodnie w stronę dorosłych osobników szybujących nad naszymi głowami.
  Kruk wciąż pragnął złapać swego kumpla, ale zdecydował, że rozsądnie będzie nie drażnić czarownika, zwłaszcza kiedy jest on w złym nastroju.
  Co jakiś czas zerkałem w tył na płonącego wieloryba, póki nie zniknął mi z oczu. Czułem, że jest to symbol czegoś i że powinniśmy wyciągnąć jakieś wnioski, ale nie miałem pojęcia jakie.


XXVIII

  Smeds wkroczył do Trupiej Czaszki" prosto z zalanej porannym słońcem ulicy. Kiedy jego oczy przywykły do mroku gospody, zauważył Timmy'ego Locana siedzącego w ciemnym kącie przy maleńkim stoliku na dwie osoby. Na pierwszy rzut oka wyglądało, jakby Timmy siedział, wpatrując się w swoją obandażowaną dłoń, ale kiedy Smeds podszedł bliżej, zauważył, że Timmy zacisnął mocno powieki, a na jego policzkach błyszczały łzy.
  Usiadł naprzeciw kompana.
   Byłeś u doktora, jak ci kazałem?
   Tak.
   No i co?
   Za dwa obole powiedział mi, że nie wie, co mi jest i co z tym zrobić. Może mi ją najwyżej obciąć. Nie umiał nawet powstrzymać bólu.
   A więc potrzebujesz czarodzieja.
   Pokaż mi najlepszego w mieście. Stać mnie.
   To nie on, Timmy. To one, dwie kobiety. Gossamer i Jedwabna Pajęczyna. Rządzą w Uroku. Są najlepsze.
  Timmy zdawał się nie słuchać.
   Słyszałeś, co mówię? Mamy tu dwie suki, prosto z Wieży. Przyjechały wczoraj wieczorem. Mają się dowiedzieć, co wydarzyło się w Krainie Kurhanów. Jutro albo pojutrze wynajmą batalion Nocnych Myśliwych i pojadą tam. Całe miasto o tym gada.
  Timmy wciąż nie słuchał, pogrążony w ponurych rozmyślaniach.
   Rozumiesz? Będą tu węszyć i dowiedzą się, że ktoś dobrał się do tego drzewa. Będą chciały go załatwić.
   Może być niezły ubaw.  Timmy wyszczerzył zęby.
   Co?
   Ryba twierdzi, że nie wpadną na nasz trop, dopóki będziemy siedzieć cicho i trzymać gęby na kłódki. Tymczasem wiadomość dotrze już do wszystkich zainteresowanych. Czarownicy przyjadą tu i zaczną szukać grota. Wtedy my podamy cenę.
  Smeds był coraz mniej przekonany do tego pomysłu. Zbyt niebezpieczny. Ale reszta, nawet Ryba, była pewna, że transakcję da się przeprowadzić po cichu. Wierzyli, że nie wszyscy czarodzieje to szaleńcy i sadyści, wykańczający ludzi dla rozrywki.
   To zwykła umowa  twierdził cały czas Tully.  My sprzedajemy, oni płacą: dostają grot i wszyscy są zadowoleni.
  Gówno prawda. Nie wszyscy będą zadowoleni. Czarowników jest mnóstwo, a grot jeden. Każdy z nich będzie próbował nie tylko zdobyć go dla siebie, ale także uzyskać pewność, że nikt inny go nie dostanie. Ktokolwiek zdobędzie go pierwszy, postara się zatrzeć za sobą wszelkie ślady.
  Ale kiedy Smeds próbował coś powiedzieć, Tully zawsze wyjeżdżał ze swoimi bzdurami. Nawet jeśli przypomniał mu, w jaki sposób postępują czarodzieje we wszystkich opowieściach, jakie o nich krążą.
   Sądzę, że znam faceta, który zrobi coś z twoją ręką, Timmy.
  Smeds przypomniał sobie czarodzieja, o którym kiedyś opowiadała mu ciotka. Mieszkał na Południowej Stronie. Był uczciwy  i traktował człowieka przyzwoicie,  przynajmniej  dopóki otrzymywał swoją zapłatę.
  Drzwi gospody otworzyły się i do wnętrza wdarło się światło dnia. Smeds zerknął na bok i ujrzał kaprala Nocnych Myśliwych z kilkoma kolesiami. Żołnierz uniósł dłoń w geście pozdrowienia. Smeds musiał odpowiedzieć tym samym, żeby nie wzbudzać podejrzeń. Potem siedział jeszcze chwilę, rozmawiając, żeby nie wyglądało, że ucieka przed gromadą Szaraków. Opowiedział Timmy'emu o znajomym swojej ciotki.
   Chcesz spróbować?
   Spróbuję wszystkiego.
   No to chodźmy.

  Czarodziej był uśmiechniętym, przysadzistym, niedużym człowiekiem o policzkach jak różowe jabłuszka. Cienkie, siwe włosy sterczały mu na wszystkie strony. Przywitał ich, jakby całe życie czekał tylko na nich. Smeds wiedział już, dlaczego jego ciotka tak lubiła tego człowieka. Była tak skwaszona i brzydka, że nawet ślepy pies ominąłby ją dużym łukiem.
  Gadał Smeds, ponieważ bał się, że Timmy, chcąc jak najszybciej pozbyć się bólu, wypaple więcej, niż to było konieczne.
   To jakieś zakażenie. Całą rękę ma czarną  powiedział.
   I boli jak diabli  w głosie Timmy'ego zadźwięczała jękliwa prośba.
  Timmy Locan nie był mazgajem.
   Popatrzmy  rzekł czarodziej.
  Położył rękę Timmy'ego na stole i przeciął bandaże cienkim, ostrym noże. Uśmiechał się przy tym i trajkotał bez przerwy.
   Wygląda raczej paskudnie, co?  zapytał, kiedy zdjął już opatrunek.
  Pochylił się i pociągnął nosem.
   Zabawne. Zakażenie zazwyczaj śmierdzi. Zamknij oczy, synu  polecił grubas i zaczął dźgać rękę Timmy'ego igłą.  Co czujesz?
   Tylko niewielki nacisk. Au! Igła trafiła w nie poczerniałe ciało.
   Dziwne. Bardzo dziwne. Nigdy czegoś takiego nie widziałem. Spróbuj się odprężyć.
  Czarodziej podszedł do półki i zdjął z niej coś, co wyglądało jak ozdobny nocnik bez dna na sześciu nóżkach. Umieścił przedmiot nad ręką Timmy'ego i wrzucił do niego szczyptę jakiegoś proszku i parę kropli jakiegoś płynu, mrucząc przy tym swoje hokus-pokus. Pojawił się błysk, a potem gryzący dym. Brzeg naczynia rozżarzył się blaskiem.
  Czarodziej wpatrywał się w nie bez słowa.
  Smeds nie widział, czy przyniosło to jakiś efekt.
  Ale uśmiech zniknął z twarzy grubasa. Policzki mu pobladły.
   W co się wpakowaliście, chłopcy?  zapytał piskliwym głosem.
   O co chodzi?
   Dziwię się, że nie zauważyłem tego wcześniej. To odór czarnej magii. Kto by pomyślał? Chłopak wsadził rękę w coś skażonego esencją zła. Coś związanego z przekleństwem ciemności. Może był to jakiś potężny prastary amulet, który znowu wypłynął na powierzchnię? Coś bardzo niezwykłego i dotąd nieznanego w tych stronach. Czy rabowaliście groby, chłopcy?
  Timmy gapił się na swoją rękę. Smeds napotkał spojrzenie czarodzieja, ale nie odezwał się.
   Nie złamaliście prawa, kopiąc i natrafiając na tę rzecz. Ale możecie mieć kłopoty, jeśli nie doniesiecie o tym cesarskim urzędnikom.
   Czy możesz mu pomóc?
   Oni dobrze płacą za informacje.
   Czy możesz mu pomóc?  nalegał Smeds.
   Nie. Cokolwiek to było, zostało stworzone przez kogoś znacznie potężniejszego niż ja. Zakładając, że był to amulet, oparzenie może wyleczyć tylko ktoś władający większą mocą niż jego twórca. Musiałbym też najpierw zobaczyć amulet.
  Cholera, pomyślał Smeds. Gdzie znajdą kogoś, kto pokona Dominatora? Nigdzie.
   Co jeszcze możesz zrobić, skoro nie możesz go wyleczyć?
   Mogę usunąć zainfekowane fragmenty. To wszystko.
   Gadaj po ludzku!
   Mogę mu amputować rękę w tym miejscu, przy nadgarstku. Jeśli się zdecydujesz, to lepiej zrób to dzisiaj, zanim ciemność nie dotrze do większych kości. Trudno powiedzieć, jak szybko może to nastąpić i do jakiego stopnia się rozprzestrzeni.
   Co ty na to, Timmy?
   To moja ręka, człowieku!
   Słyszałeś, co powiedział.
   Słyszałem. Masz coś, co powstrzyma ból wystarczająco długo, żebym mógł to przemyśleć?
   Mógłbym założyć tamujący czar, który pomoże na chwilę. Ale kiedy przestanie działać, ból będzie jeszcze większy. Pomyśl o tym. Im dłużej zwlekasz, tym bardziej będzie bolało. Za dziesięć dni będziesz już tylko wył.
   Wielkie dzięki  warknął Smeds.  Daj mu coś przeciwbólowego. Musimy pogadać.
  Czarodziej zaczął mieszać jakieś proszki, mamrocząc coś i czyniąc tajemnicze znaki. Timmy odrobinę się odprężył i zdobył się na blady uśmiech.
   Już?  zapytał Smeds.  Chodź, Timmy. W drogę.
   Muszę zawinąć rękę  stwierdził czarodziej.  Nie wiem tego na pewno, ale prawdopodobnie można się zarazić, dotykając go, jeśli zło jest wystarczająco potężne.
  Smedsa skręciło w środku ze strachu, kiedy próbował przypomnieć sobie, czy dotykał ręki Timmy'ego. Chyba nie.
  Zaczekał, aż wyjdą na zewnątrz, żeby zapytać:
   Czy Ryba kiedykolwiek cię dotknął, kiedy się tobą zajmował?
   Nie. Nikt mnie nie dotykał. Z wyjątkiem tego doktorka. Pukał w nią parę razy palcem.
  Smeds nie był zachwycony. Wszystko zaczynało się gmatwać. Nie lubił komplikacji. Wszelkie próby rozplatania jakiś problemów gmatwały je jeszcze bardziej.
  Musieli pogadać o tym z Tullym i Rybą. Wiedział, co będzie chciał zrobić Tully: wyciągnąć Timmy'ego gdzieś za miasto, poderżnąć mu gardło i głęboko pochować.
  Tully miał duszę węża. Trzeba uciekać. Im szybciej, tym lepiej. Teraz byłby najodpowiedniejszy moment, ale jak potem odbierze swój udział, jeśli uda im się sprzedać grot. Cholera.
   Timmy, powinieneś się teraz napić i zabawić, ale pomyśl też poważnie o tym, co powiedział ten grubas i zdecyduj się na coś. Cokolwiek postanowisz, jestem po twojej stronie, ale pamiętaj, że to dotyczy nas wszystkich. I miej oko na Tully'ego. To nie jest gość, którego chciałoby się mieć za plecami, kiedy się zdenerwuje.
   Nie jestem głupi, Smeds. Nie stanąłbym plecami do Tully'ego nawet wtedy, kiedy nie jest zdenerwowany. Zawsze kiedy robi się strasznie milutki, ma w zanadrzu jakąś paskudną niespodziankę.
  No, no.
  Smeds także musiał podjąć pewne decyzje. Na przykład, czy nie zaszyć się w jakimś zapomnianym przez bogów i ludzi miejscu, zanim Szaraki odkryją, co zniknęło z Krainy Kurhanów. Czy już czas rozejrzeć się za nabywcą, czy też bezpieczniej trzymać jeszcze grot w plecaku w Trupiej Czaszce"? Miał pewien niegłupi pomysł. Da mu to swego rodzaju polisę na życie, jeśli oczywiście inni go nie uprzedzą.
  Cholera. Nienawidził komplikacji.

  Oczywiście wybuchła piekielna awantura. Tully z dnia na dzień chyba tracił rozum, za to nabierał cholernej pewności siebie.
   Myślisz, do cholery, że jesteś nieśmiertelny?  wrzeszczał Smeds.  Nietykalny? Spójrz dookoła, Tully! Wszędzie pełno tych przeklętych Szaraków. Jeśli zechcą się zabawić, posiekają cię na kawałki w ciągu paru minut. Potem dadzą je Gossamer i Jedwabnej Pajęczynie, a one złożą cię do kupy i sprawią, że powiesz im wszystko, co zechcą. A może masz się za bohatera, co to przetrzyma tych kolesi, którzy w Wieży uczyli się, jak zadawać pytania?
   Zanim zadadzą mi jakiekolwiek pytania, będą musieli mnie znaleźć, Smeds.
   No, wreszcie coś do ciebie dotarło. O tym właśnie mówię co najmniej od dziesięciu minut.
   Do diabła z tobą. Trzaskasz dziobem o ucieczce do tych pieprzonych Lordów.
   A ty naprawdę myślisz, że tutaj cię nie znajdą? Zwłaszcza kiedy już wiedzą, czego szukać?
   Skąd mają...
   A skąd, do cholery, mam wiedzieć? Ale jednego jestem pewien. To nie są jacyś tam kretyni z Północnej Strony. To ludzie z Uroku. Takich jak nas zjadają na podwieczorek. I najlepiej trzymać się od nich jak najdalej.
   Nie ruszymy się stąd, Smeds  upierał się Tully.
   Jeśli masz ochotę czekać tutaj, aż coś roztrzaska ci łeb, to proszę bardzo. Ale ja nie dam się zabić tylko dlatego, że ty masz świra. Byłoby miło sprzedać grot i odjechać z forsą, ale nie warto dla niego zginąć ani dać się zawlec na koło tortur. A właśnie to nas czeka w tym parszywym mieście, zanim w ogóle zaczniemy szukać pierwszego kupca. Moim zdaniem powinniśmy go sprzedać pierwszemu chętnemu i znikać stąd.
  Wybuchła kłótnia nie prowadząca do żadnych wniosków. Ryba i Timmy próbowali łagodzić rozwścieczonych kuzynów. Smeds był zły na Tully'ego, ale i na siebie samego. Wiedział, mimo całej gadaniny, że jeśli nawet podejmą jakąś decyzję, nie będzie w stanie zostawić kuzyna.
  Tully mimo wszystko był kimś z rodziny.


XXIX

  Pies Zabójca Ropuch leżał w cieniu akacji, żując kość, która jeszcze niedawno była golenią jednego z żołnierzy Chochoła.
  Tylko dwunastu przeżyło tę straszliwą noc szturmu na klasztor. Potem zmarło jeszcze sześciu. Północny wiatr niósł ze sobą wszechobecny odór śmierci.
  Z szamanów przeżyło ledwie dwóch. Byli w kiepskim stanie. Zanim dojdą do siebie, Pies i Chochoł pozostaną w niewiele lepszej formie, niż byli w Krainie Kurhanów.
  Pies Zabójca Ropuch nie spuszczał oczu z mant szybujących po niebie wokół klasztoru. Niestrudzenie próbowały znaleźć lukę w magicznej tarczy chroniącej ich kryjówkę. Ilekroć odszukały jakieś słabsze miejsce, padał strzał. Wprawdzie raptem jeden na sto wyrządzał jakąś szkodę, ale to wystarczyło, żeby w końcu doprowadzić do całkowitego zniszczenia.
  Triumf Chochoła nad wielorybem dał im dwie godziny. Potem pojawił się kolejny i podjął walkę na nowo. Teraz były już cztery zdecydowane pomścić padłego brata.
  Pies Zabójca Ropuch wstał, przeciągnął obolałe kości i zygzakiem, omijając niebezpieczne miejsca, ruszył w stronę niskiego muru, okalającego ruiny klasztoru. Kulał bardziej niż zwykle. Stracił swoją sztuczną łapę w pożodze, kiedy to smoczy stwór Kulawca obrócił się przeciwko swemu panu.
  Pocieszała go jednak świadomość, że Kulawiec wygląda znacznie gorzej. Stracił całe swoje ciało.
  Próbował teraz coś z tym zrobić.
  Jak zdołają z tego wybrnąć?
  Pies Zabójca Ropuch wspiął się na tylne łapy i oparł pysk na murze.
  Wyglądało to gorzej, niż się spodziewał. Niezliczone mówiące głazy tworzyły istny szaniec wokół klasztoru. Rzędy chodzących drzew ucztowały na podmokłym gruncie. Musiały nabrać siły, aby przetrwać wieczną suszę panującą na Równinie Strachu.
  Ile czasu im pozostało, zanim oplotą mur swoimi szybko rosnącymi korzeniami?
  W cieniu szybujących mant szwadrony galopujących centaurów ćwiczyły rzuty oszczepami.
  Wkrótce cała ta niesamowita horda ruszy do ataku. I dopóki Kulawiec nie odzyska ciała, nie ma sposobu, aby ją powstrzymać.
  Nadejdą, kiedy tylko się zorientują, jak bezradni są oblegani wrogowie. Jedyne, co mógł zrobić Kulawiec, to nie ujawniać swego położenia i nie pokazywać się im na oczy. Liczył na to, że Biała Róża uzna to za udawanie niemocy, aby zwabić ją w pułapkę.
  Kulawiec potrzebował czasu. Uczyniłby wszystko i poświęcił każdego, aby zyskać więcej czasu.
  Pies Zabójca Ropuch odwrócił się i pokuśtykał w stronę na wpół zrujnowanych budynków klasztornych. Obserwowali go przerażeni wartownicy.
  Wiedzieli, że są zgubieni. Stali się bogaci ponad miarę, ale za cenę swoich dusz. Nie nacieszą się nawet miedziakiem ze zrabowanej fortuny.
  Było za późno nawet na ucieczkę.
  Tylko jeden spróbował. Schwytali go tamci. Czasami słychać było jego krzyk przypominający oblężonym, że cierpliwość oblegających się skończyła i że nie mają zamiaru brać jeńców.
  Pies Zabójca Ropuch przecisnął się przez wąską sień i zszedł wąskimi schodami do celi, w której skrył się Kulawiec. Był tu bezpieczny, z dala od potwornych głazów i tego, co zrzucały wieloryby w najmniej oczekiwanych momentach.
Komnata Kulawca była duża, wilgotna i zalatywała zgnilizną. Było w niej jednak jasno. Rzeźbiarze potrzebowali światła, by dokładnie wykonać swoją pracę.
  Głowa Kulawca osadzona na półce bacznie obserwowała ich postępy. Z boku przyglądał się również jeden z szamanów i dwóch uzbrojonych strażników. Właściwą pracę wykonywało trzech zakonników. W sumie z masakry ocalało ich dwunastu.
  Nie mieli pojęcia, jaka nagroda czeka ich po ukończeniu dzieła. Pracowali w przeświadczeniu, że będą mogli wrócić do życia zakonnego, kiedy goście wreszcie odjadą.
  W południowo-zachodnim rogu klasztornego terenu, tuż przy ogrodzeniu płynął niewielki strumień. Klasztor czerpał z niego wodę, a poniżej znajdowały się pokłady najlepszej na świecie gliny garncarskiej, stale wilgotnej dzięki płynącej wodzie. Mnisi używali jej od wieków. Kulawiec był zachwycony, dowiedziawszy się o tych złożach.
  Rzeźbiarze naszkicowali projekt nowego ciała ku zadowoleniu Kulawca. Właśnie takiego zawsze pragnął. Nie będzie tak ułomne i karłowate, jak jego dawne ciało. Wysokie na sześć i pół stopy powinno wprawiać w drżenie wszystkie dziewicze serca. Przynajmniej tak to sobie wyobrażał.
  Prawie jedna trzecia pracy została już wykonana i efekt był doprawdy wspaniały. Wiernie oddano każdą zmarszczkę załamania skóry i otwory ludzkiego ciała. Było bez skazy.
  Rzeźbił tylko jeden z mnichów, podczas gdy pozostałych dwóch utrzymywało należytą wilgotność gliny, polewając jej powierzchnię oliwą.
  Widok glinianej figury utwierdził Psa Zabójcę Ropuch w przekonaniu, że szczęście ich opuściło. Za dzień lub dwa stworzenia za murem zdecydują się na atak.
  Klucząc od ściany do ściany i wypatrując możliwości ucieczki w razie niebezpieczeństwa, wrócił na powierzchnię.
  Kiedy usłyszał huk, rzucił się pędem w stronę menhira i przeskoczył go jednym susem. Nie spodziewali się, że zostawi Kulawca własnemu losowi.
  Będzie musiał znaleźć sobie gdzieś rozsądniejszego pana. Kulawiec w końcu nie był jedynym, który zdołał przeżyć.


XXX

  W obozie, który założyliśmy na wschód od klasztoru, nie można było narzekać na nadmiar uciech towarzyskich, tyle że odór trupów nie był tu tak mocny. Robiłem, co mogłem. Razem z braćmi Torque, gadającym myszołowem i paroma głazami urządzaliśmy sobie bezsensowne pogaduszki wokół ogniska. Ale reszta towarzystwa zachowywała się jak banda smarkaczy.
  Kruk nie odzywał się do Pupilki, czekając, aż ona zrobi pierwszy krok. Milczek nie odzywał się do Kruka, uważając, że tamten kradnie mu dziewczynę. Aczkolwiek Pupilka nigdy nie była jego dziewczyną. Pupilka z kolei nie odzywała się do Kruka, twierdząc, że winien jest jej tysiączne przeprosiny i powinien spłacić ten dług. Równocześnie była zła na Milczka z powodu jego pretensji i pewnie też na samą siebie, że dała mu do nich powód.
  A tak między nami mówiąc, sądzę, że nie jest już dziewicą.
  Ale może to tylko moje pobożne życzenia. Przebywam od tak dawna w towarzystwie kobiet-wojowników, że nawet samice tych poodwracanych centaurów zaczynają mi się podobać.
  Braciom Torque chyba także.
  Stary Bomanz nie odzywa się do nikogo. Aż kipi pomysłami, jak przeprowadzić całą akcję, ale słucha go tylko myszołów. Ptaszysko nazywa się Virgil, lecz skały wołają na niego Zgniły Ryj albo Nadęciak, z powodu tych wszystkich mądrości, którymi sypie na prawo i lewo.
  Znudziły mnie już te pomylone stwory. Z początku byłem zaszokowany, że minęło już osiem dni. Pewnie teraz Strażnicy wydaliby mi się dziwni.
  Nie mogę tylko zrozumieć, dlaczego tu siedzimy. Z tego, co słyszałem, w klasztorze ukrywa się tylko paru facetów. Nas jest tylu, że wzięlibyśmy Kulawca, nawet gdyby był w najlepszej formie. Ale to Pupilka jest głównodowodzącą. Powiedziała, że mamy czekać.
Otrzymuje rozkazy od Starego Ojca Drzewo. Widocznie jest zadowolony, wiedząc, że Kulawiec siedzi w pułapce, gdzie nikomu nie może zaszkodzić.
  
   Myliłem się co do niej  odezwał się Kruk.  Ona nie siedzi z założonymi rękami.
   Co?
  Chciałem już się położyć, kiedy nagle jemu zachciało się pogadać.
   Pupilka nie siedzi bezczynnie. Jest tu masa stworzeń z Równiny Strachu tak małych, że się ich nie widzi albo tak przystosowanych do otoczenia, że nie zwracasz na nie uwagi. Kręcą się tam i z powrotem i donoszą o wszystkim. Pupilka zna każdy ruch tamtych. Każdy z nich ma swojego małego szpiega. Manty, centaury i skały są tylko zasłoną dymną. Jeśli nadejdą rozkazy, główny atak poprowadzą właśnie te małe stworzenia. Tamci nawet się nie zorientują, co ich pobiło. Ona jest genialna. Jestem dumny z tej dziewczyny.
  Jeśli mowa o szpiegowaniu, to sądzę, że miała dobrych nauczycieli, włócząc się tyle lat z Czarną Kompanią.
 Dlaczego nie powiesz jej, że jest genialna, że jesteś z niej dumny i że wciąż ją kochasz? Może przebaczyłaby ci ten żałosny powrót, a ja mógłbym trochę pospać.
  Nie poszedł do Pupilki, ale przynajmniej odczepił się ode mnie.
  Nie na długo jednak.
  Jako że Pupilka nie słyszała, ani nie mogła nic odczytać z ruchu warg skał, ponieważ nie posiadały ust, musiała już dawno otrzymać rozkaz od Starego Ojca Drzewo. Być może tylko Milczek o tym wiedział. Czekała jedynie na odpowiednią chwilę, żeby dać sygnał do ataku.
  Oczywiście poczekała z tym, aż smacznie zasnę.
  W piwnicy, gdzie ukrywał się Kulawiec, panował spokój. Był tam uzbrojony strażnik, szaman nadzorujący pracę, mnich mieszający glinę i dwóch, którzy robili właśnie łapę dla Psa Zabójcy Ropuch.
  Nagle ziemia zadrżała. Wieloryb zrzucił na resztki budynku wyjątkowo duży kamień. Wszyscy skoczyli, żeby osłonić rzeźbę.
  Ze szczelin i podcieni wyłoniła się masa stworzeń z Równiny. Błysnęły małe ostrza. Wystrzelono małe pociski. Najszybsze stworki oblazły żołnierza i szamana ze wszystkich stron. Pozwoliły tylko uciec mnichowi. Kiedy oba ciała opadły na ziemię, stworzenia zajęły się obtłukiwaniem rzeźby.
  Gdzie indziej było to samo. Żaden z ludzi Kulawca nie przeżył.

  Ten potwór, Pies Zabójca Ropuch, pojawił się nagle, pędząc od strony klasztoru, i wylądował z głośnym pacnięciem w samym środku grupy centaurów. Błysnęły ostrza, poleciały oszczepy, a za nim rzuciły się centaury. Pies jednak przedarł się przez krąg.
  Manty stłoczyły się w górze tak gęsto, że leciały niemal jedna na drugiej. Grzmot ich błyskawic przetoczył się jak bicie bębnów.
  Potwór dotarł do szańca utworzonego przez menhiry i chodzące drzewa i przeskoczył go. Futro tliło się na nim, a boki miał naszpikowane igiełkami drzew. Próbowały go ścigać, ale był dla nich za szybki.
  Biegł prosto na nas.
  Menhiry padały mu pod łapy, próbując przeszkodzić. Manty starały się go usmażyć, a centaury galopowały tuż za nim i obrzucając go gradem oszczepów, usiłowały podciąć mu łapy. Kruk, bracia Torque i ja puściliśmy za nim parę strzał. Nawet tego nie zauważył. Leciał, wyjąc jak wszystkie wilki świata naraz.
   Celujcie w oczy!  darł się Kruk.  Celujcie w oczy!
  Jasne, staruszku. Nic prostszego nad celny strzał, kiedy człowiek cały się trzęsie. Jeśli przeżyję, będę wybierał gówno ze spodni chyba przez miesiąc.
  Był już jakieś cztery stopy od nas, kiedy Milczek przywitał go, ciskając mu w pysk garść węży. Wczepiły się w Psa, próbując wpełznąć mu do uszu, mordy i nozdrzy.
  Ale nawet to go nie powstrzymało, aczkolwiek chyba zrezygnował ze swoich zamiarów wobec nas. Po prostu przemknął przez środek.
  Wyleciałem w powietrze jak z procy. Lecąc, zauważyłem Pupilkę, spokojną, jakby siedziała sobie w kuchni i kroiła chleb, tnącą powietrze ogromnym obosiecznym mieczem. Nigdy bym nie przypuszczał, że zdoła go choćby podnieść. Nie była zbyt wysoka. Uderzyła w grzbiet, zamiast wypruć flaki.
  Dotarłem wreszcie do ziemi i przez następnych parę chwil dokonywałem astronomicznych pomiarów paru setek nowo powstałych konstelacji.
  Otrzeźwił mnie gwałtowny deszcz i postawił kompletnie przemoczonego na nogi. Szybko zorientowałem się, że to tylko wieloryb zrzucił niewielki balast, aby zmniejszyć prędkość w pogoni za Psem Zabójcą.
  Potwór cały czas kierował się na zachód. Za nim błysnęło coś, co wyglądało jak słoń z kłębem macek na głowie. Był to wkład Bomanza w przedstawienie.
  Nagle, w jednej chwili, wybuchło zamieszanie.
  Mówiące skały wpadły w szał, skacząc, gdzie popadło. Chodzące drzewa zaczęły podskakiwać w miejscu. Centaury ganiały w kółko, a wszystko, co umiało mówić, darło się wniebogłosy na pozostałych. Wieloryby z głuchym buczeniem obniżyły lot, jakby miały zamiar popełnić samobójstwo, roztrzaskując się o ziemię. Menhir ze szramą trajkotał coś do Milczka w narzeczu, którego nie rozumiałem, a Milczek uprawiał coś pomiędzy flamenco a tańcem z szablami, usiłując na bieżąco tłumaczyć to Pupilce.
  Potykając się, dotarłem do Kruka.
   Nie sądzisz, koleś, że to najlepszy moment, aby wymknąć się z przyjęcia, zanim sanitariusze zawloką nas wszystkich do wariatkowa?
  Patrzył na Milczka.
   Cicho  rozkazał mi.  Drzewo nakazało odwrót. Coś stało się na północy. Wszyscy wracają do domu.
  Rozejrzałem się wokół. Dwa wieloryby już wylądowały. Stworzenia tłoczyły się na pokładzie. Został tylko menhir, który wszędzie towarzyszył Milczkowi.
   A więc znowu wracamy po Konowała.


XXXI

  W Krainie Kurhanów Syn Drzewa trwał w uśpieniu od czasu pożogi, odzyskując siły i lecząc rany. W końcu jednak nadszedł dzień, kiedy dotarły do niego sygnały z zewnątrz. Wokół panowała krzątanina i zamieszanie, jakiego nie oglądano tu od czasów wielkiej bitwy.
  Ciekawość i obowiązki powierzone mu przez ojca sprawiły, że drzewo wyrwało się ze swojego bezruchu, chociaż rany nie zostały jeszcze w pełni wyleczone.
  Kraina Kurhanów pełna była skradających się żołnierzy mrocznego imperium zachodu. Czuł moc, która nimi dowodziła. Zajmowali każdą piędź ziemi wokół niego.
  Dlaczego?
  Potem wróciły wspomnienia. Na szczęście nie wszystkie naraz. Jakieś strzępy zdarzeń, fragmenty. Układały się w chronologicznym porządku. Kopiący stwór. Koszmar przez niego wydobyty. Śmierć, która nadeszła z puszczy i spadła na miasto. Ogień... ogień... ogień...
  Nadchodzący nieprzerwanie żołnierze, przerażeni i niespokojni, pierzchający w popłochu, kiedy błyskawice trzaskały w jego gałęziach. Ich dowódcy patrzący w osłupieniu, jak gwałtowne błękitne światło zalewało Krainę Kurhanów.
  Drzewo skupiło swoją wewnętrzną energię na ojcu i w końcu po wielu tygodniach zdołało przekazać wieści o swej wielkiej klęsce.


XXXII

  Bliźniaczki  Gossamer i Jedwabna Pajęczyna  zmierzały do uśpionego drzewa pewnym krokiem. Obie nosiły skórzane hełmy, które zupełnie przesłaniały im twarze. Ubiór jednej był lustrzanym odbiciem stroju drugiej, tak samo jak ich ciała. Mimo że ich moc była mniejsza, mniej śmiertelna i okrutna niż moc Dziesięciu Schwytanych, pozwalały światu myśleć, że są równie potężne, naśladując styl i stroje swoich poprzedników.
  Tak więc z powodzeniem przybierały pozę, jaką podpowiadała im ambicja. Gdyby zdołały przeżyć wystarczająco długo, zapewne udoskonaliłyby swą nikczemność do tego stopnia, że nikt nie odróżniłby ich od starego zła, które już niemal zniknęło z powierzchni ziemi. Tak właśnie rodzi się zło.
  Bliźniaczki zatrzymały się trzy jardy od drzewa, ukrywając starannie strach przed żołnierzami. Patrzyły. Okrążyły drzewo, ruszając w przeciwnych kierunkach. Kiedy znowu się spotkały, wiedziały już.
  Ich czarne serca przepełniał lęk, ale pojawiła się w nich także iskierka ohydnej nadziei.
  Skinęły na swych sierżantów. W przeciągu pół godziny oddział skierował się do Wiosła.
  Do diabła z Kulawcem. Zanosiło się na coś większego.


XXXIII

  Było późne popołudnie. Smeds rozglądał się znad swojej roboty przy murze. Uśmiechnął się szeroko. Za dwie godziny skończy się jego wyrok w kompanii pracy. Dostał trzy dni za akt wandalizmu zakwalifikowany jako złośliwy wybryk. Za to ten przeklęty grot został schowany w bezpiecznym miejscu. Nikt go nie znajdzie. Tylko Smeds wie, że leży on w worku w zaprawie murarskiej pod solidną kamienną blanką nowej wschodniej wieży górującej nad Bramą Północną.
  Smeds był strasznie dumny, że wymyślił tak szykowny schowek. Kto by na to wpadł? Nikt. A jeśli nawet, co było raczej mało prawdopodobne, kto rozwalałby cały mur, żeby go odnaleźć? Raczej zapłacą za informację.
  Uśmiechnął się raz jeszcze.
  Jego nadzorca spojrzał spode łba, ale nie użył bata. Ten drobny sprzęt szybko nauczył Smedsa przykładać się do pracy, nawet jeśli równocześnie marzył na jawie.
  Nagle uśmiech zniknął z jego twarzy. Nie z powodu niezadowolenia nadzorcy. Chmura kurzu zbliżająca się od paru godzin wypluła z siebie dwóch pędzących jeźdźców. To musiały być Gossamer i Jedwabna Pajęczyna.
  A więc wiedziały już o grocie.
  Szybko wróciły. Domyślił się, co to oznacza, i nie zachwyciło go to.
  Po raz pierwszy Tully będzie miał okazję na własne oczy przekonać się, jacy są ci ludzie, kiedy nie wysilają się na uprzejmość.
  Czas minął bez ukąszenia bata, mimo że Smeds pogrążył się w rozmyślaniach o pewnej młodej kobiecie, którą spotkał, zanim został schwytany na malowaniu obscenicznego hasła na zabytku wczesnego cesarstwa. Zapłacił zawodowemu skrybie, żeby nauczył go ryć litery. Sam nie potrafił się nawet podpisać.
  Dziewczyna miała czekać na niego dziś wieczorem. Niespełna czternaście lat rozdzierającej gorączki.
  Zszedł z rusztowania, myśląc o kąpieli i czystym ubraniu. Ryba już na niego czekał. Jeszcze tylko drobna formalność  przecięcie drucianej obroży na szyi  i był wolny.
   Co słychać?  zapytał Smeds.
   Pomyślałem sobie, że ktoś powinien przyjść i upewnić się, że cię wypuszczą. Tully'emu nie można przeszkadzać, a Timmy jeszcze leży.
  Timmy zgodził się, aby czarodziej obciął mu dłoń tego samego dnia, kiedy Smeds zaczął swój wyrok.
   Dobrze się czuje? Operacja się udała?
   Na to wygląda. W każdym razie już tak nie boli. Chodźmy.
  Szli, nie rozmawiając wiele. Smeds rozglądał się wokół, mrużąc oczy. Burzyli równie błyskawicznie, jak odbudowywali. Sporo akrów ziemi zostało oczyszczonych. Od kiedy nadeszła ta banda z północy, szarzy chłopcy byli bardziej widoczni. Teraz jednak byli już wszędzie. Plutony Nocnych Myśliwych rozmieściły się wokół szybko i zdecydowanie. W każdym kącie ustawiono żołnierzy z różnych oddziałów. Zanim doszli do celu, dwukrotnie musieli podawać swoje imiona i powód przechadzki.
   Niesłychane.
   Co tu się dzieje, do cholery?  zapytał Smeds.
   Nie wiem. Dopiero zaczynali, kiedy szedłem po ciebie.
 Gossamer i Jedwabna Pajęczyna wróciły z Krainy Kurhanów dwie godziny temu. Widziałem je z muru. Cholernie się spieszyły.
   A więc o to chodzi.  Ryba zerknął na boki. Jego krzaczaste brwi przypominały dwie włochate gąsienice o wygiętych grzbietach.
   Wetknąłeś to w ścianę? Smeds nie odpowiedział.
   Dobrze. Sądzę, że tak należało. Nie mogłeś postąpić lepiej. I właśnie zapomniałem, że przemknęło mi przez myśl, iż miałeś z tym coś wspólnego.
  Szli, słuchając wieści obiegających ulicę. Powtarzał się jeden refren. Cesarscy zamknęli bramy miasta. Kto chciał, mógł wejść, ale nikt nie zostanie wypuszczony, dopóki nie odnajdą czegoś lub kogoś, na kim im zależy. Rozpoczęto już przeszukiwanie domów, jednego po drugim. Cesarscy byli dokładni jak zawsze.
   Mamy problem  powiedział Smeds.
   I to nie jeden.
   Powtarzałem to Tully'emu do bólu.
   Może powinieneś zaproponować pozostanie tu. Jest tak przekorny, że mógłby nalegać na wyjazd.
   Zapamiętam to sobie. Musimy pogadać we czterech. Musimy wbić Tully'emu do łba parę spraw.
   Albo po prostu zrobić, co jest do zrobienia, bez jego zgody.
   Aha.
  Skręcili w ulicę prowadzącą do Trupiej Czaszki". Mroczne zaułki denerwowały Smedsa. Wydawało mu się, że z każdego ciemnego kąta może wyskoczyć Gossamer albo Jedwabna Pajęczyna. Zapomniał zupełnie o swojej randce.
   Nie pozostaje nam nic innego, jak schować gdzieś tyłki i spróbować przeczekać. Jeśli nie znajdą grota, pomyślą, że ktoś z nim uciekł.
   Może.
   Nie można zamknąć na długo takiego miasta jak Wiosło.
   Jeśli nie znajdą, zaczną szukać jeszcze pilniej. Może zaproponują nagrodę za pomoc w znalezieniu. I to pewnie dużą, zważywszy, jak im na tym zależy.
   Pewnie tak.
   Widziałem tego doktorka, do którego poszedł Timmy. Pamiętasz go? Jestem pewny, że domyślił się, co dolega Timmy'emu. Miał taki sam wyraz twarzy.
  Smeds przystanął.
   Cholera.
   I jest jeszcze czarodziej, który obcinał mu rękę. Dwie strzały wycelowane prosto w nas i nie unikniemy ich, uciekając z miasta. Już za późno. Musimy podjąć trudne decyzje.
  Smeds stał, patrząc, jak mrok koloru indygo otula strzeliste wieże w sercu miasta. Stało się. Nadeszło to, czego obawiał się od samego początku. Tyle że nie miał to być Ryba ani Timmy.
   Sądzę, że dam radę, jeśli będzie trzeba. A ty?
   Tak. Jeśli tak postanowimy.
   Obgadajmy to przy kielichu.
   Lepiej nie pić za dużo, jeśli mamy to zrobić. Czarodzieja trzeba sprzątnąć jak najszybciej. Nie jest głupi. Szybko się zorientuje, że właśnie to, czego szukają szarzy chłopcy, mogło spalić rękę Timmy'ego. I szybko zda sobie sprawę, że stoi nam na drodze. To nie będzie łatwe, jeśli już na nas czeka.
   Mam jednak zamiar pozwolić sobie na jednego głębszego.
  Weszli do Trupiej Czaszki". Była to akurat pora sąsiedzkich pogaduszek, ale znaleźli wolny stolik. Karczmarz nie należał do osób, które pozwalałyby tu przesiadywać nad pustym kuflem. Ku uldze Smedsa jego ukochany kuzyn Tully szczęśliwie był nieobecny.
  Żaden z nich nie odezwał się, dopóki dzban nie pojawił się na stole. Smeds pociągnął długi łyk i otarł usta rękawem.
   Tak się zastanawiam. Widzę, że mamy tu, jak to nazywają, quorum. Ty i ja. Timmy nie może nic zrobić, nawet gdyby chciał, a Tully zrobiłby po prostu awanturę i próbował przeciągnąć wszystkich na swoją stronę. Potem wpuściłby nas w kanał i wykończył.
   Zgadza się.
   A więc, co robimy? Ryba uśmiechnął się lekko.
   Chcesz, żebym to ja zdecydował? W ten sposób nie będziesz czuł się winny, tak? Zrobiłeś, co ci kazano.
  Smeds nie myślał o tym w ten sposób, a przynajmniej nie świadomie. Prawda zawarta w tym stwierdzeniu wstrząsnęła nim.
   W porządku  ciągnął dalej Ryba.  Zastanów się, jak się będziesz czuł jako kanalia. Potrafisz to zrobić?
  Co do tego Smeds nie miał wątpliwości.
   Nie chcę tego robić. Nic złego nam nie uczynili, a nawet próbowali pomóc. Ale chętniej poświęcę ich tyłki niż własny. Nie pozwolę się udupić z powodu wyrzutów sumienia, że robię jedyną rzecz, jaka może powstrzymać szarych chłopców.
   A więc sam siebie przekonałeś.
  Smeds pomyślał chwilę. Żołądek zwinął mu się w supeł.
   Tak sądzę.
   To jeden głos za akcją.
   Innymi słowy, musimy przekonać jeszcze Timmy'ego lub Tully'ego.
  Jakaś jego część żywiła głupią nadzieję, że zostanie przegłosowany. Z drugiej jednak strony, miło by było żyć nadal z wyrzutami sumienia.
   Ja też jestem za.  Ryba zdobył się na słaby uśmiech.  Nie trzeba nikogo więcej. Mnie też się to nie podoba, ale nie widzę innego wyjścia. Jeśli masz jakiś lepszy pomysł, to mów. Z radością zmienię zdanie.
  Nalał sobie piwa.
  Supeł w żołądku Smedsa nie puszczał.


XXXIV

  Pies Zabójca Ropuch wśliznął się do klasztoru cicho niczym śmierć. Wieloryby zniknęły za horyzontem, mknąc na północ. Nie wiadomo dlaczego porzuciły swoją misję w momencie, gdy tak niewiele pozostało do jej zakończenia. Potwór był w najwyższym stopniu zaintrygowany, ale nie pozwalał sobie na myślenie o tym. Tysiące ran i płynący z nich ból utrudniały mu to.
  Wśliznął się pomiędzy ruiny i ruszył w dół do piwnicy. Zaskoczył tam mnicha niszczącego gliniane dzieło. Jeden ruch szczęk zakończył akcję sabotażu, chociaż było już prawdopodobnie za późno na uratowanie czegokolwiek.
  Podszedł bliżej i wpatrzył się w głowę unoszącą się na powierzchni beczki z oliwą. Pies myślał raczej powoli, ale wytrwale, jeśli dało mu się czas. Należało teraz zastanowić się, czy warto kontynuować przymierze z kimś tak ewidentnie szalonym i pozbawionym władzy.
  Głowa odwzajemniła spojrzenie, czujna, świadoma i kompletnie bezsilna. Pies Zabójca Ropuch nie miał natury refleksyjnej ani szczególnie subtelnej, toteż nie dostrzegał ironii losu, który unieruchomił chyba najpotężniejszą i najbardziej niebezpieczną istotę na ziemi.
  Głowa patrzyła w napięciu, usiłując coś przekazać. Ale jeśli w przeszłości istniał między nimi jakiś telepatyczny kontakt, to właśnie się urwał.
  Pies Zabójca Ropuch skoczył, capnął głowę i wyniósł ją z klasztoru. Ukrył ją w miejscu, które uznał za bezpieczne i ciężko pokuśtykał z powrotem.
  Wrócił właśnie do punktu wyjścia i nie miał pojęcia, gdzie znaleźć rekrutów do zadania, które musiał wykonać. Wiedział jedynie, gdzie na pewno nie powinien ich szukać. Za nim, na północy, była już tylko pustka.
  Nie spieszył się. Nic go nie ponaglało. Będzie żył, dopóki nie natknie się na coś potężniejszego, co go zniszczy.
  Pomyślał, że czas należy do niego.


XXXV

  W mieszkaniu czarodzieja paliło się światło.
   Mieszka sam?  zapytał Ryba.
   Nie wiem  odpowiedział Smeds.
  Wyglądało na to, że czarodziej jest najbogatszym człowiekiem w tej okolicy. W oknach miał prawdziwe szyby. Za papierowymi zasłonami przemknął cień.
   To bez znaczenia. I tak nie ma gwarancji, że w środku nie natkniemy się na jego przyjaciół albo klienta.
  Smeds rozpoczął zadanie. Nie wziął pod uwagę, że wszystko może przerodzić się w rzeź. Spojrzał w górę ulicy, gdzie oddalił się patrol. Szarzy chłopcy byli wszędzie. Wszystko musi odbyć się cicho i sprawnie.
   Możesz zaczynać?
   Tak. Przygotowałem się tak samo, jak przed atakiem na Urok. Duży czy mały czarodziej, ryzyko jest takie samo.
   Byłeś w Uroku? Nie wiedziałem.
   Byłem młody i głupi. Nie rozgłaszam tego. Szarzy chłopcy ciągle polują. Nie chcą, aby ktokolwiek z nas dożył sędziwego wieku.
   Patrol.
  Wtopili się w cień między dwoma budynkami i przywarli do ziemi na tyle, na ile pozwalały śmieci i psie odchody. W tej samej chwili drzwi czarodzieja otworzyły się i rozbłysło światło. Na progu stanęła kobieta. Stukot żołnierskich butów nasilił się. Doszli do niej, kiedy wyszła na ulicę.
   Dobry wieczór pani  odezwał się jeden.  Późno jak na pobyt poza domem. Porada u maga?
  Było zbyt ciemno, żeby coś zobaczyć, ale Smeds wiedział, że patrzyła przerażona to na jednego, to na drugiego żołnierza, jakby nie mogła się zdecydować, czy powód jest wystarczający.
   Tak  wychrypiała w końcu.
   Proszę podać nazwisko. Musimy znać każdego, kto wchodzi i wychodzi.
   Dlaczego?
   Nie wiem, proszę pani. Rozkazy. Tak jest w całym mieście, gdzie tylko mieszka ktoś tej profesji. Ja i Luke mamy szczęście, że dostaliśmy pod opiekę tego błazna. Wygląda na to, że nie zamierza pracować całą noc.
   Możecie iść do tawerny, albo gdzie indziej, jeśli macie ochotę. Dziś wieczorem byłam ostatnią klientką.
   Tak, proszę pani. Pójdziemy, gdy tylko powie nam pani, jak się nazywa i gdzie mieszka, żebyśmy, w razie czego, mogli panią odnaleźć.
  Kobieta zabełkotała coś, ale spełniła ich żądanie. Szarzy chłopcy zazwyczaj dostawali to, czego chcieli.
   Dziękujemy pani. Doceniamy chęć współpracy. Ulice nie są tu miłe nocami. Luke panią odprowadzi. Chcemy mieć pewność, że dotrze pani bezpiecznie do domu.
  Smeds uśmiechnął się. A więc został jeden zgrabny Szaraczek.
  Milczący Luke ruszył z kobietą. Jego kolega kontynuował patrol. Smeds wstał.
   Mamy szczęście. Chyba naprawdę zrobi sobie przerwę na piwo.
 Do pełni szczęścia brakuje tylko, żeby mag właśnie w tej chwili wykorkował na serce. Gotowy?
   Tak.
   Kończmy z tym. Po cichu.
  Smeds przebiegł ulicę. Cicho. Ryba miał mu dać czas na okrążenie domu. Potem stary miał zapukać do drzwi. Czarodziej go znał. Smeds wśliźnie się wtedy cichutko i zajdzie doktorka od tyłu.
  Zawiłości taktyki były Smedsowi obce, ale nie on tutaj dowodził.
  Nagle zatrzymał się zdumiony. Boczne okno było otwarte. Prawdopodobnie zostawiono je tak, aby wpuścić do środka chłodne nocne powietrze. Smeds wstrzymał oddech i zerknął.
  Był to ten sam pokój, w którym czarodziej po raz pierwszy przyjął Timmy'ego. Miotał się teraz w środku, rozrzucając rzeczy i mamrocząc coś do siebie.
  To było lepsze niż tylne drzwi.
  Pukanie Ryby było tak delikatne, że Smeds ledwo je usłyszał. Czarodziej uniósł głowę, jakby zastanawiał się, czy podejść do drzwi. W końcu, mrucząc coś pod nosem, wyszedł z pokoju.
  Smeds wspiął się przez okno i poszedł za nim. Nie przypominał sobie, żeby podłoga skrzypiała, kiedy byli tu ostatnio. Miał nadzieję, że pamięć go nie myli, ponieważ nie przedsięwziął żadnych środków ostrożności. Wyjął nóż.
  Zdenerwowanie minęło. Czuł się raczej jak widz. Zauważył, że porusza się płynniej niż zazwyczaj, przygotowany na każdą ewentualność.
   A niech cię  burknął czarodziej, kiedy Ryba zapukał po raz trzeci. Zaczął gmerać przy zamku.
  Smeds zerknął ostrożnie.
  Doktorek był przy drzwiach jakieś dziesięć stóp od niego. Smeds widział jego plecy.
   Profesor Damitz?  zapytał Ryba.
   Tak. Czym mogę... I już było po wszystkim.
  Smeds ujrzał, jak czarodziej unosi się na palcach, podnosząc ręce, zanim zdążył go zaatakować. Ryba rzucił się przez próg, podtrzymując maga. Kopniakiem zamknął za sobą drzwi. Zobaczył Smedsa i zrobił zdziwioną minę. Powoli ułożył czarodzieja na podłodze.
   Tak szybko wszedłeś?
   Smeds patrzył na trupa.
   Boczne okno było otwarte. Jak to zrobiłeś?
  Z podbródka czarodzieja sterczał długi nóż. Krwi było niewiele.
   Ostrze przeszło dokładnie przez mózg. Nie miał szansy wypowiedzieć żadnego zaklęcia przed śmiercią.
  Smeds gapił się na ciało. Teraz rozumiał plan Ryby. Wysłał go naokoło, żeby się go pozbyć.
   Dobrze się czujesz? Trochę roztrzęsiony, co?
   Nic mi nie jest. W rzeczywistości chyba nic nie czuję.
   Czy robił jakieś notatki? Ma jakieś papiery, w których mógł wspomnieć o Timmym?
   Nie wiem. Nie widziałem, żeby coś pisał, kiedy tu byliśmy.
   Lepiej poszukajmy. Zacznij... O czym teraz myślisz?
   Szkoda mi tej kobiety. Kiedy go znajdą...
   Tak. Będzie miała nieprzyjemności. Rozejrzyj się. Spróbuj nie robić bałaganu i pośpiesz się. Musimy się wynosić.
  Ryba wszedł do pokoju, w którym czarodziej rozmawiał z klientami. Smeds dołączył do niego po pięciu minutach, niosąc ogromny szklany słój i kilka książek.
   Co to jest, do diabła?
   Ręka Timmy'ego. Znalazłem ją w pokoju na tyłach domu. Zebrał tam wszystkie możliwe paskudztwa.
   Cholera. Dobrze, że znaleźliśmy.  Ryba także wyciągnął kilka książek.  Zjeżdżajmy stąd i pozbądźmy się tych świństw. Przez okno. Samo się za nami zatrzaśnie, wystarczy pociągnąć. Pójdę pierwszy. Zobaczę, czy droga wolna.
  
  Ręka Smedsa drżała, kiedy nalewał sobie pierwszy kufel piwa. Nie było tak źle, jak oczekiwał, niemniej jednak morderstwo nie przeszło bez echa. Ryba nic po sobie nie pokazywał.
  Zaopiekowali się odciętą dłonią i książkami. W ten sposób przerwali najbardziej znaczący ślad, który mógł do nich doprowadzić. Została tylko jedna sprawa do załatwienia.
  Wszedł ich dobroczyńca, kapral Nocnych Myśliwych, ze swoim nieodłącznym garncem piwa i pomaszerował uzupełnić jego zawartość.
   Cholera  mruknął Smeds.  Kompletnie zapomniałem. Miałem randkę dziś wieczorem.
  Ryba spojrzał na niego z politowaniem.
   Wypij i utnij sobie drzemkę. Zrobiliśmy dopiero połowę.


XXXVI

  Przyszło mi do głowy, że nigdy nie widziałem, aby Pupilka starała się zasłużyć na miano Białej Róży. Może dlatego, że była taka niepozorna. Zwykła dwudziestoletnia pannica w brudnych ciuchach, z plątaniną jasnych włosów. Pasowałaby raczej do uprawy ziemniaków. W dodatku teraz wyglądała na jeszcze bardziej zmęczoną niż kiedykolwiek. Dziesięć lat tułaczki zrobiło swoje.
  Poza tym, że była głucha i niema, co często brano za głupotę, trudno było ją traktować poważnie. Wszystko przychodziło jej w tak łatwy i naturalny sposób. Choćby atak na klasztor. Poszło tak gładko, jakby chodziło o kupkę niemowlaka. I nikt nie zostałby ranny, gdyby to straszydło, Pies Zabójca Ropuch, nie wpakowało się między centaury. To była ich wina. Zapał je poniósł. Gdyby trzymały się z tyłu, jak im kazano, zdążyłyby zejść mu z drogi.
  Drzewo niewątpliwie ją szanowało i miała na nie wpływ. Myślę, że na wiele by jej pozwoliło.
  Nigdy też nie zadzierała nosa.
  Ciekawa sytuacja. W jednym miejscu przebywała teraz Pupilka, Milczek, Bomanz i Kruk. Milczek krążył wokół niej, próbując nie dopuścić Bomanza i Kruka. Tylko że ci dwaj nie chodzili nigdzie razem, nie dowierzając sobie nawzajem chyba bardziej, niż Milczek nie wierzył im.
  Było z tym mnóstwo uciechy. Przebywając razem na grzbiecie wieloryba, parę mil od ziemi, i dzieląc miejsce z paroma setkami różnych stworzeń, które chętnie zjadłyby cię na śniadanie, jeśli byś nieodpowiednio się zachowywał, doprawdy trudno trzymać się od siebie z daleka, choćby się nie wiem jak starało.
  Wiedzieli o tym bracia Torque. Wiedziałem ja. Wiedziała Pupilka. Ale ci trzej geniusze byli tak zajęci zatykaniem dziury w centrum wszechświata, że nawet nie przyszło im to do głowy.
  Bracia Torque trochę krzywo na mnie patrzyli. W końcu ja byłem Strażnikiem, a oni należeli do Czarnej Kompanii. Myśleli, że wciąż żywię do nich urazę.
  Jak mówiłem, Biała Róża nigdy nie zadzierała nosa. Nawet będąc już Białą Różą, zawsze chciała, żeby nazywać ją Pupilką. Nie przeszkadzało jej, że przechodząc, próbuję z nią rozmawiać. Przeszkadzało za to Krukowi i Milczkowi. Powiedziałem Krukowi, żeby się wypchał, kiedy zwrócił mi uwagę. Sądzę, że przekazał to także Milczkowi. Nie robił nic. Stał tylko i patrzył, kiedy z nią rozmawiałem, jakby się zastanawiał, kiedy zacząć kroić mnie w plasterki.
  I to byli dorośli mężczyźni. Dużo starsi ode mnie.
  Kruk sam był sobie winien, że w ogóle mogłem rozmawiać z Pupilka. To on nalegał, żebym nauczył się mowy znaków, abyśmy mogli się porozumieć, kiedy nie można głośno gadać.
  Na początku wiele nie mówiliśmy. Najwyżej jak się masz i co słychać. Nie byłem w tym dobry. Z czasem nauczyła mnie więcej znaków.
  Nie powiedziała tego wprost, ale miałem wrażenie, że rozpaczliwie pragnie porozmawiać z kimś jeszcze poza Milczkiem. Nie mogła tego powiedzieć, skoro łaził za nią krok w krok.
  Kiedy zaczęliśmy rozmawiać, chciałem się przede wszystkim dowiedzieć, co naprawdę myśli o Kruku. Chciałem go uchronić przed ponownym zrobieniem z siebie idioty. Może Pupilka domyśliła się tego. Zbyła mnie krótko i nigdy już nie podjąłem tego tematu.
  Parę dni później rozmawialiśmy, jak to jest być wiejskim dzieciakiem dorastającym w czasie szalejącej wokół wojny. Nietrudno było zrozumieć, dlaczego wybrała taką drogę. Każdy znał jej historię. Nie trzeba było żadnych wyjaśnień.
  Opowiedziałem jej, jak zaciągnąłem się do wojska, żeby uciec od życia na roli. I jak doszedłem do wniosku, że Buntownicy nie są bardziej czyści niż cesarscy. Może nawet mniej, bo nie miała czasu jeszcze się nimi zająć. Poza tym cesarscy dostawali żołd. Całkiem niezły i regularny.
  Nie wydawała się obrażona tymi zwierzeniami, więc dodałem do nich jeszcze swoją sekretną życiową filozofię. Każdy palant, który zostaje żołnierzem nie dla pieniędzy, ale dla idei, zasługuje na śmierć za swój kraj.
  To ją obraziło. Z początku bardzo gwałtownie, a później nieco spokojniej, ale równie gorąco; próbowała przekonać mnie, że dla pewnych abstrakcji warto walczyć i umierać. Ja natomiast, równie mocno, obstawałem przy swojej opinii. Nieważne, jak godny podziwu jest powód, nie ma sensu dać się zabić, ponieważ po dwudziestu latach i tak nikt nie będzie o tym pamiętał. A jeśli się przeżyje, nikt nie da za to złamanego grosza.
  Tak minęły dwa dni. Odniosłem wrażenie, że gdyby nie ich paskudne charaktery, Kruk i Milczek nawiązaliby współpracę, żeby mnie wykończyć za pętanie się wokół ich dziewczyny.
  Łatwo było z nią rozmawiać. Mówiłem o tym, o czym nie wspomniałem nikomu. Zawsze sądziłem, że jestem za głupi, by wymyślić coś wartego posłuchania. Takie tam, o ludziach i jak się kręci ten świat.
  Nigdy nie zdawałem sobie sprawy, jak cynicznie patrzę na wiele spraw, dopóki nie spróbowałem zebrać tych myśli do kupy i przekazać ich za pomocą znaków. Wszystko staje się wtedy bardzo przyziemne. Znaki są konkretne.
  Powiedziałem, że trudno mi uwierzyć w jej działanie, ponieważ obiecuje jedynie wyzwolenie spod tyranii przeszłości. A co z przyszłością? Siedząc ten ruch, dostrzegłem, że zupełnie nie bierze pod uwagę ludzkiej natury. Jeśli kiedykolwiek zdoła obalić cesarstwo, nie będzie w stanie zastąpić go niczym lepszym. Tak uczy historia. Nowe rządy, aby utrzymać się przy życiu, były zawsze podlejsze od poprzednich.
  Chciałem wiedzieć, co Buntownicy zaproponują zamiast cesarstwa. Z moich skromnych doświadczeń wynikało, że ludzie za czasów imperium byli bezpieczniejsi, pracowitsi i lepiej im się powodziło niż po nadejściu Buntu. Może z wyjątkiem tych terenów, gdzie Buntownicy byli bardziej aktywni. Powiedziałem jej, że przeważająca większość ludzi nie zajmuje się w ogóle kwestią wolności. Jest to dla nich pojęcie zupełnie obce. Przynajmniej to, co Buntownicy określają mianem wolności.
  Powiedziałem jej, że dla wieśniaka, a oni stanowią prawdopodobnie trzy czwarte ludności, wolność oznacza możliwość utrzymania rodziny i sprzedawania wszelkich nadwyżek z roli.
  Kiedy opuszczałem dom, pola ziemniaków i cała reszta były własnością wspólnoty. Praca była ciężka i żmudna, ale nikt nie chodził głodny. Nawet w chudych latach dość było zapasów, aby pozwolić sobie na niewielki zbytek. Za to w czasach mojego dziadka nasze pola stanowiły tylko jeszcze jedną parcelę pomiędzy dziesiątkami innych, należących do jednego pana na włościach. Ludzie byli częścią wyposażenia działki, tak jak drzewa, woda i zwierzyna prawnie przypisana do ziemi. Mieli mnóstwo zobowiązań wobec pana, które musieli wypełnić, zanim wolno im było uprawiać ziemię. Stałą część płodów rolnych oddawali właścicielowi. On pierwszy zbierał plon ich pracy. Jeśli rok był ciężki, mógł zabrać wszystko.
  Nie musieli jednak chodzić w jarzmie Pani. W rzeczywistości żyli więc w błogim szczęściu. Niczym wiejskie zwierzątka.
  Powiedziałem jej, że synowie właścicieli ziemskich stanowią teraz trzon Buntu i zdecydowani są wyzwolić swoje ziemie spod okupacji.
  Powiedziałem jej też, że nie mam złudzeń, jakoby Pani okazywała miłość czy troskę wobec prostych ludzi. Starła z powierzchni ziemi obecne klasy rządzące, żeby po prostu pozbyć się rywali, którzy mogli rzucić wyzwanie jej potędze. Miała mnóstwo obrzydliwych pachołków, których posiadłości nie były przyjemnym miejscem dla wieśniaków.
  Dowodziłem, że imperium nie grozi rozpad, mimo że rozbroiła Panią podczas gry w Krainie Kurhanów. Pani była opętana pragnieniem poszerzenia swoich granic i zwiększenia swojej potęgi. Stworzyła skuteczny system utrzymujący w ryzach gospodarkę cesarstwa. Ten system wciąż istniał.
  Lecieliśmy czwarty dzień. Nadszedł wieczór i plama brązu przed nami zmieniła się w zamglony błękit Morza Udręk. W krótkim czasie przebyliśmy tak długą drogę. Kiedy pomyślę sobie, przez co przeszliśmy z Krukiem, przedzierając się do tego klasztoru... Niech to szlag! Teraz to była podróż!
  Przestałem spierać się z Pupilką. Czułem się trochę winny. Z każdym dniem coraz słabiej odpierała moje ataki. Sądzę, że podsunąłem jej wiele spraw, o których prawdopodobnie nigdy nie myślała. Znałem wielu ludzi, dla których cel był wszystkim i którzy nigdy nie zastanawiali się, jakie będą konsekwencje, kiedy już go osiągną.
  Oczywiście postąpiłem tak, jak wszyscy. Cholernie jej nie doceniłem.
  Następnego dnia natknąłem się na Pupilkę dopiero koło południa. Chyba jej unikałem. A kiedy ją zobaczyłem, odskoczyłem do tyłu.
  Mniej więcej w tym samym czasie zauważyłem ciemny zarys lądu na północy. Chwilę później okazało się, że tracimy wysokość. Wieloryby uformowały się w trójkąt. Nasz był najniżej. Manty wystartowały w powietrze. Sunęliśmy w kierunku wybrzeża.
   Gdzie jesteśmy? Co się dzieje?  zapytałem Pupilkę.
   Zbliżamy się do Opalu  zamigała.  Poszukamy dzieci Kruka. Zmusimy go, aby zmierzył się ze swoja przeszłością.
  Był to najlepszy dowód na to, jak bardzo drzewo ceniło ją i szanowało. Chociaż odciągnęło swoje sługi od klasztoru i rozkazało im gnać na północ, bo czas naglił, to pozwoliło jej przerwać podróż, ponieważ chciała załatwić coś ważnego dla siebie.
  Sądzę, że Kruk nie wiedział, co go czeka. Kiedy się dowie, będzie prawdopodobnie potrzebował wsparcia. Poszedłem go poszukać.


XXXVII

  O czwartej nad ranem było zupełnie pusto. Żołnierze próżnowali, ponieważ nawet niegrzeczni chłopcy mieli dość rozumu, aby znajdować się w takiej chwili w domach, we własnych łóżkach. Piekarze jeszcze nie przywlekli się do swoich pieców i ciast. Na ulicach słychać było jedynie krople deszczu i wody kapiącej z dachów. Smeds i Ryba nie robili hałasu. Ryba zdawał się nawet nie oddychać.
  Mieli jeszcze jeden kłopot, który ominął ich poprzednim razem. Facet widział ich obu. Właśnie dlatego podjęli się swego zadania o tak nieludzkiej godzinie. Mieli wszelkie powody przypuszczać, że o tej porze przyłapią go w łóżku.
  Dostanie się do środka nie powinno być trudne z tego, co pamiętali na temat domu lekarza. Sztuką było jedynie uczynić to po cichu. Podejrzewali, że mieszka tam na stałe gospodyni. Nie chcieli dodawać jej do swojej listy grzechów.
   To tu  powiedział Smeds.
  Podobnie jak czarodziej, lekarz był wystarczająco zamożny, żeby zamieszkiwać we własnym domu. Miał tam też oddzielne miejsce pracy. Budynek był najwyraźniej nowy. Ta część miasta została spalona kilka lat wcześniej w czasie walk pomiędzy sympatykami Buntu a najemnikami w służbie cesarstwa. Klasy średnie odbudowały swoje domostwa na grobach poprzednich właścicieli.
   Drzwi wejściowe do domu i drugie do biura  mamrotał Ryba.  Załóżmy, że są jeszcze tylne. Te domy zawsze mają małą furtkę od strony ogrodu. Trzy okna widać stąd. Dziwne, że chuligani nie powybijali tych szklanych okropieństw.
  Gabinet lekarza znajdował się bardziej w głębi, przyklejony do ściany domu. Miał własne wejście i niewielki ganek. Wyróżniał się też ogromnym oknem od podłogi do sufitu.
   Idziemy  rzucił Ryba.
  Smeds przemknął przez ulicę i skulił się w najmniej oświetlonym miejscu pod oknem z prawej strony budynku. Pomyślał z niechęcią o pogodzie. Był wystarczająco nieszczęśliwy i bez marznącej mżawki, sączącej mu się za kołnierz.
  Ryba przeszedł obok, kiedy Smeds sprawdzał okno. Było dokładnie zabezpieczone, tak jak się tego spodziewał. Ryba spróbował otworzyć drzwi frontowe. Bez rezultatu. Smeds sprawdził drugie drzwi. Zamknięte na głucho. Wśliznął się za róg domu.
  Ryba skulił się przy drzwiach wejściowych do biura. Udało mu się uchylić je na jakieś trzy cale. Dołączył do niego Smeds. W dłoni błysnął mu nóż.
   Były otwarte?
   Tak. To mi się nie podoba.
   Może to tylko dla klientów. Żeby mogli wejść o każdej porze.
  Ryba wsunął rękę do środka.
   Może. Tylko po co ta zasuwa. Lepiej uważać.
   Nie ma obawy. Na drugie mam Ostrożny. Ryba pchnął drzwi i zajrzał do środka.
   Czysto.
  Wśliznął się do wnętrza.
  Smeds poszedł za nim, kierując się w stronę drzwi prowadzących do części mieszkalnej. Także były otwarte. Pociągnął je do siebie. Zakołysały się miękko, bezdźwięcznie. Za sobą usłyszał cichutki stuk. To Ryba zamknął zasuwę. W pokoju przed sobą nie zauważył niczego podejrzanego. Wszedł do środka.
  Być może był to tylko szelest ubrania. Może cichy oddech. Może jedno i drugie. W każdym razie wystarczyło, żeby Smeds rzucił się gwałtownie w tył.
  Ogień liznął go po łopatkach.
  Wylądował na kolanach, twarzą do biura. Zauważył jakiś kształt zderzający się z Rybą.
   Cholera  odezwał się stary.
  W tej samej chwili kształt pisnął i rzucił się w stronę okna o krok od Smedsa.
   To on.  Ryba podszedł do okna.
   Czekał na nas.
   Cholerny spryciarz. Za dużo wie. Nie możemy pozwolić mu uciec.
  Lekarz gnał z całych sił, młócąc powietrze ramionami. Wyglądał jak mały jeż, a małe jeże jak wiadomo nie są najlepszymi biegaczami.
  Smeds pobiegł za Rybą. Wyprzedził go i pognał za swoją ofiarą. Doktorek miał jakieś sześćdziesiąt jardów przewagi. Niestety spojrzał do tyłu i potknął się. Zanim odzyskał równowagę, Smeds zdobył kolejne dziesięć jardów. Ale strach dodał grubasowi skrzydeł. W ciągu pół minuty nadrobił stracony dystans.
  Wiedział jednak, że nie przegoni nikogo. Smeds wiedział z kolei, że lekarz o tym wie. Biegnąc w panice na oślep, musiał opracować jakąś strategię, dokonać jakiegoś wyboru...
  Lekarz gwałtownie skręcił w prawo, w wąską boczną uliczkę.
  Smeds zwolnił, zbliżając się ostrożnie.
  Tupot stóp cichł w ciemnościach.
  Poszedł za tym odgłosem. Niezwykle ostrożnie minął kolejny zakręt. Znowu na nic. Bogowie, jak tu ciemno. Jeszcze jeden zaułek.
  Stanął w bezruchu. Nie było słychać żadnych kroków. Nasłuchiwał ciężkiego oddechu uciekającego, ale wszystko zagłuszał jego własny.
  I co teraz?
  Musi iść naprzód.
  Przykucnął i zaczął poruszać się naprzód powolnym kaczym chodem. Mięśnie zaprotestowały. Z wdzięcznością pomyślał o zaprawie, jaką przeszedł w Wielkim Lesie.
  Tam! Czyżby ktoś dyszał?
  Nie był pewny. Kroki nadchodzącego Ryby zagłuszyły wszystko.
  Zgrzyt! Świst!
  Czyjaś stopa minęła jego twarz zaledwie o jedną dziesiątą cala. Rzucił się naprzód, ale lekarz już biegł. Nóż Smedsa rozdarł mu biodro.
  Smeds upadł ciężko, ale udało mu się chwycić but tamtego. Czołgał się naprzód, dźgając grubasa w łydkę. W ciemnościach nie mógł dojrzeć, w co uderza. Mężczyzna wrzasnął jak zraniony królik.
  Przerażony Smeds zwolnił uścisk. Zdał sobie jednak sprawę, że jego ofiara ucieka. Wstał i rzucił się na mężczyznę.
   Proszę! Nikomu nie powiem! Przysięgam!
  Nagły ból przeszył lewy bok Smedsa.
  Zaczął wymachiwać nożem, uderzając na chybił trafił. Lekarz próbował jednocześnie wrzeszczeć, oddawać ciosy i uciekać. Smeds przytrzymał go jedną ręką, drugą tnąc, gdzie popadnie. Lekarz wywlókł go na ulicę.
  Smeds nie przestawał ciąć nożem.
  Grubas upadł.
   Cholera, Smeds. Cholera. Nadbiegł Ryba.
   Dopadłem go.
   Pewny jesteś, że on cię nie dopadł?
  Smeds spojrzał na siebie. Był pokryty krwią. Częściowo własną.
  Ktoś krzyknął na ulicy. Ludzie zaczęli wychodzić na tarasy i wyglądać przez okna.
  Ryba schylił się i poderżnął lekarzowi gardło.
   Musimy stąd wiać. Zaraz zjawią się żołnierze. Zerknął na rękę martwego mężczyzny.
   Niedobrze. Dotykał cię?
   Chyba nie.
   Idziemy.  Ryba pomógł mu wstać.  Dasz radę?
   Nic mi nie jest.
  Ruszyli z powrotem.
  Kiedy opadło podniecenie, Smeds poczuł ból. Nie ucieknie, jeśli ruszy za nimi pościg.
  Zamiast do Trupiej Czaszki", Ryba skierował się na Zachodni Kraniec.
   Dokąd idziemy?  zapytał Smeds.
   Do zbiornika wody. Musisz się umyć. Jeśli pokażesz się w domu w takim stanie, Szarzy przyjdą po ciebie, zanim zdążysz zdjąć buty.


XXXVIII

  Nie wiem, co spodziewałem się ujrzeć, kiedy dotarliśmy do Opalu. Być może od mojego ostatniego pobytu nic się nie zmieniło. Nie byłem jednak przygotowany na bałagan, jaki zastaliśmy. Gapiłem się z niedowierzaniem, kiedy przemierzaliśmy ruiny. Nieliczni, którzy przeżyli, pierzchali przed nami jak przerażone myszy. Podszedłem do Pupilki.
   Nie wydaje mi się, że mamy wielkie szansę znaleźć tych, których szukasz.
  Drobne niedogodności nigdy jej nie powstrzymywały.
  Kruk i Milczek żywili teraz do mnie szczególnie mroczne uczucia. Miałem czelność powiedzieć Pupilce, kogo musi odnaleźć, jeśli chce zmusić Kruka do konfrontacji z przeszłością. Żaden z nich nie miał na to ochoty.
  Obaj byli tak bardzo zajęci myśleniem o sobie, że nie starczyło im czasu, by zastanowić się, co czuje i myśli Pupilka.
  Przejechaliśmy niemal całe miasto. Na północy wyśledziliśmy kilka dużych, schludnie rozłożonych obozów. Było ich zbyt wiele, żeby należały tylko do armii, niemniej jednak cesarscy byli tutaj. Szybko i z właściwą sobie metodycznością odpowiedzieli na zburzenie miasta. Poniżej obozu cywile i żołnierze wyrównywali teren pod nowe budynki. Ludzie nie uciekali. Przystawali tylko, gapiąc się na nas.
  Pupilka rozkazała rozglądać się za sztandarem dowódcy. Uważała, że od tego należy zacząć, skoro miastem rządzą żołnierze. Nie wiem, dlaczego ubzdurała sobie, że będą z nią współpracować.
   Co sądzisz teraz o staruszku Kruku?  zapytałem. 
  Byłem ostatnio bardzo ostrożny. Z nim i z Milczkiem. Myślałem, że nie zrozumie, o co mi chodzi. Myliłem się.
   Kiedyś żywiłam dziecięcą miłość do człowieka, który mnie uratował, żywił i ochraniał, ryzykując wszystko. Na długo przede mną odgadł rolę, jaką przyszło mi spełnić w bitwie z ciemnością. Byłam małą dziewczynką. Myślałam, że kiedy dorosnę, wyjdę za Tatusia, i nigdy nie przyszło mi do głowy, że sprawy mogą przybrać nie taki obrót, jak bym tego pragnęła. Dla Kruka nigdy tak naprawdę nie byłam dziewczynką, kobietą, ani też ludzką istotą, Pudełko. Nawet jeśli popełniał dla mnie różne okropności. Byłam symbolem, pokutą. A kiedy nalegałam, żeby traktował mnie jak kobietę, uczynił wszystko, aby symbol nadal spełniał swoją rolę i żeby nie musiał mieć do czynienia z kobietą z krwi i kości.
   Ja też zawsze tak o tym myślałem.
   Wielu ludzi podziwia Kruka. Nie boi się niczego. Nikomu nie da się nabrać. Rani tych, którzy wchodzą mu w drogę, i nie dba o resztę. Tylko tak umie patrzeć na ludzi. Tylko takie spojrzenie do siebie dopuszcza. Jak mogłabym być emocjonalnie związana, z mężczyzną, który nie pozwala sobie na emocje? Cenię go i szanuję. Mogę go nawet czcić. Ale nic więcej. Nie zmieni tego popisami. Zachowuje się jak chłopiec huśtający się na gałęzi, żeby zaimponować dziewczynce.
  Wyszczerzyłem zęby w uśmiechu. Miałem silne przeczucie, że to właśnie zamierzał zrobić.
  Biedny sukinsyn. Nic już nie zostało do zdobycia. Ale nie przyjąłby tego do wiadomości, nawet gdyby powiedziała mu o tym bez ogródek.
  Chciałem dowiedzieć się też czegoś o Milczku, ale nie miałem okazji. Zauważono dowództwo wojska i wieloryby obniżyły lot, kierując się w jego stronę. Zakotwiczyły, chwytając się mackami drzew i skał. Ich obecność wydawała się niepokoić tych w obozie.
  Lubię to słowo  niepokojący. Nauczyłem się go od Bomanza. W jaki figlarny sposób można określić stan, kiedy wysrywasz sobie hemoroidy ze strachu.
  Banda stworzeń z Równiny zebrała się, aby wyrzucić za burtę menhira z blizną. Było przy tym mnóstwo okrzyków radości, wrzasków i pohukiwań. Spadł ich dowódcom prosto na kolana.
  Byli nieźle poruszeni. Zastanawiałem się, co by poczuli, wiedząc, że nad ich głowami znajduje się Biała Róża we własnej osobie. Wiedzieli czy nie  i tak nie zamierzali nic zrobić. Kto by się szarpał, mając w perspektywie cztery pieprzone wieloryby, jeśli nie będzie grzeczny.
  Menhir z powrotem wskoczył na pokład. Gadał coś. Milczek tłumaczył dla Pupilki. Niczego nie słyszałem. Bracia Torque powiedzieli mi, że mam się trzymać z tyłu i tak też zrobiłem. Pupilka wykonała kilka znaków, które menhir musiał jakoś zauważyć. Odszedł i wrócił po chwili.
  Powtórzył ten manewr jeszcze cztery razy i już się nie pokazał. Domyślałem się, że zawarto jakiś układ, ponieważ wieloryby pozostały na swoich miejscach.
  Próbowałem pogadać o tym z Krukiem, ale był jak zwykle naburmuszony i odpychający. Uznał mnie za zdrajcę. Zrezygnowałem więc i poszedłem porozmawiać z braćmi Torque, gadającym myszołowem i paroma innymi, mniej nieśmiałymi stworzeniami z Równiny.

  Jeśli Pupilka czegoś chce, zazwyczaj to dostaje. Tym razem musiała poczekać do następnego dnia.
  Z dołu dobiegło nas głośne hurra". Pupilka wysłała Bliznę, aby sprawdził, co się dzieje. Wrócił z raportem. Wstała i podeszła do Kruka, który patrzył na nią, jak skazaniec na nadchodzącego kata. Zamigała coś do niego. Poszedł za nią z zapałem człowieka prowadzonego na szubienicę.
  Znałem go wystarczająco dobrze, aby rozpoznać te objawy.
  Powlokłem się za nimi, ciekawy, co się wydarzy. Prawie wszyscy podeszli bliżej.
  Za burtą wieloryba pojawiły się głowy dwojga młodych ludzi około dwudziestki.
  A więc niemożliwe stało się możliwe, a prawdopodobieństwo przeszło w pewnik. Chyba że armia na dole wyobrażała sobie, iż ułagodzi Pupilkę przy pomocy tych bliźniaków.
  Oboje wyglądali jak Kruk, tyle że dwadzieścia lat młodszy. Te same ciemne włosy i śniada skóra, ten sam zdecydowany wyraz twarzy, ale bez jego zawziętości.
  Stałem krok za Krukiem, kiedy ujrzał ich po raz pierwszy. Zaklął cicho.
   Wygląda jak jej matka  zamruczał pod nosem.
  Nie powiedziano im, że przybyli na rodzinny zjazd. Byli zaskoczeni i przerażeni. Przede wszystkim przerażeni, zwłaszcza kiedy cała hałastra zebrała się wokół nich. Nie rozpoznali Kruka.
  Rozpoznali za to Pupilkę i ich przerażenie wzrosło jeszcze bardziej.
  Każdy czekał, aż ktoś inny odezwie się pierwszy.
   Zrób coś, Pudełko  wyszeptał Kruk z rozpaczą.  Jestem zgubiony.
   Ja? Do diabła, nie umiem nawet dobrze posługiwać się tym narzeczem.
   Musisz mi pomóc. Zacznij przynajmniej. Nie wiem, co robić.
  W porządku. Mogłem mu udzielić paru rad, ale nie należałem do facetów, którzy kopią leżącego.
   Pewnie nie macie pojęcia, po co was tu przyprowadzono?  zacząłem w swoim kiepskim dialekcie Miast Klejnotów. Potrząsnęli głowami.
   Nie bójcie się. Nic wam nie grozi. Chcemy tylko zadać wam kilka pytań dotyczących waszych przodków. Zwłaszcza rodziców. Chłopiec zaterkotał coś.
   Proszę, mów wolniej.
   Powiedział, że nasi rodzice nie żyją  odezwała się dziewczyna.  Od dziecka jesteśmy zdani na siebie.
  Kruk skrzywił się. Pewnie jej głos przypominał mu głos jego żony.
  Milczek tłumaczył wszystko Pupilce, która przyglądała się dzieciakom z uwagą. Widać było od razu, że to dzieci Kruka. Nic dziwnego, że udało im się przeżyć.  Co wiecie o swoich rodzicach?
  Teraz dziewczyna odpowiadała na pytania. Może uważała, że jej brat jest zbyt pobudliwy.
   Bardzo niewiele.  Opowiedziała mi to, co sam byłem w stanie zauważyć, kiedy podążaliśmy na południe. Wiedziała doskonale, że jej matka nie była miłą osobą.  Udało nam się uzyskać po niej spadek. W zeszłym roku wygraliśmy proces, w wyniku którego odebraliśmy jej rodzinie część własności naszego ojca. Spodziewamy się wygrać jeszcze więcej.
  To już było coś. Dziewczyna nie żywiła szczególnego szacunku do kobiety, która wydała ją na świat.
   Nie pamiętam mojej matki  odezwał się chłopiec.  Sądzę, że po naszych narodzinach starała się spędzać przy nas jak najmniej czasu. Pamiętam tylko niańki. Myślę, że dostała to, na co zasłużyła.
   A twój ojciec?
   Mam niewyraźne wspomnienia bardzo dalekiego człowieka, który rzadko bywał w domu. Ale odwiedzał nas, kiedy przyjeżdżał. Prawdopodobnie robił to dla formalności.
   Czy coś teraz do niego czujecie?
   A powinniśmy?  zapytała dziewczyna.  Nigdy tak naprawdę go nie znaliśmy, a poza tym nie żyje od piętnastu lat.
  Odwróciłem się do Pupilki.
   Czy jest sens dalej to ciągnąć?
   Tak. Nie ze względu na nich, ale na niego.
   Chcesz coś powiedzieć?  zapytałem Kruka.
  Nie chciał. Widziałem, że zastanawia się, jak się po wszystkim z tego wyśliznąć.
  Nie będzie to takie łatwe. Pupilka kazała powiedzieć im, że ich ojciec nie umarł, że został skazany na wygnanie przez sprzymierzeńców ich matki. Kazała mi opowiedzieć, jak wyglądało ich małżeństwo.
  Dzieciaki przestały się bać, za to zrobiły się podejrzliwe.
   O co tu chodzi, do cholery?  dopytywał się chłopak.  Po co te wszystkie pytania o starego? Nie obchodzi nas. To już przeszłość. Gdyby się tu pojawił, powiedziałbym mu to samo. To już nie ten sam facet.
   Chcesz to ciągnąć?  zapytałem Pupilkę.
   Masz mu coś do powiedzenia?  spytałem Kruka w forsbergerze.
  Nikt niczego nie chciał. Banda mięczaków. A więc Kruk naprawdę zamierzał się z tego wykręcić.
   Wasz ojciec odegrał bardzo ważną rolę w życiu Białej Róży  wyjaśniłem bliźniakom.  Przez lata zastępował jej rodziców. Widziała, jak boleśnie odczuwa wygnanie. Zatrzymała się tutaj, ponieważ chciała odpłacić wam za to, co dostała, a czego wy nie doświadczyliście.
  Ani Krukowi, ani Pupilce nie spodobało się to, co powiedziałem.
  Sądzę, że dziewczyna to dostrzegła. Bardzo uważnie przyglądała się Krukowi, ale nie odezwała się do brata.
  Przekonałem Pupilkę, że to wystarczy i że nasi goście powinni zostać zwolnieni. Nie była zadowolona z takiego obrotu sprawy. Ach, te kobiety. Dajesz im to, o co prosiły, a one przeklinają cię, że to nie było to, czego naprawdę chciały.
  Dziewczyna odwróciła się do mnie, zanim zniknęła za burtą.
   Jeśli mój ojciec żyje, nie musi się obawiać, że zostanie źle przyjęty w domu swojej córki.
  W porządku. A więc były jeszcze jakieś otwarte drzwi.
  Ruszyliśmy w chwili, kiedy dziewczyna opadła na ziemię. Pupilka chciała odjechać, zanim rozejdzie się wieść o jej pobycie. Pomknęliśmy na północny wschód w kierunku Równiny Strachu.


XXXIX

  Każdego dnia coraz więcej ludzi przybywało do Wiosła, ale nikt nie wyjeżdżał. Nawet mysz nie wyśliznęłaby się z miasta. Ci, którzy spróbowali ucieczki, już nie żyli.
  Niektórzy stawali się coraz bardziej niespokojni. Częściej niż zwykle wybuchały bójki. Obozy pracy pęczniały w szwach. Trwały poszukiwania grotu. Nie było w Wiośle budynku, który nie zostałby przynajmniej dwa razy przewrócony do góry nogami. Przesłuchano wszystkich mieszkańców. Rozeszły się plotki o niesnaskach wśród rządzących miastem. Brygadier Wildbrand uznała, że nie ma żadnych zobowiązań wobec Gossamer i Jedwabnej Pajęczyny i sprzeciwiła się wykorzystaniu Nocnych Myśliwych do prywatnych celów. Byli elitarnymi oddziałami, a nie politycznymi gangsterami.
  Z czasem zmienił się rodzaj ludzi wchodzących do miasta. Coraz mniej było wśród nich rolników i kupców, a coraz więcej niebieskich ptaków bez konkretnego zajęcia.
  Wieści o srebrnym grocie rozchodziły się coraz szerzej.
  Smeds nie był tym zachwycony. To oznaczało poważne kłopoty. W jaki sposób Gossamer i Jedwabna Pajęczyna zamierzały kontrolować tych wszystkich czarnoksiężników i czarownice? Niektórzy z nich mogli posiadać większą moc, niż by się można tego po nich spodziewać. I co z ciemnymi typami, których przywlekli ze sobą?
  Chaos narastał.
  Smeds rozumiał strategię bliźniaczek. Chciały naciskać tak długo, aż grot sam wyskoczy na powierzchnię. Jeśli wpadnie w niepowołane ręce, będą mogły go odebrać.
  Czy rzeczywiście?
  Każdy z przyjezdnych też wiedział o tych zamiarach. Mimo to kontynuowali polowanie.
  Tylko Tully był zadowolony. Uważał, że cała sytuacja niezmiernie sprzyjała transakcji, której zamierzał dokonać.
   Powinniśmy zasięgnąć języka  oznajmił po kolacji.
   Mów ciszej  odpowiedział Ryba.  Każdy tutaj może być szpiegiem. Nie będziemy zasięgać języka. Słyszałeś, żeby ktoś chciał coś kupić?
   Nie  przyznał Tully  ale to dlatego...
   Dlatego, że większość z nich wie, iż mogą zostać przelicytowani. Zauważ, że bliźniaczki nie oferują niczego. Myślą, że same wpadną na ślad.
   Tak, ale...
   Nie rozumiesz sytuacji, Tully. Pozwól, że ci wyjaśnię...
   Mam po dziurki w nosie twojego gadania.
 Pozwól mi na pewien eksperyment. Jeśli się mylę, odszczekam to przed całym miastem. Jeśli mam rację, i tak wygrywasz.
   Tak? No to powiedz.
  Znowu mu się podlizuje, pomyślał Smeds. Z każdą godziną coraz mniej cenił kuzyna.
   Oto dwa miedziaki. Idź poszukać jakiegoś dzieciaka, ale takiego, który cię nie zna. Zapłać mu, żeby poszedł pod Ropuchę" i Różę" i powiedział tym szumowinom, że czarodziej Nathan wynajmie dwóch ludzi, którzy pomogą mu wymknąć się z miasta jutro rano.
   Nie rozumiem.
 Bogowie! Czy mógłbyś choć raz zrobić coś bez zbędnych dyskusji na ten temat? Eksperyment będzie bardziej pouczający, jeśli nie będę nic wyjaśniał. Zrozumiesz w trakcie.
   Dlaczego miałbym wyświadczać przysługę temu dupkowi Nathanowi?
   Ja to zrobię.  Smeds podniósł się z miejsca.  Inaczej będziemy tu tkwili do przyszłego tygodnia.
   Chcę, żeby Tully to zrobił. Chcę, by zobaczył, że istnieje ścisłe powiązanie pomiędzy tym, co mówi, a tym, co się wydarza w realnym świecie.
   Nabijasz się ze mnie, tak?
   Tully, do kurwy nędzy, zamknij się albo rozwalę ci łeb  zniecierpliwił się Smeds.  Weź te cholerne pieniądze i wyjdź na tę cholerną ulicę. Znajdź dzieciaka i zapłać mu za dostarczenie wiadomości. Ale już.
  Tully poszedł wreszcie. Smeds był naprawdę wkurzony.
   Pozabija nas wszystkich  odezwał się Timmy Locan po wyjściu Stahla.
   Jak twoja ręka?  zapytał Smeds.
   Świetnie. Nie zmieniaj tematu, Smeds.
   Spokojnie, Timmy  powiedział Ryba.  Jest szansa, że coś do niego dotrze dzięki tej sztuczce.
   Chcesz się założyć?
   Nie.
  Smeds także nie przyjął zakładu.
  
  Czarodziej Nathan i jego czterech ludzi wynajmowali pokoje niedaleko Trupiej Czaszki". Szarzy weszli tam tuż przed świtem. Znaleźli pięciu martwych mężczyzn. Dwa pokoje wyglądały tak, jakby przeszedł przez nie huragan. Opieczętowali teren, przeszukali go raz jeszcze i zadali mnóstwo pytań. Ryba dopilnował, aby wszyscy dobrze się przyjrzeli.
   Zaczynasz pojmować?  zapytał Tully'ego.
   Kto mógł zrobić coś takiego, człowieku? Po co?
   Nathan był czarodziejem. Jeśli zamierzał wymknąć się z miasta, to znaczy, że znalazł grot.
   Ale on nie chciał wyjeżdżać.
   Nie, Tully, nie chciał. Ale ty powiedziałeś, że chce. Tully zaczął się sprzeczać po swojemu, lecz po chwili zrozumiał.
   Och!  To było wszystko, co miał do powiedzenia.
   Następnym razem, zanim coś palniesz, rozejrzyj się, kto cię słucha. To mogło nas wiele kosztować.
   Może posunąłeś się za daleko w swoich pokazach, Rybo  powiedział Smeds.
   Dlaczego?
   Na tym się nie skończy. Żołnierze znaleźli tu tylko bałagan. Zaczną się zastanawiać, kto zabrał grot.
   Tak. Może tak samo pomyślą wszyscy inni. Także ci faceci, którzy to zrobili. Przez kilka dni mogą dziać się ciekawe historie. Będzie to dalszy ciąg dzisiejszej lekcji.
   O czym ty gadasz?  zrzędził Tully.
   To musiała być duża banda, co? Na pięciu zbirów i czarodzieja nikt nie wybrałby się w pojedynkę. Myślę, że musiało ich być przynajmniej trzech. Prawdopodobnie więcej. Jeśli nie mogą ufać sobie nawzajem, mogą mieć teraz poważne kłopoty. Każdy z nich wie, że to nie on ma grot, ale nie jest pewny co do pozostałych.
   Och  odezwał się Tully.  To zaczyna być przerażające. Nigdy nie myślałem, że tak się to potoczy.
   Twój problem polega na tym, że nigdy nie myślisz  mruknął Timmy, ale Tully go nie usłyszał.
   To dopiero początek  powiedział Ryba.  Będzie jeszcze gorzej. Jeśli chcemy wyjść z tego cało, musimy być cholernie ostrożni. Ci ludzie nie są ani mili, ani rozsądni. Nie interesuje ich porozumienie, dopóki mają inne możliwości.
  Sytuacja rzeczywiście stawała się coraz bardziej niebezpieczna i coraz większe moce były w nią zamieszane. Magowie, poszukiwacze grota, napływali do miasta. Odżywały dawne nienawiści. Mieszkańcy, doprowadzeni do ostateczności, odpowiedzieli zamieszkami ulicznymi. Bliźniaczki przyglądały się z zadowoleniem, nie próbując powstrzymać narastającej przemocy.
  Smeds spędził dużo czasu, żałując, że dał się w to wciągnąć kuzynowi. Żyło im się dobrze, gdyż korzystali ze skarbów, które zdobyli w Krainie Kurhanów, ale co z tego, kiedy musieli uważać na każde słowo i co chwilę oglądać się za siebie, czy nie nadciąga katastrofa.


XL

  Byliśmy już nad Lasem Chmury, na południe od Wiosła, na wschód od Róż i na zachód od Lordów, ukryci przed oczami cesarskich. Zbyt wielu z nich widziało wieloryby żeglujące tak daleko od Równiny Strachu, która była ich domem. Pupilka pragnęła spowodować niewielkie zamieszanie na dole, zanim ruszymy dalej.
  Nie pozwalała się popędzać, aczkolwiek Ojciec Drzewo wpadł w istny szał. Nie rozumiałem dokładnie, co się dzieje, ale inni też nie, tak więc pobieraliśmy nauki od starego Bomanza, który nagle stał się ulubieńcem Pupilki.
   Pamiętacie zapewne, że w czasie wielkiej bitwy w Krainie Kurhanów dusza, czy też istota Dominatora  największego zła, jakie kiedykolwiek przemierzało tę ziemię  uwięziona została w srebrnym grocie. Został on wbity w pień potomka drzewa, które stoi na Równinie Strachu.
  Przemawiał w ten sposób, kiedy miał publiczność.
   Wierzono, że uwięzi to skutecznie pozostałości zła na wieczne czasy. Syn Drzewa miał być odporny na ciosy, nietykalny i praktycznie nieśmiertelny. Jego pień, rosnąc, miał pochłonąć grot. Stare zło miało pozostać jedynie wspomnieniem. Ale myliliśmy się. Grupa poszukiwaczy przygód zdołała oszołomić Syna Drzewa na tyle, żeby wydobyć z niego grot. Jeśli możemy wierzyć jego świadectwu, a w danych okolicznościach musimy wierzyć, ponieważ innego nie posiadamy, żaden z tych mężczyzn w najmniejszym choćby stopniu nie znał się na czarach. Jest to niezwykle istotna wiadomość, ponieważ wpadli oni na pomysł, który mógł pochodzić jedynie od kogoś, kto poświęcił się okultyzmowi.
  Niech go licho. Naprawdę tak mówił, kiedy miał publiczność. To jeszcze nie był koniec.
   Panowie, srebrny grot wydostał się na świat. To już nie Dominator. Dominator nie żyje. To nieśmiertelna esencja zła, która ożywia jego szczątki. Może ona zostać użyta do przywołania, zniewolenia i nadania kształtu mocom, których nawet ja nie jestem w stanie zgłębić. Ów grot może doprowadzić do samego jądra ciemności i obdarzyć swego właściciela siłami przewyższającymi nawet moc Dominatora. Naszą misją, naszą świętą misją, którą Biała Róża otrzymała od Starego Ojca Drzewo, jest odnaleźć srebrny grot i oddać go pod wieczną straż. Musimy tego dokonać za wszelką cenę, zanim ktoś odkryje jego moc i wykorzysta go do swych mrocznych celów, a potem ukryje się tak głęboko, że świat nie będzie miał już szansy na odzyskanie wolności.
  To za wszelką cenę" wywołało pewne poruszenie. Gadający myszołów wyciągnął głowę spod skrzydła, zmrużył oczy i zaczął szydzić ze starego czarodzieja. Oderwało go to od szalonych pomysłów.
   Myszołowie, gdybyś tylko nadawał się do jedzenia, natychmiast rozpaliłbym ogień!  wrzasnął. Po czym powrócił do opowiadania.  Ojciec Drzewo ma powody przypuszczać, że grot jest teraz w Wiośle. Biała Róża, Milczek, bracia Torque i niektórzy z naszych małych towarzyszy przedostaną się do miasta. Z pomocą podziemia założą bezpieczną bazę i podejmą poszukiwania. Kruk, Pudełko i ja, z powodu naszej znajomości tego terenu, udamy się do Krainy Kurhanów i spróbujemy dowiedzieć się czegoś.
  Zaczęliśmy psioczyć. Kruk nie chciał być wysyłany do miejsca, gdzie nie było Pupilki, a ja w ogóle nie chciałem, aby wciągano mnie w tę przygodę. Wściekłem się.
  Pupilka wzięła mnie na stronę i uspokoiła, przekonując, że nawet jeśli w głębi serca pozostanę wierny cesarstwu, to pomoc udzielona jej nie wyrządzi mi żadnej krzywdy. Być może miała rację, twierdząc, że diabeł, którego chciała pokonać, i tak nie uszanowałby żadnych przymierzy ani idei. Podzieliłby ludzi na dwa gatunki, swoich wrogów i swoich niewolników.
  Trudno było to przełknąć, ale w końcu zgodziłem się. I tak wszędzie chodzę za Krukiem. Równie dobrze mogę nadal to robić.
  Niech będzie. Zacząłem również myśleć o powrocie do zbierania ziemniaków. Żaden ziemniak nigdy nie kazał nikomu robić z siebie durnia.


XLI

  Smeds wszedł na ganek Trupiej Czaszki", zamierzając pogadać z Rybą, ale jedyne wolne krzesło stało między starym a kapralem Nocnych Myśliwych. Chciał zawrócić, ale wiedział, że nie powinien.
  Opadł na krzesło.
   Cześć, kapralu. Nie masz nic innego do roboty poza siedzeniem tutaj i popijaniem piwa?
   Nie, jeśli tylko mogę tak to urządzić.
   Co za życie. Powinienem się zaciągnąć.
   Tak? Nie spodobałoby ci się. Gdzie byłeś o trzeciej nad ranem?
   W swoim łóżku.
   Szczęściarz z ciebie. A zapytaj, gdzie ja byłem.
   Gdzie byłeś o trzeciej nad ranem?
   Za Shant, z niemal dwoma setkami innych facetów. Tam, gdzie wyburzyli wszystkie budynki i jeszcze niczego nie wybudowali. Szukaliśmy potwora. Jakiś facet doniósł, że widział potwora większego niż Pałac Obywatelski.
   I znaleźliście?
   Ani dużego, ani małego, ani w ogóle żadnego.
   Facet był pijany?
   Czy trzeźwy człowiek spacerowałby tam po nocy?
   Widzę coś interesującego zmierzającego w naszą stronę  przerwał Ryba, wskazując podbródkiem na ulicę.
  Smeds ujrzał trzech mężczyzn i kobietę. Nie była ani ładna, ani młoda. Cóż mogło być w niej interesującego? Ale wyglądała na twardą i nosiła broń jak mężczyzna.
  Smeds nigdy nie widział takiej grupy twardzieli, jak oni. Wyróżniało ich za to zoo, jakie ze sobą taszczyli.
  Wokół szyi kobiety owinęła się fretka, a z kieszeni ubrania wystawał pyszczek wiewiórki. Wysoki, ciemnowłosy i ciemno odziany mężczyzna, który szedł po jej prawej stronie, niósł na lewym ramieniu sokoła ze zdjętym kapturem. Za nimi kroczyło trzech mężczyzn, niosąc kilka małpek i dużego węża. Smeds pomyślał, że mogą to być bracia.
   Aresztujesz ich?  zapytał.  Taszczą tyle nielegalnej broni, że starczyłoby na prywatną wojnę.
   Chcecie przedstawienia, chłopcy? Moja mama nie miała głupich dzieci.  Mimo to włożył palce do ust i gwizdnął. Kiedy pojawili się jego ludzie, przywołał obcych gestem dłoni.
  Wysoki mężczyzna spoglądał przez chwilę spod zmrużonych powiek, a potem dał ledwo widoczny znak człowiekowi z wężem. Właściciel gada podszedł do żołnierzy, a wąż spojrzał na nich, jakby oceniał ich przydatność do spożycia. Smeds dostał gęsiej skórki.
   Dam ci przyjacielską radę, kolego. W mieście obowiązuje prawo wojskowe. Nikt nie może nosić przy sobie ostrza dłuższego niż osiem cali. Chyba że ma na sobie szary mundur.
  Człowiek z wężem podszedł do wysokiego i coś mu powiedział. Ten przyglądał się kapralowi przez moment, a potem skinął głową.
   Widziałeś?  oburzył się Smeds.  Ta cholerna małpa pokazała nam jęzor.
   Widziałem już gdzieś tego wysokiego  powiedział kapral.  Na odległość miecza. No cóż. Kufel jest pusty. Popilnujcie mi krzesła, a ja pójdę uwolnić pęcherz i zrobić dolewkę.  Wszedł do środka.
   Co myślisz o tej bandzie?  zapytał Smeds.
   Ja też już gdzieś widziałem tego wysokiego. W tych samych okolicznościach co kapral. Dawno temu. Nie muszę Przypominać sobie, kiedy i gdzie to było. Brałem udział tylko w jednej bitwie.
  Smeds spojrzał zaskoczony.
   Sądzisz, że też szukają grotu?
  Mógł o tym mówić, ponieważ już wszyscy w mieście wiedzieli, o co chodzi.
   To jasne. Dzięki nim rozgrywka będzie bardziej interesująca.
   O czym ty gadasz?
   Nie zwracaj na mnie uwagi, chłopcze. To tylko bajanie starego człowieka. Ha! Tak też myślałem. Chodzi o coś więcej.
  Ludzie ze zwierzętami zatrzymali się w dole ulicy przed domem, który kiedyś był sklepem rzeźnika, jak twierdził Timmy, ale teraz był tylko jeszcze jedną noclegownią pełną lokatorów. Wysoki człowiek spojrzał do tyłu, jakby usłyszał Kruka. Potem cała banda ruszyła przed siebie, nie zwracając uwagi na śledzące ich spojrzenia.
  Wrócił kapral z pełnym kuflem i pustym pęcherzem.
   Powinienem rzucić to świństwo. Źle mi robi na żołądek.  Pociągnął łyk.  Na czym to stanęliśmy?
   Miałem właśnie zapytać cię, kiedy otworzą bramy. Jeśli rolnicy czegoś nie przywiozą, już niedługo zacznie się głód.
   Nie radzą się mnie w sprawach polityki, tatuśku. Ale coś ci powiem. Myślę, że te dwie suki nie kiwną nawet palcem, jeżeli ktoś w Wiośle będzie głodował. One na pewno nie będą głodne.
  Smeds miał już dość gadaniny kaprala.
   Idę po coś do picia  powiedział i wszedł do środka.
  Zamówił piwo, zastanawiając się, kiedy wyczerpią się zapasy i na jak długo ludziom wystarczy cierpliwości. Jeszcze trochę. Na razie niewielu działa się krzywda, ale jeśli sytuacja się nie zmieni, niechybnie wybuchną zamieszki.
  Wszedł Timmy Locan, zamówił piwo i stanął obok Smedsa. Nie odzywał się przez chwilę.
   Może poszlibyśmy się przejść, jak skończymy?
   Dobra. Przyda mi się trochę ruchu.
   O co chodzi?  zapytał Smeds, kiedy odeszli już spory kawałek od Trupiej Czaszki" i przeszli przez teren zabudowany. Tutaj nikt ich nie podsłucha.
   Pamiętasz tego doktorka, który badał moją rękę, jak przyjechaliśmy do miasta?
   Tak.  Smeds poczuł ukłucie winy.
  Nie powiedzieli innym, co zrobili z Rybą. Tully'emu było tak wszystko jedno, że nie spostrzegł nawet, iż lekarza i czarodzieja nie ma już pośród żywych. Timmy to zauważył i Smeds przypuszczał, że żywi uzasadnione podejrzenia wobec tak niezwykłego zbiegu okoliczności.
   Co z nim?
   Wygląda na to, że zaraził się ode mnie, a potem zaraził swoich pacjentów. A oni z kolei roznieśli to dalej. Nie jest to prawdziwa zaraza, bo inaczej zachorowałoby całe miasto, ale parę setek już się zaraziło. Ci, którzy chorują najdłużej... No cóż. Mają się gorzej niż ja. Wczoraj pewna kobieta popełniła samobójstwo. Dziś rano facet, któremu poczerniało całe ramię, zabił czworo swoich dzieci, a potem siebie.
   To straszne. Prawdziwa makabra. Ale nic nie możemy z tym zrobić.
   Wiem. Rzecz w tym, że Szarzy zaczynają coś węszyć. Przesłuchują każdego z czarną chorobą. Z pytań, które zadają, wynika, że domyślają się związku pomiędzy chorobą a srebrnym grotem. Chcą koniecznie znaleźć kogoś, kto go miał i coś wie. Kogoś takiego jak ja.
   Nie musisz się martwić, Timmy. Nie trafią do ciebie.
   Tak sądzisz? Te suki nie żartują, Smeds. Co będzie, jeśli odkryją, że wszystkie ślady prowadzą do lekarza, który wykorkował akurat wtedy, kiedy choroba zaczęła się rozprzestrzeniać? Pomyślą, że spotkał go nieszczęśliwy wypadek, bo ktoś, kogo leczył, nie chciał zostawić po sobie wspomnień. Wiedzą już, że jedynym lekarstwem jest amputacja zaatakowanej części. Wkrótce Szarzy dostaną rozkaz schwytania wszystkich z obciętą ręką.
   Może masz rację. Lepiej dowiedzmy się, co Ryba o tym myśli.
  Ryba przyznał rację Timmy'emu. Z całą pewnością Gossamer i Jedwabna Pajęczyna wydadzą taki rozkaz. Były zdecydowane na wszystko.
  Ryba zastanowił się głęboko.
   Sądzę, że już czas wypuścić trochę dymu.
   Co masz na myśli?  zapytał Smeds.
   Ta sytuacja nie może trwać wiecznie. Miasto jest jak zakorkowana butelka. Musi wybuchnąć, a kiedy to nastąpi, uwolnimy się razem ze wszystkimi. Do tego czasu puścimy ich fałszywym tropem albo wykorzystamy możliwość spowodowania chaosu, którą sami nam stworzyli. W ten sposób kupimy sobie trochę czasu.
  Smeds był zdezorientowany. Następne słowa Ryby wprawiły go w jeszcze większe oszołomienie.
   Pozbądźcie się całego srebra. Zostawcie złoto, miedź i klejnoty, ale pozbądźcie się srebra. Smeds, powiadom Tully'ego, ale nie pozwól, żeby cię oszukał.
   Co się dzieje?
   Rób, co mówię.
  Zrobili, co im kazał. Nawet Tully, który po lekcji o śmiercionośnej sile niebacznie wypowiedzianego słowa stał się niezwykle rozsądny i skłonny do współpracy.


XLII

  Przybyliśmy do Wiosła, spuszczając się z wieloryba po linach z przytroczonymi do pleców bagażami. Towarzyszyło nam kilka stworzeń z Równiny. Kiedy założymy bezpieczny obóz, przyjdzie ich więcej. Dowódca menhirów chciał, aby było przy nas dwóch jego kamiennouchych przyjaciół. Mieli zadbać o szybką komunikację w razie potrzeby. W porządku.
  Lepiej mieć pewność, że wszystko funkcjonuje tak, jak chce tego Drzewo.
   Jesteśmy w punkcie wyjścia  powiedział Kruk, kiedy stanęliśmy na ziemi.
  Odzyskał dawną kondyncję. Stał się niemal tym samym facetem, którego kiedyś poznałem.
   I znowu jest zimno i mokro  zrzędziłem. Kiedy wyjeżdżaliśmy, kończyła się zima, a teraz skradała się z powrotem. Opadły liście i w każdej chwili mogliśmy spodziewać się śniegu.  Lepiej nie marudźmy. Zróbmy, co jest do zrobienia, i zmywajmy się stąd.
   Jak utrzymasz ich na roli po tym, jak widzieli wielkie miasto?  Kruk zachichotał.
   Nie róbcie tyle rabanu  skarcił nas Bomanz.  Nie wiemy, czy w pobliżu nie ma jakichś cesarskich.
  W połowie miał rację. Nie widzieliśmy ich jeszcze na własne oczy, ale stworzenia z Równiny ruszyły na zwiad i powróciły z raportem, że w promieniu pięciu mil nie ma nic większego niż królik. Pod tym względem mogłem im ufać.
  Bomanz natomiast musiał odprawić jeszcze parę magicznych sztuczek, żeby poczuć się pewnie. Potem pozwolił nam rozłożyć obóz i rozpalić ogień.
  Zwlekliśmy się z barłogów bladym świtem i zjedliśmy jakieś zimne świństwo. Potem rozdzieliliśmy się.
  Ja wziąłem miasto i obóz wojskowy, ponieważ znałem je najlepiej. Kruk dostał las, a Bomanz Krainę Kurhanów. Byłem niemal pewny, że jedyne, co ma zamiar tam uczynić, to uciąć sobie drzemkę.
  Stworzenia z Równiny miały robić to, co uznają za stosowne, i naprowadzić nas na ślad, jeżeli coś znajdą.
  Pobieżny rzut oka na miasto wystarczył. Zostały tam tylko kości. Poszukiwania nie zajęły mi dużo czasu. Zrobiłem, co mogłem, żeby znaleźć coś użytecznego, po czym wróciłem do obozu. Bomanz stał tam, gdzie go zostawiłem. Oczy miał wciąż zamknięte. Chodził maleńkimi kroczkami na czubkach palców. A więc w końcu się ruszył.
  Wrócił Kruk.
   Już?
   Tak.
   Znalazłeś coś?
   Mnóstwo kości. Wystarczy, żeby zbudować armię szkieletów.
   Przygnębiło cię to?
   Znałem tych wszystkich facetów.
   Tak  nie powiedział nic więcej. Po prostu czekał. Potrafił być w porządku, jeśli akurat nie był zajęty użalaniem się nad sobą.
   Sądzę, że to robota Kulawca i Psa Zabójcy Ropuch. Ale po nich był tam ktoś jeszcze. Przeczesał wszystko tak starannie, jak matka głowę dziecka w poszukiwaniu gnid. Nie zostawił nic, co miałoby choć najmniejszą wartość.
   Absolutnie nic?  Kruk zamyślił się.
   Warto by powęszyć trochę w Wiośle, chociaż wzięli pewnie tylko to, co mogli unieść i co nie rzuca się w oczy. Chyba że szastali pieniędzmi, ale wtedy cesarscy już by ich mieli.
  Bomanz dołączył do nas. Kręcił się w kółko, robiąc herbatę. Kruk opowiedział nam, że trafił na dwa obozowiska po facetach, których szukamy, ale nie znalazł nic, co mogłoby nam pomóc.
   Jeśli cokolwiek tam było, cesarscy dotarli tam pierwsi.
   Jeśli tak  odezwał się Bomanz  to mogą już mieć grot.
  Poprzez kamienie otrzymaliśmy raporty z Wiosła. Wieści nie brzmiały zachęcająco. Wyglądało na to, że para cesarskich grubych ryb ruszyła w pościg za grotem i zamierzała wykorzystać go do własnych celów.
   Rozumiesz coś z tego?  zapytał Kruk.
   Nie za wiele  odpowiedział Bomanz.  Prawdopodobnie było ich czterech. Udało im się dlatego, że Syn Drzewa większość czasu zajęty był Psem Zabójcą Ropuch i nie uznał ich za poważne zagrożenie. Myślał, że rzucają patykami z przekory.
   Patykami?  nie wytrzymałem.
 Rzucali patykami w drzewo tak, że utworzył się wokół niego stos. Potem podłożyli ogień.
   Nie trzeba być geniuszem, żeby zostać bogiem  mruknął Kruk.
   No to mamy ich  stwierdziłem.
   Co?  Bomanz nie przyjmował do wiadomości, że ktoś może żartować.
   Musimy po prostu rozglądać się za facetami, którzy wydłubują sobie drzazgi z paluchów.
  Bomanz spojrzał na mnie spode łba. Kruk zachichotał.
   Czy w ogóle wiemy coś o tych gościach?  zapytał.
   Nie wiemy nawet, czy to mężczyźni  warknął Bomanz.
   Wspaniale.
   Skoro nie wiemy, kto to zrobił, to może zastanowimy się, kiedy. Czy możemy ustalić jakieś daty? Potem zastanowimy się, kto w tym czasie wyjeżdżał.
  Wydało mi się to kiepskim pomysłem.
   Nawet jeśli Wiosło nie zostało zaatakowane, połowa ludzi wymordowana, a reszta nie oszalała od tamtego czasu...
   W porządku, to głupi pomysł. A więc, czarodzieju, czy jest sens, żebyśmy się tu pałętali? Może raczej powinniśmy udać się do Wiosła i spróbować ich stamtąd wykurzyć. Powiedziałbym, że tracimy czas, siedząc tu i czekając na raporty od naszych sprzymierzeńców.
  Bomanz nie miał lepszego pomysłu. O wschodzie słońca wdrapaliśmy się z powrotem na naszego cuchnącego powietrznego rumaka i szykowaliśmy się na śniadanie w Wiośle.
  Z utęsknieniem oczekiwałem swojego pierwszego od miesięcy przyzwoitego posiłku.


XLIII

  Smeds był zdumiony. Ten sukinsyn Ryba naprawdę wywołał niezłe zamieszanie.
  Rozeszła się plotka, że do pewnego złotnika z dzielnicy Sedar Row, którą zamieszkiwali wszyscy jubilerzy, zgłosił się klient z ogromnym srebrnym ćwiekiem i zapłacił sto oboli za przerobienie go na kielich i trzymanie gęby na kłódkę. Niestety, wczoraj wieczorem złotnik świętując szczęśliwe zrządzenie losu, wypił trochę za dużo i wypaplał co nieco swoim kompanom, zaklinając ich, żeby dochowali tajemnicy.
  W dzisiejszych czasach życie człowieka zajmującego się wyrabianiem czy sprzedażą biżuterii nie jest warte nawet miedziaka. Poszukiwacze grotu są coraz bardziej zdesperowani. Depczą sobie po piętach i szkodzą jeden drugiemu.
  Szarzy dość późno włączyli się do tej gry, ale kiedy już to zrobili, nie bawili się w kotka i myszkę. Z zemsty przeszli przez miasto, konfiskując każdy kawałek srebra, jaki znaleźli; wychodzili z założenia, że do tej pory grot mógł zostać przerobiony na cokolwiek. Próbowali rozdawać papierki uprawniające do odszkodowania, ale ich posiadacze niczego nie uzyskali. Wojskowi już nieraz ich obrabowali.
  Stawiano opór. Wybuchały lokalne zamieszki. Po obu stronach byli ranni i zabici. Ale żołnierzy było zbyt wielu, a gniew mieszkańców miasta nie był jeszcze wystarczająco mocny, aby wywołać rewolucję.
   Całkiem sprytnie, Rybo  powiedział Smeds, kiedy znaleźli się w bezpiecznym miejscu.  Naprawdę sprytnie.
   Zadziałało, ale to nie znaczy, że jestem z tego dumny.
   Owszem, zadziałało, ale na jak długo?
   Sądzę, że na jakieś trzy, cztery dni. Może pięć, jeśli uda mi się podsycić plotki nowymi wiadomościami. Zależy też, jak szybko Gossamer i Jedwabna Pajęczyna zorientują się, że nie ma grotu wśród przedmiotów zebranych przez żołnierzy. Mamy więc jakiś tydzień. Chyba że któryś z poszukiwaczy wpadnie wcześniej na nasz trop. Na razie mamy przewagę. Ale jeśli nie skończy się to idiotyczne oblężenie, dopadną nas prędzej czy później. Gdyby chociaż dziesięciu ludziom udało się uciec z miasta. Byliby pewni, że jest wśród nich właściciel grotu, a wtedy mieliby do przeszukania cały świat.
   Pewny jesteś?
   Nie pomyślałbyś tak na miejscu bliźniaczek?
   Chyba tak.
   Każdego dnia wysyłają coraz więcej mężczyzn do pilnowania murów. Nie wiem tego na pewno, ale sądzę, że mają ustalony jakiś nieprzekraczalny termin, a jeśli tak, to możemy to wykorzystać przeciwko nim.
   Nieprzekraczalny termin? Co masz na myśli?
   Bliźniaczki nie są nikim tak naprawdę ważnym w cesarstwie. Prędzej czy później ich szefowie nabiorą podejrzeń co do ich działań tutaj. Lub też jeden z nich postanowi przybyć tu i zabrać grot dla siebie.
   Powinniśmy zostawić to cholerstwo tam, gdzie było.
   Powinniśmy, ale nie zrobiliśmy tego. Musimy z tym żyć, a może nawet umrzeć. Nie popełnij błędu, Smeds. Walczymy teraz o życie. Ty, ja, Tully, Timmy jesteśmy martwi, jeśli wpadną na nasz trop.
   Jeśli miałeś zamiar mnie przestraszyć, to możesz sobie pogratulować dobrze wykonanej roboty.
   Próbuję cię przestraszyć, bo sam jestem sparaliżowany ze strachu, a ty jeden masz dość rozumu, żeby mi pomóc. Tully nie ma żadnych zasad, a Timmy nie doszedł jeszcze do siebie od czasu amputacji.
   Mam dziwne przeczucie, że nie spodoba mi się to, co zaraz powiesz. Co zamierzasz?
   Jeden z nas musi ukraść trochę białej farby. Nie kupić, ale właśnie ukraść, ponieważ sprzedawca mógłby nas zapamiętać.
   Mogę się tego podjąć. Wiem, gdzie ją znaleźć, jeśli oczywiście nie ma tam Szarych. Co masz zamiar zrobić z tą farbą?
   Zmienić centrum uwagi. Upolitycznię cały ten bałagan.
Znowu zrobił się tajemniczy. Smeds nie rozumiał, o co chodzi, ale zdecydował, że dopóki Ryba wie, co robi, on nie musi niczego rozumieć.
  Tego wieczoru Tully po raz pierwszy poprosił go o pożyczkę. Suma była niewielka i oddał dług następnego ranka, więc Smeds nie zwrócił na to większej uwagi.
  Smeds zasypiał, zastanawiając się po raz pierwszy nad Starym Człowiekiem Rybą. Przy bliższym poznaniu wydawało się, że jest zupełnie pozbawiony sumienia. Zdecydował się uczestniczyć w całej awanturze i uzyskać swój udział, nawet gdyby miał poświęcić wszystkich mieszkańców Wiosła. To nie był Ryba, którego kiedyś znał. Ale tamten Ryba nigdy nie stał w obliczu takiego zagrożenia.
  Smeds sam już nie był pewny, kim teraz jest. Nie należał do myślicieli, nie lubił też działać. Całe życie robił tylko to, co musiał robić, i płynął z prądem.
  Był pewny, że nie chce młodo umierać ani odpowiadać na pytania na kole tortur. Był pewny, że nie chce już cierpieć biedy. Doświadczył jej i przekonał się, że znacznie lepiej żyje się z pieniędzmi. Posiadanie dużej sumy, takiej, jaką można by uzyskać ze sprzedaży grotu, byłoby na pewno jeszcze lepsze.
  Nie znalazł alternatywy dla metod Ryby, więc zgodził się na nie. Jednak niepokój go nie opuszczał.


XLIV

  Pies Zabójca Ropuch obserwował poruszenie spod przymkniętych powiek. Od pradawnych czasów miał do czynienia z czarodziejami. Zdradzieckie plemię. Teraz także zapach zdrady czuć było wyraźnie w klasztornej celi.
  Znalazł konieczną pomoc prędzej, niż się spodziewał, w kraju zwanym Sweep, jakieś sto mil na zachód. Od trzech pokoleń trwała tam nieprzerwanie krwawa wojna pomiędzy dwoma klanami czarodziejów. Przetestował szanowane rody i stwierdził, że klan Perły posiada umiejętności bardziej przydatne do jego potrzeb. Nawiązał z nimi kontakt i dobił targu. Pomoże im pokonać ich wrogów, a w zamian za to oni odbudują jego towarzysza.
  Nie powiedział im, że chodzi o Kulawca.
  Klan Cienia przestał istnieć. Zginęli czarodzieje, ich żony i najmniejszy nawet berbeć, który mógł wyrosnąć na maga.
  Dwunastu starszych z klanu Perły otaczało teraz kadź z oliwą, w której głowa, połączona z glinianym ciałem, oczekiwała na ostatnie ożywiające zaklęcie. Mamrotali do siebie w języku, którego nie rozumiał. Wiedzieli, że zdrada mogłaby ich teraz drogo kosztować.
  Widzieli go już w akcji, podczas likwidacji klanu Cienia. Kulał wtedy.
  Najpierw upewnił się, że zrobiono mu nową łapę.
  Warknął. Było to delikatne przypomnienie, po co się tutaj znaleźli.
  Zrobili, co im kazał. Jeden z tych głupich mnichów, którzy pozostali, aby odbudować klasztor, posłużył jako ofiara.
  Szara glina nabrała koloru. Drgnęła lekko i zadrżała niemal jak prawdziwe ciało.
  Stwór usiadł nagle. Oliwa ściekała po jego ciele. Czarodzieje odskoczyli w tył, wytrzeszczając oczy. Kulawiec glinianymi dłońmi zbadał gliniane ciało. Uśmiechnął się niemal z ekstazą.
   Lustro  rozkazał.
  Jego głos był jak grzmot. Spojrzał na swe odbicie, pieszczotliwie dotykając twarzy palcami. Była znacznie lepsza od jego własnej.
  Nagły ryk wściekłości zatrząsł piwnicą.
  Pies Zabójca Ropuch kątem oka uchwycił to, co Kulawiec ujrzał w lustrze.
  Była to jego własna twarz. Prawdziwa, bez upiększającej warstwy.
  Kulawiec wyskoczył z kadzi, chwycił ją i chlusnął po celi jej zawartością. Czarodzieje wycofali się, krzycząc i pośpiesznie przygotowując się do obrony. Nie rozumieli, co się dzieje.
  Za to Pies Zabójca Ropuch zrozumiał od razu. Znal ataki szału Kulawca. Ten był udawany.
  Pomylił się, oczekując zdrady ze strony klanu Perły. To Kulawiec był źródłem odrażającego zapachu.
  Zaatakował i w połowie skoku zorientował się, że popełnił błąd.
  Kulawiec użył kadzi, aby zmylić atak, i rzucił się do drzwi, które Pies zasłaniał ciałem. Stwór roześmiał się i uciekł po schodach przed zaklęciami czarodziei. Pies Zabójca Ropuch pomknął za nim, ale było już za późno.
  Schody zawaliły się.
  Pies Zabójca Ropuch zaczął kopać.
   To nie będzie takie łatwe, szczeniaczku. Myślałeś, że się mną posłużysz, tak? Mną! Pozwalałem ci tak myśleć, dopóki nie wykonałeś mojego planu. Teraz podziwiaj swój grobowiec. Jest lepszy, niż na to zasługujesz, ale nie mam czasu, aby zgotować ci odpowiedni los.  Rozległ się szaleńczy śmiech i tony ziemi opadły na zawalone schody.
  Pies Zabójca Ropuch przez chwilę kopał jak szalony. Potem zatrzymał się i warknięciem uciszył panikę, jaka wybuchła w ciemnościach za jego plecami. Nasłuchiwał uważnie, kiedy zapadła cisza.
  Północ! Kulawiec skierował się na północ. Był bardziej szalony niż zwykle, ale mimo to powściągnął swoją gwałtowną żądzę zemsty.
  Była tylko jedna odpowiedź na tę zagadkę. Odłożył na bok zemstę, mając nadzieję na zdobycie jeszcze większej władzy.
  Pies Zabójca Ropuch warknął cicho niemal rozbawiony.


XLV

  Smeds odkrył, że jeśli zanurzyć zwitek bawełny w farbie, a potem rozsmarowywać półkola wokół obranego punktu, to powstaje całkiem znośny wizerunek róży.
  Po gorączce poszukiwań jubilera, którego wymyślił Ryba, rozeszła się plotka, że jedna z bliźniaczek weszła w posiadanie grotu i ukrywa go przed swoją siostrą. Stary zdecydował się wypuścić ostatnią strzałę, aby wykorzystać wybuch chaosu i dodać jeszcze jedno ziarno szaleństwa do niepokoju nękającego Wiosło.
  Dlatego właśnie Smeds wędrował już trzecią noc z rzędu przez miasto z wiaderkiem farby. Ryba kazał mu naznaczyć wybrane miejsca znakiem Białej Róży. Miało to stworzyć wrażenie, że jakiś podziemny ruch oporu szykuje odwet za cesarskie okrucieństwa.
  Tym razem Ryba chciał osiągnąć coś więcej. Chciał, aby całe miasto usłyszawszy o tym, zaczęło wierzyć i żywić nadzieję. Chciał, aby Szarzy zaczęli się martwić. Reszta, jak twierdził, sama się rozwiąże.
  Smeds wymalował trzy róże i zmierzał do domu. Ryba sam także malował znaki w innych punktach miasta. Smeds zrobił ich już pięć w ciągu dwóch poprzednich nocy. Wszystkie w miejscach, gdzie uderzenie partyzantki zostanie przez mieszkańców przyjęte z wdzięcznością. Powolutku, mawiał Ryba. Pozwólmy im dojrzeć.
  Ryba miał szczęście ostatniej nocy. Natknął się na dwóch Szaraków, którzy pozabijali się nawzajem, i wymalował im na czołach znak Białej Róży. Zbiorowy wybuch złości miał doprowadzić do rozruchów, których pragnął.
  Smedsowi nie podobała się ta gra. Zbyt niebezpieczna. Zbyt wielu ludzi chciało ich dopaść. Miał dość zmartwień z łowcami grotu.
  Ale nie o tym myślał, przemykając się chyłkiem w stronę Trupiej Czaszki". Łamał sobie głowę nad Tullym. Tego samego wieczoru Tully po raz czwarty w ciągu ośmiu dni pożyczył od niego pieniądze. Tym razem była to niezła sumka, a w dodatku nie oddał jeszcze ostatniej pożyczki.
  Smeds nigdy nie zbliżał się do Trupiej Czaszki" w pośpiechu. Kapral Nocnych Myśliwych capnąłby go przy pierwszej takiej sposobności.
  Jeden rzut oka i już wiedział, że nie wejdzie frontowymi drzwiami. Ganek był zajęty przez kaprala i jego kolesi. Musiał więc przebyć długą drogę naokoło i wśliznąć się od tyłu.
  Tutaj też jednak czekały go kłopoty. Prawie się w nie wpakował.
  W wąskiej i brudnej uliczce za Trupią Czaszką" rozwaliło się dwóch mężczyzn. Wpadłby wprost na nich, gdyby jeden nie kaszlnął, a drugi go nie uciszył.
  A to co? Smeds nie miał ochoty pytać. Schował się w cieniu, czekając, aż sobie pójdą.
  Minęło pół godziny. Prawie godzina. Nic się nie wydarzyło poza kolejnym kaszlnięciem i kolejnym uciszeniem. Byli wyraźnie znudzeni. Smeds zdrzemnął się.
  Nadbiegł trzeci mężczyzna.
   Idzie  powiedział i rzucił się do kryjówki jakieś osiem stóp od Smedsa, którego nagle odeszła senność.
Niewątpliwie ktoś nadchodził i po krokach można było poznać, że nie jest zbyt trzeźwy. Mamrotał coś do siebie.
  Smeds przerażony rozpoznał Timmy'ego, który w następnej chwili wpadł w zasadzkę. Trzech mężczyzn skoczyło na niego tak szybko, że nie zdążył nawet krzyknąć.
  Smeds zatrzymał się w pół skoku z na wpół wyciągniętym nożem. Jedyne, co mógłby osiągnąć, to dać się zabić. Zanim dopadnie pierwszego, dwaj pozostali dopadną jego.
  Co tu się, do cholery, dzieje?
  Musi pójść za nimi. Zobaczy, dokąd zabiorą Timmy'ego, potem odnajdzie Rybę i... I usłyszy od Ryby, że zabrakło mu jaj.
  W każdym razie za późno, żeby coś zdziałać. Musi pójść za nimi.
  Nie miał pojęcia, kim są, ale podejrzewał, że to zbiry któregoś z poszukiwaczy grotu, który zdecydował się przeprowadzić rozmowę z mieszkańcami pozbawionymi dłoni.
  Śledzenie ich było łatwiejsze, niż się spodziewał. Timmy szarpał się całą drogę tak, że nie zwracali większej uwagi na to, co się dzieje wokół. Nie zaszli daleko, raptem ćwierć mili, do dzielnicy wypalonych domów przeznaczonych do rozbiórki. Jeszcze stały, choć nikt tu już nie mieszkał.
  Wciągnęli Timmy'ego do jednego z budynków. Smeds stał w cieniu i zastanawiał się, co zrobić. Słyszał Rybę powtarzającego, że walczą teraz o swoje życie.
  Nigdy nie rwał się do walki. Raczej usuwał się na bok, kiedy mógł. Kiedy mu się nie udało, obrywał baty. Nawet nie miał wyboru, nie rwał się do bitki, nie czuł złości.
  Przypomniał sobie wszystkich tych osiłków, którzy szydzili z niego, policzkowali go i popychali. Ciągle łamał sobie głowę, dlaczego. Przecież nigdy nic nie zrobił. Poczuł przypływ dawnej złości. Ogarnęły go szarpiące nerwy fantazje na temat zemsty. Poczuł opary gorzkiej nienawiści.
  Jeden z mężczyzn wyszedł z budynku, oddał mocz na ulicę i oparł się o ścianę. Nie zachowywał się jak wartownik. Nie był zbyt czujny. Po prostu stał.
  Smeds ruszył w jego stronę, zataczając się. Nie miał najbledszego pojęcia, co zrobić. Wiedział jedynie, że ze strachu drżą mu nawet paznokcie u nóg.
  Potknął się i upadł na pokruszoną cegłę. Z ust wyrwało mu się jękliwe przekleństwo. Ból przyniósł jednak nagłe natchnienie.
  Poszedł dalej, kulejąc, potykając się i mamrocząc pod nosem.
  Ruszył prosto na mężczyznę, podśpiewując:
  
 Raz sobie córka rolnika była,
   Która panieństwo nie bardzo ceniła...

  Zbir zrobił się czujny, ale wciąż tkwił w bezruchu.
  Smeds zachichotał i opadł na czworaki. Przez chwilę symulował napad pijackich nudności. Potem pozbierał się i ruszył naprzód. Stanął dziesięć stóp od obserwującego go mężczyzny. Odwrócił się do niego plecami i zapatrzył się w ścianę, jakby usiłował zrozumieć, skąd się tutaj wzięła. Potem ruszył, kulejąc, w kierunku bandziora. Jedną ręką podpierał się ściany. W odległości czterech stóp od mężczyzny zrobił minę, jakby dopiero teraz go zauważył. Zbir patrzył na niego raczej z pogardą niż podejrzliwością.
  Smeds mruknął coś, co, jak miał nadzieję, zabrzmiało przekonująco i dziękował bogom, że nie został rozpoznany. Teraz, jeśli facet spróbuje mu pomóc...
  Smeds potknął się i ponownie opadł na kolana.
   Chyba wypiłeś o jednego za dużo, koleś.  Zbir zrobił krok w jego kierunku.
  Smeds wydawał jakieś nieartykułowane dźwięki. Ciągle słyszał głos Ryby:
   Jakbyś brał kobietę, Smeds. Wśliźnij się do środka. Nie uderzaj.
  Mężczyzna wyciągnął rękę. Nie dostrzegł ostrza w dłoni Smedsa. Nóż wszedł między żebra, prosto w serce.
  Część Smedsa pozostawała na zewnątrz, prowadząc jego dłoń. Reszta została opanowana przez strach i przerażenie, niepomna na otaczającą ją rzeczywistość. W całym tym chaosie przemknęło mu tylko jedno sensowne spostrzeżenie. Ten, kto twierdzi, że zabijanie jest za każdym razem łatwiejsze, jest kłamcą.
  Kiedy ocknął się z tego stanu, miał już za sobą jakieś sto stóp drogi; cały czas wlekł za sobą wciąż drgające ciało.
   Co ja, do cholery...?
  Muszę go ukryć. To jasne. To dopiero początek.
  Usłyszał stłumiony krzyk. Kolejny przedarł się przez mgłę, która ogarnęła jego świadomość.
  
  Smeds wszedł do budynku ostrożny i skupiony jak skradający się kot. Opanował emocje, nie pozwalając się torturować krzykom Timmy'ego. Wykorzystał je, żeby zrobić za każdym razem parę szybkich kroków.
  Co ma, do cholery, uczynić?
  Krzyki dochodziły z piwnicy. Smeds ruszył w dół po schodach jakby kierowany czyjąś dłonią. Po sześciu stopniach przykucnął i niemal stanął na głowie, próbując się rozejrzeć.
  Schody kończyły się parę stóp od wejścia do jakiegoś pomieszczenia bez drzwi. Stamtąd dochodziły krzyki i widać było światło. Smeds zsunął się jeszcze o kilka stopni w dół i schylając się jak najniżej, spojrzał w głąb korytarza.
  Trudno było cokolwiek zobaczyć. Płomienie oszczędziły tę część budynku. Pozostała nietknięta. Czuć było jednak zapach starego dymu.
  Mógł stamtąd słyszeć, co dzieje się w pokoju. Ktoś zadawał Timmy'emu pytania głosem, w którym brzmiało zniecierpliwienie. Dwóch innych kłóciło się o mężczyznę, którego Smeds właśnie zabił. Jeden martwił się, że facet uciekł, drugi wyraźnie miał to w nosie.
  Miejsce pod schodami nie było bezpieczne. W każdej chwili któryś z nich mógł wyjrzeć z pokoju. Smeds wycofał się ostrożnie i ukrył za stertą rupieci z lewej strony wejścia.
  Przykucnął tam, niezdolny zebrać myśli.
  Timmy zemdlał albo umarł. Nie było słychać krzyków. Jeden z mężczyzn utyskiwał na brak odpowiedzi więźnia, podczas gdy pozostali dwaj ciągle spierali się o strażnika na zewnątrz.
   Jest tam za długo  warknął ten, który narzekał na Timmy'ego.  Wynoście się zobaczyć, co z nim, i dajcie mi spokój.
  Wyszli, tupiąc głośno i nie przestając się kłócić. To byli ci którzy zaczaili się na Timmy'ego.
  Smeds wstał i przysunął się bliżej. Mógł teraz zajrzeć do środka. Mięśnie miał napięte.
  Timmy siedział przywiązany do krzesła. Głowa opadła mu na piersi. Był nieprzytomny. Zbir pochylał się nad nim odwrócony plecami do Smedsa. Wymarzona sytuacja. Bandzior klepnął Timmy'ego po twarzy.
   No, dalej. Nie umieraj mi teraz. Zaszliśmy za daleko.
  Wśliźnij się, wśliźnij się, powtarzał Smeds w myślach, sunąc w stronę mężczyzny.
  Ten wyczuł niebezpieczeństwo. Chciał się odwrócić. Smeds zobaczył szeroko otwarte oczy i usta...
  Za późno.
  Nóż Smedsa przeszył mu serce. Wydał z siebie przerażający dźwięk, na wpół krzyk, i upadł, próbując chwycić swego zabójcę.
  Może rzeczywiście za każdym razem idzie łatwiej. Smeds sam już nie wiedział. Serce waliło mu jak młot, zęby szczękały. Dyszał ciężko. Potykając się, ruszył w stronę Timmy'ego i przeciął krępujące go więzy. Bogowie! Jedno oko było wypalone! Oni...
  Timmy upadł na twarz.
  Smeds schylił się i próbował go ocucić.
   Hej, Timmy! To ja, Smeds. No, stary. Musimy stąd wiać, zanim tamci dwaj wrócą. W końcu dotarło do niego.
   Cholera! Timmy wykorkował.
   Sukinsyn! Wlazłem w to gówno na darmo.
  Poczuł się jak skończony gnojek. Obwiniał Timmy'ego, że umarł i naraził go na przykrości. A poza tym jego obecność tutaj była już faktem. Musiał jakoś stąd wyjść i zrobić coś z ciałami.
   Hej, Abel!  krzyknął ktoś z góry.  Lepiej przyjdź tu coś zobaczyć. Ktoś załatwił Opoja.
Smeds puścił rękę Timmy'ego, próbując rozpaczliwie wyszarpnąć nóż z ciała zabitego. Musiał się schować.
   Abel, słyszysz mnie? Zadudniły kroki.
   Wpakowaliśmy się w niezłe gówno. Ktoś dziabnął Opoja... Co tu się dzieje, do cholery?
  Mężczyzna zatrzymał się w wejściu.
  Smeds pchnął na oślep, licząc, że dobrze odgadł wzrost mężczyzny i że trafi w pierś. Okazało się jednak, że bas był najmniejszym ze zbirów. Ostrze trafiło go w podbródek i z całej siły wbiło się w mózg.
Po raz pierwszy Smeds ujrzał oczy swojej ofiary w momencie śmierci. To było straszne. Skoczył w tył, potknął się o ciała Abla i Timmy'ego i upadł na plecy. Trup runął na niego.
  Zanim pozbierał się na nogi, usłyszał znowu wołanie z góry. Sięgnął po swój nóż. Mężczyzna wciąż się ruszał. Powolny ruch jego nogi przywiódł Smedsowi na myśl psa, który próbuje się podrapać. Obłęd.
  Przeklęty nóż utknął w kości na dobre. Smeds kręcił się w kółko w poszukiwaniu innej broni. Głos z góry ponownie zadawał jakieś pytania. Smeds musiał się zadowolić nożem swojej ofiary. Wyciągnął go z pochwy z pewnego rodzaju lękiem. Był przesądny.
  Przywarł do ściany za framugą i czekał. Czekał. Czekał.
  Poczekał jeszcze chwilę.
  Przecież musiał wykonać jakiś ruch. Z każdą chwilą sytuacja stawała się coraz bardziej niebezpieczna.
  Ale jego mięśnie protestowały. Był sparaliżowany ze strachu. Co będzie, jeśli się poruszy?
  W końcu udało mu się. Zmusił się do podejścia na tyle blisko, żeby mógł zerknąć przez drzwi.
  Z góry padało na schody światło poranka. Droga była wolna. Zrobił kilka kroków. Nie było żadnych kłopotów. Dotarł na piętro. Przez otwór wejściowy widać było jedynie pustkowie: opuszczone obrzeża miasta i ani żywej duszy. Miał ochotę biec Przez całą drogę do Trupiej Czaszki".
  Przedtem zrobić coś jeszcze. Zawlókł ciało do piwnicy. Nieprędko je tam ktoś znajdzie. Potem ruszył do domu. Nie biegł jednak, chociaż z trudem panował nad własnymi nogami.


XLVI

  Wpadliśmy do Wiosła w środku nocy, ale Pupilkę i innych odnaleźliśmy dopiero w południe następnego dnia, a i tak udało nam się to tylko dlatego, że Bomanz ich wywęszył. Nie było ich tam, gdzie spodziewaliśmy się ich zastać. Ponadto natknąłem się na dwóch facetów, których znałem jeszcze od czasu naszego ostatniego pobytu z Krukiem. Nie mogli się nagadać.
  Nikt w mieście nie miał, co prawda, nic lepszego do roboty.
   Nie wygląda to najlepiej  podsumował Kruk, kiedy przemierzaliśmy ulice, kierując się czarodziejskim węchem Bomanza.  Wszyscy ci ludzie stłoczeni na kupie bez możliwości wyjazdu. Zapasy żywności prawdopodobnie topnieją. Zaraza może wybuchnąć w każdej chwili. Jest środek lata i upał odbiera ludziom rozum. Coś musi się stać. Wiesz coś o tych bliźniaczkach?
  Nie mówił tego do mnie. Kiedy chodziło o czarowników i ich sztuki, wiedziałem jedynie, że nie mam ochoty na żadne bliskie kontakty.
 Nigdy o nich nie słyszałem  odpowiedział Bomanz.  Ale to o niczym nie świadczy. Pani miała przy sobie mnóstwo takich.
   Jak zamierzasz się przed nimi ochronić?
   Nie zamierzam nawet próbować. Zauważyłem wymalowaną na drzwiach białą różę.
   Spójrzcie.
  Inni ludzie też się przyglądali, ale ukradkiem, żeby nikt nie zauważył.
   Ten przeklęty, pieprzony Milczek  warknął Kruk.  Namówił ją na coś głupiego.
   Komu próbujesz wcisnąć kit?  spytałem uprzejmie.  Kiedy to udało się komukolwiek nakłonić Pupilkę do czegoś, na co nie miała ochoty?
  Burknął coś pod nosem.
  Nos Bomanza wykrył kryjówkę i po swego rodzaju kontroli zostaliśmy wpuszczeni do piwnicy, gdzie urzędowała Pupilka z resztką ludzi z Wiosła, którzy pamiętali jeszcze Rebelię. Jak dla mnie, nie wyglądali groźnie.
  Kruk chrząknął. Na nim też nie zrobili wrażenia. Zrelacjonował najważniejsze wydarzenia z naszej wyprawy do Krainy Kurhanów. Nawet w mowie znaków nie zajęło to więcej niż minutę. Potem Pupilka przedstawiła nam sytuację w Wiośle, co zajęło trochę więcej czasu.
  Kruk zapytał, co chciała osiągnąć, malując po całym mieście znak Białej Róży. Powiedziała, że nie miała z tym nic wspólnego. Nie przyznał się także nikt, kto miał coś wspólnego z powstaniem. Zanim pojawiła się w mieście, nie było tu żadnych znaków. Pomyślała więc, że ktoś rozpoznał ją na ulicy i próbuje zrobić zamieszanie.
  Nie miała żadnych dowodów. Dla mnie wyglądało to podejrzanie. Jeśliby ktoś ją rozpoznał, i to ktoś nie zaangażowany osobiście w jej sprawę, szybko by doniósł. Osiągnęła niezłą cenę na cesarskim rynku. Milczek też wart był okrągłą sumkę i nawet za braci Torque można było pożyć przez jakiś czas.
  Kruk również tak sądził, ale nie zamierzał kłócić się z Pupilka. Zapytał więc tylko, czy poczyniono jakieś postępy w poszukiwaniu srebrnego grotu.
   Żadnych  powiedziała.  Mnóstwo czasu zajęło nam łażenie po śladach innych poszukiwaczy. Nie znaleźliśmy nic. W tym czasie nasi mali sprzymierzeńcy zajęci byli śledzeniem tych łowców grotu, których wskazali nam nasi bracia z ruchu.
  Bomanz zażądał nazwisk i dostał je. Była to długa lista, z której jakieś pół tuzina dusz brakowało już wśród żywych.
   Znasz kogoś z tych ludzi?  zapytał Kruk.
   Nie. Ale dawno mnie tu nie było. Najciekawsze jest jednak to, że Wieża nie wykazuje żadnego zainteresowania. Ta rzecz przyciąga magów i szarlatanów wszelkiego autoramentu, którzy mają choćby krztynę ambicji. Najlepszym przykładem są bliźniaczki. Oczywiste jest, czego można się spodziewać po tego rodzaju ludziach, przy tego rodzaju okazjach. Takie nowiny rozchodzą się szybciej niż tryper. Wieża musi o tym wiedzieć. Dlaczego nikt naprawdę potężny nie pilnuje tych dwóch?
   Może nie mają wielorybów albo podarły się im wszystkie latające dywany?  zasugerowałem uprzejmie.
   Mają inne środki.
  Na razie nie było potrzeby się o to martwić. Przynajmniej nie otrzymamy odpowiedzi na swoje pytania.
  Kruk chciał wiedzieć, jak wyglądały próby odnalezienia grotu przez innych. Być może myślał, że poszukiwacze podeszli do problemu z niewłaściwej strony.
   Jedwabna Pajęczyna i Gossamer szukają bez przerwy na własną rękę  ręce Pupilki zatańczyły.  Oprócz tego szczują i śledzą innych, którzy szukają złodzieja grotu.
   Skąd wiadomo, że to cholerstwo w ogóle jest tutaj?  zapytałem.
   To się wyczuwa. Jak smród  odezwał się Bomanz.
   Ale nie umiesz powiedzieć, gdzie jest?
   Bardzo niedokładnie. W tej chwili znajduje się gdzieś na północ od nas. Ale potrafię określić jego położenie najwyżej w promieniu stu trzydziestu stopni.  Rozpostarł ramiona.  Zgodnie ze swoją naturą grot promieniuje złem wokół siebie. Gdyby łatwo było go wywęszyć, nie powodowałby takiego chaosu. On sam nic nie odczuwa, ale odbiera wszelkie mroczne uczucia i ambicje wokół siebie i odpowiada na nie. Jedynym sposobem, żeby odnaleźć ludzi, którzy wydarli go z Krainy Kurhanów, jest rozejrzeć się za tymi, którzy przebywali poza miastem przez odpowiednio długi czas, a teraz zachowują się inaczej niż zwykle. Generalnie powinni okazywać coraz większe skłonności do pobłażania swoim słabostkom.
  Milczek przetłumaczył Pupilce przemowę Bomanza.
   Próbowano już tego. Bez skutku  odpowiedziała.  Nienawiść Kulawca zabija tak wielu i pozostawiła po sobie taki chaos, że nie można zebrać koniecznych informacji.
   Musi być jakiś sposób  zganił ją Kruk.
   Gossamer i Jedwabna Pajęczyna już o tym pomyślały  odezwał się jeden z miejscowych.  Wypuściły tylu bandziorów, że złodzieje wpadną w panikę i zdradzą się czymś prędzej czy później.
   Bzdura  prychnął Kruk.  Zatrą ślady i będą siedzieć cicho.
   Tak właśnie robią.
  Facet opowiedział nam o jakieś potwornej chorobie zwanej czarną dłonią. Odkrył ją jakiś lekarz, który został zadźgany tuż po przybyciu bliźniaczek. Było mnóstwo gadania, ale większość uważała, że czarną dłoń powoduje przypadkowe dotknięcie grotu gołą ręką. Gość przyszedł do lekarza po pomoc. Ten opowiedział o tym kilku swoim klientom, a ci opowiedzieli swoim znajomym. W końcu przymknęli ich żołnierze.
   Bliźniaczki uznały to za bardzo prawdopodobne  powiedziała Pupilka.  Są świadkowie morderstwa. Zabiło go dwóch mężczyzn. Nie znaleziono ich. Nie wiadomo nawet, jak wyglądali.
  Miejscowy rozwodził się na temat różnych teorii. Okazało się, że żaden z pacjentów z czarną dłonią nie miał nic wspólnego z grotem. Bliźniaczki upewniły się co do tego dokładnie. Tak więc w mieście znajdował się jakiś gość, którego leczył doktorek. Łowcy grotu łamali sobie nad tym głowy.
   Być może  odezwałem się.  A jeżeli jego kolesie byli na tyle sprytni, żeby umieścić go parę stóp pod ziemią?
  Chyba nikt nie wziął tego pod uwagę. Mili ludzie zakładają, że inni też są mili.
   Co z różami?  zapytałem.  Jeśli to nie twoi ludzie je malowali, to kto? I dlaczego?
   Próbują odwrócić uwagę, rzecz jasna  stwierdził Kruk.  Jeśli złapiemy tego ptaszka, dowiemy się reszty.
   Nie ucz ojca, dzieci robić  warknął miejscowy.  Wszyscy nasi krążą po ulicach. Uspokajają ludzi i zadają pytania. Dziś wieczorem mają obserwować najbardziej prawdopodobne miejsca. Jeżeli kogoś zobaczą, facet znajdzie się tu, zanim zdąży mrugnąć, i odpowie na nasze pytania.
  Usadowiłem się, szykując się do drzemki.
   Założymy się, że nikogo nie znajdą?



XLVII

  Czy glina się męczy? A czy ziemia się męczy? Nie. Kulawiec wielkimi susami podążał na północ. Godzina za godziną, mila za milą, dzień za dniem. Przystawał rzadko i jedynie po to, aby odświeżyć utkaną z czarów ochronną warstwę tłuszczu, która utrzymywała wilgoć i zapewniała giętkość glinianemu ciału.
  Mijały mile. Za sobą zostawiał zgliszcza ograbionych miast. Słońce wschodziło i zachodziło. Przekroczył południową granicę północnego imperium. Zaczynał się dzień.
Po chwili zdał sobie sprawę, że podąża za nim cesarska kawaleria. Zwolnił. Oni także. Zatrzymał się. Cofnęli się do kryjówki i czekali.
  Czekali na niego. Spodziewano się więc jego powrotu.
  Kto mógł wiedzieć? Od jak dawna? Jakie niespodzianki czekały go na drodze?
  Podjął swój bieg, ale już wolniej. Wszystkimi zmysłami obserwował otoczenie.
  Kawaleria jechała na zmiany. Każdy oddział przemierzał najwyżej pięć mil. Potem go zmieniano. Kiedy próbował do nich podejść, cofali się. Kiedy wracał na szlak, trzymali się za nim w pewnej odległości, jakby ostrożnie wystawiali na próbę jego moc. Podejrzewał, że chcą, aby ich ścigał. Nie miał zamiaru. Podążał swoją drogą. Po chwili znowu przyspieszył.
  Powstrzymywała go ledwo uchwytna myśl.
  Po chwili napływ jeźdźców stał się wyraźniejszy. Jakby szykowali się do ataku.
  Jego uwaga była tak skupiona na ich ruchach, że o mały włos nie zauważyłby niewielkiego spadku terenu o lekko zmienionej barwie. Zorientował się od razu, co to takiego. Dół pułapka. Rzucił się w jego stronę i przesadził jednym ogromnym susem.
  Wokół zaroiło się od pocisków. Kilka trafiło w niego, rozbijając skorupę. Wiedział, że go dopadli. Strzały łuczników świsnęły wokół, zanim zdążył odzyskać równowagę. Kawaleria po lewej ośmieliła się podejść zbyt blisko. Stanął naprzeciw jeźdźców z zamiarem powitania ich śmiercią.
  Półtonowy głaz przeleciał tak blisko prawego barku Kulawca, że starł ochronną warstwę tłuszczu. Skoczył i obrócił się wkoło. Jeśli go trafi... Nie czuł nic, przeciw czemu mógłby skierować swój gniew. Obrócił się raz jeszcze. Kawaleria odjeżdżała galopem już poza zasięgiem jego mocy.
  Usunął groty strzał ze swego ciała, badając teren. Nie było dołu. Tylko jeden z zapadnią, o wiele lepiej ukryty pod warstwą piachu. Gdyby spróbował go przeskoczyć, z pewnością trafiłby tam stopą. Kamień także został wyrzucony przez zdalnie kierowaną wyrzutnię. Szczęśliwy los sprawił, że Kulawiec znalazł się o krok poza jego zasięgiem.
  To była pierwsza pułapka. Kolejną stanowił most wiszący nad niewielką rzeczką o leniwym nurcie. Ustawiono pod nim baryłki z naftą, które miały wybuchnąć i zapłonąć z chwilą, kiedy Kulawiec postawiłby stopę na moście.
  Tym razem oddziały dywersantów oczekiwały na wzgórzach za rzeką. Lekkie urządzenia miotające rzuciły pociski, kiedy użył swej mocy, aby zablokować mechanizm, który miał poruszyć baryłki i wzniecić ogień.
  Pięciofuntowy kamień uderzył go w pierś i odrzucił w tył. Poderwał się ze złością i skoczył ku swoim prześladowcom.
  Środkowa część mostu, podtrzymywana jedynie mizernym palikiem, załamała się pod jego ciężarem. Spadające sosnowe deski gruchnęły w baryłki z naftą. Zanim uderzył w taflę wody, powietrze napełniło się rojem płonących pocisków.
  Po raz drugi zrobili z niego głupca.
  Nie dożyją trzeciego razu.
  Wyczołgał się z wrzącej wody na brzeg pod spalonym mostem. Powitała go ściana ognia. Zawył...
  Popełnił błąd. Mignęła ogromna sieć i oplatała go. Była zrobiona z lepkiej, elastycznej substancji, przypominającej pajęczą przędzę, ale mocnej jak żelazo. Im bardziej walczył, tym bardziej go oplątywała. Coś zacisnęło sieć i ciągnęło go z powrotem do wody. Pod jej powierzchnią trudno mu będzie wypowiedzieć czarodziejskie zaklęcie.
  Świadomość, że mógłby zostać pokonany przez słabsze od siebie istoty, przeszyła go niczym lodowe ostrze. Stanął twarzą w twarz z czymś, czego nie potrafił pokonać brutalną siłą.
  Fala strachu, do którego istnienia nie przyznałby się nawet sam przed sobą, uciszyła jego wściekłość. Miał czas pomyśleć, jak odpowiednio zadziałać.
  Spróbował dwóch zaklęć. Drugie przerwało sieć na chwilę przedtem, zanim został wciągnięty pod powierzchnię wody.
  Ostrożnie wyszedł z rzeki. Był bardzo skupiony. Aby uniknąć pułapki, uzbroił się w miecz zdolny przeciąć go na pół. Bezpieczny przez chwilę, odprężył się. Odniósł jedynie drobne obrażenia. Ale więcej takich potyczek może poważnie go okaleczyć.
  Czy taki był ich zamiar? Zmęczyć go? Bardzo prawdopodobne, chociaż każda pułapka kryła w sobie duże niebezpieczeństwo.
  Ruszył naprzód, ale o wiele ostrożniej. Swoje uczucia i wściekłość trzymał mocno na wodzy. Zemsta może poczekać. Najpierw osiągnie swe największe zwycięstwo na północy. Kiedy posiądzie już klucz do władzy, będzie mógł po tysiąckroć odpłacić światu za jego okrucieństwa i zniewagi.
  Było jeszcze więcej pułapek. Niektóre bardzo chytre i śmiertelnie niebezpieczne. Nie uszedłby bez szwanku, gdyby nie zwiększona czujność. Jego wrogowie nie ufali czarom. Woleli mechaniczne i psychologiczne sztuczki, które przysparzały Kulawcowi trudności.
  Niejeden raz widział kawalerzystów idących w ślad za nim. Bramy wielkiego portu Beryl stały otworem, a ulice były puste. Wirowały na nich jedynie zeschłe liście i śmieci unoszone morską bryzą. Paleniska wygasły. Uciekły nawet szczury. Powietrza nie przecinały skrzydła gołębi ani wróbli.
  Pomruk wiatru przypominał zimny szept grobowca. Na tym pustkowiu nawet Kulawiec poczuł się samotny i opuszczony.
  W porcie nie było żadnych statków. Przy nabrzeżu nie kołysały się łodzie. Nie było nawet łódek wiosłowych. Poza zasięgiem świateł portowych na morzu unosił się czarny, zamglony kształt. Pięciomasztowiec. Znak, że nie pozwolą mu przekroczyć morza. Był pewny, że którąkolwiek drogę wybierze, nie spotka wzdłuż wybrzeża ani jednej łodzi.
  Rozważał możliwość przepłynięcia wpław. Ale czarny statek pewnie na to czekał. Kulawiec zresztą był teraz tak masywny, że musiałby zużyć całą swoją energię, aby utrzymać się na powierzchni. Nie byłby w stanie się bronić.
  Poza tym słona woda mogłaby przedrzeć się przez ochronną warstwę zaklęć i przeżreć pokrywę tłuszczu, a nawet glinę...
  Tak więc szansę były niewielkie. Musiał iść naokoło, tak jak chcieli. Narysował mapę, wybierając najkrótszą drogę. Zaczął biec na wschód.
  Przez resztę dnia podążali za nim konni, krok w krok. Po kilku godzinach zwiększył tempo. Poczuł się pewniej. Niech ich diabli. Zrobi, czego chcą, a potem zabije ich, tak czy inaczej.
  Minęło wiele mil, zanim wkroczył na terytorium cesarstwa.
  Biegnąc, rozważał przyczynę, dla której został zmuszony do obrania tak okrężnej drogi. Nie mógł pozwolić sobie na przeoczenie żadnego faktu.



XLVIII

  Po krótkim odpoczynku Smeds odnalazł Rybę. Ten słuchał uważnie, obserwując Smedsa spod przymkniętych powiek.
   Nie sądziłem, że się na to zdobędziesz, Smeds.
   Ani ja. Przez cały czas bałem się jak cholera.
   Ale myślałeś i zrobiłeś, co trzeba. To dobrze. Rozpoznałbyś faceta, który zwiał?
   Nie wiem. Było ciemno i właściwie nie przyjrzałem mu się.
   Później będziemy się o to martwić. Teraz musimy się pozbyć ciał. Gdzie Tully?
   Kto to może wiedzieć? Pewnie śpi. A może zostawić je, tak jak są? Nikt się tam o nich nie potknie.
   Ale ktoś poza nami wie, gdzie byli, i może o tym komuś powiedzieć. A ten ktoś może z kolei zajrzeć tam i rozpoznać Timmy'ego Locana, i przypomnieć sobie, że taki gość pętał się z nami. Rozumiesz?
   Tak.
  Być może także Ryba chciał się upewnić, że Timmy umarł tak, jak twierdził Smeds. Był przecież spokrewniony z Tullym i Ryba pewnie nauczył się już nie wierzyć w nic, co powiedział Stahl.
   Bierz Tully'ego i idziemy.
  Smeds wszedł do Trupiej Czaszki". Przechodząc, skinął głową kapralowi Nocnych Myśliwych. Właściciel, z którego nie mieli jak dotychczas większego pożytku, patrzył na niego spode łba. Smeds musiał przejść blisko niego.
   Macie zamiar zapłacić za pokój, chłopcy?  zapytał właściciel.  Jesteście spóźnieni dwa dni.
   Tully niech się tym zajmie. To jego kolej.
   Niespodzianka, przyjacielu. Nie zrobił tego. Ma też niezły rachunek za piwo. Jeszcze dzień lub dwa i wspomnę o tym waszemu kolesiowi, kapralowi. Z przyjemnością wpakuje was do obozu pracy.
  Smeds patrzył na niego, dopóki karczmarz nie uciekł spojrzeniem w bok, i cisnął mu monetę.
   To za pokój. Powiem Tully'emu, żeby uregulował rachunek.
  Tully nie spał. Możliwe, że słyszał rozmowę. Udawał, że drzemie.
   Wstawaj  powiedział Smeds.  Mamy robotę. Liczę do pięciu, a potem wykopię cię z łóżka  dodał, kiedy Tully nie poruszył się.
   Cholera, Smeds.  Tully usiadł na łóżku.  Z każdym dniem upodabniasz się do tego dupka, Ryby. Cóż to za cholernie ważna sprawa, że musisz zrywać mnie z wyra?
   Powiem ci na ulicy. Po drodze możesz spłacić swój dług właścicielowi. Robi się nerwowy. Mówi coś o rozmowie z kapralem na twój temat.
 Psiakrew. Gnojek.  Tully wzruszył ramionami.  Może zapłaciłbyś za mnie, Smeds? Oddam ci, jak tylko będę mógł się wyśliznąć i dobrać do mojej kryjówki.
   Dobra.  Smeds spojrzał na kuzyna.  Czekamy na zewnątrz. Nie marudź długo.
  Wyszedł z pokoju i rzucił drugą monetę karczmarzowi.
   Nie dawaj mu więcej na kredyt  powiedział.
  Ryba czekał na zewnątrz.
   Kiedy przyjedziemy z powrotem do miasta, mój udział pozwoli na cztery lub pięć lat niezłego życia. A ty, co zrobisz?
   Jestem starym człowiekiem. Mam niewielkie potrzeby  odpowiedział Ryba.  O co chodzi?
   O Tully'ego. Pomyślałeś, że ten gnojek mógł już przepuścić cały swój udział?
   Mów dalej.
   Prosił mnie o pożyczki. Z początku oddawał, ale ostatni raz nie. Właśnie dowiedziałem się, że nie zatroszczył się o zapłatę za pokój i narobił długów za piwo.
   Tak?  Ryba przez chwilę wyglądał zdecydowanie groźnie.  Mam coś do zrobienia. Kiedy przyjdzie, idźcie razem w tamto miejsce. Dogonię was.  Oddalił się majestatycznie. Chwilę potem przyczłapał Tully.
   Jestem już. Cóż to za cholernie ważna sprawa? Gdzie Ryba i Timmy?
   Ryba miał coś do załatwienia.  Smeds domyślał się, co to takiego.  Dogoni nas. Timmy nie żyje. Idziemy go pochować.
  Tully spojrzał na niego tępo, nie patrząc pod nogi.
   Robisz mnie w konia?
   Nie.
  Kiedy już nikt nie mógł ich podsłuchać, Smeds po kawałku opowiedział całą historię. Na ulicach wałęsało się bez celu mnóstwo ludzi. W powietrzu czuć było napięcie. Smeds domyślał się, że Szarzy nie będą w stanie utrzymać wszystkiego w tajemnicy. Jeszcze trochę cierpliwości, trochę uwagi, a mogliby wytrzymać oblężenie.
  Gdziekolwiek szli, ludzie szeptali o znakach Białej Róży, jeśli tylko nie było Szarych. Rosła plotka, że Biała Róża przybyła do miasta i czeka tylko właściwej chwili, aby rozpocząć powstanie.
  Smeds wiedział, że Szarzy wszędzie mieli szpiegów. Gossamer i Jedwabna Pajęczyna po godzinie znały już każdy szept. Musiały działać, jakkolwiek nieprawdopodobne byłyby plotki. W przeciwnym razie ktoś mógłby dać znak i wznieść pochodnię buntu.
  Oprócz głupich nadziei na awanturę przy boku Białej Róży dało się słyszeć także bardziej ponure głosy. Było je trudniej uchwycić, ponieważ handlarze plotek zachowywali dużo większą ostrożność przy kupczeniu tym towarem.
  Wieść niosła, że bliźniaczkom zaczęło się spieszyć. Przeprowadzały masowe egzekucje i wyrzynały ludzi z Wiosła, szukając kogoś, kto zechce kupić sobie życie za cenę srebrnego grotu.
  Sytuacja w Wiośle przestała być tajemnicą. Wszyscy wiedzieli już o grocie. Ta wiadomość była sygnałem do podniesienia kurtyny. Rozpoczęło się długie, mroczne przedstawienie, w którym główną rolę grał strach.
  Tully narzekał i marudził o nadciągającej masakrze, aż dotarli do wypalonej dzielnicy, gdzie znajdowały się ciała. Potem znowu zaczął jęczeć.
   Nie pójdę tam, Smeds. Oni są martwi. Niech tam leżą.
   Szkoda, że ty nie jesteś. To przez twój genialny umysł mamy ten cały burdel. Włączysz się w to i pomożesz nam wyjść z tego żywcem, choćby nie wiem co; albo osobiście rozwalę ci łeb.
   Gówno  parsknął Tully.
   Może nie. Ale lepiej uwierz, że stać mnie na wszystko. Rusz się.
  Tully zabrał się do roboty przerażony gwałtownością kuzyna.
  Chwilę później pojawił się Ryba. Wymienili ze Smedsem spojrzenia.
   Nie ma nikogo za nami. Zwolnijcie trochę. Pójdę na zwiady.
  Dwie minuty później dał znak, że droga wolna. Smeds wśliznął się na miejsce mordu.
  Odór śmierci ciągle unosił się w powietrzu, choć już nie tak silny. Na zewnątrz Ryba burknął coś do Tully'ego. Ten warknął w odpowiedzi, ale wlazł do środka. Smeds zsunął się po schodach do piwnicy. Zaskoczony ujrzał, że ogarki świec ciągle jeszcze płoną, oświetlając pokój.
  Nic się nie zmieniło. Ciała zesztywniały tylko, a teraz zaczynały się rozkładać. Brzęczące roje much tłoczyły się w ich oczach, ustach, nozdrzach i na powierzchni ran.
   O, psiakrew  powiedział Tully i uwolnił zawartość swego żołądka.
   Widziałem gorsze rzeczy  odezwał się Ryba przy drzwiach.  A tu już nie ma się co pogorszyć. Usiądź na krześle, Tully.
   Co?
   Usiądź. Zanim weźmiemy się do roboty, musimy pogadać o forsie, którą Timmy trzymał pod materacem. Tully zbladł, ale próbował pyskować.
   Co, do cholery, próbujesz powiedzieć, Ryba?
   Posadź dupę, Tully  odezwał się Smeds.  I powiedz nam, dlaczego musiałeś okradać Timmy'ego i naciągać mnie, skoro zrobiłeś największy skok swego życia?
   Co, do kurwy nędzy...
  Ryba pchnął go w pierś, sadzając z powrotem na krześle.
   To poważna sprawa, Tully. Naprawdę poważna. Może nie zdajesz sobie z tego sprawy. Może nie zwracałeś uwagi na to, co się dzieje. Rozejrzyj się. Widzisz tego chłopaka? To był nasz kumpel, Timmy Locan. Uroczy, szczęśliwy dzieciak, którego przekonałeś, że może stać się bogaty. Zrobili mu to ci faceci. I w porównaniu z tymi, których mamy za plecami, byli delikatni niczym panienki. Spójrz na nich, Tully. A teraz powiedz nam, na co liczyłeś. Byłeś za głupi, żeby się bać, i za głupi, żeby siedzieć cicho i czekać, aż minie zamieszanie.
  Oczy Tully'ego wyrażały wrogość i nienawiść. Wyglądał, jakby rozważał możliwość bezsensownego upierania się przy swoim.
   Jesteś skurwielem, kuzynie. W całym swoim pieprzonym życiu miałeś jeden cholernie dobry pomysł. A kiedy udało się go zrealizować, musiałeś coś namieszać. No, dalej. Co zrobiłeś? W co nas wpakowałeś?
  W oczach Tully'ego pojawiła się przebiegłość. Szybko się opanował.
   Po prostu zrobiłem parę nieudanych zakładów.
   Parę? I straciłeś tak wiele, że musiałeś okraść Timmy'ego? 
  Twarz Tully'ego przybrała wyraz uporu. Ryba spoliczkował go-
   Hazard. Ty gnojku. Pewnie grałeś z kimś, kto znał cię kiedyś i wie, że nigdy nie miałeś złamanego grosza. Gadaj.
  Potok słów kuzyna tylko utwierdził Smedsa w jego podejrzeniach. Tully opowiedział im idiotyczną bajeczkę o pechowych zakładach, dwukrotnie podwajanych, żeby się odegrać, i dwukrotnie przegranych. Teraz Tully Stahl był nie tylko kompletnie spłukany, ale i winny mnóstwo pieniędzy przyjmującym zakłady, którzy sprzedali jego długi. Z kolei chłopcy, którzy je wykupili, nie będą skłonni do żartów, jeżeli ich nie spłaci. Tak więc nie miał wyboru. W każdym razie spłaci Timmy'ego co do grosza ze swego udziału, jak tylko sprzedadzą grot, więc...
  Ryba przerwał mu, zanim zaczął usprawiedliwiać swoją głupotę. Smeds wiedział, że to nie musiało się stać. Wiedział też, że Tully w końcu ich obarczyłby winą za wszystko.
   Ile jeszcze masz, Tully?  zapytał.
  Znowu przebiegłość w spojrzeniu. Tully wiedział, że każą mu zapłacić wszystko.
   Mów prawdę  warknął Ryba.  Będziemy cię osłaniać. A potem nie dostaniesz już ani miedziaka. Spłacisz każdy grosz. Z procentem.
   Nie możecie mnie tak traktować.
   Jeśli zachowujesz się jak gnojek, to będziesz traktowany jak gnojek.
   Zachowujesz się jak rozpuszczony bachor...
   Potraktujemy cię gorzej, jeśli jeszcze raz nas wykiwasz. A teraz do roboty.
  Tully skulił się, czując groźbę w głosie Ryby. Próbował odwołać się do Smedsa.
   Nie zamierzam dać się zabić, dlatego że ty nie rozumiesz, iż trzeba zachowywać się odpowiedzialnie  powiedział mu kuzyn.  Łap Timmy'ego za nogi i pomóż mi wnieść go na górę. Przyjrzyj mu się i miej to w pamięci, kiedy znowu coś głupiego wpadnie ci do łba.
  Tully spojrzał na Timmy'ego.
   Nie mogę.
   Owszem, możesz. Pomyśl, co się stanie, kiedy znajdzie go ktoś inny i przypomni sobie, kim był i z kim go widywano. Łap go.
  
  Wnieśli ciała na górę i czekali, aż zapadnie noc. Ryba znał doskonałe miejsce niedaleko stąd. Kiedy zaczyna padać deszcz, robi się tam bagno i wylęgarnia wszelkich chorób. Cesarscy inżynierowie właśnie je zasypywali. Za dzień lub dwa ciała będą leżały już pięćdziesiąt stóp pod nowymi ulicami.
  Oczywiście Timmy poszedł na pierwszy ogień. Stanowił największe zagrożenie. Następny był facet, który go przesłuchiwał, potem dwóch zbirów. Najmniejszy na końcu. Tully i Smeds dźwigali ciała, podczas gdy Ryba myszkował wokół, wypatrując Szarych lub innych przypadkowych świadków.
  Poszło gładko.
   Ktoś idzie  wyszeptał Ryba, kiedy nieśli ostatniego.  Ruszcie się. Odciągnę ich w razie czego.


XLIX

  Pies Zabójca Ropuch był rozbawiony. Jego towarzysze niedoli kopali z takim zapałem, a tak niechętnie robili to, co musiało być zrobione, aby zachować siły. Po czterech dniach coraz większego głodu zabił najsłabszego. Nasycił się, a resztki zostawił innym. Szybko przezwyciężyli początkową rezerwę. To podsyciło ich determinację. Nikt nie chciał być następny na liście dań.
  Ale kopanie trwało jeszcze osiem dni.
  Jedynie potwór wyszedł na powierzchnię ziemi. Ale on także nie miałby szans, gdyby praca potrwała jeszcze godzinę.
  Z ciemności ziemi wyszedł w ciemność nocy. Ślad był wyraźny. Nie padało od czasu, kiedy Kulawiec go zdradził. Ha! Ruszył znowu na północ!
  Zaczął biec kłusem. Kiedy słabł, zmuszał się do większego wysiłku, aż złapał rytm wilczego biegu. Z każdą godziną zostawiał za sobą kilkanaście mil. Nie przerwał biegu, dopóki nie przekroczył granic cesarstwa i nie dotarł do miejsca, gdzie Kulawiec napotkał największą przeszkodę. Zatrzymał się. Szukał i węszył, dopóki nie zrozumiał, co się wydarzyło.
  Kulawiec nie został tu powitany łzami radości.
  Wyczuł coś na wietrze. Węszył niespokojnie. W oddali dostrzegł czarnego jeźdźca uzbrojonego w lśniącą pikę. Cisnął ją na północ.
  Zaintrygowany Pies Zabójca Ropuch podjął swoją podróż.
  Dotarł do kolejnego miejsca, gdzie Kulawiec napotkał trudności. I znowu ujrzał czarnego jeźdźca z płonącą piką, która poszybowała na północ.
  Za trzecim razem potwór zrozumiał, że zachęcano go do podążania w ślad za Kulawcem. Że w ten sposób prowadzono go do nieuniknionej konfrontacji i że Kulawiec przez całą swoją podróż na północ był wodzony za nos.
  Cóż mógł zrobić? Nie stanowił równorzędnego przeciwnika dla syna cienia.
  Czarny jeździec stał także pod bramami Berylu. Tym razem rzucił lśniącą pikę na wschód. Pies Zabójca Ropuch zawrócił. Szybko odnalazł ślad.
  A więc stary zatraceniec został zmuszony do obrania dłuższej drogi wokół morza. Gnał susami, zyskując dwie mile na każdych trzech, które przebiegł. Przepłynął Rzekę Świętoszków oraz Hyclady i popędził przez siedemdziesięciomilowy srebrzysty pas słonej pustyni Rani Poon. Był to płaski jak lustrzana tafla teren, pozbawiony wszelkich form życia. Przemknął pomiędzy niezliczonymi kopcami cmentarnymi Barbary i dotarł do zapomnianych gościńców Laba Larada. Okrążył nawiedzane przez duchy ruiny Khun i minął piramidy Katch, które ciągle stały na straży Kanionu Nieśmiertelnych. Ostrożnie ominął pozostałości świątyni miasta Marshy Burzyciela, gdzie w powietrzu ciągle unosiły się krzyki ofiar, którym wydzierano serca na ołtarzu odległej i wzgardliwej bogini.
  Ślad stawał się wyraźniejszy z każdą godziną.
  Wszedł do prowincji Karsusa, dawnego przedsionka cesarstwa, gdzie oddziały rekrutowane z plemion Orain strzegły granic przed grabieżą swoich współziomków wierniej i pilniej, niż zrobiłyby to cesarskie legiony. Czarny jeździec uzbrojony w płonącą pikę przyglądał mu się, kiedy przemierzał Równinę Dano-Patha, gdzie setki armii ubiegało się o prawo przejścia na północ, południe lub wschód i gdzie, jak głosi legenda, rozegra się Ostatnia Bitwa Czasu pomiędzy Światłem a Ciemnością.
  Za nią leżały góry Sinjian. W ich dzikich wąwozach odnalazł ślady, które świadczyły, że Kulawiec znowu odcierpiał swoje. Jego marsz się opóźnił, ale jeszcze raz umknął o włos, znajdując słaby punkt pułapki.
  Trop był ciężki i gorący. Był w nim zapach świeżo otwartego grobu.
  Wszedł na wzniesienie nad Cieśniną Anginę, do której spływały chłodne wody jeziora Kiril, mieszając się ze słonymi falami Morza Udręk. Znajdował się blisko najwęższego miejsca cieśniny, które żeglarze nazywali Bramą Piekieł, a podróżnicy ochrzcili mianem Rajskiego Mostu.
  Tu zbierały się moce piekła.
  Kulawiec stał na południowym brzegu, chcąc przekroczyć morze. Ale na północnym wybrzeżu coś zagrodziło mu drogę.
  Pies Zabójca Ropuch ułożył się na brzuchu, oparł pysk na łapach i patrzył. To nie było właściwe miejsce, żeby ujawnić swoją obecność. Może przy Wieży, jeśli Kulawiec skręci na zachód i tam poszuka zemsty.
  Wyczuli jego nadejście. Strażnicy północnego wybrzeża zamknęli warownię i opuścili ją. Kulawiec rzucił za nimi groźny czar. Byli jednak za daleko, żeby mógł wyrządzić im jakąkolwiek krzywdę.
  Kulawiec przeszedł natychmiast. I od razu napotkał pułapki. Pies Zabójca Ropuch postanowił, że podejmie znacznie trudniejszą próbę przejścia. Po zmroku.
  Nie było potrzeby się spieszyć. Miał zdobycz na oku. Poczeka na odpowiednią chwilę.
  Mógł pójść naprzód i poczekać. Mógł też podkraść się do wrogów swego wroga, aby rozszyfrować ich grę.


L

  Zrobiliśmy przerwę. Kruk wszedł do pokoju, gdzie czytałem książkę pożyczoną od właściciela zajazdu.
   Mamy coś. Chodź, Pudełko.
   Co się dzieje?  Odłożyłem książkę.
   Powiem ci po drodze.  Wetknął głowę do drugiego pokoju.
  Wrzeszczał i przywoływał Pupilkę, dopóki nie dołączył do nas jeden z braci Torque. Wyszliśmy na ulicę.
   Jedno z tych małych stworzeń z Równiny trafiło na ślad  zaczął mówić.  Podsłuchało, jak jeden facet opowiadał swoim kolesiom, że omal nie wpadł na facetów, którzy ukradli grot.
   Zwolnij  odezwałem się.  Żołnierze zwrócą na nas uwagę.
  Spieszno mu było donieść o tym Pupilce, ale zwolnił.
   Co ten facet mówił?
   On i dwóch innych zostali wynajęci, żeby capnąć jakiegoś faceta i zadać mu parę pytań. Zrobili to, ale ktoś się wtrącił i pokrzyżował im plany. Tylko jemu udało się zwiać. Mamy zamiar go złapać. Poprowadzi nas tym śladem.
  W porządku.
  To mógł być nasz najlepszy trop, ale jak dla mnie nie wyglądało to tak wspaniale.
   Facet zamknie gębę na kłódkę, jak tylko zaczniemy go podpytywać.
   Słyszeliśmy to. Prawie że od niego. Mamy przewagę. Dlatego tak się spieszę.
  Zauważyłem, że prawie nie kulał.
   Twoje biodro w końcu wydobrzało?
   To przez to siedzenie tutaj. Nie ma nic do roboty poza kurowaniem się.
   Jeśli już o tym mowa. Po południu wyszedłem na piwo i słyszałem, że przy Południowej Bramie wybuchła cholera.
  Chwilę szliśmy w milczeniu.
   To już koniec, co?  odezwał się Torque. Ciągle nie znałem ich prawdziwych imion.  Wybuch cholery rozsadzi to wszystko.
  Kruk chrząknął w odpowiedzi.
  Być może nie był to nasz najlepszy popas, ale jedyny, jaki mieliśmy.
  
  Doszliśmy do miejsca noszącego głupawą nazwę Natręci". Kruk rozejrzał się dookoła.
   To nasz człowiek. Tam, gdzie powinien być  jego głos miał twardość jaspisu.
  W trakcie naszego marszu stawał się coraz bardziej dawnym Krukiem. Tym, który towarzyszył Czarnej Kompanii.
  Nasz facet był sam. Pijany. Los był dla nas dzisiaj łaskawy.
   Weźcie sobie piwo i obserwujcie. Ja z nim pogadam  powiedział Kruk.
  Zrobiliśmy, jak kazał. Nie wiem, co powiedział, ale nigdy nie zauważyłem, nawet z braćmi Torque, aby musiał prosić dwa razy. Kruk wstał. Nasz facet również. Po minucie wyszliśmy na ulicę. Było już prawie ciemno. Nasz nowy przyjaciel nie zamierzał prowadzić kurtuazyjnych pogaduszek. Najwyraźniej nie był zachwycony naszym towarzystwem.
   Smiley uważa, że pięćdziesiąt oboli za oprowadzenie nas to propozycja nie do odrzucenia.
   To tutaj chwyciliśmy tego gościa.  Smiley zaprowadził nas w zaułek.
  Kruk zadawał pytania, kiedy szliśmy.
   Nie wiesz o nim nic? Skąd był, dokąd szedł?
   Mówiłem ci. Abel załatwił to z Krótkimi. A oni wynajęli mnie i Opoja, żebyśmy go osłaniali, kiedy dopadnie tego gościa z jedną ręką. Miał tędy przechodzić. Może Krótcy wiedzą, co się stało.
   W porządku.
   Im dłużej się nad tym zastanawiam, tym bardziej przypuszczam, że wlekli mnie i Opoja do tej piwnicy, bo dobrze wiedzieli, że nigdy nie pozwolą nam odejść.
   Pewnie masz rację. Tak właśnie działają tacy ludzie.
   A wy, chłopaki?
   Nie, jeśli będziesz współpracował. Pokaż nam piwnicę.
Byłem w ponurym nastroju. Wyglądało na to, że nasz as atutowy okaże się zwykłą blotką. Faceci, którzy mogli udzielić nam informacji, nie żyli.
  Kruk myślał, że powinniśmy rzucić okiem na ciała. Mogłem się założyć, że zastaniemy tylko trupy i nic więcej.
   Psiakrew, co za pustkowie  powiedziałem.  Daleko jeszcze?
   Jeszcze kawałek.
   Stać!  syknął Kruk.  Cisza!
  Niczego nie usłyszałem, ale dobrze widziałem w ciemnościach. Wypatrzyłem jakichś ludzi. Trzech niosło kogoś. Bardzo się spieszyli.
  Powiedziałem o tym Krukowi.
   Znasz ten teren?  zapytał.
   Jako tako.
   Spróbuj ich wyprzedzić. Nie będą szli zbyt szybko, jeśli niosą ciało. Skoczymy na nich z tyłu.
   To ja znikam  powiedział Smiley.
   Pójdziesz z nami  odrzekł Kruk.  I powiesz nam, czy kogoś rozpoznajesz.
  Smiley zaczął kląć.
  Poszedłem do przodu. Uważałem, że to strata czasu, ale co mi szkodziło spróbować. Mogłem się zgubić po pięciu minutach i tyle ich będziemy widzieli.
  Uszedłem jakieś trzysta jardów i znalazłem się na otwartym terenie. Wyglądało to jak miejsce, z którego zaczynaliśmy, tylko widziane z przeciwnej strony. Nikogo nie dostrzegłem. Powinni być po mojej lewej stronie, kiedy ruszyłem. Szedłem równolegle z nimi. Skręciłem w lewo wzdłuż ściany jakiegoś zrujnowanego budynku.
Nic, nic i jeszcze raz nic. Tak jak się spodziewałem. Gdzie była reszta? Zaniepokoiłem się. Chciałem krzyknąć, ale pomyślałem, że lepiej nie. Nie chciałem wyjść na głupka.
  Sądziłem, że jestem czujny, ale myliłem się.
  Ktoś wyszedł z ciemności i kopnął mnie w jaja. Wycelował precyzyjnie. Eksplozja bólu. Zgiąłem się wpół i zwymiotowałem. Miałem już w nosie wszystkie skarby świata.
  Walnął mnie w tył głowy. Upadłem, szorując podbródkiem po chodniku. Przycisnął mnie twarzą do ziemi. Nie był delikatny. Poruszyłem palcami na znak, że będę walczył. Nie zrobiło to na nim wrażenia.
  Wykręcił mi ramię do tyłu. Myślałem, że zaraz mi je złamie.
   Nie życzę sobie, żebyś mi się pętał po życiorysie, chłopcze. Słyszysz?  wyszeptał mi do ucha.
  Nie odpowiedziałem.
  Mocniej wykręcił mi rękę. Nie mogłem powstrzymać się od krzyku. Okazało się, że jestem bardziej chwiejny, niż myślałem.
   Słyszysz, chłopcze?
   Tak.
   Jeśli jeszcze raz zobaczę ciebie i twoich kumpli, będą zbierać wasze strzępki po całym Wiośle. Zrozumiałeś?
   Tak.
   To dobrze.
  Jeszcze raz walnął mnie w głowę. Nie wiem, dlaczego nie straciłem przytomności  być może miałem tak twardą czaszkę, jak twierdził mój ojciec. Leżałem bezsilny, ale świadomy tego, co się dzieje, kiedy przeciągnął mi nożem po lewym policzku. Potem wstał i odszedł, zostawiając mnie w towarzystwie bólu, mdłości i upokorzenia.
  
  Po jakieś chwili pozbierałem się na nogi i ruszyłem niemrawo poszukać Kruka. Ostatni raz zebrałem takie cięgi, kiedy byłem dzieckiem. Cięcie na policzku paliło mnie jak wszyscy diabli, ale nie było tak groźnie, jak się obawiałem.
  Zważywszy okoliczności, odnalazłem ich bez trudu. Zajęło mi to tylko piętnaście minut. Na południu płonął wielki ogień, dając trochę światła. Później dowiedziałem się, że w ten sposób pozbywano się ciał pierwszych stu osób zmarłych na cholerę. Bliźniaczki wyprzedzały zarazę. Wyznaczyły techników do zabezpieczenia wszystkich gratów ze zburzonych budynków.
  Znalazłem Kruka, potykając się o niego.
  Był nieprzytomny. Na policzku miał takie samo cięcie jak ja.
  Jakieś dziesięć stóp dalej Torque zaczynał gramolić się na nogi i jęczeć. Też miał znak od noża.
  Smiley miał dwa nacięcia. Drugie, jakieś cztery cale niżej od pierwszego, biegło od ucha do ucha. Była to jego ostatnia rana w życiu.
  Wycięli nam niezły numer, trzeba przyznać.
  
  Kruka ominął słodki kopniaczek, ale w łeb oberwał porządnie. Nie stał jeszcze pewnie na nogach, kiedy składaliśmy raport. Ręce mu drżały, kiedy migał do Pupilki.
   Jeden człowiek, jak sądzę. Dopadł nas z zaskoczenia.  Był zakłopotany.
  Chyba nigdy przedtem nie widziałem go zmieszanego. Ale też nigdy przedtem nie dał się tak podejść.
  Ja też byłem zmieszany, kiedy przyszła moja kolej. Musiałem powtórzyć każde słowo napastnika. Bałem się, że będę musiał parę razy wyjaśniać.
  Zaskoczyła mnie po raz nie wiem już który. Nie była taką ignorantką, jak sądziłem
  Milczek dotknął swego policzka.
   Most Królowej  powiedział.
  Pupilka skinęła głową. Musiałem zapytać, o co chodzi.
   Kiedy walczyliśmy z Nocnymi Myśliwymi przy Moście Królowej, wzięli osiemnastu jeńców  wyjaśniła mi.  Zostawili każdemu szramę na lewym policzku i puścili ich wolno.
   Co to znaczy, do cholery? Czyżby to sami żołnierze zdobyli grot? Czy dlatego nikt nie może go znaleźć? Czy nasz dowódca prowadzi jakąś własną grę?
  Powiedziałem to w mowie znaków. Nabiera się tego zwyczaju, kiedy jest się przy niej dłuższy czas.
  Patrzyła na mnie przez kilka sekund.
   Musimy natychmiast wyruszać. Żołnierze, nie Nocni Myśliwi, będą tu lada moment  powiedziała.
  Wreszcie zrozumiałem.
  Ktoś okazał się obłąkanym geniuszem, cholernie przewidującym czarodziejem.
  W ciągu tych paru minut, kiedy byliśmy na jego łasce, ułożył plan, który mógł pchnąć Wiosło w wir chaosu i przemocy.
  Oszczędził nas, aby doprowadzić do jeszcze większego rozlewu krwi.
  Żołnierze bliźniaczek pochwycą nas z naszymi znakami i zlikwidują niebezpieczeństwo Białej Róży. Świat urwie się ze smyczy. Znaczna część ludzkości podniesie raban. W tym czasie bliźniaczki wyduszą z nas zeznania na kole tortur i znajdą powód do podejrzeń wobec Nocnych Myśliwych i ich dowództwa. Nie pałali do siebie wielkim uczuciem. Poza tym Nocni Myśliwi nigdy nie pozwolą aresztować Białej Róży, ani nawet ograniczyć jej panowania.
  Nocni Myśliwi byli mniej liczni niż regimenty Szarych, ale byli lepsi i bardziej zaprawieni w walce. Wygraliby każdą potyczkę, jeśli bliźniaczki nie interweniowałyby bezpośrednio.
  Przeklęty, obłąkany geniusz. Kto zajmowałby się srebrnym grotem, gdyby to całe cholerstwo wybuchło?
  Kiedy tak sobie rozmyślałem, Pupilka rzucała rozkazy na prawo i lewo. Wysłała wszystkie małe stworzonka z Równiny na zwiad, aby wyśledziły, kto znajduje się w pobliżu, i obserwowały żołnierzy. Bracia Torque mieli ostrzec naszych przyjaciół buntowników. Bomanz i Milczek zostali wysłani do miejsca, gdzie tak paskudnie nas potraktowano. Mieli sprawdzić, czy z ich zdolnościami uda im się trafić na jakiś ślad.
  Pupilka patrzyła to na mnie, to na Kruka, rozważając, który z nas będzie jej przewodnikiem.
  Wybrała Kruka.
  Zanim zdążyli znaleźć mi jakieś zadanie  sądzę, że Milczek był zadowolony, iż nie zostawia jej sam na sam z Krukiem  jedno ze stworzeń przyleciało z raportem, że teren jest czysty.
  Widziano tylko jakiegoś starego pijaczka, który wykitował na leśnej ścieżce niedaleko stąd.
   Ruszamy  dała znak Pupilka.
  Poszliśmy wszyscy.
  Fala łapanek i aresztowań zaczęła się w niecałą godzinę po naszym odejściu.


LI

  Siedzieli przy małym stoliku. Smeds patrzył na Tully'ego. Kuzyn pił z ponurą determinacją, ale wciąż był do bólu trzeźwy. Te ciała. Potworność.
  Ci ludzie ścigający ich w ciemnościach. Te ogniska na południu, w których palono ciała ofiar cholery. A teraz po ulicach wędrowały grupy żołnierzy i krążyły pogłoski o jakimś nocnym wypadzie. Nie był to czas, w którym człowiek mógł się czuć pewnie i bezpiecznie.
  Żołnierze, przynajmniej niektórzy z nich, też mieli kłopoty. Chwilę wcześniej kilkunastu Nocnych Myśliwych przyszło na naradę do kaprala. Właśnie przychodzili całą grupą. Wyglądali tak, jakby spodziewali się paskudnych kłopotów.
   Coś się wali  odezwał się Smeds. Czuł, że brakuje mu oddechu.
   Gdybym wiedział, w co się wpakujemy, pieprzyłbym ten grot.  Tully drżał.
   Święta racja, stary. Nic nie jest tak łatwe, jak się na początku wydaje. Łatwo jest mówić.
   Tak. Nigdy tego nie przemyślałem. Nigdy nie pomyślałem, że świat oszaleje, a motłoch zacznie po prostu zabijać kogo popadnie i nikt go nie powstrzyma. Co jest z tym piwem, do cholery? Ma kopa jak lemoniada.
   Lepiej się nim naciesz.  Ryba pojawił się nie wiadomo skąd. Wzrok miał nieprzytomny i udręczony. Usiadł przy nich.  To może być ostatnie piwo w mieście. Możemy jedynie czekać i mieć nadzieję.
   Co się tam dzieje? Co z żołnierzami?  zapytał Smeds.
   Zaczęli bunt. Dziś rano odbędzie się duża egzekucja. Powinna wywołać wybuch, który otworzy miasto na oścież.
   A jeśli się nie uda?  zapytał Tully.
   To jesteśmy ugotowani. Prędzej czy później dopadną nas. Drogą eliminacji.  Ryba pociągnął łyk piwa od Smedsa.  Na zdrowie. Mają nas i cholerę. Może ona dopadnie ich pierwsza.
   Cholera!
   Powinniśmy się przespać.
   Żartujesz?
   Powinniśmy spróbować. Przynajmniej zejść im z oczu. Co z oczu, to z myśli, jak mówią.

  Smeds zasnął w ciągu dwóch minut.
  Nie wiedział, co go obudziło. Słońce już wstało. Ryba i Tully także. Nie było ich w pokoju. Zadrżał. Poszedł do gospody. Była pusta.
  Uderzyło go to, kiedy tylko stanął w drzwiach.
  Cisza.
  Ranek był cichy i nieruchomy jak grób. Gdyby nie odgłos własnych kroków, bałby się, że ogłuchł. Drzwi jęknęły, kiedy je otworzył.
  Wszyscy stali na ulicy, patrząc w kierunku centrum Wiosła, jakby na coś czekali.
  Nie trwało to długo.
  Smeds poczuł drżenie ziemi, zanim to usłyszał. Potworne wibracje, a za nimi lawina wściekłości. Ryk jak uderzenie wiatru.
   Zaczęli egzekucje  wyjaśnił mu Ryba.  Bałem się już, że stchórzą.
  Ryk przybliżył się, coraz głośniejszy, jakby całe miasto zdecydowało, że już dość ma tyranii i ucisku.
  Fala dotarła do ulicy przed Trupią Czaszką". Pociągnęła za sobą ludzi.
  Potem matki zaczęły zaganiać dzieci do środka, a mężczyźni ruszyli w stronę centrum miasta, gnani wściekłością i pragnieniem zadawania śmierci. Niewielu miało broń. Powtarzające się rewizje Szarych zredukowały niemal do zera liczbę posiadanej prywatnie broni. Konfiskowano nawet noże.
  Smeds stwierdził, że chyba się starzeje i robi cyniczny. Nie czuł najmniejszej ochoty, żeby się w to włączyć.
  Ryba także nie. Tully trząsł się przez moment, ale szybko się opanował.
  Wielu mężczyzn na ulicy uczyniło to samo. Wściekłość była jak cholera. Nie opanowała jeszcze wszystkich. Obie plagi pochłoną mnóstwo istnień ludzkich, zanim się uspokoją.
  Ryba wciągnął kuzynów do Trupiej Czaszki" i kazał im usiąść.
   Nie ruszamy się stąd. Poczekamy na wieści. Jeśli będą pomyślne, pójdziemy do muru i zobaczymy, czy uda się nam wyjść z miasta. Smeds, idź się spakować. Weź wszystko, czego będziesz potrzebował w podróży.
   A co z grotem?  wyszeptał Tully.
   Sam się sobą zajmie.
   A gdzie w ogóle jest, do cholery?
   Smeds, idź już. Nie wiem, Tully, i nie chcę wiedzieć. Obchodzi mnie tylko, czy Smeds znalazł bezpieczne miejsce.
  Smeds poczuł na sobie niespokojne spojrzenie Tully'ego, kiedy wstawał od stołu.
  
  Pierwsza fala wiadomości mówiła wiele raczej na temat ludzkiego barbarzyństwa niż szlachetności.
  Regiment przeprowadzający egzekucje wiedział wprawdzie, że wśród motłochu panują paskudne nastroje, a mimo to zaskoczyła go fala przemocy, jaka wybuchła po pierwszej egzekucji. Bagno dzikiej furii wciągnęło żołnierzy w swoją topiel. Zanim przybyła zorganizowana w panice odsiecz, zginęło ośmiuset ludzi. Walki pochłonęły kilka tysięcy cywilów i o wiele więcej żołnierzy, zanim wygasły. Uciekający mieszkańcy miasta zebrali pokaźny zapas broni.
  W całym Wiośle wybuchały i wygasały niewielkie zamieszki wszędzie tam, gdzie tylko Szarzy okazali się słabsi.
  Tłum usiłował zburzyć Pałac Obywatelski. Został odparty, ale zostawił za sobą liczne pożary. Niektóre szalały godzinami, zanim zdołano je opanować.
  Ogromny tłum zaatakował regiment, który wyruszył, aby wzmocnić obronę Południowej Bramy. Wielu ludzi zdobyło tam broń. Regiment poszedł w rozsypkę, ale motłoch nie zdołał pokonać licznych strażników bramy ani sforsować muru. Łucznicy szybko rozpędzili tłum.
  Ryba nie pozwalał kuzynom wychodzić.
  Chaos i groza powiększyły się wraz z zapadnięciem nocy. Żołnierze, będąc u kresu wytrzymałości, zaczęli tracić dyscyplinę i mordowali, kogo popadło. Na ulice wyległa młodzież, paląc, grabiąc i niszcząc, co się dało. Ludzie załatwiali swoje prywatne porachunki. W końcu najbardziej zwarta grupa wszystkich magów świata zdecydowała się połączyć siły i wyeliminować z gry najgroźniejszego konkurenta.
  Zebrali motłoch i ruszyli za Gossamer i Jedwabną Pajęczyną. Tym razem udało się im przedrzeć. Zniszczyli siły ochrony. Jedna z bliźniaczek została ranna albo nawet zabita. Środek miasta stał w płomieniach. Nowiny zapoczątkowały kompletne szaleństwo. Wyglądało na to, że każdy w mieście próbuje kogoś zamordować.
  Czarodzieje obrócili się jeden przeciw drugiemu.
  Zamęt jak dotąd omijał okolice Trupiej Czaszki". Ale teraz wkradł się i tu. Towarzyszyły mu szczęk broni, krzyki i trzaski.
   Musimy się stąd wynosić  stwierdził Smeds.
  Ku jego zdziwieniu Ryba poparł wniosek.
   Masz rację. Póki jeszcze możemy. Bierzmy rzeczy.
  Tully był zbyt wykończony, aby coś zrobić, ale powlókł się za nimi.
  Kiedy się wymykali, inni lokatorzy patrzyli na nich tępo. Pół godziny później, nie napotykając na poważniejsze przeszkody, znaleźli kryjówkę w mroku częściowo zburzonej piwnicy, zaledwie sto jardów od miejsca, gdzie zginął Timmy Locan.
  Szaleństwo nie dotarło to tej części Wiosła. Po przejściu Kulawca nie było tu już nic nadającego się do zniszczenia.


LII

  Bomanz był poważnie zaniepokojony.
   Szaleństwo wydaje się nie mieć kresu. Będą walczyć, dopóki ktokolwiek pozostanie przy życiu.
   Zróbmy wszystko, żebyśmy to byli my  zażartował Kruk.
  Ukryliśmy się w dzwonnicy starej świątyni, która stała w odległości strzału z łuku od Pałacu Obywatelskiego. Mogłem stąd obserwować, jak płonie. Nikt nie wiedział o naszej kryjówce. Jak do tej pory, dzięki staremu czarodziejowi, nikt nas nie odkrył.
   Myślisz, że to dzieło grotu?  zapytałem.
   Z pewnością jego wpływ. Im więcej dzieje się wokół niego zła, tym gęstsza staje się jego aura szaleństwa.
   Zatem dlaczego my nie rzucamy się na siebie z pięściami?
  Pupilka była zaniepokojona sytuacją. Zdaje się, że ona jedna. Reszta była po prostu przerażona i chciała jedynie trzymać się z daleka, aż wszystko się skończy.
  Zrobiłaby coś, gdyby mogła.
   Więc co masz zamiar uczynić?  zapytałem.  Siedzieć tu?
  Pomyślałem, że całe to szaleństwo uniemożliwia pewnie objęcie kwarantanną terenu, na którym szalała cholera.
   Masz lepszy pomysł?  zapytał Kruk.
   Nie.
  Wyszli w nocy na zwiad, ale wrócili z niczym. Jedyną korzyścią było parę godzin rozmowy z Pupilka bez wściekłych spojrzeń Milczka i Kruka.
   Zaczynam się czuć jak nasz myszołów. Zmęczyło go czekanie na śmierć i zastanawia się, komu by tu przyłożyć.
   Musimy zdecydować, co robimy, jeśli zaczną się ucieczki z miasta. Założę się, że ludzie, którzy wiedzą coś o grocie, będą chcieli wyjść pierwsi.
   Każdy się dowie, jeśli go ruszą, nie?
   Nie zrobią tego. Po co? Jest bezpieczny. Raczej będą chcieli dożyć chwili, kiedy będą mogli go sprzedać.
   Skąd wiesz, że chcą go sprzedać?  zapytałem.
   Gdyby umieli go wykorzystać, już by to zrobili. To miało sens. Pewnie tak postąpią. Rzezimieszki.
   Więc dlaczego nie próbują zachwalać swego towaru?
   Bo wszystkie te dupki tutaj sądzą, że mogliby go ukraść i wykończyć się nawzajem.
  Postanowiłem uciąć sobie drzemkę. Za dużo gadaliśmy. W zasadzie nie robiliśmy nic innego. Ględziliśmy bez końca i czekaliśmy, aż któreś ze stworzeń z Równiny wpadnie z raportem.
  Rozpierała je energia. Myślały zupełnie inaczej niż my. Niektóre nie miały w ogóle poczucia czasu.
  Może dlatego właśnie Osiołek Torque był tak zaskoczony, kiedy wyjrzał na zewnątrz.
   Lepiej rzućcie na to okiem.
  Stłoczyliśmy się wokół niego.
  Do wszystkich naszych kłopotów doszedł jeszcze jeden, zupełnie nowy. Nowy dla wszystkich.
  Jakiś oddział wkraczał do miasta.
  Czarna kareta wtoczyła się właśnie na plac przed Pałacem Obywatelskim. Ciągnęły ją cztery czarne konie. Wokół niej jechało sześciu czarnych jeźdźców na sześciu czarnych rumakach. Batalion piechoty podążał z tyłu. Niespodzianka. Wszyscy mieli czarne łachy.
   Skąd przyjechali, do cholery?  wymamrotałem.
   Spełniło się twoje życzenie, czarodzieju  powiedział Kruk.
   Co?
   Wieża wykazała zainteresowanie.
  Poczułem dłoń na ramieniu. Pupilka. Przykucnąłem, aby mogła stanąć za mną i patrzeć. Możecie się domyślić, ilu przyjaciół przez to zyskałem.
   Ktoś wysiada z karety. Jakiś wystrojony goguś. Ale nie na czarno  rzekł Bomanz.
   Zawsze się zastanawiałem, co to znaczy goguś.
  Goguś spojrzał na ciała, resztki pałacu i powiedział coś do jednego z forysiów. Ten ruszył po schodach i wszedł do ocalałej z pożaru części budynku. Chwilę później wypadli stamtąd jacyś ludzie. Jeźdźcy zebrali ich do kupy przed strojnisiem.
  Wyszły Gossamer i Jedwabna Pajęczyna. Konny pognał je w stronę swojego szefa.
   Poszły na dywanik  powiedział Bomanz.  Chciałbym tego posłuchać.
  Nie było wątpliwości, kto komu zadawał pytania. Bliźniaczki robiły wszystko oprócz padania na twarz. Bieganina tam i z powrotem trwała przez jakieś dziesięć minut. Potem bliźniaczki zaczęły rozsyłać swoich ludzi na wszystkie strony.
   Co teraz?  mruknął Kruk.
  Następnym posunięciem, jakie uczynił goguś, było wybranie sobie kwatery w jedynym nie zniszczonym budynku w sąsiedztwie, czyli w świątyni. Usadowił się na piętrze. Byliśmy w pułapce.
  
  Zaczęli schodzić się ludzie, żeby zobaczyć nowego nababa. Jednym z pierwszych była brygadier Wildbrand. Jak do tej pory Nocni Myśliwi nie mieszali się do walk.
  Zamęt przycichł na parę godzin, podczas których świrusy z Wiosła przetrawiły nowiny o nowym kolesiu w mieście. Potem wybuchł na nowo z siłą huraganu.
  Przed zachodem słońca wszystko się skończyło.
  Dopiero po zapadnięciu zmroku dowiedzieliśmy się, dlaczego zamieszanie przycichło.
  Do Wiosła zmierzał Kulawiec z zamiarem przejęcia srebrnego grotu.
  Zgodnie z zapowiedzią Exile'a, nowego człowieka z Wieży, Wiosło nie zamierzało mu na to pozwolić.
   Cholera  wymamrotałem.  Kulawiec jest bardziej żywotny niż kot.
   Trzeba się było upewnić. Mówiłem  warknął Kruk.
  Patrzył na Pupilkę. To była jej wina. Była tak pewna, że nie widziała potrzeby, aby spierać się z Ojcem Drzewo.
  Exile'owi rozkazano utrzymać Wiosło i zniszczyć Kulawca. Nasi szpiedzy donieśli, że chciał tego dokonać za wszelką cenę.
  Psiakrew. Wieża musiała przysłać faceta, który traktuje poważnie swoją robotę.


LIII

  Smeds obudził się pierwszy. Wiedział, że coś jest nie tak, zanim jeszcze dobrze otworzył oczy.
  Tully'ego nie było.
  Być może poszedł za potrzebą.
  Smeds wygramolił się z łóżka. Ranek był niespodziewanie jasny. Ani śladu Tully'ego. Ale na sąsiedniej ulicy, ostatnio nie używanej, panował tłok. Każdy pojazd załadowany był ciałami.
  Smeds gapił się zdumiony. Potem wycofał się tyłem do zrujnowanej piwnicy, odnalazł Rybę i zaczął nim potrząsać.
   Co jest, do diabła?  warknął w końcu stary.
   Tully zniknął. Musisz zobaczyć, co się dzieje na ulicy. Nie uwierzysz, jak ci powiem.
   Idiota.  Ryba był już przytomny.  No dobrze. Uspokój się. Musimy ruszać. Nie będzie wiedział, gdzie nas szukać.
   Co?
   Już od dawna nie mam zaufania do kuzyna Tully'ego, Smeds. Chcę wiedzieć, gdzie jest. Człowiek, który w ten sposób przepuszcza fortunę? To głupota zakrawająca na samobójstwo. Facet, który tak szybko traci głowę i w taki sposób próbuje wyśliznąć się z miasta? Kończy mi się cierpliwość. Każdym swoim wyczynem naraża nas na ryzyko. Jeśli go złapią... Nie wiem.
   Chodź popatrzeć na ulicę. Ryba wyszedł za Smedsem.
   Niech to szlag!  Wrócił do środka.  Musimy się dowiedzieć, co się dzieje.
   To jasne. Chcą tu zrzucić ciała zabitych w trakcie zamieszek.
   Nie pomyślałeś o czymś. Kto wpadł na ten pomysł i zebrał ludzi do roboty? Kiedy tu się przywlekliśmy, wszyscy byli zajęci podrzynaniem gardeł.
  Szybko odkryli, że chaos nie zakończył się całkowicie. W każdej chwili mógł wybuchnąć na nowo. Nie wszędzie. Ogniska zapalne istniały jeszcze wokół magów, którzy nie chcieli przyjąć nowych porządków, zaistniałych w ciągu tej nocy.
  Bliźniaczki z Uroku wyjechały, przybył ktoś o imieniu Exile. Wiosło miało rozpocząć przygotowania do kolejnej wizyty Kulawca.
   Totalny bałagan  stwierdził Smeds, kiedy dotarli do Trupiej Czaszki".
   To bardzo delikatnie powiedziane.
  Karczmarz wydawał się rozczarowany, że nie zginęli w zamieszkach. Nie. Nie widział Tully'ego, od kiedy ten zażądał śniadania i wypadł jak burza, bo nie dostał go na kredyt. Zresztą i tak nie było nic do jedzenia.
   Nic nie masz?  zapytał Smeds.
   Kawałek suchego chleba. Namoczę go w wodzie na kolację. Jeśli zechce się wam poszperać w piwnicy, może znajdziecie parę szczurów. Chętnie wam je upiekę.
  Smeds uwierzył.
   Tully nie mówił może, dokąd idzie?
   Nie. Wyszedł i skręcił w prawo.
   Dzięki  powiedział Ryba i ruszył na ulicę.
   Słyszeliście o nagrodzie?  zapytał karczmarz.
   Jakiej nagrodzie?
   Za srebrny grot. To z jego powodu to całe zamieszanie. Nowy obiecał sto tysięcy oboli. Żadnych pytań, żadnych sztuczek, żadnego ryzyka. Tylko przynieść go i odebrać pieniądze.
   A niech to!  krzyknął Ryba.  Można za to nieźle pożyć, co? Jaka szkoda, że go nie mam.
   W ogóle nie wierzę, że ta rzecz istnieje  gderał Smeds.  Wszystkie te czarownice i magowie już dawno by go znaleźli. Chodź, Ryba. Muszę odnaleźć tego gnojka, mojego kuzyna.
   Myślisz, że spróbuje?  zapytał Ryba, kiedy wyszli.
   Tak, jeśli słyszał o nagrodzie. Uważa pewnie, że zasłużyliśmy sobie, żeby nas wykiwał. Źle go traktowaliśmy. Tylko że nie wie, gdzie jest grot. Będzie więc musiał podjąć decyzję, czy jest w stanie posłać mnie na tortury.
   Sądzę, że tak. Bez specjalnych wyrzutów sumienia. Tully'ego Stahla tak naprawdę obchodzi jedynie on sam. Prawdopodobnie od początku miał zamiar nas wykorzystać, a potem pozbyć się jednego po drugim. Tyle że sprawy nie potoczyły się tak gładko, jak się spodziewał.
   Być może masz rację  przyznał Smeds.  A więc musimy przyjąć założenie, że będzie chciał nas sprzedać, tak?
   Wyjdziemy na durniów, jeśli założymy, że będzie miał jakieś wątpliwości. Znasz jego zwyczaje i kryjówki. Szukaj go. Ja się dowiem, gdzie się ukrył Exile, i poczekam, czy tam się nie pokaże.
   A jeśli już...
   No to jesteśmy ugotowani, nie?
   Tak. Hej, a może to my sprzedamy grot temu gościowi? Sto tysięcy to niezła sumka. Nie umiem nawet liczyć do tylu.
   Niezła. Ale jeśli naprawdę jest tak, jak mówią, i wraca Kulawiec, cena pójdzie w górę. Dajmy im parę dni.
  Smeds nie oponował, aczkolwiek uważał, że powinni wziąć, co się da, póki jeszcze jest okazja...
   Jeśli go nie znajdę, biorę to, co dają.
  Ryba mruknął coś i oddalił się.
  Smeds zaczął obchód. Kilka razy przeszedł śladem Tully'ego. Gdziekolwiek poszedł, wszyscy mówili o grocie. Tully musiał więc wiedzieć o nagrodzie. Nie poleciał do Exile'a. To dobry znak. Chyba że....
  Niemal tuzin innych poszukiwaczy oznajmiło, że da więcej niż Exile. Czarownica imieniem Teebank proponowała sto pięćdziesiąt tysięcy.
  Smeds jednak wierzył tylko Exile'owi. Widział już tamtych, kiedy polowanie na grot stało się wyścigiem pomiędzy złodziejami. Będzie tak samo. Obiecają góry oboli, ale zapłatą, gdy przyjdzie pora, będzie śmierć.
  Ale Tully miał talent do oszukiwania samego siebie. Może uznać, że oferta jest uczciwa. Lub też wyobrazi sobie, że uda mu się ich przechytrzyć. Miał wygórowaną opinię o własnej przebiegłości.
  Smeds szybko doszedł do wniosku, że ruchy Tully'ego wskazują na to, iż kuzyn kogoś szuka.
  Pewnie jednej z tych bajecznych nagród.
  Stracił resztki szacunku dla krewnego.
  Wszystko wskazywało na to, że Tully niczego jeszcze nie osiągnął. Smeds natomiast robił postępy. Zastanawiał się, czy Tully denerwuje się, wiedząc, że ruszyli za nim, jak tylko zauważyli jego zniknięcie.
  Prawdopodobnie tak.
  
  Smeds w końcu znalazł to, czego szukał, ale sytuacja nie pasowała do scenariusza konfrontacji, do którego przymierzał się godzinami.
  Ulica była nienaturalnie cicha, nawet jak na naturalny bezruch po zamieszkach. Denerwowało go to. Tully wypadł z drzwi sto stóp przed nim i przeleciał przez ulicę. Nie zdążył jeszcze złapać równowagi, kiedy otoczyli go żołnierze w czerni. Wykręcili mu ręce do tyłu, związali i poprowadzili w kierunku centrum miasta.
  Żołnierzy było sześciu. Smeds patrzył, niezdolny ruszyć się z miejsca. Widział swój koniec. Co, do cholery, mógł zrobić? Znaleźć Rybę? Ale co mógł zrobić Ryba? Dwóch mężczyzn nie urządzi zasadzki na sześciu żołnierzy, i to w biały dzień.
  Ruszył za nimi. Z każdym krokiem widział wyraźniej, co musi zrobić, i z każdym krokiem było mu coraz bardziej żal. Nieważne, że Tully gotów był się go pozbyć.
  Wpadł w małą uliczkę i pobiegł. Krew gotowała się w jego żyłach. Biegł szybciej, niż to było konieczne, usiłując zmniejszyć narastający strach poprzez gwałtowny fizyczny ruch.
  Plecak walił go po grzbiecie. Jak połowa ludzi w Wiośle, tak i on nosił swój dom na plecach. Musiał się go jakoś pozbyć, znaleźć bezpieczne miejsce. Była w nim większość zdobyczy z Krainy Kurhanów.
  Wszedł za zwał gruzu ukrytego w mroku. W pobliżu nie było nikogo. Pospiesznie zagrzebał tobołek i pobiegł do miejsca, w którym chciał przeciąć drogę Tully'emu i żołnierzom.
  Nie było ich widać. Serce mu zamarło. Czyżby wybrali dłuższą drogę?
  Nie. Byli tam. Po prostu przybiegł za szybko.
  Przeszedł ulicę aż do ciemnego wylotu zaułka. Będzie mógł pobiec z powrotem do swojego tobołka, kryjąc się w cieniu, drogą, na której nie spotka żadnych świadków.
  Oczekiwanie wlokło się w nieskończoność. Miał czas, żeby znowu zacząć się bać. Przerażenie niemal go paraliżowało.
  W końcu pojawili się. Dwóch żołnierzy z przodu i dwóch z tyłu. Jeden prowadził Tully'ego, a jeden szturchał więźnia, gdy ten zwalniał. Nóż sam wśliznął się Smedsowi w dłoń. Ten sam, który zabrał nieboszczykowi w piwnicy.
  Rzucił się naprzód, biegnąc co sił. Ledwie mieli czas, aby się odwrócić i go zobaczyć. Oczy Tully'ego rozszerzył strach, kiedy ujrzał nóż sięgający mu do gardła.
  Smeds trafił na sznur, ciął przez niego i po chwili był już w mroku, ściskając nóż zbroczony krwią kuzyna. Żołnierze wrzeszczeli. Zadudniły za nim ich kroki.
  Nie odczuł większej fizycznej czy emocjonalnej reakcji. Całą uwagę skupił na pościgu. Dwóch mężczyzn, zdecydował, wsłuchując się w kroki. Zawzięte sukinsyny. Nie był od nich szybszy.
  Nie chciał mieć z nimi do czynienia, ale wyglądało na to, że nie ma wyboru.
  Znał ten teren. Parę jardów stąd zostawił swój plecak, w miejscu gdzie zaułek był najczarniejszy. Użyje sztuczki, której próbował doktorek. Jeśli podejdą, przemknie za ich plecami.
  Był zaskoczony sam sobą. Przerażony Smeds Stahl ciągle potrafił myśleć.
  Wśliznął się w szparę w ceglanym murze. Prawdopodobnie była to spuścizna po wizycie Kulawca. Ktoś już ją kiedyś powiększył, żeby móc dostać się do budynku, złodziej albo lokator. Mógł się przez nią prześliznąć i uciec, ale coś go powstrzymywało. Nie była to troska o plecak.
  Podniósł połamaną deskę i czekał.
  Kroki zatrzymały się. Przerwali swój bieg na złamanie karku. Wymienili zdyszane słowa w jakimś nieznanym języku. Smeds napiął mięśnie. Jeśli podejdą do siebie...
  Wciąż jeszcze mógł uciec przez budynek...
  Jeden z żołnierzy przyśpieszył, wyprzedzając Smedsa o sto stóp, i zawołał drugiego. Ruszyli w swoją stronę.
  Ten, który nie biegł, był dużo bliżej.
  Nie zauważył dziury w murze, dopóki nie wyskoczył z niej nóż, a za nim jego właściciel. Żołnierz wydał tylko jeden dziwaczny dźwięk. Okrzyk zaskoczenia, który przeszedł w jęk bólu.
Kiedy upadł, Smeds spróbował wyjąć nóż z ciała. Drugi żołnierz coś krzyknął. Nie szło. Niech to szlag! Znowu!
  Kroki zbliżyły się.
  Chwycił deskę i zamachnął się. Uderzenie odrzuciło żołnierza na ścianę. Smeds walnął jeszcze raz i jeszcze. Słyszał trzask łamanych kości. Bił, póki mężczyzna nie przestał skomleć.
  Stał, dysząc ciężko, i nie zdawał sobie sprawy, że się uśmiecha. Usłyszał, że nadchodzi pogoń. Rzucił się do miejsca, gdzie ukrył tobołek, i uświadomił sobie, że nie ma czasu go odkopać. Skoczył z powrotem i próbował ponownie wyciągnąć nóż z ciała zabitego. Bezskutecznie. Pogoń nadeszła, zanim zdążył przywłaszczyć sobie broń jednego z żołnierzy. Wślizgnął się przez szczelinę do ciemnego wnętrza budynku.
  Parę chwil później ryk oburzenia wypełnił ulicę.
  
  Smeds wyszedł na ulicę z pochyloną głową. Nie było wielu pieszych. Nikt nie zwracał na niego uwagi. Ruszył żwawym krokiem, ale nie na tyle szybkim, żeby przyciągnąć czyjąś uwagę.
  I co teraz?
  Nie ośmielił się pójść poszukać Ryby. Jacyś przeklęci żołnierze mogliby go rozpoznać.
  Ale Ryba usłyszy o Tullym i zrozumie. Najlepiej byłoby wrócić do Trupiej Czaszki" i poczekać. Ryba na pewno tam zajrzy.
  W miarę jak jego serce powracało do normalnego rytmu, Smeds czuł coraz większe ssanie w żołądku. Nie jadł od wczoraj. W Trupiej Czaszce" była posucha. Gdzie mógłby coś znaleźć? Zapasy malały. Nikt nie chce sprzedawać...
  
  Był to swego rodzaju posiłek. Miska cienkiej zupy i kęs czerstwego chleba, a stary, tłusty gbur, który prowadził tę brudną budę, nie próbował zedrzeć z niego skóry.
  Prawie kończył, kiedy do pokoju wpadł dzieciak.
   Niech pan ucieka! Łapacze!  wrzasnął i uciekł.
   Co, do cholery?
   Łapacze  powiedział tłuścioch.   Szarzy  wyłapują wszystkich młodych mężczyzn, jakich znajdą w okolicy. Dwóch Szarych weszło do środka.
   Ten tutaj wygląda na patriotę  wyszczerzył zęby jeden z nich.
  Smeds skrzywił się drwiąco i wrócił do jedzenia. Nie przejął się.
  Drewniana pałka uderzyła go lekko w ramię.
   Pójdziesz z nami.
   Uważaj na drzazgi. Dotknij mnie jeszcze raz, a wbiję ci ją w dupę.
   Twardziel, co, Cord? Lubimy takich, nie? Jak się nazywasz, chłopcze?
  Smeds westchnął, przypominając sobie głosy wszystkich dokuczliwców, którzy kiedykolwiek go dręczyli. Odwrócił się i spojrzał żołnierzowi w oczy.
   Śmierć  powiedział.
  Być może Szary ujrzał w jego oczach siedmiu zamordowanych ludzi. Cofnął się o krok. Smeds uznał, że drugi z nich, który trzymał gębę na kłódkę, jest bardziej niebezpieczny.
  Nie czuł strachu. Prawdę mówiąc, czuł się niezwyciężony i niewrażliwy na ciosy.
  Podniósł się powoli, cisnął chleb w twarz mówiącego i kopnął go. Kiedyś zrobił mu tak jeden z dręczycieli. Drugiemu podciął nogi krzesłem i kiedy mężczyzna upadł, chlusnął mu w twarz zupą. Potem chwycił pałkę i zabrał się do dzieła.
  Zabiłby ich obu, gdyby na pomoc kamratom nie przybyło pół tuzina żołnierzy.
  Nie potłukli go bardzo. Tylko tyle, żeby nie wymknął się spod kontroli. Wyglądało na to, że uważają całą sytuację za dobry żart.
  Wywlekli Smedsa na zewnątrz i dołączyli do grupy zastraszonych młodzików. Było ich około trzydziestu. Kilku z nich rozkazano nieść żołnierza, którego zranił Smeds.
  Tak więc Smeds Stahl stał się jednym z szarych chłopców. W pewnym sensie.


LIV

  Stworzenia z Równiny kręciły się bez przerwy tam i z powrotem. Byłem pewny, że ludzie z góry w każdej chwili mogą odkryć naszą obecność. Bomanz i Milczek mieli dość kłopotów z utrzymaniem ciekawskich w bezpiecznej odległości tak, żeby nie zwrócić na siebie uwagi nowego szefa.
  Kruk rozkoszował się każdą chwilą.
   Co cię tak cieszy, do cholery?  warknąłem.
   Faceci od grotu. Mają jaja jak balony.
   Phi!
  On doceniał ich śmiałość.
   Daj spokój, Pudełko. Pomyśl. Jeden z nich postanowił uszczknąć coś dla siebie i dał się złapać chłopcom Exile'a. I co zrobili jego kumple? Czy podjęli beznadziejną próbę odbicia go? Nie, do diabła. W pół drogi jakiś człowiek przetruchtał sobie przez środek eskorty i w zasadzie obciął facetowi łeb. Zrobił to tak szybko, że nikt nie potrafi go dokładnie opisać. Każdy mówi coś innego. A kiedy wkurzyli się i pognali za zabójcą, wykończył dwóch z nich, a resztę zostawił z wybałuszonymi gałami.
   Dowcipniś w twoim stylu, co?
   Mają styl, Pudełko. Doceniam styl. Wprowadza powiew artyzmu do najbardziej nawet przyziemnych lub potwornych spraw, które musimy realizować. Założę się, że gdyby ten facet miał jeszcze chwilę, ubrałby się w mundur Nocnego Myśliwego, żeby po prostu zamieszać ludziom w głowach. To nie jest wyczyn bohatera.
  To był cień dawnego Kruka. Być może skorupa zaczyna na nim pękać.
   Sądzisz, że ci faceci po prostu dobrze się bawią, pokazując światu jęzory i wrzeszcząc: złapcie nas, jak potraficie?
   Nie. Nie rozumiesz. Ukrywają się prawdopodobnie w jakimś miejscu, gdzie nawet świnia nie chciałaby mieszkać. Są przypuszczalnie głodni, brudni, przerażeni i pewni, że nie ujdą z życiem. Ale nie pozwalają sobie na załamanie. Rzucają się z pazurami do oczu wilkom i wampirom, które chcą ich pożreć. Kapujesz?
  Ponieważ nie zgadzałem się z nim, przyznałem mu rację. Gdybym tego nie zrobił, spędziłbym resztę dnia na wysłuchiwaniu lekcji pod tytułem: nigdy się nie poddawaj, nawet jeśli nie masz racji lub robisz coś złego.
Moja zgoda zadziałała. Odsunął się i zaczął dyskutować z Pupilka i Milczkiem. Przypuszczam, że będzie to nasze jedyne zajęcie, dopóki coś nie zaiskrzy.
  Wdałem się w rozmowę z Bomanzem. Próbował rozpracować duchowe pułapki, których mógł nastręczyć grot. Miał kilka pytań, na które nikt nie znał odpowiedzi. Nie byłem pewny, czy w ogóle są jakieś odpowiedzi. Grot był niczym kropla czarnej farby rosnąca w zbiorniku i tak ciemnej wody. Zatruł już Wiosło. Byliśmy w stanie stawić mu opór, ponieważ znaliśmy go i świadomie odrzuciliśmy. Ale co będzie, jeśli nasza paczka dostanie go w swoje ręce?
  Strach pomyśleć.
  I co, do cholery, zrobimy z tym przeklętym grotem, jeśli naprawdę go zdobędziemy? Nigdy nie słyszałem, żeby któryś z tych błaznów o tym rozmawiał. Mowa była tylko o tym, żeby nie dotykać grotu gołymi rękami.
  To jasne jak słońce, że nie zostawili go wtedy w bezpiecznym miejscu.
  Nic nie przychodziło mi do głowy, a przynajmniej nic sensownego. Nie było na świecie takiego miejsca. Chyba żeby wrzucić go do oceanu w najgłębszym miejscu. Ale to też pewnie nie byłby dobry sposób.
  Jakaś cholerna ryba prawdopodobnie połknęłaby go, zanim by zatonął, a potem wyrzuciłoby ją na brzeg. Albo złapałby ją jakiś cholerny rybak z ukrytym talentem do czarów i żądzą podboju świata w sercu.
  Taka już natura talizmanów zła.
  Najlepszym rozwiązaniem, jakie przyszło mi do głowy, było zebrać grupę czarodziejów, którzy mogliby wysłać grot w kosmos i przyczepić go do ogona przelatującej komety, albo wykopać dziurę sięgającą dna ziemi, wrzucić tam grot i zatkać otwór.
  Uchwyciłem kilka znaków z rozmowy Kruka, Milczka i Pupilki. Nie zwracałem na nich specjalnej uwagi. Po prostu zauważyłem, tak jak chwyta się strzęp bliskiej rozmowy, kiedy zajmujesz się czym innym. Kruk denerwował się coraz bardziej. Gderał, że wszyscy siedzą i czekają, aż coś się wydarzy, zamiast coś zrobić.
  To był dawny Kruk. Według niego tak należało postąpić. Masz kłopoty, to zabijasz kogoś albo przynajmniej próbujesz się bronić.
  Kiedy zaproponował, że pójdziemy na ochotnika rozejrzeć się w miejscu, gdzie rano wydarzyło się to całe zamieszanie, omal nie wrzasnąłem na niego. W porę ugryzłem się w język. Po co dawać znaki chłopcom z góry, jeśli Pupilka może mu powiedzieć, żeby dał sobie na wstrzymanie?
  Zdradliwa czarownica.
  Uznała to za świetny pomysł. Powinniśmy wziąć ze sobą Bomanza. Tak na wszelki wypadek, gdyby okazało się, że czarodziej może się przydać.
  Milczek uśmiechnął się od ucha do ucha. Kiedy pójdziemy, wykorzysta każdą sekundę, żeby przeciągnąć Pupilkę na swoją stronę.
  Zdecydowałem, że podejmę się tej roboty dla nowicjusza, jeśli mam utknąć tu na całe życie. Ruch mógłby zatrudniać więcej kobiet. I kilku normalnych żołnierzy.
  
  Przy pomocy iluzji Bomanza zeszliśmy na dół i dumnym krokiem wyszliśmy przez frontowe drzwi, jakbyśmy należeli do mieszkańców dzwonnicy. Gdybyśmy do nich nie należeli, nie byłoby nas w środku, czyż nie?
  Jaja i styl. Oto mój kumpel Kruk.
  Wywieźli ciała razem z innymi, ale odnaleźliśmy miejsce bez trudu. Wszędzie były ślady krwi, a tłum dzieciaków pętał się wokół, gadając o tym, co się stało.
  Kruk zerknął tylko na plamy. Bomanz też nie miał żadnego pożytku z widoku. Nie szukał martwych ludzi.
  Powędrowaliśmy w dół uliczki, którą uciekł zabójca. Zdziwiło mnie, że nie ma tu żołnierzy, aczkolwiek nie umiałem sobie wyobrazić, na kogo mogliby się tu zaczaić.
  Z powodu ciemności trochę trudniej było odnaleźć miejsce, gdzie zabito dwóch żołnierzy. Zaułek był bardzo ciasny. Światło chyba nigdy tu nie dochodziło. Wyglądało to na miejsce, gdzie nie stanęła ludzka stopa. Jakby należało do innych istot, rozeźlonych naszym najściem.
  Idiotyczne myśli. Zadrżałem.
  Być może w pobliżu kręciły się cienie pomordowanych żołnierzy.
  Bomanz wyczarował kulę świetlną i zawiesił ją nad naszymi głowami.
   Tak lepiej  powiedział.  Były tu duchy. 
  Wreszcie na coś się przydał.
   Tak  odezwał się Kruk.
  Zaczęli przeszukiwać pomieszczenie. Nie było dużo do oglądania. Podszedłem do kupy gruzu, żeby usiąść i poczekać, aż skończą. Tłusty szczur minął mnie niespiesznym krokiem, jakby w ogóle nie zauważył naszej obecności. Rzuciłem w niego kawałkiem cegły.
Zatrzymał się i spojrzał na mnie przez ramię. Czerwone oczy błysnęły w ciemności. Bezczelny mały sukinsyn. Chwyciłem następny kawałek cegły.
  Zaatakował mnie.
  Pomyślałem, że może jest wściekły, i próbowałem wspiąć się na stos gruzu, równocześnie chwytając ułamaną deskę, żeby go odpędzić. Stos zawalił się. Ześliznąłem się w dół, wierzgając i klnąc. Szczur prysnął i tyle go widziałem. Będzie miał się czym chwalić przed kumplami.
  Kruk miał niezły ubaw.
   Bądź pozdrowiony, o Potężny Łowco, Postrachu Szczurów  chichotał.
   Przestań.
  Odwróciłem się i zobaczyłem podarty spód brezentowej torby, wyglądającej spod gruzu. Chciałem być przebiegły. Wstałem, otrzepałem się z kurzu i usiadłem z powrotem. Kruk z Bomanzem wrócili do swojej roboty. Wtedy wykopałem to. Był to czyjś plecak. Pomyślałem, że to właśnie dlatego nasz łobuziak tutaj przystanął. Przecież mógł z łatwością przeleźć przez dziurę i zostawić żołnierzy za sobą.
   Co tam masz?!  wrzasnął Kruk.
  Bomanz nic nie powiedział, ale jego paciorkowate oczy zalśniły. Szybko zrozumieli, co to może być. Kruk chciał natychmiast otworzyć plecak.
   Nie tutaj  powstrzymał go Bomanz.  W każdej chwili może się tu ktoś pojawić.
  Kruk chciał zajrzeć do budynku, w którym zniknął zabójca. Świetny pomysł, tyle że ktoś zabił otwór od środka deskami.
   Sądzę, że możemy równie dobrze zabrać to do świątyni  powiedział.
  
  Na końcu uliczki czekali na nas żołnierze. Było ich z tuzin, gotowych na wszystko. Gdyby nie było z nami oswojonego czarodzieja, który ich zwęszył, wyszlibyśmy prosto na nich.
  Cofnęliśmy się, żeby pogadać. Bomanz przypuszczał, że obstawiono już wszystkie wyjścia z labiryntu uliczek. Wkrótce za nami ruszą. Mógł nas stąd wydostać, ale kosztowałoby go to tyle wysiłku, że dotarłby do Exile'a jako wrak.
   A więc po dachach  zdecydował Kruk, jakby to było łatwe i oczywiste.
   Świetny pomysł. Ale jestem starym człowiekiem. Mam prawie pięćset lat i jestem czarodziejem, a nie małpą.
   Daj tobołek, Pudełko. Sam sobie poradzi i zaniesie go do domu, do mamy. A my zabawimy się w berka z żołnierzami.
   Co takiego? No jasne. Jesteś facetem z klasą. Sam zagraj z nimi w berka.
  Ale oddałem paczkę. Była dla Bomanza za duża.
   Nie próbuj żadnych sztuczek  powiedział cicho.  Ona cię znajdzie.
  Mrówki przeszły mi po plecach. Jakim szaleńcem byłem, że się tu znalazłem. Uprawianie ziemniaków nigdy nie było tak kuszące jak w tej chwili.
  Nie wiem, czy Kruk to słyszał. Nic po sobie nie pokazał. Znaleźliśmy drogę na dach i wkroczyliśmy do krainy kominów, stromych spadów i połaci pokrytych dachówką, miedzią, słomą lub gontem. Zupełnie jakby każdy budowniczy używał innego materiału. Potykaliśmy się i wlekliśmy, robiąc wszystko, żeby spaść i rozwalić sobie łby albo połamać nogi, lecz jakoś nam się nie udało.
  Byłoby lepiej, gdybym wtedy rozwalił sobie łeb.
  Przez jakiś czas wydawało się, że ta bieganina po dachach na nic się nie zda. Gdzie nie wyjrzeliśmy, natrafialiśmy na żołnierzy.
   Lubisz gołębie?  zapytałem Kruka.  Bo chyba przyjdzie nam tu spędzić resztę życia.
  I właśnie wtedy, gdzieś za nami, usłyszeliśmy coś jak gromkie hurraaa".
   Pewnie ten głupi plecak zrobił coś dowcipnego. Na przykład zamienił kogoś w ropuchę  powiedziałem.
   Zawsze musisz być takim pesymistą, Pudełko?  Kruk doskonale się bawił.
   Ja? Pesymistą? Bogowie! Słyszycie i nie grzmicie? W życiu nic pesymistycznego nie przyszło mi do głowy. Skąd taki pomysł?
   No to skacz.
  Spojrzałem na twardy bruk z wysokości dwóch pięter.
   Kpisz sobie?
   Nie.
   No to skacz pierwszy. Wyląduję na tobie.
   Masz ochotę się przekomarzać? Skacz.
   Nie, dziękuję. Pójdę raczej poszukać miejsca, gdzie dam radę zejść.
  Może trochę przesadziłem. Spojrzał na mnie ponuro.
   Dobra. Rób, jak uważasz. Ale nie będę czekał, aż mnie dogonisz.
  Chwycił się krawędzi dachu, odepchnął ręką i skoczył.
  Wiedziałem, że zrobił to, by dać mi nauczkę. Dostał to, o co prosił. Zwichnął sobie nogę w kostce. Zwolnił, klnąc i narzekając.
   Nie ruszaj się z miejsca. Będę tam za minutę.
  Znowu przesadziłem.
  Przebiegłem kilka dachów i znalazłem zejście na ulicę równoległą do tej, na której zostawiłem Kruka. Podciągnąłem spodnie, skręciłem do najbliższego skrzyżowania i... wpadłem prosto w gromadkę szarych chłopców.
   A niech to!  Sierżant wybuchnął śmiechem.  Taki niecierpliwy, że aż biegnie do nas.
  Sądzę, że nie zareagowałem prawidłowo. Po prostu stałem, wytrzeszczając gały o pięć sekund za długo. Kiedy w końcu moje stopy zdecydowały się ruszyć, było już za późno. Otoczyło mnie pięciu. Mieli pałki i uśmiechali się wrednie. Nie mieli miłych zamiarów.
 Dołącz do reszty rekrutów, żołnierzu. Spojrzałem na grupkę zastraszonych facetów. Wyglądali na wycieńczonych.
   Co to za bzdury? Zachichotał.
   Właśnie zaciągnąłeś się do Drugiego Batalionu, Drugiego Regimentu Sił Obrony Wiosła.
   Pieprzysz.
   Chcesz się spierać?
  Popatrzyłem na jego kumpli. Byli czujni, a na pomoc rekrutów nie mogłem liczyć.
   Nie teraz. Porozmawiamy o tym później, sam na sam. Wypróbowałem na nim spojrzenie Kruka pod tytułem: wypruję z ciebie flaki. Zrozumiał.
  Chciał coś odszczeknąć, ale powiedział tylko:
   Dołącz do reszty i nie próbuj sztuczek. Nie jesteśmy tym zachwyceni bardziej niż ty.
  I w ten sposób znalazłem się z powrotem w wojsku.


LV

  Kruk czekał przez jakiś czas, a potem próbował szukać Pudełka. Nie znalazł żadnych śladów. Pudełko mógł równie dobrze zapaść się pod ziemię.
  Miał do wyboru: spędzić godziny na bezowocnych poszukiwaniach i ryzykować albo wrócić do domu i pozwolić, aby Milczek i Bomanz podjęli trop.
  Ból w kostce obudził dawny ból w biodrze. Tak więc obie nogi były do niczego i mógł się poruszać z chyżością osiemdziesięcioletniego artretyka.
  Poza własnym ciałem nic nie przeszkodziło mu w wejściu do świątyni, dotarciu do wieży i wejściu na górę. Ktoś zauważył go ze szczytu. Milczek okrył jego drogę zasłoną łagodnej ślepoty.
  Bomanz dogonił go tuż przy drzwiach.
   Gdzie Pudełko? Co się stało?
   Nie wiem. Zniknął. Może zajmiesz się moją kostką, a ja będę opowiadał?  Kruk usiadł i oparł się o ścianę, wyciągając nogi. Opowiedział, co było do opowiedzenia.
  Bomanz dotknął kostki. Nacisnął i pokręcił nią na boki. Kruk skrzywił się z bólu.
   Mogę tylko uśmierzyć ból  powiedział czarodziej.  Milczek? Wiesz więcej o uzdrawianiu niż ja.
  Milczek przerwał tłumaczenie rozmowy Pupilce i bez entuzjazmu zajął się kostką.
  Bomanz miotał się w kółko, mamrocząc pod nosem.
   Muszę mieć coś, co należało do niego wystarczająco długo  gderał, grzebiąc w rzeczach Pudełka. Natrafił na dziennik.
   Powinno wystarczyć.
  Powlókł się do kąta i zaczął coś mamrotać.
  Milczek nie był w stanie pomóc Krukowi bardziej niż Bomanz. Ból minął, ale Kruk wciąż nie mógł stanąć na chorej nodze całym ciężarem. Przez kilka dni nie wygra zapewne żadnych wyścigów.
  Wszyscy czekali z napięciem na Bomanza. Nikt nie wypowiedział słów, których wszyscy się bali. Że Pudełko został schwytany przez żołnierzy Exile'a.
  W końcu Bomanz znalazł coś.
   Potrzebna mi mapa miasta.
  Milczek przyniósł ją od Pupilki. Bomanz pochylił się nad nią, spoglądając uważnie.
   Jest gdzieś tutaj.
   To teren otwarty. Tam zrzucił nas wieloryb.
   Tak.
   Co on tam robi, do cholery?
   Skąd mogę wiedzieć? Lepiej niech ktoś tam pójdzie i się dowie. Cholera! Że też nie umiem trzymać gęby na kłódkę.
  Pupilka wskazała na niego i mrugnęła. Został wybrany.
  Kruk zamknął oczy i odpoczywał przez chwilę, pozwalając minąć napięciu i bólowi.
   Co było w tobołku?  zapytał.
   Jeszcze nie widziałem, żeby ktoś taszczył ze sobą tyle pieniędzy  odezwał się jeden z braci Torque.  Jest w kącie, jeśli chcesz obejrzeć.
   Nie wiem, czy mam aż tyle ambicji  stwierdził Kruk, ale dźwignął się na nogi.  Nie ma nic, co by się nam przydało?
   Nie przypominam sobie, żeby kiedykolwiek mi się nie przydały znalezione pieniądze.
  Nie brzmiało to obiecująco. Kruk przejrzał zawartość tobołka. Rozczarowany spojrzał na Pupilkę.
   Nic?  zamigała. Potrząsnął głową.
   To dowodzi, że morderca, a zatem i zabity, mieli coś wspólnego z kradzieżą grotu. Te rzeczy pochodzą z Krainy Kurhanów. Niektóre z tych monet wyszły z obiegu wieki temu. Ale Bomanz już ci o tym powiedział.
  Skinęła głową.
   Czy mógłbym użyć czegoś stąd, żeby znaleźć tego człowieka? Tak jak Pudełko?
  Pokręciła głową. Wstała i zaczęła chodzić po pokoju, od czasu do czasu przystając, żeby wyjść na zewnątrz. Po chwili dała znak Milczkowi.
   Wymknij się na dół i podsłuchaj Exile'a. Tylko ostrożnie. Nie chcę, żeby za bardzo nas wyprzedził. Bomanz wrócił dopiero po północy.
   Gdzie byłeś?  zrzędził Kruk.  Myśleliśmy już, że ciebie także straciliśmy.
   Nie jest łatwo się tu kręcić. Wszędzie są patrole. Próbują zapobiec następnemu wybuchowi zamieszek. Walki trwają tylko gdzieniegdzie. Exile kazał Gossamer i Jedwabnej Pajęczynie odwalić najgorszą robotę i wyłapać wszystkich czarodziei i każdego, kto przyjechał tu w poszukiwaniu grotu. Stąd to całe poruszenie dziś wieczorem. A zamieszanie na przyszłość zapewni nam cholera. Jest już wszędzie.
  Wszyscy gapili się na niego.
   A co z Pudełkiem?  ostro przerwał Kruk.  Do rzeczy, stary.
  Bomanz uśmiechnął się. Ale nie było radości w tym uśmiechu.
   Wrócił do wojska.
   Co?
  Pupilka rzuciła Krukowi kilka błyskawicznych znaków.
   Ona ma rację  powiedział Kruk.  Przestań chrzanić półsłówkami. Mów.
   Założyli obóz na tamtym terenie i ogrodzili go. Łapią wszystkich mężczyzn pomiędzy piętnastym a trzydziestym piątym rokiem życia, jakich znajdą. Wloką ich tam i nazywają Siłami Obrony Wiosła. Robią im tam małe szkolenie, tak więc w razie ataku mogą ich użyć jako mięso armatnie. Myślę jednak, że Exile chce mieć przede wszystkim pewność, że trzyma pod kluczem najbardziej niebezpieczną część mieszkańców miasta. Tam nie narobią Szarym kłopotów.
   Jak go stamtąd wyciągniemy?  zapytała Pupilka.
   Nie wiem, czy damy radę. Może będzie musiał sam się stamtąd wydostać.
  Powstrzymał ich, zanim zdążyli się na niego rzucić.
   Próbowałem. Poszedłem do bramy i opowiedziałem strażnikom łzawą historyjkę, jak to zabrali mojego jedynego wnuka i źródło utrzymania. Powiedzieli mi, że nikomu nie wolno stamtąd wyjść i że nie przypominają sobie nikogo o imieniu Filodendron Pudełko. Sądzę, że pamiętaliby takie imię.
   Nawet jeśli jest jedynym żyjącym Strażnikiem, to w zasadzie wciąż jest dezerterem. Nie podałby im prawdziwego imienia.
   To samo sobie pomyślałem. Dałem spokój, zanim stracili cierpliwość. Zważywszy, że mają do czynienia codziennie z takimi jak ja, byli całkiem znośni.
  Wszyscy patrzyli na Pupilkę.
   Zostawimy go tam na razie  zamigała.  Jest tam bezpieczniejszy niż my tutaj. Gdyby zaszła konieczność porozumienia się z nim, mamy swoje sposoby. Teraz musimy się zająć innymi sprawami. Czas ucieka. I wszyscy inni także.


LVI

  Początkowy niepokój Ryby przerodził się w strach, kiedy Smeds wciąż się nie pojawiał. Smeds radził sobie z problemami stwarzanymi przez żywego Tully'ego Stahla, ale co z martwym kuzynem? Szarzy mieli ciało. Jak szybko odkryją, z kim zadawał się Tully, jeśli zidentyfikują zwłoki?
  Za mało czasu. Smeds kupił go trochę, ale piasek w klepsydrze przesypywał się nieubłaganie. Ofiar było coraz więcej.
  Na tym polegał cały problem. Robili, co mogli, aby powstrzymać to, co nieuniknione, ale za każdym razem krąg się zacieśniał. Coraz trudniej było zapobiec porażce, a możliwość przegranej coraz bardziej groziła śmiercią. Jednocześnie zaś wygrana nigdy nie była tak kusząca.
  Nie miał wyrzutów sumienia z powodu Tully'ego Stahla. Sam się o to prosił. Aż dziwne, że tak długo to trwało. Martwiła go za to bardzo śmierć Timmy'ego Locana. Z nich czterech on najmniej zasługiwał na tak żałosny koniec.
  Chciał już zrezygnować z czekania i wrócić do kryjówki w ruinach, kiedy usłyszał, że Szarzy biorą do wojska wszystkich mieszkańców w wieku poborowym, jakich uda im się schwytać.
  Intuicja podpowiedziała mu, co się wydarzyło. Smeds jest w wojsku.
  Prawdopodobnie był tam teraz bezpieczniejszy niż gdziekolwiek indziej. Jeśli miał na tyle rozumu, żeby podać im fałszywe nazwisko.
  Smeds nie był głupi.
  Ryba ruszył w stronę ruin, żeby zniknąć z oczu łapaczom. Po drodze przyszła mu do głowy pewna myśl. Dlaczego nie ukryć się tak samo jak Smeds? Będą trochę marudzić, ze względu na jego wiek, ale wezmą go. Będzie to także diabelnie dobre zabezpieczenie przed nędzą spowodowaną oblężeniem. Żołnierze, czy nawet policjanci, będą żywieni lepiej niż faceci ukrywający się w zawalonych piwnicach. A czarownicy, działający w Wiośle, z pewnością będą staranniej chronić przed cholerą żołnierzy niż szarych obywateli.
  Skierował się w stronę obozu położonego na zrównanych z ziemią obrzeżach miasta.
Poszło tak, jak przewidział. Po krótkiej wymianie zdań i sprawdzeniu, czy nie ma objawów cholery, został wpuszczony do środka. Podał imię Forto Reibas. Był to żart wymierzony zarówno w Szarych, jak i w niego samego. Było to wprawdzie imię, które otrzymał przy narodzinach, ale nikt nie używał go co najmniej od dwóch pokoleń.


LVII

  Mimo iż czarni jeźdźcy doprowadzali Kulawca do białej gorączki nieustannymi sztuczkami, przeszkodami i pułapkami, w rzeczywistości używali niewiele magii. Nie rozumiał ich taktyki. Martwiło go to, aczkolwiek nie przyznałby się do tego nawet przed samym sobą. Był pewny, że jego brutalna siła ochroni go. Był pewny, że na całym świecie nie ma nikogo, kto mógłby się z nim zmierzyć.
  Wiedzieli o tym. I to go właśnie niepokoiło. Nie mieli szans w walce z nim, a mimo to nękali go i kierowali nim w sposób, który wskazywał na pewność siebie. Jakby wierzyli, że są w stanie tego dokonać. A to znaczyło, że gdzieś czeka na niego straszliwa pułapka.
  Używali tak mało czarów, że przestał ich wypatrywać. Sam zadawał zawsze miażdżące ciosy, toteż subtelność działań była ostatnią rzeczą, jakiej spodziewałby się po innych.
  Dopiero kiedy po raz czwarty mijał to samo bezkształtne drzewo, zdał sobie sprawę, że widzi je nie po raz pierwszy i że jego niezmordowany bieg odbywał się po kole o średnicy pięćdziesięciu mil. Przez setki mil ścigał własny cień.
  Kolejna cholerna pułapka!
  Powstrzymał wściekłość i przerwał błędne koło. Potem zatrzymał się, aby przyjrzeć się sobie i swojemu otoczeniu.
  Znajdował się trochę na północ od Wieży. Czuł jej obecność. Drwiła, wzywała go, niemal nawoływała, aby znowu się z nią zmierzył. Była obelgą.
  Wyglądało na to, że nic tak bardzo nie cieszy jego wrogów, jak to, że traci czas, waląc głową w niezdobyty mur fortecy. Zwalczył więc pokusę. Rozprawi się z Wieżą, kiedy zdobędzie srebrny grot i uczyni z niego talizman, który da mu władzę nad światem.
  Ruszył na północ w kierunku Wiosła.
  Biegł lekko i żwawo. Zachichotał. Już wkrótce. Wkrótce świat spłaci swoje długi.


LVIII

  Pies Zabójca Ropuch podbiegł susami bliżej Wieży, sam nie wiedząc, dlaczego kusi los. Wyczuł Kulawca biegającego w kółko na północ od niego. Rozbawiło go to. Nowi władcy imperium nie byli tak straszni jak poprzedni, ale byli od nich sprytniejsi. Z wyjątkiem Pani i jej siostry. Był zadowolony, że władza przeszła w odpowiednie ręce.
  Słyszał kiedyś, jak pewien mądry człowiek mówił o trzech etapach rozwoju imperium, trzech pokoleniach. Najpierw przychodzą zdobywcy niepowstrzymani w walce. Potem nadchodzi etap administratorów, którzy łączą wszystko, budując odporny na wstrząsy, nieśmiertelny gmach. Następnie pojawiają się marnotrawcy, którym obca jest odpowiedzialność. Trwonią oni trzon swego dziedzictwa, folgując najdzikszym kaprysom i rozpuście. Później zostają pokonani przez kolejnych zdobywców.
  Imperium przechodzi właśnie przemianę z wieku zdobywców w erę administratorów. Pozostał już tylko jeden osobnik z dawnych czasów  Kulawiec. Spadkobiercy imperium pragnęli, aby zakończyła się era zdobywców. Byli oni zbyt nieprzewidywalni i skłonni do awantur, aby znalazło się dla nich miejsce w uporządkowanym cesarstwie.
  Pies Zabójca Ropuch powinien rozważyć, jakie będzie jego miejsce w przyszłości pozbawionej elementów chaosu.
  Truchtem oddalił się na bezpieczną odległość od Wieży. Usiadł i czekał.
  Niemal w tej samej chwili ktoś wyszedł z fortecy. Ktoś, kto w swej wizji przyszłości przewidywał miejsce dla takiego starego straszydła, jakim był Pies Zabójca Ropuch.
  Zawarli przymierze.


LIX

  Smeds odrzucił koc na bok, odwrócił się i jęknął. Był cały w siniakach. Bolał go każdy staw i mięsień. Sen na twardej ziemi nie poprawił jego stanu.
  Po raz trzeci już budził się w tym namiocie razem z czterdziestoma innymi mężczyznami. Nie wyczekiwał z utęsknieniem kolejnego dnia w policji.
   Dobrze się czujesz, Ken?  zapytał towarzysz z namiotu. Smeds używał teraz imienia Kenton Anitya.
   Sztywny i obolały. Sądzę jednak, że do wieczora będę miał okazję trochę się rozruszać.
   Czemu ciągle z nimi walczysz? Nie wygrasz. Ktoś wyjrzał na zewnątrz.
   Hej, napadało śniegu na cal.
  Posypały się drwiny i sarkastyczne uwagi na temat ich szczęścia.
   Od dziecka ludzie mówią mi, co mam robić. Nie zamierzam dłużej tego znosić. Na każdy kopniak odpowiem kopniakiem i będę kopał tak długo, aż pomyślą, że lepiej zostawić mnie w spokoju  odpowiedział Smeds.
  Czterokrotnie wdał się już w bójkę z Szarymi prowadzącymi szkolenie w plutonie.
   Masz rację. Ale twoja taktyka nie jest rewelacyjna  odezwał się inny sąsiad.  Musisz używać do tego głowy.
  Nazywał się Cy Green. Zdążył już zostać przywódcą namiotu. Wszyscy uważali, że Green nie jest jego prawdziwym nazwiskiem. Nie pasowało do niego. Wszyscy też sądzili, że był już kiedyś w wojsku. Znosił żołnierskie pieskie życie, jakby się do niego urodził. Zawsze też mówił, jak można je sobie ułatwić, jeśli ktoś chciał słuchać. Ludzie lubili go i przeważnie słuchali jego rad.
  Smeds zachowywał ostrożność. Facet czuł się tu zbyt swobodnie. Mógł być szpiegiem. Albo dezerterem, którego Szarzy przypadkowo przechwycili. Smeds sądził, że przynajmniej tutaj, w Wiośle, dezerter z wojskową przeszłością prawdopodobnie współpracował ze Strażnikami Krainy Kurhanów.
   Jestem otwarty na propozycje, Cy, ale nie zamierzam się poddać.
   Spójrz, jak to wygląda, Ken. Początkowo wzięli cię w obroty dlatego, żeby pokazać nam, co może się stać, jeśli będziemy niegrzeczni. Ale tak łatwo dajesz się podpuszczać, że nie mogą przestać.
   Końca nie będzie. Prawdopodobnie dziś będzie to samo. Ja też nie przestanę.
   Uspokój się. Masz rację. Nie chodzi tu o sens. Ale za każdym razem, kiedy się wściekasz, rzucasz się na kaprala Royala.
   A to dlatego, że nie mogę dopaść sierżanta.
   Ale sierżant i kapral są akurat całkiem przyzwoitymi facetami, którzy próbują jedynie wykonywać swoją robotę, mimo że nie widzą w niej większego sensu. Twoim prawdziwym problemem jest Caddy. Czeka tylko, kiedy nie będą już mogli sobie z tobą poradzić. Wtedy wkroczy do akcji i wypruje z ciebie flaki.
  Kilku mężczyzn zgodziło się z Cy.
   Caddy tylko czeka na pretekst  odezwał się któryś.
   Jest kryty, dopóki cię nie zabije  stwierdził Green.
  Smeds nie chciał rozmawiać na ten temat, ale prawdopodobnie mieli rację.
   Więc co z tego?
   Rzuć się na Caddy'ego, jeśli już musisz się na kogoś rzucać. On jest źródłem całego tego świństwa. On właśnie chce cię skrzywdzić. Niech on za to zapłaci. Ale nie daj się ponieść. Pyskuj, kiedy masz rację, a nie dlatego, że ci się tu nie podoba. Żadnemu z nas się tu nie podoba. Wyjdziemy z tego, jeśli będziemy mieli głowę na karku.
  Smeds chciał wybuchnąć wrzaskiem, ale powstrzymał się. Zdrowy rozsądek podpowiedział mu, że kosztowałoby go to utratę szacunku, jaki już zyskał.
  Martwił się poważnie o Smedsa Stahla. Smeds Stahl zapewne pozwoliłby sobie na wybuch. Ale on musi się mieć na baczności, inaczej skończy tak jak Tully.
  Zastanawiał się, czy to wpływ grotu.
  Jego usilne próby poprawnego zachowania znalazły duże uznanie w porannym raporcie.
  Los się do niego uśmiechał. Poszukiwania zaczęto od namiotu obok.
   Locan, Timmy  usłyszał głos kaprala. Tak więc Royal nie zaskoczył go.
   Stahl, Smeds.
  Smeds rozejrzał się tępo wokół, jak pozostali, i nie odpowiedział.
  Byli coraz bliżej. Znali już nazwiska.
  Godzinę później przeżył kolejny wstrząs. Grzęźli właśnie w błocie, wykonując musztrę. Pluton Smedsa minął inny oddział zmierzający w przeciwnym kierunku. W końcowym szeregu szedł Ryba.
  Mrugnął do Smedsa i zrównał krok.


LX

  Stałym obowiązkiem Milczka było obserwowanie Exile'a. Wyglądało na to, że wreszcie się opłaciło. Był wyraźnie podniecony, kiedy wśliznął się na górę.
   Dotarli do nazwisk trzech towarzyszy zamordowanego. Timmy Locan, Smeds Stahl i Stary Człowiek Ryba.
   Ryba?  zapytał głośno Kruk.
   Tak  zamigał Milczek.  Rysopis jest mało czytelny, ale to może być człowiek, który sprawił wam lanie.
   Stary Człowiek Ryba? Milczek uśmiechnął się złośliwie.
   Ślady prowadzą do miejsca zwanego Trupią Czaszką". Teraz mieszkają tam już tylko dzicy lokatorzy. Ale zanim zaczęły się rozruchy, kwaterował tam kapral Nocnych Myśliwych. Szukają go. Uważają, że potrafi zidentyfikować tych ludzi. Exile jest już bliski celu. Stawia na nogi wszystkie swoje siły. Jutro ma także przybyć Kulawiec.
  Pupilka była podniecona. Wyglądała, jakby otrzymała nieoczekiwany prezent. Klasnęła w ręce, przywołując nas do porządku.
   Masz uprzedzić Exile'a. Chcę mieć tego żołnierza. Przyprowadź go do stajni Lambera Gartsena.
  Ciężko pracowała przy pomocy sprzymierzeńców z Równiny, badając starannie to, co pozostało z Buntu. Gartsen był jedną z takich pozostałości.
   Znajdźcie również i przyprowadźcie właściciela Trupiej Czaszki", a także każdego, kto w tym czasie przebywał tam przez dłuższy czas. Bądźcie ostrożni. Nie wysilają się, żeby nas złapać, ale wiedzą, że tu jesteśmy. Będą czujni. Ubierzcie się jak strażnicy Exile'a. Idziemy.
  Próbowali się sprzeciwić, ale sprzeciwianie się Pupilce było jak walka z wiatrem. W końcu nie mając wyboru, poszli z nią, aby ją chronić.
  Wyszli ze świątyni pojedynczo i zniknęli w tłumie. Pupilka zebrała ich dwie przecznice dalej i odebrała raport od stworzeń z Równiny, które wysłała naprzód.
   Strażnicy Exile'a kwaterują w Skarbcu. Jest ich teraz dwunastu, po służbie. Milczek, ty i Bomanz macie ich zneutralizować.
  Nie, czy moglibyście, albo spróbujcie. Po prostu kazała im to zrobić.
  Byli trochę przestraszeni. Widok miasta w cesarskich rękach wstrząsnął nimi.
  Niemniej jednak tym razem nie oponowali.
  Milczek znał zaklęcie usypiające ludzi, ale trzeba było wypowiedzieć  do niego słowa. Z wyraźną niechęcią przekazał je Bomanzowi. Pupilka dała im pięć minut. Poszli. Milczek oczekiwał ich przy drzwiach pawilonu.
   Śpią  zamigał.
   Chcę, żeby spali głęboko przez kilka dni  rozkazała.  Potem ukryj ich tam, gdzie prędko ich nie znajdą.
  Milczek spojrzał spode łba, ale skinął głową.
  Chwilę później przywdziali stroje odpowiednie na ulice Wiosła.
   Lepiej o nie dbajmy  powiedział Bomanz.  Będziemy mieli pożytek z tych kostiumów, póki się nie domyślą. Kruk mruknął coś. Milczek kiwnął głową.
   Co znaczą te brosze z granatu?  zapytał jeden z braci Torque.  Czy to odznaki poddaństwa?
  Milczek przyjrzał się jednej z nich. Odpiął szybko broszę i dał znak Bomanzowi.
   Znak poddaństwa. Tak, ale także sposób Exile'a na śledzenie swoich ludzi. Lepiej je wyrzućmy. Pupilka zniecierpliwiła się.
   Dobra już dobra  zamruczał Bomanz.  Śpieszę się, jak mogę.
  Zanim opuścili Skarbiec, minęło kolejne pół godziny. Pupilka, Kruk i Bomanz wyszli odziani w stroje czarnych jeźdźców. Reszta miała na sobie mundury piechoty. Ludzie ustępowali im z drogi, gdziekolwiek się pojawili.
  Kiedy dotarli do centrum miasta, rozdzielili się. Pupilka i ranny Torque ruszyli do stajni Gartsena. Był tam mówiący menhir. Pupilka chciała nawiązać kontakt ze Starym Ojcem Drzewo. Reszta ruszyła zbadać, czy uda się im odciągnąć cesarskich od ludzi, którzy mogliby zidentyfikować złodziei grotu.


LXI

  Kiedy odkryłem, że prawdopodobnie będę bardziej bezpieczny w policji niż przy Pupilce, postanowiłem się zadomowić. Wygodnie było powrócić do dawnej rutyny. Nie trzeba było o nic się martwić ani myśleć.
  Sądzę jednak, że za dużo czasu spędziłem na wolności. Człowiek szybko się odzwyczaja. Z początku czułem się tak, jakbym po dużej popijawie ocknął się w innym miejscu.
  Pierwsze ćwiczenia z bronią potwierdziły moje obawy. Staliśmy w kręgu, grzęznąc w błocie, a wiatr kąsał nas przez ubrania. Połowa facetów była za cienko ubrana. Ale dużo gorsze było to, co mówił sierżant.
   Słuchajcie no. Właśnie powiedziano nam, że jutro będziemy mieli kłopoty. Tak więc wszystkiego musicie nauczyć się dzisiaj. Jeśli chcecie mieć cień szansy na przeżycie, to uważajcie. Dostaniecie tylko włócznie i z nimi będziecie ćwiczyć.  Wskazał na żołnierzy trzymających w objęciach pęki włóczni. Ich groty przykrywały drewniane nasadki, tak więc nikt nie mógł zrobić sobie krzywdy.  Tych dwóch facetów to eksperci. Wypożyczyli ich nam Nocni Myśliwi. Przeprowadzą z nami musztrę. Skopią wam tyłki, jeśli nie będziecie robili tego, co wam każą. To samo spotka was, jeśli nie będziecie robili tego, co ja wam każę.  Dał znak jednemu z Myśliwych.
  Wszyscy oni są zrobieni na jedno kopyto, pomyślałem, Nocny Myśliwy zdjął nasadkę z ostrza włóczni.
   To jest włócznia  oznajmił.
  Zamierzał zapewne olśnić nas tą wstrząsającą wiadomością. Nieraz już miałem do czynienia z tymi zabawkami, ale inni najwidoczniej nie. Może niektórym z nich przyda się lekcja. Musisz raczkować, zanim zaczniesz chodzić, i chodzić, zanim nauczysz się biegać. Mój młodszy brat Rzodkiewka był wyjątkiem. Z tego, co pamiętam, od razu biegał.
   Ta krawędź jest wystarczająco ostra, żeby się nią golić. Jeśli się przyłożyć, ten czubek z łatwością przebija zbroję. Włócznia jest bronią o wielu zastosowaniach. Można nią pchnąć, dźgać, ciąć i walić na lewo i prawo. Można wykorzystać ją do stawiania namiotu albo jako kij do łowienia ryb. Ale jednego nie należy robić nigdy. Nie wolno nią rzucać. Włócznia to nie oszczep. Jeśli ją rzucicie, zostaniecie bezbronni. Pierwszy lepszy facet zje was na śniadanie.
  A więc Zasada Pierwsza.
  I tak dalej. A my odmrażaliśmy sobie tyłki.
  Wreszcie doszli do podstawowych ruchów przy zadawaniu ciosu. Nocni Myśliwi wezwali siedmiu facetów, aby ćwiczyli w parach z instruktorami. Byłem z siebie dumny. Rekruci posłuchali mnie. Nikt nie zgłosił się na ochotnika.
  Nocni Myśliwi wyciągnęli siedmiu i zaczęli ćwiczyć. Sierżant wziął cztery pary, a jego kumpel trzy.
  Tak jak przewidziałem, kiedy zaczęli poruszać się trochę szybciej, facet imieniem Caddy wykorzystał okazję, aby przypadkowo zranić swojego partnera.
  Myśliwi przerwali.
   Jeszcze siedmiu. Dalej.
  Zapaleniec zwany Kenem rzucił się na Caddy'ego i przyłożył mu w głowę.
   Odciągnijcie go i uspokójcie  rozkazałem dwóm rekrutom.  I nie pozwólcie im razem ćwiczyć.
  Podszedłem i wziąłem włócznię, którą odłożył Caddy. Krew ciekła mu z nosa.
  Był tak niezdarny, że z łatwością mogłem jednym pomyślnym pchnięciem uczynić z niego jeszcze powolniejszego partnera dla pozostałych, którzy będą musieli się z nim zmierzyć. Wyszedłem z wprawy, ale kiedyś byłem całkiem niezły w posługiwaniu się włócznią używaną w piechocie. Zawsze była moją ulubioną bronią.
  Ciało może mnie zdradzić. Odruchowo przyjąłem właściwą postawę. Caddy spojrzał zaskoczony. Chyba był kiepski, bo wszystko go dziwiło.
  Podszedł Myśliwy i ustawił moje dłonie, stopy i biodra w lepszej, według niego, pozycji. Kazał nam ćwiczyć ruchy. Trudno było udawać nieudolność. Moje mięśnie i stawy pamiętały i chciały wykonywać właściwe ruchy.
  Caddy postanowił złamać mi nos. Zrobiłem unik, kiedy się zamachnął, i niby przypadkiem walnąłem go w goleń. Zaskowyczał.
   Dobra!  krzyknął ktoś w szeregu. Ktoś inny się roześmiał.
  To go rozwścieczyło. Rzucił się na mnie.
Kręciłem się w kółko, usiłując wyglądać jak przerażone dziecko, które próbuje się bronić. Gdybyśmy dłużej się tak zabawiali, mógłbym go zabijać co dziesięć sekund.
  W końcu odsłonił się tak, że musiałbym być ślepy, żeby z tego nie skorzystać. Rozdarłem mu lewe ucho i pchnąłem w błoto. Cofnąłem się niby przerażony, patrząc z niedowierzaniem, co też udało mi się zrobić.
   Dość!  warknął nasz sierżant.  Daj mi tę włócznię i wracaj do szeregu, Green. Caddy! Idź się umyć i opatrzyć to ucho.
  Posłusznie oddałem włócznię i ruszyłem do szeregu. Banda zaciskała szczęki, żeby się nie roześmiać.
   Green!  Tym razem był to sierżant Nocnych Myśliwych.  Chodź tutaj.
  Wróciłem i stanąłem na baczność. Ostro spojrzał mi prosto w oczy. Potem dotknął blizny na moim policzku. Odwrócił się do jednego z Szarych, zdjął tarczę i odrzucił ją na bok.
   Dajcie mu włócznię.
  Zrobiło się zupełnie cicho. Wszyscy z wyjątkiem sierżanta patrzyli w napięciu. Pomyślałem o Moście Królowej. Ale to nie miało sensu. Stare dzieje. Mój sierżant próbował się spierać.
   Dajcie mu włócznię  warknął tylko Nocny Myśliwy.
  Obdarzyłem go moim najlepszym spojrzeniem a la Kruk i próbowałem nie trząść się za bardzo. Ktoś podał mi włócznię. Zdjąłem tarczę, ale nie odłożyłem jej. Ten sukinsyn był poważny. Nie miałem zamiaru bawić się w kotka i myszkę.
  Wykonał dla rozluźnienia mięśni kilka wymyślnych pchnięć. Poczułem nagłą suchość w ustach.
Kiedy obrócił się do mnie, przyjąłem leworęczną pozycję, która zawsze sprawia kłopoty. Osłonę trzymałem w prawej ręce.
  Wypróbował mnie pchnięciem w oczy. Odparowałem je lekko, operując lewą ręką. Prawą wysunąłem błyskawicznie naprzód i uderzyłem go osłoną po palcach. Przy takim zimnie musiało cholernie zaboleć. Ból na sekundę odwrócił jego uwagę. Zamachnąłem się z całej siły i ciąłem ostrzem w kierunku gardła. Rzucił się w tył, robiąc unik. Chwyciłem włócznię prawą ręką i przeszedłem do statycznej pozycji praworęcznej. Odwróciłem włócznię ostrzem w tył. Wziąłem zamach i walnąłem go końcem drzewca pod żebra. Przestał być taki pewny siebie.
  Potem wystarczyły już tylko dwa ruchy, żeby go rozbroić i powalić w błoto. Leżał na plecach z końcem mojej włóczni na gardle. Nie trwało to dłużej niż dziesięć sekund.
   Mylisz się  powiedziałem.  Nie było mnie tam. Ale jeśli ty tam byłeś, powinieneś pamiętać, że Nocni Myśliwi przegrywają w walce jeden na jednego.
  Uniosłem włócznię i cofnąłem się o krok. Założyłem osłonę i wręczyłem broń Royalowi. Potem wróciłem do szeregu. Nikt nie spojrzał mi w oczy. Banda robiła w portki ze strachu.
  Nocny Myśliwy wstał powoli. Był tak blady, jak tylko może być facet, który uszedł z życiem, a wie, że mógł zginąć. Nie pozwolił sobie pomóc. Wziął włócznię i osłonę i zabrał się do czyszczenia broni, podczas gdy czterdziestu siedmiu facetów czekało na rozwój wypadków.
   Codziennie można się czegoś nauczyć, jeśli ma się trochę rozumu.  Rozejrzał się wokół.  Następnych sześciu.
  Wszyscy odetchnęli. Ja też. To mogło się źle skończyć.
  Ken-gorąca głowa patrzył na mój policzek, jakby dopiero teraz zauważył bliznę. Może na zimnie była bardziej widoczna.


LXII

  Przy pomocy odrobiny szczęścia i czarów Bomanz dowiedział się, że ludzie wysłani przez Exile'a, by znaleźć cennego kaprala, weszli właśnie do kwatery głównej Nocnych Myśliwych i kazali go sobie przyprowadzić.
   Nie ma nic lepszego, niż pozwolić komuś innemu wykonać swoją robotę  stwierdził Kruk.
   Świetny pomysł  odezwał się Bomanz.  Może zaczekamy gdzieś, aż go nam przyprowadzą?
  Nie było to trudne. Z kwatery Nocnych Myśliwych do samego serca Wiosła prowadziła tylko jedna przyzwoita i prosta droga.

   Idą wreszcie  powiedział Bomanz.  Cisza, połóż teraz mgłę. Tylko nie za gęstą, żeby czegoś nie zwęszyli.
  Milczek odszedł dalej i po prostu stanął sobie na ulicy. Przechodzący ludzie mijali go szerokim łukiem. Wkrótce poczuliśmy mocny zapach palonego drewna. Powietrze zamgliło się.
   To oni.  Bomanz wskazał na zwartą grupkę zmierzającą w naszym kierunku.
  Kiedy podeszli bliżej, mgła zgęstniała. Bomanz uderzył w czteroosobową eskortę, po czym wezwał swojego ulubieńca  myszołowa, aby odebrał im odznaki poddaństwa.
  Czterech eskortowało mężczyznę i kobietę. Milczek spojrzał na kobietę i zaczął migać tak szybko, że tylko Kruk mógł za nim nadążyć.
   Brygadier Wildbrand  powiedział.  Ją też musimy zabrać. Nie rezygnuje się z manny spadającej z nieba.

  Pomijając szaty, dotarli do stajni Gartsena bez zwracania na siebie uwagi. Czarodzieje czasami na coś się przydają.
   Gdzie ona jest?  zapytał Kruk Gartsena, który wyszedł im na spotkanie.
   Na strychu.
  Kruk obszedł jedną z menhir i wspiął się po schodach, dając znaki jedną ręką.
  Ani Wildbrand, ani kapral nie odezwali się jeszcze słowem. Nie mieli pojęcia, co się dzieje. Zorientowali się dopiero, kiedy Pupilka przyszła ich obejrzeć. Wildbrand rozpoznała ją.
   Cholera. To prawda  powiedziała.
   Powiedz Pupilce, że możemy przyprowadzić resztę  odezwał się Bomanz.
  Ręce Milczka zatrzepotały. Nie zwrócił uwagi na starego.
   Rozmawiałaś z Drzewem?  zapytał Pupilkę.
   Tak. Jest zaniepokojony. Proponuje, żebyśmy wyciągnęli Pudełko z obozu. Coś się tam wydarzyło i Pudełko był w to zamieszany. Stworzenia mu o tym doniosły. Skujemy tych dwoje i zostawimy ich z Gartsenem.
  Milczek próbował oponować.
  Pupilka miała na sobie ubiór jednego ze strażników Exile'a. Czasami jednak wykorzystywała swoje kalectwo. Na przykład wtedy, kiedy nie miała ochoty wdawać się w dyskusję.
  Milczek i Kruk byli wściekli. Żaden z nich nie wierzył, że Ojciec Drzewo choćby słowem wspomniał o Pudełku.


LXIII

  To był ciężki dzień.
   Nie jestem głodny ani chory, a to już coś warte, nawet jeśli mam być obolały i zmęczony przez cały dzień  Smeds wtrącił swoje trzy grosze do toczącej się rozmowy.
   Niby tak. Ale mamy tu piekło  odezwał się ktoś.
 Ja się zastanawiam, jak niby mamy pobić Kulawca  dorzucił inny.  A potem co? Wrócimy do tego samego łajna, dopóki nie znajdą tego swojego srebrnego czegoś?
  Zapadła cisza. Po raz pierwszy ktoś wspomniał o przyszłości. Nikt nie chciał się nad tym zastanawiać.
  Smeds zerknął na Greena. W zatłoczonym namiocie pusta przestrzeń wokół niego wyraźnie rzucała się w oczy. Nikt nie zrozumiał, co się wydarzyło tego popołudnia, ale wiedzieli, że nie przejdzie to bez echa. Nikt nie chciał być za blisko Greena, żeby też nie oberwać.
   Jeśli nadejdzie Kulawiec i gówno zacznie fruwać w powietrzu, będą zbyt zajęci, żeby mnie pilnować  odezwał się jeden z nich.  Ucieknę przy pierwszej okazji, choćbym musiał zarżnąć Caddy'ego, czy kogokolwiek.
  Sierżant rozsunął poły namiotu.
   Wstawać i wyłazić!
  Co teraz? Znowu musztra, zastanawiał się Smeds. Nie dość na dzisiaj? Do diabła! Był zbyt zmęczony, żeby pójść się wysikać.
  Nie chodziło jednak tylko o nich. Z każdego namiotu wysypywali się mężczyźni. Jak tylko się zebrali, sierżant poprowadził ich do palisady i ustawił do niej tyłem. Szarzy biegali wokół z lampami i pochodniami.
  Smeds zauważył Rybę w ostatnim szeregu drugiego plutonu, po lewej stronie. Starzec przyciemnił czymś włosy.
  Sierżant kazał im stanąć na baczność.
  Od strony bramy nadjeżdżało trzech czarnych jeźdźców. Za każdym szedł człowiek w czerni, bacznie obserwując poszczególne plutony. Przegląd. Ludzie Exile'a pofatygowali się, żeby dokonać przeglądu biednej policji...
  Smeds poczuł kamień w żołądku. Zachowywali się raczej, jakby kogoś szukali.
  Ale nie przystanęli przed plutonem Ryby. Może jednak się uda.
  Czarni jeźdźcy minęli kolejny oddział. Zmierzali teraz wprost do grupy, w której stał Smeds.
  Prowadzący zatrzymał się. Wskazał kogoś wyciągniętym ramieniem. Jego palce zatańczyły w mowie znaków. Piesi przepchnęli się pomiędzy szeregami.
  Smeds omal nie narobił w spodnie.
  Żołnierz chwycił Greena.
  Smeds odetchnął. Green! To jasne! To musiało się tak skończyć.
  Był tak przejęty tą myślą, że nie zauważył ramienia wyciągniętego w jego stronę ani idących w jego kierunku dwóch pieszych.
  Krew ścięła mu się w żyłach.
  Chwycili go i wyciągnęli z szeregu.
  Potem jeźdźcy skierowali się do bramy. Smeds wlókł się za Greenem. Po lewej miał konnego, po prawej pieszego żołnierza. Wracał do siebie po pierwszym szoku. Dwa razy udawało mu się umknąć w ostatniej chwili z takich pułapek. Musi po prostu zachować czujność i spokój, żeby prysnąć w odpowiedniej chwili.
  Chwilę później, kiedy budynki zasłoniły ich przed wzrokiem żołnierzy z obozu, Green wybuchnął śmiechem.
   Macie więcej szczęścia niż rozumu!  Klepnął w udo jednego z jeźdźców.  Dzięki.
   Nie masz mi za co dziękować. Jak dla mnie to mogłeś tam zostać. To pomysł Pupilki.
 Tak?  Green znowu się roześmiał.  Będę o tym pamiętał, kiedy coś ci się stanie. Dlaczego capnęliście mojego kumpla?
   Ona twierdzi, że to jeden z tych, którzy ukradli grot. Green spojrzał na Kena.
   Pieprzysz.
  Smeds z największym trudem zdusił w sobie wybuch paniki.


LXIV

  Ryba zrozumiał, co się dzieje w chwili, kiedy zauważył żołnierzy Exile'a wyciągających Smedsa z szeregu. Zadziałał instynktownie. Wszyscy patrzyli w napięciu na czarnych.
  Zrobił kilka kroków w tył, obrócił się i skoczył przez niską palisadę. Zauważyło to kilku ludzi stojących najbliżej, ale nie krzyknęli. Tym lepiej. Nikt nie wpadł na świetny pomysł, żeby do niego dołączyć.
  Pobiegł przed siebie, przeklinając swoje ciało za to, że ośmieliło się zestarzeć. Po całodziennej musztrze był sztywny i obolały. Wątpił już, że kiedykolwiek rozrusza mięśnie.
  Ale za nic w świecie nie podda się. Ani słabości własnego ciała, ani tym cesarskim krwiopijcom.
  Dopadł ruin majaczących na wprost od bramy obozu na minutę przed wyjściem jeźdźców. Przykucnął w ciemności i czekał, rozglądając się po okolicy.
  Miał dwa noże. Szarzy nie przeszukali go i nie rozbroili tak jak reszty, ponieważ zgłosił się na ochotnika. Ale dwa noże nie przyniosą wielkiego pożytku w walce z tą bandą.
  Musiał liczyć na własny spryt. Spryt, przebiegłość i zaskoczenie. To, co pozwalało przeżyć, polować i zastawiać pułapki w Wielkim Lesie.
  Mógł wprawdzie postąpić ze Smedsem, tak jak ten rozprawił się z Tullym, jednak od razu odrzucił taką możliwość. Smeds nie zasłużył sobie na to. Zresztą, co by mu z tego przyszło teraz, kiedy już wiedzą, kogo szukają. A poza tym tylko Smeds wiedział, gdzie ukryty jest ten cholerny grot.
  Obserwował sylwetki czarnych opuszczających obóz. Zanim opuścili otwarty teren, był już pewny, że coś tu nie gra. Nie skierowali się do siedziby Exile'a w świątyni w eleganckiej dzielnicy miasta. Chyba że mieli zamiar podróżować gdzieś dalej.
  Co robić?
  Spodziewając się, że popędzą prosto do Exile'a, usadowił się przy drodze, którą musieliby przejeżdżać. Musi się teraz spieszyć, jeśli nie chce ich zgubić.
  Prześliznął się przez ruiny bezszelestnie niczym zły duch.
  Potrafił skradać się nie zauważony przez nikogo. Jego zdobycz mogła go wywęszyć. Nie rozbawił go ten paradoks. Zanim się zaciągnął, przez wiele dni był zbyt zaszczuty, żeby się myć. Dni spędzone w obozie też nie sprzyjały higienie.
  Żeby przeżyć w Wielkim Lesie pełnym grasujących barbarzyńców, należało zwracać uwagę na to, jak się pachnie.
  Dogonił ich szybko i obserwował z odległości dwudziestu jardów. Usłyszał, jak dwóch gratuluje sobie nawzajem.
  Pupilka  zabrzmiało mu w uszach. Słowo-klucz do całej zagadki.
  Stał jak ogłuszony.
  Nie spodziewał się wprawdzie, że banda Białej Róży przestraszy się jego gróźb, ale też nigdy by nie przypuszczał, że starczy im śmiałości, by wkroczyć do obozu szkoleniowego w mundurach żołnierzy Exile'a i wyciągnąć stamtąd swojego człowieka.
  To zmieniało postać rzeczy. Znaczyło, że miał jeszcze czas i szansę. Po czystkach, które zaczęły się tydzień temu, nie zostało ich pewnie wielu. Być może, kiedy dotrą do swojej kryjówki, będzie mógł się z nimi rozprawić. Martwił się tylko, jak dalece przycisną Smedsa.
  Szedł za nimi blisko jak cień, ostrożnie, aby żaden nie poczuł, że jest obserwowany. I oto dziw nad dziwy: doprowadzili go do miejsca, które znał.
  W czasach swego flirtu z Buntem był zaledwie kilka razy w stajni Gartsena, ale lepsze to, niż błądzić zupełnie po omacku.
  Raz tylko przeżył moment wielkiego strachu, zanim Buntownicy dotarli do swojej kryjówki.
  Nagle pojawił się, nie wiadomo skąd, duży ptak i wylądował na ramieniu jednego z jeźdźców. Ten zaklął i próbował go zrzucić. Ptak roześmiał się i zaczął opowiadać, jak wścieka się Exile, ponieważ nie może znaleźć swoich strażników.
  Ryba przypomniał sobie, że Biała Róża nazywała Równinę Strachu domem. Pewnie roiło się tam od gadających stworzeń.
  Szczęście go nie opuszczało. Uznał pojawienie się ptaka za dobry znak.
  Odwrotnie niż mężczyzna, którego ptaszysko wybrało na swoją grzędę. Chciał zmusić go do odlotu, ale ptak nie chciał się ruszyć.
   Będę teraz jechał  oznajmił.  Nie widzę własnego dzioba w tych ciemnościach.
  Ryba przypomniał sobie zwierzyniec, który ciągnęli ze sobą w dniu, kiedy ujrzał ich przed Trupią Czaszką". Trzeba mieć się na baczności.
  Kiedy weszli na dziedziniec, Ryba ostrożnie obszedł stajnię dookoła. Nie zauważył żadnych strażników, ale mogli przecież schować się przed zimnem.
  Robiło się coraz mroźniej. Jeśli się nie mylił, ciężkie chmury zapowiadały śnieg w nocy. A to oznaczało, że nie zauważony może im nieźle dokuczyć.
  Zniknął w cieniu i rozejrzał się za tajną furtką w płocie, który stanowił tylną ścianę szopy-rupieciarni.
  Była tam, po tylu latach. Wyglądało na to, że od wieków nikt jej nie używał. Otworzył ją ostrożnie. Nie zaskrzypiała tak głośno, jak się tego obawiał, ale i tak poczuł chłód w krzyżu. Wśliznął się gładko jak wąż.
  Obudził jakieś stworzenie wielkości kota. Zareagował pierwszy, zaciskając ręce wokół jego gardła.
  Zmierzając do głównego budynku, natknął się jeszcze na coś w rodzaju myszy lub wiewiórki. Umarło, nie wydawszy dźwięku. Lekko jak duch wspiął się po przybitej na zewnątrz drabinie, prowadzącej na stryszek z sianem.
Drzwi były zamknięte od wewnątrz tylko na skobel. Wsunął nóż w szparę i podważył go. Wsunął się do środka i założył skobel.
  Z dołu dochodziło światło. Ktoś rozmawiał.
  Jakieś dziesięć stóp przed sobą ujrzał związaną i zakneblowaną parę. Kobieta patrzyła w jego stronę, ale nie widziała go. Podszedł bliżej.
  Na bogów! Ci ludzie mieli tupet. Toż to brygadier Wildbrand we własnej osobie i kapral z Trupiej Czaszki". Klocki łamigłówki ułożyły się w całość. Zarówno cesarscy, jak i ci tutaj znali nazwiska, ale nie twarze. Obecny tu kapral jest chyba najlepszym możliwym świadkiem.
  Na dole ktoś zaczął wrzeszczeć na Smedsa. Odpowiedzi nie było. Ktoś inny uciszył krzykacza. Sąsiedzi mogą zacząć podejrzewać, że wybuchła tu cholera.
  Ryba zbliżył się jeszcze bardziej.
   Kapralu  wyszeptał, stojąc za belą siana.
  Żołnierz podskoczył, a potem mruknął coś. Wildbrand spojrzała w stronę, skąd dochodził szept. Z jej pechem mógłby to być równie dobrze duch.
   Chcecie stąd wyjść?
  Kolejne mruknięcie. Tym razem potakujące.
   Będą was pytać, kim jest pewien facet. Powiedzcie, że nazywa się Ken. Upierajcie się przy tym. Jeśli przyprowadzą tu was z powrotem, wyjdziecie stąd. Jeśli zmienicie wersję, pożegnacie się z życiem.
  Mężczyzna popatrzył na dowódcę. Skinęła głową.
  Ryba zagrzebał się w słomie. Czekał. Zrobił, co mógł.


LXV

  Kruk i Bomanz wydzierali się na mojego kumpla Kena i na siebie. Ken siedział na krześle, jedynym, jakie posiadaliśmy, i nie mówił nic. Był kompletnie spanikowany, ale tak zawzięty, że nie wydobyliśmy z niego choćby pisku, nawet przy pomocy rozgrzanego do czerwoności pogrzebacza. Patrzył tylko na nich, jakby wyobrażał sobie, że podrzyna im gardła. Odmówił nawet jedzenia.
  W przeciwieństwie do mnie. Stałem tam, napychając się i próbując zrozumieć, co się dzieje, jako że nikt nie pofatygował się, by cokolwiek mi wyjaśnić.
  Pupilka tupnęła.
   Przyprowadźcie żołnierza  zamigała.
  Co się teraz wydarzy?
  Kruk i Milczek wspięli się na strych z sianem. Wrócili po minucie z zakneblowanym kapralem Nocnych Myśliwych. Też był pewnie związany, bo rozcierał sobie nadgarstki. Pchnęli go przed siebie. Gapił się na Kena obojętnie. Ken także nie zareagował na jego widok.
  Milczek wyjął knebel z ust kaprala.
   Znasz tego człowieka na krześle?  zapytał Kruk.
   Tak  wychrypiał Myśliwy. Przełknął  ślinę.  Tak. Nazywa się Ken. Kręcił się koło miejsca, gdzie kwaterowałem. Wypił z nami parę piw.
  Kruk i Milczek spojrzeli na siebie i zmarszczyli brwi.
   Pewien jesteś, że nie nazywa się Smeds Stahl?
   Tak.
  Milczek uderzył go w skroń i przewrócił na ziemię.
 Jesteś pewny?  zapytał Kruk.  Ten facet tutaj i ta kobieta byli na Moście Królowej. Ciągle jeszcze mają żal. 
  Nocny Myśliwy zerknął na niego.
   Człowieku. Mogę go nazwać Tommy Tucker, Król Zgniła Broda albo Smeds Stahl, jeśli to cię uszczęśliwi. Ale to nie zmieni go w Smedsa Stahla.
   Pasuje do opisu. Żołnierz popatrzył na Kena.
   Może trochę. Ale Smeds Stahl musi być przynajmniej z dziesięć lat starszy od tego faceta.
   Cholera!
  Nigdy przedtem nie słyszałem, żeby Kruk użył tego słowa. To nie był właściwy moment, ale nie mogłem się powstrzymać.
   No proszę. Byliśmy tuż, tuż i nagle okazuje się, że to nie my prowadziliśmy konia, ale on nas.
Docenili moje poczucie humoru. Przez chwilę wydawało się, że Milczek coś powie. Prawdopodobnie coś, czego na pewno nie chciałbym usłyszeć.
  Pupilka tupnęła nogą, pytając, co się dzieje. Czytała z ruchu warg, ale nie nadążała za rozwojem sytuacji.
  Kruk i Milczek machali rękami jak wiatraki. Zrobiła gest, którego mnie nie uczyła. Prawdopodobnie oznaczał przekleństwo. Kazała im zaniknąć kaprala z powrotem na strychu. Ciągnęli go, jakby cała ta sytuacja była jego winą. Pupilka natomiast tłumaczyła każdemu, kto chciał słuchać, że to jej wina. Widząc na ganku facetów, wyciągnęła pochopne wnioski. Zupełnie nie rozumiałem, o czym, do cholery, mówi. Kiedy wrócili Kruk i Milczek, wybuchło narzekanie. Każdy użalał się nad sobą. Cholerny koleś Bomanza, myszołów, omal nie został zaduszony.
  Przerwał nam hałas na strychu. Wszyscy rzucili się jak szaleńcy, zobaczyć, co się dzieje.
  Drzwi, przez które wrzucano bele siana, trzaskały głośno na wietrze. Nocny Myśliwy i brygadier Wildbrand, o której właśnie się dowiedziałem, zniknęli. Milczek i Kruk spojrzeli na porzucone sznury i kneble i wszczęli kłótnię o to, czyja to wina, że Nocny Myśliwy nie został skrępowany wystarczająco mocno.
  Skoczyłem w dół powiedzieć Pupilce. Kazała mi wrzasnąć na nich, żeby się zamknęli i ruszyli w pogoń. Przyszli do nas, nie przestając się kłócić. Pupilka zaczęła wydawać rozkazy. Należało zatrzymać Nocnych Myśliwych, zanim dotrą do swoich.
   Platfus zostanie tutaj. Nie da rady iść. Torque leżał w jednym z boksów.
   Pudełko, ty przypilnujesz naszego gościa.
  Robiło się gorąco. Kruk i Milczek obdarzyli mnie swoimi słynnymi spojrzeniami wróżącymi śmierć, jakbym zorganizował całą tę cholerną historię tylko po to, żeby zostać z nią sam na sam. Do diabła! Jakbym przez te trzy dni w obozie nie robił nic innego.
  Byliśmy w kropce. Z tego, co uchwyciłem ze znaków Pupilki, nie mieliśmy dokąd uciekać. Nie mogliśmy nawet wrócić do świątyni, ponieważ Wildbrand i kapral prawdopodobnie słyszeli, że ukrywaliśmy się tuż pod nosem Exile'a.
  Nawet myszołów odleciał rozejrzeć się w terenie z powietrza. Cieszyło mnie to. Jak do tej pory dawał mi spokój, ale nie mogłem już słuchać, jak jeździ na Bomanzu. Stary miał rację.
  Nigdy przedtem nie widziałem Pupilki tak wkurzonej. Chodziła wielkimi krokami, tupała, zaczynała migać i nie kończyła żadnej myśli. Nie bała się. Martwiła się tylko, co stanie się z nami i ruchem, jeśli chłopcy nie schwytają w porę Nocnych Myśliwych.
  Nie wiedziałem, co o tym myśleć. Wpadłem na pomysł, żeby związać mocniej Kena. Potem stanąłem za jego krzesłem, jakbym nagle musiał ukryć się za czymś. Rozmawialiśmy.
  Jakieś parę minut później zobaczyłem kogoś poruszającego się za Pupilka i pomyślałem, że Torque Szeroka Stopa wreszcie się obudził. Skląłem się w duchu, że jestem takim przeklętym tchórzem i nie skorzystałem z okazji, kiedy się nadarzyła...
  To nie był Torque!
  Zanim zdążyłem uczynić jakikolwiek ruch, aby ją ostrzec, facet przyłożył jej nóż do gardła.
 Odwiąż go  powiedział, a kiedy wciąż stałem z rozdziawioną gębą, skaleczył Pupilkę. Pojawiła się kropla krwi.  Dalej!
  Zacząłem szamotać się z supłami.
  I wtedy Torque zdecydował się obudzić.
  Nie sądzę, aby ten biedny głupek w ogóle wiedział, co się dzieje. Wytoczył się z boksu, trąc oczy pięściami i mamrocząc coś pod nosem. Facet trzymający Pupilkę odwrócił się i dźgnął go nożem, który dzierżył w lewej ręce. Kiedy Pupilka obróciła się w jego stronę, tym samym nożem ugodził ją w bok i niemal w tym samym momencie rzucił we mnie drugim, którym wcześniej jej groził.
  Trafił mnie w biodro. Czułem, że ostrze weszło głęboko i uderzyło o kość. A potem brudna podłoga stajni wyciągnęła ramiona i wyskoczyła mi na spotkanie. Facet wyszarpnął nóż z Pupilki, żeby poderżnąć mi gardło.
   Hej!  wrzasnął Ken.  Przestań! Nie mieli zamiaru mnie wykończyć!
   Po raz drugi wchodzą nam w drogę. Chcą nas pozbawić forsy. Ostrzegałem ich...
   Lepiej znajdźmy mój plecak i spadajmy stąd w cholerę, zanim wrócą pozostali.
  Ucałowałbym go, gdybym mógł w ogóle się poruszyć. Akurat w tej chwili nie byłem zbyt żwawy.
  Starszy spojrzał na mnie.
   Powiedz tej suce, że ostatni raz jej darowałem. Następnym razem...  Wymownym ruchem przejechał zakrwawionym nożem po szyi.
  Ken odszukał pakunek, który znalazłem w zaułku. Zarzucił go na plecy i wyszli.
  Kiedy zamknęły się za nimi drzwi stajni, zacisnąłem zęby i wyszarpnąłem ten przeklęty nóż z rany. Nie krwawiłem bardzo, a więc żyły były całe. Podczołgałem się do Pupilki. Była blada i widziałem, że ją boli, ale najpierw kazała mi sprawdzić, co z Platfusem.
  Żył jeszcze, ale niewiele można mu było pomóc. Powiedziałem o tym Pupilce. Dała znak, że musimy coś zrobić.
   Jasne, że tak. Ale co, do diabła?
   Mamy ich!  Kruk wpadł jak burza  Jesteśmy bezpieczni... Co się, do cholery, stało? Pudełko?
  Byli już w środku. Schwytani więźniowie także. Opowiedziałem im o zajściu. Tymczasem przybył jeden z naszych małych szpiegów z raportem, że Exile nakazał wszystkim poszukiwanie brygadier Wildbrand i nieznanych osób, przebranych za jego strażników.
  Bomanz i Milczek opatrzyli, jak umieli, nasze rany. Mogliśmy ruszać. Na zewnątrz zaczynał padać śnieg.
   Może ulepimy bałwanka?  zapytałem Nocnych Myśliwych.
  Nie uznali tego za śmieszne.
  Szczerze mówiąc, ja także nie.


LXVI

   Co teraz zrobimy, do cholery?  Smeds napadł na Rybę, kiedy zatrzymali się, aby złapać oddech.  Nie mamy już dokąd pójść.
   Nie wiem. Wszystkie pomysły, jakie miałem, wykorzystałem na wyciągnięcie cię stamtąd.
   Znają nasze imiona, Ryba. A teraz także twarze.
   To ty nie pozwoliłeś mi ich załatwić. Do siebie miej pretensje, jeśli cię dopadną.
   Dość już było zabijania. Chcę tylko z tym skończyć.  Smeds poprawił plecak, aby mniej zawadzał.  Nie kiwnę nawet palcem, żeby sprzedać ten grot. Chcę się po prostu obudzić z tego koszmaru.
  Wokół nich wirowały płatki śniegu. Ryba gderał, że zostawią za sobą ślady.
   Znasz miejsce, gdzie można by się zadekować na jakiś czas?  zapytał.  Wystarczy dwanaście godzin, chociaż lepiej byłoby na dwadzieścia cztery. Kiedy pojawi się Kulawiec, żołnierze będą bardzo zajęci i nie będziemy już musieli się chować po różnych zakamarkach.
  Jedyne co przychodziła Smedsowi do głowy, to system rowów nawadniających. Zbudowano go, kiedy był dzieckiem, aby ratować okolicę w czasie nadmiernych opadów. Przedtem, w czasie burz, zdarzały się tu lokalne powodzie. Niektóre rowy były przykryte. Bawili się tam jako dzieci. Nie był tam od dziesięciu lat. Prace publiczne, które nie służyły możnym, już dawno poszły w zapomnienie.
  Nie było to wymarzone miejsce na odpoczynek. Zimne, wilgotne, rojące się od szczurów, a teraz jeszcze prawdopodobnie zamieszkane przez różne szumowiny. Nie znał jednak lepszego miejsca, gdzie można by się ukryć i zejść z oczu pogoni, choćby na godzinę.
   Kiedy byłem dzieckiem...
   Nic nie mów. Nikomu nie powiem, jeśli nie będę wiedział. Powiedz tylko, gdzie jest jakaś dobra kryjówka, w której moglibyśmy się schować na jakiś czas.
  Smeds pomyślał o miejscu, które mijał każdego ranka, kiedy odsiadywał wyrok w obozie pracy. Opisał je.
   Co robimy?
   Chcę zobaczyć, czy Exile dotrzyma umowy.
   Kurwa, człowieku! Rozedrze cię na strzępy.
   Możliwe  przyznał Ryba.  Ale kto inny też może to zrobić, i to już wkrótce. Poza tym on jeden oferuje jakiś poważny układ.
   Gdybym mógł wybierać, to wolałbym, żeby Buntownicy dostali to cholerstwo. Cesarscy są wystarczająco podli i bez grotu. 
  Ryba chrząknął.
   Może i tak. Ale Buntownicy nie chcą za niego zapłacić. Chcą, żebyś oddał im go z miłości. Zbyt stara i doświadczona ze mnie dziwka, żeby dawać za darmo.
   Myślę, że tak czy inaczej dla facetów takich jak my obojętne jest, kto rządzi  zauważył Smeds.  Ktokolwiek by to był, będzie próbował nas gnębić.
  Niebiosa sprzymierzyły się z nimi, sypiąc śniegiem w takich ilościach, że zakrył ich ślady.
  Ryba zaczął wyjaśniać Smedsowi, co ma zrobić.


LXVII

  Wrócili, otrzepując się ze śniegu.
   Zgubiliśmy ich  warknął Kruk.
   Nie widać własnej ręki w tej kurzawie  narzekał Osiołek Torque.
   Wytropiliście już Hulakę w Różach w czasie burzy śnieżnej, nie?  zapytałem Kruka.
   W innych okolicznościach.
  Teraz był jeszcze bardziej wściekły. Wydawało mu się, że złapał nas na czymś, kiedy wpadł przez drzwi. Jakbyśmy w naszym stanie mogli cokolwiek zdziałać.
  Pupilka kazała mu się zamknąć. Było jasne, że martwiła się o całą sprawę. Powiedziała, co zrobimy, jeśli ci dwaj zdradzą Szarym, gdzie można nas znaleźć. Niemal było jej żal tych facetów.
  Czasami przesadzała z empatią. Ja nie miałem żadnego zrozumienia dla ludzi, którzy rzucali we mnie nożami.

  Parę godzin później zaczęło się zamieszanie. Przybiegło dwóch naszych szpiegów ze świątyni z doniesieniami, że facet, który prawdopodobnie mnie dziabnął, poszedł do Exile'a ubić interes. Żeby okazać mu swoje dobre chęci, powiedział mu, gdzie można znaleźć nas i brygadier Wildbrand. Powiedział mu także, iż jego kwatera jest obstawiona przez szpiegów i że stworzenia z Równiny wiedzą o każdym jego kichnięciu.
  To oznaczało kłopoty. Grupa naszych małych sprzymierzeńców nie otrzymała na czas wiadomości, że trzeba uciekać. Gossamer i Jedwabna Pajęczyna wyprowadziły szwadrony śmierci. Jeden oddział ruszył za nami w pogoń. Domyślali się, że wiemy już o pościgu, ale liczyli na to, iż nie przemkniemy się przez miasto, które postawiono na nogi.
  Zważywszy na dobrą robotę, jaką już przedtem wykonali Bomanz i Milczek, uznałem ich za optymistów. Exile jednak prawdopodobnie nie wiedział o naszych zasobach, a przynajmniej nie o Bomanzu. Wyobraziłem sobie jego panikę, kiedy zacznie się zastanawiać, co też Pupilka może przywołać z Równiny Strachu.
  Na pewno wymyślili coś z Ojcem Drzewo. Nie wiem co, ale na pewno coś dużego.
  Nic tak nie pomaga w wyjaśnieniu sedna sprawy, jak to, że nie ma się bladego pojęcia, co właściwie się dzieje. Nie bierz tego do siebie, Pudełko, stary przyjacielu, ale nie będą mogli wydusić z ciebie czegoś, czego nie wiesz.
  Pupilka kazała Milczkowi i braciom Torque wyprowadzić konie i ukryć je na pustej parceli niedaleko nas. Ach tak? A co zrobią ze śladami? Pewnie użyją czarów.
  Konie były częścią jej planu. Jakiekolwiek. Słyszałem fragment jej dyskusji z Milczkiem. Powiedziała, że chce ukraść jeszcze kilka.
  Pewna pełna poświęcenia małpka skalna ukrywała się w świątyni aż do ostatniej chwili. Bliźniaczki omal jej nie usmażyły. W każdym razie dowiedziała się, ile mogła, o umowie Exile'a.
  Zawarł układ. Małpka twierdziła, że zamierzał dotrzymać słowa i zapłacić, jeśli naprawdę dostanie grot od tych ludzi. Facet, który mówił w ich imieniu, nie miał pojęcia, gdzie znajduje się grot. Ukrył go ten drugi.
  To miało sens. Exile pewnie też tak uważał. Nie marnował czasu na molestowanie pośrednika. Zapytał tylko, jak zamierzają dokonać wymiany.
  Mieliśmy w rękach faceta, który wiedział, gdzie jest grot! Przez dziesięć dni mieszkałem z nim w tym samym pieprzonym namiocie! Miałem ochotę skopać tyłek pewnym Nocnym Myśliwym za okłamywanie nas.
  Kruk też się wściekł.
   Jak, do cholery, mamy namówić ludzi do walki z cesarstwem, jeśli te gnojki będą uczciwe? Kto słyszał kiedyś o uczciwej umowie z czarodziejem?
  Bomanz spojrzał na niego paskudnie, ale nie miał już okazji się spierać. Dostaliśmy wiadomość, że chłopcy Exile'a są blisko.
  Kiedy wpadli do środka, zobaczyli tylko brygadier Wildbrand i jej kumpla, siedzących na podłodze obok naszego karłowatego menhira. Byliśmy tam, ale Bomanz nadał nam kształt kup nawozu i innych odpadków, a Nocnych Myśliwych przekonał, że uciekliśmy.
   Cześć chłopaki!  zahuczał menhir.  Znowu się spóźniliście. Zawsze będziecie się spóźniać. Powinniście się ocknąć i przejść na stronę zwycięzców. Biała Róża nie żywi urazy.
  Wszyscy najeźdźcy byli osobistymi strażnikami Exile'a, nie jakimiś tam rekrutami, ale głaz nie przestawał gderać.
  Rozbiegli się. Niektórzy pognali na stryszek i nikogo tam nie znaleźli. Niektórzy zabrali się do uwalniania związanych jeńców, a inni próbowali uciszyć menhira-pyskacza.
  Nagle głaz zniknął, a kiedy przestali wytrzeszczać oczy, pojawił się z powrotem.
   Zdecydujcie się szybko, chłopcy. Już prawie świta, a do zachodu słońca Biała Róża wypleni stąd cesarską zarazę!  zahuczał i znowu zniknął.
  Ten żart trochę ich poruszył.
  Raz jeszcze kamień sypnął złośliwościami. Wściekli się tak, że przestali przeszukiwać stajnię.
  Z zewnątrz dobiegł jakiś hałas. Trzech z nich zniknęło w zamieci. Błysk! Wrzask! Jeden z nich wrócił, słaniając się na nogach.
   Wszyscy nie żyją. Zabrali konie.
  Ten przeklęty Milczek popisuje się przed Pupilka. Będzie na niego wściekła za niepotrzebne morderstwa. Nie winiłem go. Tak długo musiał się hamować. Ci faceci mogli mu to wynagrodzić.
  Grupa żołnierzy pośpieszyła pomścić swoich kumpli. Gadający głaz pokrzykiwał i śmiał się bez końca.
  Oczywiście nie dopadli Milczka. Za to on załatwił jeszcze kilku z nich. Zabrali brygadier Wildbrand i wynieśli się, póki mieli jeszcze z czym.
  Po chwili Milczek przyprowadził dziesięć koni. Bracia Torque i on byli bardzo z siebie zadowoleni. Sądzę, że Pupilka była jedyną osobą, która nie pochwalała ich wyczynów.


LXVIII

  Śnieg przestał padać. Niebo się przejaśniło. Świat obudził się ze snu nadspodziewanie jasny, kiedy Kulawiec wspiął się na szczyt, z którego mógł ujrzeć cel swojej podróży. Cisza martwiła go trochę. Nie słyszał nawet ptaków. I dlaczego tak dużo dymu unosi się z wiatrem od strony Wiosła? Tyle nie mogło powstać z wszystkich płonących palenisk w mieście.
  Nieważne. Nic nie jest ważne. Czuł ten kawałek zaklętego srebra, który go wzywał. Urodził się, aby nim władać. Grot został wykuty dla niego. Tylko dla niego. Przed sobą miał swoje przeznaczenie i żaden z tych pełzających robaków nie powstrzyma go od sięgnięcia po władzę, która mu się prawnie należy.
  Ruszył przed siebie, tym razem już bez pośpiechu. Niepokoiła go tylko cisza i narastające podejrzenie, że wszystko wokół było maską, za którą ukrywają się wrogowie.


LXIX

  Pies Zabójca Ropuch podążał tropem Kulawca jako jedyny z gromady przeróżnych potworów. Wysunął się daleko naprzód. Był ich przywódcą. On jeden nie niósł na grzbiecie straszliwego pana lub pani z Wieży. Był zwiadowcą, był najlepszy i miał nadzieję, że zanim minie ten dzień, zapisze się w annałach historii jako pogromca ostatniego z Dziesięciu Schwytanych. Jako ten, który zatrzasnął wrota prastarych czasów.
  Wspiął się na niskie pasmo gór, skąd po raz pierwszy mógł ujrzeć Wiosło. Poprzez śnieżną zadymkę zobaczył, że Kulawiec także przystanął. Stał tam. Odległy punkcik przemierzający samotnie szlak poprzez odwieczne śniegi.
  Pies przypadł do ziemi, aby pozostać nie zauważonym, i wsłuchał się w ciszę. Dojrzał dym płynący od strony miasta i spostrzegł, że wszystkie budynki stojące poza murami zniknęły. Została tylko płaska biała przestrzeń wokół. Zaniepokoił się na moment. Bacznie przyjrzał się otoczeniu. Odległe lasy wyglądały niemal jak zbita masa hełmów i włóczni legionów czekających w zwartym szyku.
  Jego towarzysze stłoczyli się za nim. Czekali, aż punkt, który był Kulawcem, zniknie w groźnym cieniu murów miasta. Potem ruszyli naprzód, wszyscy razem, zmierzając ramię w ramię ku swej zgubie lub też przeznaczeniu.


LXX

  Smeds usiadł w mroźnym cieniu, drżąc na całym ciele. Bolał go pusty żołądek. Był przerażony. Miał nadzieję, że to tylko zimno i głód, a nie pierwsze objawy cholery.
  W powietrzu unosił się dym i smród palonych ciał. Śmierć zebrała bogate żniwo w ciągu tej nocy. Poza żołnierzami niewielu teraz jadało regularnie. W osłabionym ciele choroba szybko czyniła postępy.
  Patrzył na most ponad rowem i zastanawiał się, czy Ryba kiedykolwiek się pojawi i co zrobi on, Smeds, jeśli stary nie przyjdzie. Potem usiadł i coraz bardziej nabierał przekonania, że tylko on pozostał żywy z ich czwórki. Posiadł największy skarb świata i był tak biedny, że musiał żyć w kanale niczym szczur.
  Po raz kolejny przetrząsnął swój tobołek w poszukiwaniu resztek jedzenia, które mogły się tam jakoś dostać. Jak zwykle nie znalazł nic poza złotem i srebrem, które wyniósł z Krainy Kurhanów. Była to prawdziwa fortuna, ale teraz oddałby ją za porządny posiłek, ciepłe łóżko i pewność, że wszystkie strachy świata zapomną o jego istnieniu.
  Zaczął śnić na jawie, snując różne fantazje, i nie zauważył, jak dwóch mężczyzn weszło na most. Jeden wyglądał jak Ryba. Dał umówiony znak i ruszył naprzód. Drugi został na moście.
  Smeds wcisnął tobołek w szczelinę w ścianie przepustu, gdzie odpadły kamienie, a ziemię wypłukała spływająca woda. Potem pobiegł jakieś sto stóp w kierunku światła na końcu rowu.
  Po drodze potknął się o ciało, które już napoczęły szczury. Zaczął się tak przyzwyczajać do koszmaru, że po prostu przeszedł przez nie, niemal nie myśląc o tym.
  Wypadł z tunelu, brnąc w sypkim śniegu, i pobiegł naokoło do miejsca, gdzie miał spotkać Rybę. Nasyp ziemny wysokości sześciu stóp zasłaniał go przed mężczyzną na moście. Ryba niósł dwie płócienne, niebieskie torby sporych rozmiarów.
   Wszystko w porządku?  zaskrzeczał Smeds.
   Wygląda na to, że grają uczciwie. To jedna trzecia plus trochę jedzenia, ciuchów, koców i innych rzeczy, które mogą się przydać.
  Smeds poczuł, jak ślina napływa mu do ust.
   Co teraz?  zapytał, starając się nie myśleć o jedzeniu.
   Pójdziesz do mostu i weźmiesz drugą część. Powiesz mu, gdzie znajdzie grot. Będę was obserwował z ukrycia. Jeśli spróbuje jakiejś sztuczki, dopadnę go i zabiję. Idź już.
  Smeds patrzył przez chwilę na starego, a potem wzruszył ramionami i poszedł w stronę mężczyzny na moście. Był spokojniejszy, niż się spodziewał. Może przyzwyczaił się do napięcia. Był zadowolony, że ani na chwilę się nie załamał, kiedy capnęli go Buntownicy.
  Mężczyzna na moście oparł się o poręcz, wpatrując się w pustkę. Zerknął obojętnie na zbliżającego się Smedsa. Niebieska torba stała tuż przy jego nogach. Smeds podszedł bliżej i oparł się o poręcz po drugiej stronie torby.
  Mężczyzna był młodszy, niż Smeds oczekiwał, i pochodził z rasy, której Stahl nigdy przedtem nie widział. Nietrudno było zrozumieć, dlaczego przybrał imię Exile*.
   Smeds Stahl?
   Tak. Jak to się stało, że grasz uczciwie?
   Nauczyłem się, że uczciwość i fair play popłacają na dłuższą metę. Druga część jest w tej torbie. Masz coś dla mnie?
   W murze wokół miasta. Sto osiemdziesiąt dwa kroki na wschód od Bramy Północnej, pod dwudziestym szóstym otworem strzelniczym, w zaprawie za kamieniem, który podtrzymuje drewniane belki.
   Zrozumiałem. Dziękuję. Miłego dnia. Smeds dźwignął torbę i umknął.
   Jak poszło?  zapytał Ryba.
   Dobrze. Co teraz?
   Teraz pójdę z nim zobaczyć, czy powiedziałeś prawdę. Jeśli tak, da mi trzecią część. Jeśli nie, zabije mnie i zacznie cię szukać.
   Psiakrew. Dlaczego nie zwiejemy teraz? To, co mamy, powinno wystarczyć.
   Grał uczciwie. Sądzę, że byłoby mądrze potraktować go w ten sam sposób. Nie wyjedziemy z Wiosła przez jakiś czas. Miło będzie się przekonać, że nikt za nami nie ruszy. Wracaj do swojej kryjówki. Wracam na most.
   Dobrze.
  Smeds miał właśnie wskoczyć do rowu, kiedy w całym mieście rozległy się dźwięki rogów grających na alarm. Przybył Kulawiec.

         * exile (ang.)  wygnaniec (przyp. tłum.).


LXXI

  Kruk wpadł na szalony pomysł. Przechwyci grot, a tym samym zdobędzie Pupilkę i utrze nosa tym facetom. Wtajemniczył w swój plan jedynie braci Torque, których przeciągnął na swoją stronę.
  Zaczął nieźle. Nie natrafili na patrole Szarych. Kiedy weszli do centrum miasta, zobaczyli nadchodzącego Exile'a i jakiegoś starego. Pojawili się jak na zawołanie. Kruk ruszył za nimi.
  Exile i jego towarzysz dotarli do mostu nad dużym rowem nawadniającym i oparli się o poręcz. Kruk i bracia Torque obserwowali ich z daleka. Nie mogli podejść tak blisko, jak chciał Kruk.
   Co oni tam robią, do cholery?  zapytał Torque.
   Wygląda na to, że na coś czekają.
  Starszy z mężczyzn ruszył naprzód i zniknął pomiędzy budynkami za rowem. Pięć minut później inny mężczyzna wszedł na most, porozmawiał przez chwilę z Exile'em i odszedł z torbą.
   No to koniec  odezwał się Torque.  Możemy się pocałować w nos.
 Jeszcze nie ma go w garści  warknął Kruk.  Zostaniemy i zobaczymy, co się stanie. Patrzcie. Stary wracał do Exile'a. Stali przez chwilę.
   Tam!  Wskazał Kruk.
  Ich kryjówka znajdowała się o jakieś dziesięć stóp wyżej niż most. Wystarczyło, aby dojrzeć stąd głowę i ramiona mężczyzny brnącego przez śnieg na północ od mostu. Hałda ziemi zasłaniała go przed ludźmi na moście. Niósł dwie niebieskie torby.
  Dźwięk rogów rozdarł ciszę.
  Ludzie na moście odeszli.
   Lepiej wracajmy...  powiedział Torque.
   Poczekajcie.  Paskudny błysk pojawił się w oczach Kruka.  Exile będzie miał teraz zajęcie przy Kulawcu. Dowiemy się od tego gościa, gdzie jest grot. Może dopadniemy go pierwsi.


LXXII

  Smeds wrócił do punktu wyjścia. Schował obie torby razem z plecakiem, zostawiając jedynie dwa żołnierskie koce, gruby płaszcz, nóż, jedzenie i butelkę brandy. Pociągnął łyk, pozwalając ciepłu rozejść się po ciele. Nasłuchiwał rogów. Znowu szykuje się dzika łaźnia.
  Nagły hałas w dole przepustu przeraził go. Słuchał przez chwilę. Dźwięki zdawały się dochodzić od strony zwłok, ale wydawało je coś znacznie większego niż szczur.
  Wstał ostrożnie, napełnił kieszenie prowiantem, przykrył skarb kocami i zamarł w bezruchu.
  W bliższym końcu rowu majaczyła sylwetka mężczyzny. Jeden z Buntowników. Ryba miał rację. Nie popuszczą, sukinsyny. Mężczyzna wszedł do środka.
  Smeds wpełzł do dziury, w której schował swój łup. Była to mało skuteczna i żałosna próba ukrycia się, ale liczył na to, że wzrok mężczyzny nie przyzwyczai się tak prędko do ciemności. Miał rację.
  Buntownik poruszał się ciągle po omacku, kiedy stanął przed Smedsem. Smeds wyciągnął ramię i poderżnął mu gardło.
  Mężczyzna wydał z siebie kwik zarzynanego królika i zaczął słaniać się na nogach. Smeds wylazł z kryjówki i ruszył do wyjścia. Nie usłyszał kroków za swoimi plecami. Wyjrzał na zewnątrz. Oczy zapiekły go od oślepiającego światła dnia. Ostrożnie wyszedł na zewnątrz, w każdej chwili gotowy do walki. Był sam.
  Brzeg rowu wznosił się niemal pionowo. Oblodzony kamień miał dwanaście stóp wysokości. Do środka nawiało mnóstwo śniegu. Smeds przebił się przez biały puch.
  Wściekły ryk z wnętrza przepustu dodał sił jego dłoniom i stopom do szybkiej wspinaczki.
  Słyszał nadchodzącego mężczyznę, kiedy przetoczył się przez krawędź rowu. Wstał i czekał.
  Nad krawędzią ukazała się rozzłoszczona twarz. Smeds kopnął z całej siły, trafiając Buntownika dokładnie w środek czoła. Człowiek spadł. Smeds podszedł do krawędzi i spojrzał w dół na postać niemal zagrzebaną w śniegu. Czule pogłaskał nóż w kieszeni płaszcza. Czas ruszać. Koło mostu przystanęły dwie kobiety i kilkoro dzieci. Przyglądały mu się.
   Mam nadzieję, że tam zamarzniesz, sukinsynu.  Kopnął śnieg, odwrócił się i odszedł.
Czuł się tak dobrze, jak nie czuł się od tygodnia, i akurat w tej chwili nie dbał o to, co przyniesie przyszłość.


LXXIII

  Kiedy zabrzmiał dźwięk rogów, Pupilka była wściekła jak wszyscy diabli. Odkryła właśnie, że Kruk i Niedźwiadek Torque zniknęli. Nigdy nie przypuszczałem, że potrafi się tak rozeźlić. Cokolwiek planowała i do czegokolwiek zamierzała nas użyć, liczyła na więcej sprzymierzeńców.
  W tej chwili miała mnie, Milczka, Bomanza i Osiołka Torque. Torque Platfus, zwany też Szeroką Stopą, zmarł pół godziny wcześniej.
   Nie potrzebuję go.  Tupnęła nogą.  Udało mi się przeżyć bez niego już wcześniej. Ruszamy. Przygotujcie konie.
  Wciągnęła przez głowę męską koszulę sięgającą jej do kolan, a na nią założyła biały płaszcz. Przypięła do pasa bardzo niekobiecy miecz. Warknęła tylko i wykrzywiła się okropnie, kiedy próbowaliśmy się sprzeciwić.
  Bomanz pomógł nam obojgu wspiąć się na konie. Osiołek Torque wręczył Pupilce kopię, którą zmajstrował naprędce z żelastwa porzuconego w stajni. Przywiązała do niej swój sztandar. Był zwinięty. Jeśli nawet dokuczała jej rana, to nie pokazała tego po sobie.
  W końcu Milczek odzyskał równowagę na tyle, aby spróbować przeciwstawić się rozwścieczonej furii. Omal go nie stratowała. Nie pozostało mu więc nic innego, jak wskoczyć na konia i jechać za nami.
  Kiedy wyjechaliśmy na drogę, Pupilka przystanęła. Spojrzała w niebo. Ucieszyło ją to, co zobaczyła. Kiedy popatrzyłem w górę, ujrzałem sokoła szybującego na dużej wysokości. A może orła.
  Ruszyła naprzód. Nie zadała sobie trudu, aby poinformować nas, co zamierza. Prawdopodobnie sądziła, że moglibyśmy ją związać, by ją powstrzymać.
  Nie myliła się.
  Byliśmy zajęci zarówno utrzymaniem tempa, jak i utrzymaniem się na koniach, a więc obaj czarodzieje jechali jak najbliżej, aby w razie czego chronić ją przy pomocy swych umiejętności.
  Zmierzała w kierunku, z którego nadchodziło niebezpieczeństwo. Szalona kobieta.
  Po drodze naskoczyli na nas cesarscy, ale szybko się z nimi uporaliśmy.
  Kiedy wkroczyliśmy do części miasta, która leżała przy południowo-wschodnim murze, zrównaliśmy się z setkami pędzących żołnierzy. Milczek i Bomanz wyczarowali okropny dźwięk i wysłali go naprzód, aby torował nam drogę. Wpadliśmy na oczyszczoną przestrzeń za murem. Pupilka skierowała się prosto na długą rampę, po której wciągano ciężkie machiny na wał obronny. Wspięła się po niej, rozpędzając przed sobą żołnierzy.
  Powiedziałem sobie: to był fascynujący rok, a teraz czas umrzeć.
  Żołnierze rozpierzchli się, kiedy stanęliśmy na wale. Dostrzegłem Kulawca zmierzającego samotnie w stronę Wiosła.
  Pupilka spięła konia i krzyknęła. Rozpostarła swój cynobrowy sztandar z różą wyhaftowaną białą jedwabną nitką.
  Zapadła cisza. Cesarscy gapili się w osłupieniu. Nawet Kulawiec przerwał swój nieubłagany marsz i patrzył.
  A potem krzyk orła  to był orzeł!  rozdarł powietrze. Drapieżnik opadł w dół  krzycząc. Zanim wylądował na ramieniu Pupilki, a musiał to być ciężar nie lada, wskazała ręką krainę za murami.
  Wszystkie głowy odwróciły się. Trzy, pięć, sześć, siedem, osiem! Wieloryby wspięły się w niebo. Szwadrony, oddziały, bataliony centaurów wypadły z ukrycia w pełnym cwale. Pomimo wyciszającej warstwy śniegu, bicie ich kopyt zawisło w powietrzu jak nie kończący się grzmot. Całe drużyny drzew ruszyły w kierunku miasta. Z grzbietów wielorybów zaczęły ześlizgiwać się manty, wykorzystując prądy powietrza. Więcej ich krążyło nad miastem, dając znać światu, że miejsce jest otoczone.
  Pupilka podniosła się w strzemionach i rozejrzała się, jakby szukając tego, kto chciałby zaprzeczyć, że oto nadszedł dzień Białej Róży.
  Połacie śniegu uniosły się, ukazując mówiące skały; zajęły one stanowiska wzdłuż wytyczonej wcześniej linii i uformowały zrąb muru, który miał zamknąć się wokół Kulawca.
  Niech mnie kule biją! Drzewo musiało zacząć przygotowania do przeprowadzenia tej akcji, kiedy po raz pierwszy pojawiliśmy się w Wiośle.
  Pupilka opadła na siodło. Była zadowolona z siebie. Wszyscy czekali na jej sygnał, nawet Kulawiec.
  Bomanz spojrzał na północ. Rozumny wartownik, który nigdy nie pozwala, aby to, co już zdobył, powstrzymało go od wypatrywania kłopotów. Milczek stał na murze, spoglądając stale na południe, podczas gdy ja i Torque usiłowaliśmy obserwować wszystko jednocześnie.
   Pudełko  odezwał się Bomanz.  Powiedz jej, że nadchodzi Exile.
  Cofnąłem konia tak, aby Pupilka mogła widzieć moje dłonie bez odrywania uwagi od Kulawca i bez przerywania rozkazów. Skinęła głową. Powiedziałem jej, że wypatrzyłam Gossamer i Jedwabną Pajęczynę  jedną na północ, drugą na południe od nas. Znowu skinęła głową, nie zaniepokojona.
  Exile zbliżał się do nas spokojnym krokiem, aby nie obrazić nikogo, zanim w pełni nie oceni swojej sytuacji. Byłem zaskoczony, że wygląda tak młodo, mimo że widziałem przecież Panią, która miała co najmniej czterysta lat, a wyglądała jak dobrze zakonserwowana dwudziestolatka. Za Exile'em niczym cień przemykał stary, który dziabnął mnie i Pupilkę.
  Exile wszedł na wał i rozejrzał się. Nie okazał szczególnych emocji. Spojrzał tylko ostrzegawczo na Gossamer i Jedwabną Pajęczynę.
  Podszedł do nas.
 Robi wrażenie  stwierdził. Nie wyglądał jednak na człowieka pod wrażeniem.  Zaskoczyliście mnie. Jestem Exile. Kim jesteś i kto mówi w twoim imieniu?
  Zupełnie jakby było to przypadkowe spotkanie dwojga nieznajomych, którzy się sobie przedstawiają bez większego zainteresowania.
  Bomanz i Milczek byli zajęci. Torque ciągle jeszcze nie opanował dialektu. Pozostał więc staruszek Pudełko. Zostałem wybrany.
   Ja będę mówił.  Wskazałem na Pupilkę.  Biała Róża.
   Rozumiem.
  Nie pomyślałem o przedstawianiu nikogo więcej, ale Bomanz uznał, że powinienem.
   Bomanz  powiedział.  Budzący Umarłych. Exile okazał lekkie zdziwienie. Bomanz był znany. Uważano także powszechnie, że nie żyje. Wskazałem na Milczka.
   Milczek. Dawniej był w Czarnej Kompanii. Ja jestem Filodendron.
  Nie przedstawiłem Torque'a. Wydawało mi się, że dobrze będzie zostawić mu coś na pobudzenie wyobraźni.
   Domyślam się, że znajdujecie się tutaj z tej samej przyczyny co wszyscy?  Nie spuszczał wzroku z Kulawca.
Kulawiec także przyglądał się sytuacji i oceniał swoje szansę. Dałem znak Pupilce. Odpowiedziała mi.
   Srebrny grot  wyjaśniłem.  Drzewo nie pozwoli, aby dostał się w ręce kogokolwiek, kto pragnie jego mocy. Za żadną cenę.
   Rozumiem  odrzekł Exile.
  Wyglądało to, jakby Równina przysłała tu wszystkie swoje dziwolągi. Zastanawiałem się, kto został, żeby podtrzymywać honory domu.
   Ten stwór mógłby nam coś o tym powiedzieć.
   Zniszczymy go, jeśli ty nie potrafisz. Drzewo zdecydowało, że dość już dręczył świat i samego siebie. Zostanie unicestwiony.
  Exile chciał coś dodać, ale już nie zdążył. Sądzę, że Kulawiec usłyszał nas i wściekł się, że ktoś zamierza go uśmiercić.
  Chciał coś zrobić, ale zanim uczynił ruch, Jedwabna Pajęczyna zdzieliła go pięścią i kopała, ile wlezie. Jego zaklęcie rozdarło powietrze jak ryk gigantycznego byka. Gossamer dopadła go z drugiej strony. Uderzył w niego grad pocisków. Nadleciały lśniące czerwone kule i po raz pierwszy zauważyłem grupę czarnych jeźdźców. Dosiadali najpaskudniejszych chabet, jakie w życiu widziałem. Chyba rozpoznałem naszego starego kumpla, Psa Zabójcę Ropuch. Czerwone kule uderzyły o ziemię, zostawiając po sobie parujące czarne otwory, przebijając warstwę śniegu i ziemi.
  Exile stał i przyglądał się, trzymając ręce w kieszeniach. Wszyscy z mojej paczki w zasadzie robili to samo. Na oczyszczony teren za murem wmaszerowali Nocni Myśliwi. Szli równym krokiem, czyściutcy i wypucowani. Z tyłu podążała orkiestra. Zaczęli zajmować pozycje, jak gdyby była to zwyczajna zmiana warty. Przymaszerowała brygadier Wildbrand, cała śliczna i spod igły, aby zdać raport Exile'owi.
  Ryk ucichł. Nikt nie wyrządził Kulawcowi większej szkody ani on nikomu.
  Wildbrand zerknęła na nas. Mrugnąłem do niej. To nią wstrząsnęło. Nie byłbym sobą, gdybym nie spróbował innej sztuczki.  Co robisz po pracy, ślicznotko?
  Potraktowała mnie odmownie. Nie byłem dla niej dość dobry, jak sądzę. A niech tam. I tak była dla mnie za stara.
  Kiedy omawiali z Exile'em strategię bitwy, ogromny cień zawisł nad naszymi głowami. Dziadzio wieloryb zajął pozycję za nami. Byłem pod wrażeniem.
  Exile i Wildbrand też go dostrzegli, ale to Exile wyglądał na bardziej zaniepokojonego. Wrócili do swojej dyskusji. Zerknąłem na zewnątrz. Kulawiec szykował się do czegoś. Czarni jeźdźcy stali na ziemi. Ich rumaki zniknęły. Pies Zabójca Ropuch także. Jeźdźcy podchodzili coraz bliżej. Zauważyłem, że za nimi ustawiły się mówiące skały, centaury i chodzące drzewa.
  Kulawiec zaatakował mur. Nad jego głową pojawiła się ciemna chmura. Wszystko rozpętało się na nowo. Nie zwracał na to uwagi. Walił w mur i kopał, aż wybił dziurę o średnicy pięćdziesięciu stóp. Do walki przyłączył się Exile, wyczarowując skądś nie kończącą się ulewę ognia.
  Kiedy widzieliśmy się po raz ostatni, Kulawiec nie przepadał za ogniem. Teraz nie przejmował się nim. Zasłaniał mu tylko widok. Chciał zburzyć fragment muru, na którym staliśmy. Uderzył jeszcze dwa razy, po obu stronach naszej grupy, i cofnął się, żeby przemyśleć, co ma dalej robić. Exile przestał wylewać strumień płomieni. Nie przydały się zbytnio.
  Nocni Myśliwi zajęli się naprawą wyrw w murze.
  Wiedziałem, co bym zrobił na miejscu Kulawca. Dałbym susa przez któryś wyłom i spróbował załatwić swoich głównych wrogów.
  Pomyślał to samo, jako że był prawie tak bystry jak ja.
  Śnieg był nieźle rozjeżdżony, ale Kulawiec zatrzymał się na nietkniętej połaci. Zastanawiał się, którą wyrwę zaatakować. Z góry wystrzeliło około pięćdziesięciu cienkich, zielonych macek; pochwyciły go i próbowały odciągnąć w bok. Śnieg zawirował w powietrzu. Całe stado potworów rzuciło się na Kulawca. Pies Zabójca Ropuch zacisnął szczęki na jego głowie i próbował ją odgryźć. Coś innego wcisnęło mu racicę w pysk, tak że nie mógł krzyczeć. Ludzie, którzy kierowali potworami, przyłączyli się do walki.
  Exile i bliźniaczki nie zwrócili uwagi na całe zamieszanie. Patrzyli teraz na miasto, w zgodnym rytmie wykonując gesty przywołania. Z głębi miasta uniosło się coś na kształt stada ptaków i ruszyło w naszą stronę. Kiedy dotarło bliżej, zobaczyłem, że nie były to ptaki, ale mnóstwo kawałków drewna.
  Opadły za murem, tworząc monumentalny, schludny stos. Czyżby mieli zamiar usmażyć Kulawca? Już próbowali ognia.
  Nie.
  Za drewnem pojawił się ogromny sagan i osiadł na stosie. Za nim przyleciała pokrywka i zawisła w powietrzu, jakby czekając.
  Tymczasem do zabawy na dole dołączyli się także czarni jeźdźcy. Wszyscy ludzie i wszystkie stwory zgodnie próbowali rozedrzeć Kulawca na strzępy.
   Masz jakąś cebulę do zupy?  zapytałem Torque'a.
   Co za odwaga  odezwała się brygadier Wildbrand.
  Mrugnęła, kiedy na nią spojrzałem.
  Odwaga? Nie zostało nic z mojej odwagi. To nawet nie była moja walka, a biodro dokuczało mi tak bardzo, że spodziewałem się, iż mogę spaść z konia w każdej chwili.
  Kulawiec odgryzł kopyto, które go kneblowało, wypluł je i wydał z siebie wycie niczym okrzyk śmierci. Poleciały ciała i ich fragmenty. Trzymał się jedynie Pies Zabójca Ropuch. Tarzali się z Kulawcem, warcząc i wrzeszcząc, podczas gdy inni próbowali znowu włączyć się do walki.
  Exile oszacował zniszczenia. Spojrzał na mnie.
   Jest dla nas zbyt silny. Zresztą i tak nie było wielkiej nadziei. Wspomożecie nas?
   Chce pomocy  zamigałem Pupilce.
   Skinęła głową wpatrzona w bitwę. Przez chwilę myślałem, że nie  odpowie.  Potem  wykonała skomplikowaną serię gestów. Orzeł zeskoczył z jej ramienia, trzepocząc skrzydłami.
  Zobaczyłem teraz, co Exile miał na myśli, mówiąc, że Kulawiec jest zbyt silny. Jeden z potworów próbował ciągle zakneblować starego diabła, żeby powstrzymać zaklęcia. Pies Zabójca Ropuch wisiał mu na grzbiecie ze szczękami zaciśniętymi na głowie swego dawnego pana. Zgruchotał ją już prawie zupełnie, ale pozostali nie mogli utrzymać ramion i nóg Kulawca. Siał zniszczenie wszystkimi czterema kończynami.
  Cień wieloryba stawał się coraz głębszy. Schodził w dół. Czułem już jego zapach.
  Spuścił macki pomiędzy walczących i chwycił Kulawca, nie zważając na to, że ciągnie za sobą również innych. W plątaninie ciał znajdował się Pies Zabójca Ropuch, para innych potworów i dwie ludzkie istoty zbyt zaskoczone, żeby krzyczeć. Wieloryb mógł wyrwać z ziemi pięćsetletni dąb. Kulawiec nie miał takiej siły. Wieloryb rozdarł całe towarzystwo na małe kawałki i wrzucił wszystko do gara.
  Brutalna siła ma czasami swoje dobre strony.
  Pokrywka opadła na sagan. Szczęknęły klamry. Stos ożył.
  Ciekawy byłem, jak poradzi sobie Kulawiec. Uchodził z życiem z wielu cięższych opresji.
  Spojrzałem na Exile'a.
   A co ze srebrnym grotem?
  Nie był zadowolony z pytania.
   Nie poradziłeś sobie z Kulawcem i z nami też sobie nie poradzisz.
  Popatrzył na wieloryby, mówiące skały, centaury, chodzące drzewa i manty.
   Masz rację  powiedział.  Ale z drugiej strony, po co porzucać narzędzie, które można wykorzystać, aby obalić cesarstwo? Mam tutaj dobrych żołnierzy. Możemy równie dobrze przegrać, jak i wygrać.
  Nie znalazłem na to odpowiedzi. Zostawiłem ją Pupilce. Wszyscy patrzyli na nią, czekając na sygnał.
  Mimo że Kulawiec został wyeliminowany z gry, napięcie nie zelżało.
  Pupilka kazała mi przytrzymać sztandar, mogła więc używać obu dłoni. Dziwnie się czułem, dzierżąc sztandar. Jakbym zaangażował się w sprawę, której tak naprawdę nie popierałem. Migała do mnie przez dłuższy czas.
   Grot nie zostanie wykorzystany przez nikogo. Za żadną cenę. Drzewo przygotowało miejsce w otchłani między światami, gdzie będzie mogła go odnaleźć jedynie moc jeszcze bardziej zła i potężna niż on sam.
  Oznaczało to, że nawet jeśli pojawi się ktoś wystarczająco zły, to będzie już tak zły, że poradzi sobie bez grotu.
  Exile rozejrzał się wokół i wzruszył ramionami.
   To mi wystarczy. Mieliśmy zamiar ukryć grot, ale nasza metoda nie byłaby tak pewna.
  Jego ostatnie słowa zagłuszył trzask i błysk światła.
  Bomanz był poruszony. Przed nami Gossamer zrobiła kilka chwiejnych kroków i spadła z wału.
   Nie zgadza się z tą decyzją  stwierdził stary czarodziej.
  Exile zerknął na Jedwabną Pajęczynę, która zastygła w pół ruchu. Powoli rozluźniła mięśnie i spojrzała w dół, obserwując siostrę.
  Popatrzyłem na Bomanza. Staruszek wyglądał na bardzo zadowolonego z siebie.
  A skoro mowa o staruszkach, to gdzie, do diabła, podział się ten, który kręcił się wokół Exila?
  Zniknął. Nawet nie zauważyłem kiedy. Stary sukinsyn znał czarodziejskie sztuczki.


LXXIV

  Kruk ocknął się powoli, drżąc na całym ciele. Nie wiedział, gdzie jest i co się stało. Pojawiło się wspomnienie buta i potężnego uderzenia. Poczuł potworny ból głowy. Odezwało się też biodro. Był tak przemarznięty, że zaczynał czuć ciepło w rękach i stopach.
  Przeraził się. Spróbował się poruszyć. Ciało nie było mu posłuszne. Przeżył moment paniki, zanim odkrył przyczynę.
  Wygrzebał się ze śniegu i ostrożnie stanął na nogach. Zbadał, czy nie ma innych obrażeń, i starł z twarzy zamarzniętą krew. Sukinsyn nieźle mu przyłożył. Poczuł niemal podziw dla tych facetów, z takim uporem walczących przeciwko całemu światu.
  Z trudem wydostał się z rowu, stanął na drżących nogach i rozejrzał się wokół. Stara rana w biodrze dokuczała nieznośnie. Coś się zmieniło. Po niebie krążyły wieloryby, a w oddali widać było strzelające w górę płomienie.
  Przybył Kulawiec. Musi tam być również Pupilka, a on stoi tutaj.
  Pomyśli, że znowu uciekł.

  Kruk pojawił się w samym środku zamieszania, akurat w chwili upadku Gossamer. Wszyscy wydawali się rozluźnieni po tym wypadku. Kulawiec nie stanowił teraz zagrożenia.
  Tłum zszedł z muru. Żołnierze przyprowadzili konie dla Exile'a i brygadier Wildbrand. Zebrał się wokół nich pluton Nocnych Myśliwych i ruszyli na północ. Kruk zastanawiał się, co, do cholery, się dzieje. Wyglądało, jakby Pupilka i Exile zawarli umowę.
  Był zbyt słaby, aby ich dogonić.
  Bliźniaczki stały razem i rzucały paskudne spojrzenia w ślad za odchodzącym towarzystwem. Roztaczały wokół siebie odór nikczemności.
  Lepiej będzie mieć je na oku.


LXXV

  Kiedy potwory zaczęły przecinać niebo nad jego głową, Smeds przeżył napad przezorności. Niezdolny do wymyślenia lepszej kryjówki, wrócił z powrotem do rowu.
  Facet, którego kopnął, wciąż tam leżał. Jego ciałem co jakiś czas wstrząsały drgawki. Smeds cofnął się i obserwował, co tamten zrobi. Po chwili mężczyzna ocknął się, wygramolił z rowu i ruszył przed siebie na chwiejnych nogach. Całe szczęście. Teraz ma gdzie poczekać na Rybę. Poszedł naokoło i wszedł do przepustu od północnego końca, przekroczył go i usiadł. Czekał. Wreszcie pokazał się Ryba. Stał na moście... ale nie miał ze sobą niebieskiej torby. Niech to szlag! Smeds gwizdnął cicho, żeby zwrócić uwagę Ryby, i pomachał ostrożnie.
   Co się stało?  zapytał.  Gdzie trzecia torba?
  Ryba wyjaśnił,  co  się stało,  a Smeds  opowiedział  swoją historię.
   Musimy się stąd wynosić  stwierdził Ryba.  Zbierzmy rzeczy. Być może uda się nam wymknąć przez jedną z dziur w murze, jeśli wciąż trwa zamieszanie. Możemy na to liczyć, skoro wiedzą, gdzie jest grot.
  Wzięli niebieskie torby, które natarli błotem dla niepoznaki, tobołek Smedsa i ruszyli do miejsca, gdzie Kulawiec uczynił wyrwy w murze. Miasto było jak wymarłe. Wszystko, co żyło, schowało się za szczelnie zamkniętymi drzwiami i zabarykadowanymi oknami, modląc się do swoich bogów, aby uchronił je przed cholerą panującą w mieście i koszmarem szalejącym za murami.
  Przypadkowy krzyk chorego na cholerę przywiódł Smedsowi na myśl raczej pokutującą duszę niż krzyk bólu żywego człowieka.


LXXVI

  Exile nie chciał powiedzieć, gdzie jest ukryty grot. Nie dlatego, że zamierzał nas oszukać, ale po prostu chciał być obecny przy jego wydobywaniu. Pragnął zobaczyć przyczynę całego zamieszania. Nie mogę powiedzieć, żebym go za to winił. Widziałem grot, kiedy był jeszcze zwykłym dużym gwoździem. Chciałem zobaczyć, jakie zmiany w nim zaszły.
  Poprowadził nas do Północnej Bramy Wiosła, podszedł do muru i zaczął chodzić tam i z powrotem. Łaziliśmy za nim krok w krok. Poza murami zaprzyjaźnione oddziały rozpoczęły swój marsz na północ. Exile kazał brygadier Wildbrand opieczętować fragment muru. Dość już mieliśmy kłopotów z powodu tego kawałka metalu. Poprosił o murarzy i ciężki dźwig.
  Ten przeklęty grot tkwił w murze! Nic dziwnego, że nikt go nie odnalazł.
  Wildbrand przesłała polecenia. Otoczyli nas Nocni Myśliwi. Byłem przerażony. Gdyby nie wieloryby nad naszymi głowami, bałbym się jeszcze bardziej.
  Minęły dwie godziny, zanim zebrali machiny i robotników, i jeszcze dwie, zanim wzięli się do rozbijania muru. Wszyscy z trudem znosili napięcie.
   Czy zrobiłeś coś, aby podtrzymać ogień?  zapytał Bomanz.  Wykończenie Kulawca to dobry pomysł, ale będziesz musiał trzymać go pod pokrywką przez wiele dni. Ogień wydaje się przygasać.
  Exile spojrzał na południe. Bomanz miał rację. Exile zmarszczył brwi, mruknął coś i warknął na brygadier Wildbrand. W następnej chwili ujrzałem moich drażliwych kumpli z policji, jak dokładali drewna pod sagan. Nie szło im najlepiej.
  Kiedy wszystko zostało ustalone, a miejsca, gdzie schowany był grot  opieczętowane od wewnątrz i na zewnątrz muru, Exile zapytał Pupilkę, czy jest gotowa wydobyć go na światło dzienne. Kazała mu zaczynać.
  W powietrzu czuło się napięcie, ale innego rodzaju, jakbyśmy wszyscy tracili cierpliwość i czekali, aż ktoś popełni niewybaczalny błąd, żebyśmy mogli odreagować, sprawiając mu lanie.
  Robotnicy zaczęli walić młotami, wbijać kliny i podważać kamienie łomami. Dziesięć minut później pierwszy głaz ruszył się z miejsca.
  Dopiero późnym popołudniem udało się odsłonić warstwę zaprawy, w której miał być ukryty grot. Na jedną chwilę wszyscy zapomnieli o wrogach i sprzymierzeńcach i stłoczyli się wokół poczerniałej połowy grotu wystającej z zaprawy. Pupilka kazała Milczkowi wyjąć talizman.
  Wziął ciężki młot od jednego z murarzy, nałożył skórzane rękawice, przygotował sobie starą koszulę do owinięcia grotu i wiązaną skórzaną sakwę. Chciał być przygotowany na wszystko.
  Pupilka sporządziła niewielką drewnianą skrzynkę.
  Spojrzałem na gigantyczny sagan w chwili, kiedy Milczek wyłuskał grot z zaprawy. Straciłem więc widok zamieszania, które potem wybuchło, a zobaczyłem za to, co stało się przy stosie. Mężczyźni dokładający do ognia pierzchnęli nagle jak stadko drobnych rybek przed głodnym drapieżnikiem.
  Pokrywa została zdmuchnięta z sagana.
  Mieszanina rąk i czegoś tam jeszcze przelała się przez brzeg i wpadła do ognia.
  Ktoś za mną krzyknął głośno. Okręciłem się na pięcie. Jakiś nieduży Nocny Myśliwy strącił z muru brygadier Wildbrand i rzucił się na Bomanza. Drugi pchnął nożem Exile'a. Gossamer i Jedwabna Pajęczyna!
  Bomanz przechylił się powoli i młócąc rękami powietrze, runął głową w zaspę śniegu pod murem.
  Jedynie Pupilka wykazała przytomność umysłu. Puściła sztandar Białej Róży, wyciągnęła miecz, uderzyła napastnika z całej siły i skoczyła z muru za Bomanzem.
  Ten, który stał za Exile'em, zaskrzeczał coś. Ten skrzek zwalił nas z nóg. Upadliśmy. Skoczyła w dół i zaczęła młócić Milczka, gdzie popadło. Wydarła grot, ponownie wspięła się na mur i trzymając go nad głową, zawyła triumfalnie.
  Nie wiadomo skąd pojawił się Kruk. Walnął ją w mostek i próbował kopniakiem wytrącić jej grot z dłoni. Udało mu się za drugim razem. Grot upadł w śnieg za murem. Chwilę później skoczył za nim Kruk i jedna z bliźniaczek. Wraził jej nóż w brzuch i obracał nim, podczas gdy ona darła się i próbowała go dusić.
  A poza murami stwór, który wydostał się z sagana, chwiejąc się i zataczając, wlókł się w naszym kierunku, nie zwracając uwagi na stworzenia z Równiny, które próbowały go powstrzymać.


LXXVII

   Czas iść  powiedział Ryba.
  Wyszli spokojnym krokiem z kryjówki w kierunku najbliższej wyrwy w murze, jakby podążali z boską misją. Przerażeni ludzie nie zwracali na nich uwagi. Wdrapali się więc na kupę gruzu, zeskoczyli za murem i rozpoczęli marsz na południe.
  Smeds w każdej chwili oczekiwał nieszczęścia. Dopiero kiedy przekroczyli już niskie pasmo wzgórz i Wiosło zniknęło im z oczu, uwierzył w cud.
   Udało się! Niech to licho! Naprawdę uciekliśmy!
   Ciągle jeszcze mogą nas dopaść  ostrzegł Ryba. Po chwili jednak wyszczerzył zęby w uśmiechu.
   Ale powiem ci, że od dawna przyszłość nie wyglądała tak jasno.


LXXVII

  Obrazy zawirowały wokół Kruka, kiedy spadł z muru z wrzeszczącą czarownicą: ziemia obracająca się i pędząca ku górze, buczący wieloryb niezadowolony, że jego usiłowania pochwycenia stwora z sagana spełzły na niczym.
  Uderzenie! Poczuł, jak ostrze jego noża opiera się o jej kręgosłup i przechodzi przez rdzeń, a potem, jak lewa noga skręca się pod ciężarem ciała bliźniaczki i trzaska. Wrzasnęli jednocześnie, zderzając się czołami.
  Był w lepszym stanie niż ona. Odzyskał przytomność i coś na kształt zapału. Odczołgał się kilka stóp na bok, próbując ocenić uszkodzenie nogi. Nie wyglądało na złożone złamanie, aczkolwiek ból był nieznośny.
  Wokół niego leżały ciała. Tylko Bomanz zdawał się oddychać.
  Obłożył nogę śniegiem. Ból trochę zelżał.
  Nadchodził stwór, który uwolnił się z sagana. Był już niecałe sto jardów od niego i wydawało się, że nic nie jest w stanie go powstrzymać. Manty uderzały weń błyskawicami, ale nie zwracał na nie najmniejszej uwagi. Gnała go jedna myśl  srebrny grot.
  Pudełko usiłował zejść na dół, aby wciągnąć grot na górę, zanim dopadnie go bestia.
  Bomanz przewrócił się na brzuch i stanął na czworakach, potrząsając głową i rozglądając się nieprzytomnie wokół. Dostrzegł potwora i pobladł.
   Spróbuję go powstrzymać  wychrypiał.  Znajdź grot i zanieś go Pupilce.
  Słaniając się i zataczając, ruszył w kierunku stwora.
  Kruk przypuszczał, że nie można go już nazwać Kulawcem, chociaż kierowały nim szaleństwo, ambicja i furia Schwytanego.
  Wypatrywał grotu. Ból w nodze był gorszy nawet niż ten, który sprawił mu Konował strzałą Pani.


LXXIX

  W końcu dotarło do Kruka, czego chcemy. Zgłosiłem się na ochotnika do zejścia na dół, ale Pupilka mi nie pozwoliła.
   Wygląda, jakby miał złamaną nogę  powiedziałem.
  Skinęła głową.
  Bomanz cisnął potężnym zaklęciem w stwora. Ten zatrzymał się i upadł na brzuch. Leżał tam, spoglądając z nienawiścią i wydając z siebie obrzydliwy, skamlący dźwięk.
  Para Nocnych Myśliwych przyniosła brygadier Wildbrand. Miała złamaną rękę i kilka żeber i wyglądała jak śmierć na chorągwi, ale rwała się do walki.
   Jesteś teraz najwyższa rangą  stwierdziłem.
   Tak.  Spojrzała na bałagan wokół, ale wyglądała na wyzutą z pomysłów.
  Mówiący głaz spadł na wał. Mój stary kumpel z blizną. Zażądał rozkazów od Białej Róży, ale Biała Róża nie miała żadnych rozkazów.
  Kruk grzebał się w śniegu. Stwór znowu podjął swój marsz. Wokół niego pędziły centaury, rzucając oszczepami. Zaklęcia Bomanza osłabiły osłonę potwora. Większość oszczepów dosięgła swego celu. Stwór wyglądał niczym jeżozwierz, ale wydawał się nie zwracać uwagi na wymierzone w niego strzały.
  Któż z nas nie ma obsesji!
  Bomanz znowu go przewrócił i zatrzymał. Potwór zaczął palić się wolnym płomieniem, a na nim zapłonęły oszczepy. Ale to nie był koniec. Stwór był jedynie zmęczony. Bomanz spojrzał i wzruszył ramionami. Cóż jeszcze mógł zrobić?
  Kruk ciągle kopał w śniegu, ciągnąc za sobą złamaną nogę. Nie zadał sobie trudu, żeby się rozejrzeć i sprawdzić, co zmierza w jego kierunku. Znajdzie go albo nie.
   A może byśmy spuścili liny i wciągnęli moich kumpli na górę, skoro już tu jesteśmy, a nie mamy nic do roboty  zaproponowałem brygadier Wildbrand.
  Milczek stał wprawdzie na własnych nogach, ale wyglądał, jakby jedną nogą był już na tamtym świecie. Lunatyk z pianą na ustach.
  Wildbrand popatrzyła na mnie jak na głupka. Czyżbym myślał, że kiwnie choćby palcem, żeby uratować jakiegoś Buntownika?
   Mamy tu całą bandę głodnych wielorybów  przypomniałem jej.
  Blizna skoczył, dając sygnały najbliższemu. Wieloryb zaczął opadać. Blizna pojawił się znowu na murze, chichocząc.
  Wildbrand obdarzyła mnie klasycznym spojrzeniem mordercy i pchnęła swoich chłopców po jeden z dźwigów, przy pomocy którego rozbijano mur.
   Przygotuj się!  wrzasnąłem do Milczka.
  Zignorował mnie. Przygotowywał raczej jakąś niespodziankę Kulawcowi.
  Stary Bomanz próbował jednocześnie krzyknąć, wypuścić swoje największe zaklęcie i zejść z drogi potworowi. Nie wyszło mu to najlepiej.
  Potwór uderzył w niego i ominął czarodzieja. Ten krzyknął raz, bardziej z wściekłości niż z bólu czy strachu, i próbował walczyć.
  Milczek spojrzał na Pupilkę, uśmiechając się przez łzy. Wykonał coś w rodzaju ukłonu... i skoczył.
  Przeklęty szaleniec!
Spadł potworowi na kark. Ciało rozprysło się jak woda i zapłonęło zielonym płomieniem. Potwór zaczął się toczyć, zostawiając za sobą fragmenty swojego ciała.
  Kruk ciągle szukał grotu.
  Pupilka zaczęła walić w kamień pięścią, a po jej twarzy spływały łzy. Bałem się, że coś sobie złamie... Przestała i odwróciła się do mnie.
   Puść za nim wieloryba. Jest teraz najsłabszy.
  Nie musiałem Bliźnie nic mówić. Znał mowę gestów. Skoczył w górę i wrócił w chwili, kiedy wieloryb ponownie odciągał potwora.
   Czy potrafisz podtrzymać ogień pod garnkiem, jeśli wrzucimy go z powrotem?
  Zrobiła minę niczym rozwścieczona przekupka.
   Rób swoje, a ja zajmę się swoją robotą. Jak masz zamiar z powrotem założyć pokrywkę?
  To akurat było proste.
   Blizna, niech któryś wieloryb nałoży z powrotem pokrywkę. Może też przynieść parę ton opału.
  Wildbrand spojrzała na mnie i spróbowała się opanować.
   Może nie jesteś taki głupi, na jakiego wyglądasz  powiedziała i przy pomocy swoich ludzi zeszła na ulicę.
  Na południu, przy wyrwach w murze, panowało straszne zamieszanie. Rzeka ludzi wypływała na zewnątrz i nic nie było w stanie jej powstrzymać.
  Stwór wpadł do sagana. Pokrywa opadła z hukiem.
  
  Kruk wrzasnął.
  Odnalazł srebrny grot. Albo też grot odnalazł Kruka. Zerknąłem na Pupilkę, która znowu tłukła zakrwawionymi pięściami w mur.
  Kruk chwycił grot gołą dłonią!
  Stanął na złamanej nodze! Wyciągnął grot w naszą stronę.
  Wrzasnąłem.
  Popatrzył na mnie. Nie poznałem go, tak wielkie zaszły w nim zmiany. Roześmiał się straszliwie.
   Jest mój!
  Miał spojrzenie Dominatora. Jego oczy pełne były mocy i szaleństwa, które widziałem kiedyś w Krainie Kurhanów, w dniu, kiedy Pani sprowadziła swojego męża. To były oczy Kulawca gotowego rozkoszować się agonią świata, który nie przyniósł mu nic prócz bólu. Oczy wszystkich, którzy przez długie lata pielęgnowali w sobie urazy i nagle odkryli, że posiadają moc pozwalającą im spełniać swoje pragnienia. Bez lęku przed zemstą.
   Mój!  Śmiał się dziko.
   Spojrzałem na Pupilkę. Nigdy nie czułem tak wielkiej goryczy i rozpaczy. Opanowała się i dała mi znak. Była blada jak papier. Potrząsnąłem głową.
   Nie zrobię tego.
   Musimy.  Łzy spływały jej po twarzy.
  Ona też nie chciała, ale musieliśmy tak postąpić. Inaczej całe piekło, przez które przeszliśmy, poszłoby na marne.
  Dawno temu Kruk studiował czarną magię. Wystarczająco długo, aby splamić swoją duszę i żeby zgnilizna grotu przeżarła ją, czyniąc drogę dla zła.
   Zrób to!  rozkazała.
  Niech ją licho! Kruk był moim najlepszym przyjacielem. Przeklęty Blizna. Mógł w każdej chwili wykonać rozkaz, ale czekał, aż sami zdecydujemy, żebyśmy nie mogli obwiniać jego drogocennego Drzewa.
   Zabij go  powiedziałem.  Zanim zupełnie nim zawładnie.
  Blizna nawet się nie ruszył.
  Któryś z centaurów stojących na dole wyciągnął ramię. Błysnął oszczep. Ostrze trafiło Kruka w skroń i przeszło na wylot.
  Tym razem nie powróci już z krainy umarłych. Tym razem nie udawał.
  Usiadłem i pogrążyłem się w rozmyślaniach. Być może gdybym się tak nie ociągał, kiedy gnaliśmy na południe, dogonilibyśmy Konowała i nigdy nie zaplątali się w tę historię. Przez resztę życia nie uwolniłem się od tego ciężaru.
  Pupilka też miała o czym myśleć.
  Jedynie Torque był przytomny. Wziął od Pupilki drewnianą skrzynkę, spuścił się w dół po linie dźwigu i zabrał Krukowi grot. Wspiął się z powrotem na mur, położył skrzynkę koło Pupilki i podszedł do mnie.
   Powiedz jej, że odchodzę, Pudełko. Powiedz jej, że nie mogłem już dłużej.
  Odszedł. Być może poszuka brata, który zniknął razem z Krukiem i już nie wrócił.
  Nie miałem do niego żalu.


LXXX

  Smeds ułożył ostatni kamień na kurhanie starego. Już nie płakał. Gniew ucichł. To nie było w porządku, że po tych wszystkich okropnościach, które przeszedł, Ryba zapadł na cholerę. Ale nie ma sprawiedliwości na tym świecie.
  Gdyby była, stałby tutaj Timmy Locan, a nie Smeds Stahl.
  Ruszył w drogę do Róż. Rok później był już ogólnie szanowanym członkiem społeczeństwa i właścicielem dochodowego browaru. Żył w dostatku, ale bez ostentacji, która mogłaby przyciągnąć czyjąś nie proszoną ciekawość. Nigdy nikomu nie opowiadał o swojej przeszłości.


Epilog

  Choćbym nie wiem ile razy krążył wokół, otwór do otchłani Drzewa wyglądał ciągle jak zwykły kawałek jedwabiu zawieszony jard nad ziemią. Nie chciał mięć więcej niż dwa wymiary, choćbym nie wiem jak się przyglądał.
  Pupilka przyniosła skrzynkę, w której umieszczony był grot, i wrzuciła ją tam. Po tygodniu gotowania zrobiliśmy trumnę zawierającą resztki tego, co pozostało w wielkim kotle. Czarny krąg zniknął niczym obrus wciągnięty do rękawa przez jarmarcznego kuglarza.
  Poszliśmy się umyć. Wydawało mi się, że wieki minęły od ostatniego razu. Potem Pupilka pokazała mi klitki, które przez wiele lat stanowiły siedzibę ruchu i dom Czarnej Kompanii. Fascynujące i odrażające zarazem. Ci ludzie nie powinni pakować się w takie piekło... Życzyłem im lepszych czasów, gdziekolwiek byli.
  Skończyło się tak, jak zawsze kończą się takie sprawy między kobietą i mężczyzną. Nie sposób tego uniknąć. Potem Pupilka ubrała się w strój wieśniaczki. Po raz pierwszy nie miała na sobie ani kawałka męskiego odzienia i żadnego ostrza ukrytego w jego fałdach.
   O co chodzi?  zapytałem.
   Biała Róża nie żyje. Nie ma dla niej miejsca i nie jest już potrzebna.
  Nie sprzeciwiłem się. Nigdy nie stałem po ich stronie.
  Chcieliśmy znaleźć sobie jakieś lepsze zajęcie. Poprosiliśmy więc Ojca Drzewo, aby podrzucił nas tam, gdzie moglibyśmy ocenić postępy, jakie zaszły w przetwórstwie ziemniaczanym.
  Nic się tam nie zmieniło poza tym, że ludzie, których znałem, posunęli się w latach.
  Nasze wnuki nie uwierzą pewnie ani jednemu słowu z naszych opowieści, ale skoczą do oczu każdemu, kto nie zechce przyznać, że opowiadamy najbardziej fantastyczne bajki na świecie.




















